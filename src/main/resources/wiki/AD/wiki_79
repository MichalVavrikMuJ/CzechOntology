{"id": "514515", "url": "https://cs.wikipedia.org/wiki?curid=514515", "title": "Středověká literatura", "text": "Středověká literatura\n\nStředověká literatura je literatura, která vznikla v období středověku, tedy zhruba mezi lety 500 a 1500 n. l. Nejčastěji se pod středověkou literaturou rozumí evropská literatura mezi zánikem Západořímské říše (476) a objevením Ameriky (1492), ke středověké literatuře se však mohou řadit také díla jiných kultur spadající časově do tohoto období: arabská a íránská literatura, indické texty a také literatura dálného východu (zejména čínská, japonská a korejská).\n\nPsaná literární díla z tohoto období jsou v evropském prostoru zachována v rukopisech, neboť k vynálezu knihtisku došlo až v polovině 15. století. Některá díla pozdního středověku existují jako inkunábule (prvotisky). Typickým rysem mnoha děl je jejich fragmentární (částečné) zachování a anonymita. Středověcí autoři také často pouze překládali, doplňovali a rozšiřovali starší díla. Raněstředověká díla byla obvykle dlouho tradována v ústní podobě a určena k poslechu a teprve v období vrcholného středověku byla v různých podobách zapisována. Středověká literatura se také často pohybovala na pomezí světské a duchovní polohy, byť v textech zabývající se středověkou literaturou je tato hranice pro přehlednost obvykle jednoznačně stanovena. K náboženským a duchovním textům patřily legendy, kázání a modlitby, světskou historiografickou literaturu reprezentují kroniky a letopisy, pro středověkou světskou epiku byl typický epos a postupně se rozvíjely i další prozaické žánry, fabliaux, novely, rytířské romány a další. V lyrice převládaly dvorské a milostné básně a písně. Od raného středověku až do prosazení národních jazyků mezi 13. a 15. stoletím byla převládajícím jazykem literatury latina a také později hrála jako literární jazyk klíčovou úlohu. Antičtí autoři (například Homér, Ovidius, Vergilius a další) pro středověké učence představovali závazné autority, které bylo nutné důkladně studovat. \n\nMezi nejdůležitější francouzská středověká díla patří chansons de geste převážně z 12. a 13. století, tedy zpěvy o činech rytířů (jako je \"Píseň o Rolandovi\"), rytířské romány Chrétiena de Troyes a dalších tvůrců od konce 12. století, alegorický \"Román o růži\" (1240–1280), básně trubadúrů a truvérů z 12. až 14. století a později autorů jako Guillaume de Machaut (14. století) nebo François Villon (15. století). K vrcholům anglické středověké literatury se zařadili latinsky píšící historikové Beda Ctihodný (8. století) a Geoffrey z Monmouthu (12. století), staroanglický hrdinský epos Beowulf pocházející patrně ze 7. či 8. století a Chaucerovy \"Canterburské povídky\" (1387–1400) stojící na přelomu pozdního středověku a renesance. Vrcholem anglického rytířského románu je Maloryho \"Artušova smrt\" (1485). V německé literatuře se v raném středověku objevovala hrdinská epická literatura, například \"Píseň o Hildebrandovi\" (počátek 9. století). Od 12. století se na německých územích rozvíjely rytířské romány ovlivněné francouzským prostředím, k nejslavnějším patří \"Parsifal\" Wolframa von Eschenbach (počátek 13. století). Mezi 12. a 14. století byla v Německu populární také milostné poezie, takzvaný minnesang, a z 13. století se zachovala také \"Píseň o Nibelunzích\", zpracování germánského hrdinského eposu. V italské literatuře je jako vrcholné středověké dílo chápána Dantova \"Božská komedie\", často označovaná za souhrn celé středověké kultury.\n\nK nejdůležitějším českým středověkým památkám patří staroslověnská duchovní píseň \"Hospodine, pomiluj ny\" (přelom 10. a 11. století) a svatováclavský chorál (12. století), legendy (jako například svatováclavské \"Crescente fide\" z konce 10. století a \"Kristiánova legenda\"), veršovaný epos \"Alexandreis\" (přelom 13. a 14. století) a kroniky jako \"Kosmova kronika česká\" (počátek 11. století) či \"Dalimilova kronika\" (počátek 14. století). Z pozdějších děl lze ještě jmenovat vlastní životopis Karla IV. \"Vita Caroli\" (polovina 14. století), spisy Tomáše Štítného ze Štítného (konec 14. století) a díla husitské literatury z 15. století, například písňovou tvorbu zachycenou v \"Jistebnickém kancionálu\" či texty teologa Petra Chelčického.\n\nCharakteristickým rysem středověké literární vzdělanosti v Evropě je silný důraz kladený na klasické řecké a římské antické autory. Tito tzv. auctores (morální a umělecké autority, školní autoři), bývali obvykle omezováni pouze na básníky, v soupisech uváděni chronologicky a vnímáni jako stejně hodnotní. Obzvláště silné postavení však měli křesťanští i pohanští autoři pozdní antiky. Od 10. století byl jako normativní výběr vnímán seznam těchto deseti autorů: Vergilius, Homér, Martianus Capella, Horatius, Persius, Juvenalis, Boëthius, Statius, Terentius a Lucanus. Až do 13. století byl pak seznam závazných autorů postupně stále víc rozšiřován, Hugo z Trimbergu jich v roce 1280 uvedl již osmdesát. Z výrazných tvůrců chápaných jako základ středověké vzdělanosti lze uvést ještě například Ovidia, Prudentia, Cicerona a Ezopa. Středověké bádání interpretovalo světské autory stejně jako biblické texty alegorickým způsobem.\n\nK dalším typickým znakům můžeme přiřadit dlouhé časové rozpětí, ve kterém literatura označovaná za středověkou vzniká, a její zachování před 15. stoletím výhradně v podobě rukopisné a velmi často více či méně fragmentární, často se tedy zachovaly pouze některé části díla. Oproti moderní literatuře existoval výrazně těsnější vztah orality (ústního podání) a psané podoby literárních děl. Zejména raně středověká díla byla tradována ústně předtím, než byla zapsána, a četné texty byly vytvářeny tak, aby bylo možné se je naučit zpaměti a následně přednášet. Středověká literární díla se často pohybovala mezi světskou a duchovní polohou, což bývá označováno jako synkretismus funkcí: například ve středověkých dramatech bývaly často náboženské výjevy stavěny vedle obhroublých žertů a naopak dobrodružné rytířské romány mohly obsahovat křesťanské a mystické důrazy. Značnou roli hrály ve středověké literatuře alegorie a symbol – symbolický význam byl přičítán například barvám, zvířatům, různým předmětům a přírodním úkazům a podobně. V celé evropské středověké literatuře je přítomno také napětí mezi univerzální, nadnárodní tvorbou v latině, spojenou s představou náboženské jednoty a s návazností na latinský starověk, a proti ní stojící tvorbou ve vernakulárních, národních jazycích, postupně stále silněji se prosazující.\nKlíčovým prostředkem výstavby literárního textu byl ve středověku topos (množné číslo topoi), jak zevrubně ukázal ve svých studiích zejména Ernst Robert Curtius. Topoi (původně řecky koinoi topoi, latinsky loci communes, doslova společná místa) byly původně součástí antické rétoriky, opakujícím se ideovým tématem užívaným jako pomocný prostředek pro vypracování řeči. Po zániku řeckých městských států a římské republiky (v 1. století) nicméně politika opustila svůj původní prostor konstrukce politických a soudních řečí a vstoupila mimo jiné do literární oblasti, kterou na dlouhou dobu zcela ovládla. Literární díla byla komponována do čtyř až šesti (nejčastěji pěti) částí podle pravidel výstavby rétorického projevu a z topoi se stala „klišé“, uplatňovaná opakovaně ve všech literární dílech. K typickým topoi patřil například „locus amoenus“, topos krásného místa, představující od pozdní antiky až do 16. století hlavní způsob, jak popisovat přírodu. Takové líčení mělo své nepominutelné prvky: musel být přítomen jeden nebo více stromů vrhajících stín, louka a pramen či potůček, dále se obvykle přidružovaly květiny, ptačí zpěv a přítomnost jedlých plodů (ovoce), celkem tedy sedm prvků, byť někdy bývaly ještě dále rozšiřovány. Tento topos byl uplatňován vždy, když bylo potřeba situovat děj do příjemné scenerie. To později vedlo ke zmatku u moderních literárních badatelů či překladatelů – například v \"písni o Cidovi\" byl obraz přívětivého ovocného sadu s potůčkem zasazen do lesa u Corpesu, kde se žádné takové místo ve skutečnosti nenacházelo.\nPodobu středověké literatury silně ovlivňovala také fyzická podoba knih a možnosti jejich rozmnožování a uchovávání. V raném středověku byly knihy opisovány a zdobeny v klášterech, kde se rychle vyvinula také příslušná dělba práce. Na rukopise s opisovači spolupracovali verifikátoři (jejichž úkolem bylo ověřování pravosti), iluminátoři (tvůrci ornamentální výzdoby), rubrikátoři (barvící červeně rubriky, znaménka a iniciály) a miniátoři (malíři miniatur, tedy drobných ilustrací). K významným raným knihovnám patřila první klášterní knihovna v kalábrijském klášteře Vivarium (6. století), knihovna v opatství svatého Kolumbána v Bobbiu (7. století) nebo papežská knihovna v Římě (základ pozdější Vatikánské knihovny). Z hlediska techniky výroby knih bylo přelomovým období kolem roku 1100, kdy se začal užívat jemnější pergamen a rovněž začala stoupat obliba papíru, 12. století bývá někdy chápáno jako počátek rukopisné kultury v užším slova smyslu. Počet vyrobených rukopisů během celého středověku víceméně stabilně rostl. Monopol na vzdělání, který si ve většině evropských zemí držela po několik staletí církev, byl ve vrcholném středověku narušen rozvojem univerzit, křesťanství však i nadále zůstávalo v jádru evropské vzdělanosti. To se projevilo mimo jiné rozvojem scholastiky. V raném středověku probíhalo přepisování knih obvykle v klášterních skriptoriích, již kolem roku 1200 však byl počet mnichů věnujících se této činnosti převýšen počtem laických písařů. Vlastníky knih a mecenáši spisovatelů se stávala stále častěji šlechta, což se pojilo také se vzrůstající gramotností. Později vlastnila největší středověkou sbírku knih Pařížská univerzita, která překonala hranici jednoho tisíce svazků již na konci 13. století.\n\nErnst Robert Curtius označil období pozdní antiky a první části raného středověku – od období vlády římského císaře Theodosia, spojeného s ustavením křesťanství jako státního náboženství v roce 381, až k vládě Karla Velikého na přelomu 8. a 9. století – za svébytné, samostatné období. Do 5. století lze částečně zařadit významné křesťanské myslitele svatého Jeronýma a svatého Augustina, prvního významného křesťanského básníka Prudentia a prvního křesťanského historiografa Orosia, rovněž Martiana Capellu, autora vlivné příručky sedmi svobodných umění, a básníka a prozaika Sidonia Apollinara. Do šestého století patří „poslední Říman“ Boëthius, původce \"Consolatio philosophiae\" (\"Útěchy z filosofie\"), stejně jako svatý Benedikt a založení západního mnišství. V téže době působil rovněž filosof a encyklopedista Cassiodorus, jehož dílo zprostředkovalo antickou vzdělanost nastupujícímu středověku. Až do 7. století pak zasáhly spisy Venantia Fortunata, označovaného za posledního římského básníka, a naučné texty papeže Řehoře Velikého, a zejména pak učence a biskupa Isidora ze Sevilly, jehož encyklopedické dílo sloužilo po většinu středověku jako klíčový text.\n\nVzhledem k dobovému úpadku jazyka a literární tvorby a nízkému počtu dochovaných pramenů se 7. a 8. století ve Franské říši popisují jako „temná staletí“, kulturní podstata antiky však nezmizela a návaznost byla pociťována velmi silně. V západoevropském prostředí udržovala tradici vzdělanosti a literatury alespoň částečně latinsko-anglosaská literatura, čerpající především z Isidora ze Sevilly a irské klášterní tvorby. Jejím zakladatelem byl Aldhelm (639–709) a dovršitelem Beda Ctihodný (672–735). Na konci 8. století pak došlo ve Franské říši k tzv. karolinské renesanci, spojené s osobou císaře Karla Velikého. Karel provedl reformy školství a církve a povolal gramatiky z Itálie a významného učence Alkuina z Británie; humanistické a vzdělanecké prostředí jeho dvora pak ovlivnilo středověké latinské písemnictví na celá staletí.\n\nVýznamným přelomem ve vývoji středověké kultury a společnosti je 12. století, přičemž toto období je někdy označováno také za renesanci 12. století. S vrcholným středověkem je spojen vznik a rozvoj literatury ve vernakulárních neboli národních jazycích, která se prosazovala vedle latinsky psaných děl. Francouzská literatura začala být tvořena v 11. století, španělská literatura ve 12. století, italská literatura kolem roku 1220. Od počátku křížových výprav do Svaté země na konci 11. století získaly v Evropě dominantní pozici románské literatury. Mezi lety 1100 a 1275 (tedy od \"Písně o Rolandovi\" po \"Román o růži\") bylo ideálem a inspiračním zdrojem francouzské písemnictví, například středohornoněmecká literatura z něj přebírala prakticky všechny své látky. \n\nPozdní středověk je označení pro období výrazných společenských a kulturních změn ve 14. a 15. století. V kulturně nejpřednějších oblastech, zejména v Itálii, se prolíná s nastupující renesancí a humanismem. Dante Alighieri (1265–1321) je považován svým propojením staršího důrazu na světu a moderního zkoumání lidského nitra za za dovršitele klasické středověké tradice a přímého předchůdce italské renesance a humanismu, které tamější písemnictví plně ovládaly již ve 14. století. Od roku 1300 bylo přitom italské písemnictví vzorem pro všechny ostatní evropské literatury – v této pozici vystřídalo francouzskou kulturu. Pro literaturu a její šíření měl klíčový význam vynález knihtisku v polovině 15. století. Nahrazení ručního přepisování tiskem vedlo k prudkému poklesu cen knih, což vedlo jak ke zvýšení počtu svazků vlastněných jednotlivci, tak k vyššímu zájmu o gramotnost. Kolem roku 1500 bylo již přibližně 10 % Evropanů gramotných, a literatura se tak mohla šířit mezi stále širšími vrstvami čtenářů.\n\nHrdinský epos byl jedním z klíčových žánrů staršího středověku. Jednalo se o rozsáhlé epické texty psané ve verších a často před zapsáním dlouho tradované ústně. V raném středověku vznikly eposy jako staroanglický \"Beowulf\" (zapsán v 10. až 11. století), francouzská \"Píseň o Rolandovi\" (zapsáno asi v roce 1100), španělská \"Píseň o Cidovi\" (zapsáno přibližně v roce 1140) nebo německá \"Píseň o Nibelunzích\" (zapsáno asi v letech 1200–1210). U ruského eposu \"Slovo o pluku Igorově\" se vedou spory o jeho pravost a není jasné, zda opravdu vznikl v letech 1185 až 1187, nebo zda jde o pozdější padělek. Francouzský \"Epos o Lišákovi\" (12. až 13. století) je zvířecí epos, heroikomická parodie na hrdinské eposy. Od 12. století vznikala také nová podoba žánru, epos dvorský či rytířský, zpracovávající obvykle starší materiál, například orientální, starověký (tematizující často Alexandra Velikého) či keltský (příběhy o družině krále Artuše) a postupně se proměňovala v rytířský román. Eposy vznikaly ve středověku také mimo Evropu, jmenovat lze například perská \"Šáhnáme\" (\"Kniha králů\"), dokončená básníkem Firdausím kolem roku 1010.\n\nRytířský román se vyvinul v průběhu vrcholného středověku z hrdinských eposů, vliv na něj však měly i jiné žánry jako kronika nebo legenda. Původní veršovanou podobu, kterou se román přibližoval hrdinskému eposu, však ve 13. století vystřídal prozaický text. Rytířský román často vyprávěl příběhy dobrodružné povahy a využíval nadpřirozených prvků, přičemž stavěl na dobové etiketě kurtoazní kultury a ideálech rytířského chování. Oproti hrdinskému eposu kladl vyšší důraz na milostné vztahy hlavního hrdiny. Mezi slavné rytířské romány patří zejména díla z artušovského cyklu, kupříkladu raný francouzský \"Lancelot aneb rytíř s károu\" (asi 1170) Chrétiena de Troyes nebo anglická \"Artušova smrt\" (1485) Thomase Maloryho.\n\nKronika byla typickým žánrem středověké historiografie. Na rozdíl od letopisů (análů), s kterými se někdy prolínala, bývala obvykle dílem jediného pisatele a její záznamy často přerůstaly v ucelenější příběhy. Kromě poznávacích a učebních funkcí byla posláním kronik ideologická interpretace událostí, postupně směřovaly také ke stále větší zábavnosti. Starším typem byla světová (univerzální) kronika, spojená například se jmény Isidora ze Sevilly (7. století) nebo Bedy Ctihodného (8. století). Od vrcholného středověku pak vznikala také kronikářská zpracování dějin jednotlivých kmenů, národů, klášterů či měst. První ucelenou kronikou napsanou na českém území byla \"Kosmova Kronika česká\" (12. století), první kronikou sestavenou v českém jazyce pak takzvaná \"Dalimilova kronika\" (14. století).\n\nCestopisné texty se v raném a vrcholném středověku rozvíjely především v arabské literatuře, kam spadá například Ibn Fadlán v 10. století a Ibn Battuta, autor populární \"Cesty\" (1356), a také v literatuře židovské. Ibráhím ibn Jákúb popsal ve své arabsky psané zprávě z konce 10. století severní, východní a střední Evropu včetně Prahy, z 11. století pocházejí orientální hebrejské cestopisy Benjamina z Tudely a Petachji z Řezna. Z evropských autorů dosáhl proslulosti benátský kupec Marko Polo, autor popisu obchodní cesty do Číny a Indie, slavné knihy \"Milion\" (1298). Existoval také typ fantastického cestopisu, jehož nejznámějším zástupcem je \"Cestopis tak řečeného Mandevilly\" (1357–1371).\n\nStředověká milostná lyrika má původ v arabsko-hispánské Andalusii, kde od 10. století rozvíjela ve verších arabských básníků jako Ibn al-Farid nebo Ibn Hazm. V křesťanském prostředí se milostné básně ve větší míře objevovaly od začátku 12. století v Provensálsku a Katalánsku, pravděpodobně pod vlivem antických a arabských vzorů. Šířily kult idealizované, zbožňované ženy, ale také důrazu na sexuální vášeň. Za jednoho z největších pěvců lásky je považován Bertran de Born, existovaly však také ženy-trubadúrky. Z jihu Francie pak pronikaly do zbytku Evropy, a kromě okcitánských trubadúrů existovali také truvéři v severofrancouzských oblastech (od přelomu 12. a 13. století), minnesängeři v německých regionech (od konce 13. století). K české milostné lyrika jakožto projevu vzkvétající kurtoazní kulutury patří skladby \"Dřěvo sě listem odievá\" nebo \"Závišova píseň\".\n\nBestiář byl jedním z oblíbených středověkých žánrů na pomezí krásné a naučné literatury. Obsahoval popisy skutečných i mýtických zvířat (jako jednorožce nebo fénixe) a vyprávění o nich, doplněné morálním ponaučením a komentářem, který popisované vlastnosti zvířat interpretoval z křesťanského hlediska. Příkladem takové interpretace může být pelikán, u nějž byla představa, že krmí mláďata svou krví chápana jako obraz Ježíše Krista, který obětí na kříží vykoupil lidstvo. Bestiáře vycházely z původně řeckého pozdněantického textu \"Fysiologus\", sestaveného patrně ve 2. století a později přeloženého do latiny. Toto dílo vycházelo ze starších přírodovědných tradic egyptských, hebrejských a indických, jakož i z řeckého vědění zprostředkovaného především Aristotelem a Pliniem starším a popisovalo především tvory z oblasti Středomoří. Od 12. století začaly být proto bestiáře rozšiřovány o zvířata vyskytující se v severní Evropě, přičemž autoři hojně čerpali například z díla Isidora ze Sevilly. Časem se rozšířily také bestiáře ve vernakulárních jazycích, nejstarším dochovaným je staroanglický zlomek nacházející se v \"Exeterské knize\" z 10. století. Ve 12. a 13. století se žánr stal obzvláště populárním ve Francii, k předním autorům patřili Philippe de Thaon, Gervaise, Guillaume le Clerc nebo Pierre de Beauvais.\n\nOblíbeným žánrem středověké duchovní literatury byla legenda, jeden z nejvýraznějších projevů šířícího se kultu svatých. Legendy zachycovaly osudy světce obvykle na životopisném půdorysu od okolností narození, přes život, jehož součástí byla většinou také mučednická smrt, až k posmrtným zázrakům. Životy světců bývaly vystavěny na základě podobnosti s osudem Ježíše Krista, jak je popsán v evangeliích. Jednotlivé legendy se shromažďovaly a přepisovaly ve sbírkách, z nichž nejznámější je \"Legenda aurea\" (\"Zlatá legenda\") Jakuba de Voragine. Ve vrcholném středověku byli tradiční světci (jako svatý Martin, svatý Štěpán nebo svatý Benedikt doplňováni novými osobnostmi z řad reformovaného mnišského života (například svatý Bernard z Clairvaux nebo svatý František z Assisi), dobová záliba v rytířství se projevila v popularitě legend o svatém Jiří a kurtoazní kultura také položila větší důraz na legendy o ženách-světicích (zejména panna Marie, ale také svatá Barbora, svatá Dorota, svatá Kateřina a další). Z českých světců bývali i v zahraničí nejčastěji legendisticky zpracováváni svatý Vojtěch a svatý Václav.\n\nLiturgické divadlo vzniklo v 9. a 10. století z tropů, rozšíření k liturgickým zpěvům, a bylo hráno především v podobě velikonočních a vánočních her. Zpočátku bylo během daných svátků zařazováno do introitu (úvodního zpěvu) mše. K oblíbeným námětům patřily resurekční hry zobrazující Kristovo vzkříšení a nalezení prázdného hrobu, dále pak vánoční hry o Kristově narození a rovněž hry s dalšími náměty (například o Adamovi). Nejstarším dochovaným záznamem o resurekční hře je \"Kristovo sestoupení do předpeklí\" v anglické Knize z Cerne z 9. století, žánr se však prosadil především prostřednictvím postupně rozšiřovaného velikonočního tropu \"Quem queritis\" (\"Koho hledáte\"), první doložená podoba (z 10. století) pochází ze švýcarského kláštera Sankt Gallen. \nDrama se později rozlišilo na mystéria (biblické hry) a mirákly (hry spojující legendy o světcích a reflexi každodenního života). Duchovní dramata se oddělila od liturgického obřadu, byla předváděna mimo kostely a vážná látka se pojila s často přízemním humorem. Nejznámějšími českými hrami vycházejícími z liturgie jsou \"Hry tří Marií\" a \"Mastičkář\". Také světské drama bývalo ve středověku převážně komické, nejoblíbenějšími byly satirické žánry frašky a sottie (hra s blázny či šašky), značného rozšíření došla také groteskní čili masopustní lidová hra, moralita (původně alegorický a didaktický žánr) a mezihra neboli intermedium či interludium.\n\nK nejranějším literárním památkám vzniklým na českém území patří velkomoravské písemnictví ve staroslověnštině. Bylo spojeno s byzantskou misí Konstantina a Metoděje a tvorbou jejich žáků a lze k němu zařadit například životopisy obou věrozvěstů z druhé poloviny 9. století (\"Život Konstantina\" a o něco mladší \"Život Metoděje\") a další texty.\n\nPo přenesení mocenského centra do přemyslovských Čech se vlivem německých oblastí začala rozvíjet také latinská literatura. Zrod česko-latinské hagiografie je umisťován na konec 10. století. V 10. a 11. století byla české kultura kulturou dvojjazyčnou, neboť v Sázavském klášteře byla dočasně obnovena staroslověnská liturgie. Naprostá většina textů tohoto vznikala v klášterech a jednalo se v první řadě o legendy a historiografické spisy. K hagiografickým památkám se řadí především svatováclavské a svatoludmilské legendy, psané ve větší míře staroslověnsky. Nejstarším dochovaným zpracováním je sice latinská \"Crescente fide\" v bavorské recenzi, nejproslulejším svatováclavským textem se však stala \"Kristiánova legenda\". Ohledně ní ovšem panují spory a není jisté, kdy přesně byla sepsána. Moderní badatelé považují za nejpravděpodobnější konec 10. století nebo první polovinu 11. století. Významné byly také cyrilometodějské legendy (staroslověnsky od 9. století, latinsky od 12. století), legendy o svatém Vojtěchu (vznikající od začátku 11. století) a svatém Prokopovi (rozvíjející se od 12. století) a rovněž život blahoslaveného Hroznaty z 13. století. K významným památkám českého středověku patří kroniky. Kosmova Kronika česká vznikla mezi lety 1119/1122 a 1127 a zachytila již vysokou kulturní úroveň českého mnišského prostředí a dobré vzdělání autora. K rané historiografii lze přiřadit také Kosmovy pokračovatele (Kanovník vyšehradský, Mnich sázavský, Vincentius a Jarloch) a další kroniky a anály.\nVe vrcholném středověku pronikla do českého prostoru také německá literatura v souvislosti s příchodem německy mluvících a tvořících minnesängerů – prvním z nich byl Reinmar von Zweter ve službách krále Václava I.. K dalším tvůrcům v panovnických službách patřili Heinrich von dem Türlin, autor veršovaného rytířského románu \"Willehalm\", a Ulrich von Etzenbach, tvůrce německé varianty \"Alexandreidy\", kterou ovlivnil též anonymní staročeskou \"Alexandreidu\". Türlin i Etzenbach působili na dvoře Přemysla Otakara II.. Umělecky plodný minnesängerem byl i sám král Václav II.. Vzájemné ovlivňování české a německé tvorby pak pokračovalo i v dalších stoletích a na počátku 15. století vzniklo na českém území významné dílo německé pozdněstředověké literatury, \"Ackermann aus Böhmen\" (\"Oráč z Čech\") Jana ze Žatce.\n\nLiterární tvorba v češtině začala v pravém slova smyslu teprve ve 14. století – ze starších období se zachovaly pouze písně \"Hospodine, pomiluj ny\", původně staroslověnská a postupně počeštěná, a chorál \"Svatý Václave\". Na počátku 14. století vznikla veršovaná česká Dalimilova kronika, dílo neznámého autora spojující prvky kroniky, epické básně a politického manifestu; dalšími kronikáři doby lucemburské se pak stali kupříkladu Beneš Krabice z Weitmile nebo Přibík Pulkava z Radenína. Z konce 13. století či z prvních let 14. století pochází také \"Kunhutina modlitba\".\n\nVýznamný rozkvět česky psané literatury přišel v době vlády Jana Lucemburského a zejména Karla IV. – kromě rozsáhlé legendistiky (legenda o svaté Anežce, legenda o svatém Jiří, legenda o svaté Kateřině a mnohé další) a epického i lyrického básnictví se prosadilo také středověké drama stavějící vedle sebe hlubokou náboženskou vážnost a vulgární komiku. Nejznámější českou středověkou dramatickou památkou je \"Mastičkář\". Literárně činným byl i sám Karel IV., neboť sepsal svatováclavskou legendu \"Crescente religione cristiana\" a autobiografický spis \"Vita Caroli\" (\"Život Karlův\"). K nejvýznamnějším osobnostem druhé poloviny 14. století patří Bartoloměj z Chlumce řečený Klaret, latinsky píšící básník, didaktik a slovníkář, a Tomáš Štítný ze Štítného, překladatel a autor obsáhlých pojednání o otázkách božských i lidských.\n\nHusitská doba přinesla kromě díla samotného Jana Husa a jeho pokračovatelů, například Petra Chelčického, také kronikářský záznam husitských válek (například \"Husitská kronika\" Vavřince z Březové), husitské bohoslužebné texty a duchovní písně (shromážděné povětšinou v \"Jistebnickém kancionálu\") a dialogické texty jako \"Hádání Prahy s Kutnou Horou\" (v \"Budyšínském rukopise\") či \"Rozmlouvání člověka se Smrtí\".\n\nNa sklonku antiky a v raném středověku vznikala na území Galie a později Západofranské říše latinská literatura. Ze 4. století pocházejí církevní učitelé Hilarius z Poitiers a svatý Ambrož, z 6. století pak teolog a významný historik Řehoř z Tours, autor monumentální kroniky \"Historia Francorum\". Na jeho dílo navázala v 7. století takzvaná \"Fredegarova kronika\". K latinsky píšícím básníkům patřili v 5. století Rutilius Claudius Namatianus a Sidonius Apollinaris. Za prvního středověkého básníka bývá někdy označován také Venantius Fortunatus, činný v 6. století. K dalším významným osobnostem karolinského období patřil teolog a básník Théodulf či Alcuinův žák a Karlův životopisec Einhard. Jan Scotus Eriugena byl filosofem a básníkem povolaným do Franské říše ze Skotska Karlem II. Holým, vnukem Karla Velikého.\n\nZa nejstarší francouzskou literární památku je považována \"Kantiléna o svaté Eulálii\" pocházející ze sklonku 9. století. K rozkvětu francouzsky psané literatury, byť stále ve stínu latinských textů, pak došlo v 11. století, přičemž prvním obsáhlejším dílem byl \"Život svatého Alexia\" (kolem roku 1040). Středověká hrdinská epika se rozvinula v chansons de geste, zpěvech o hrdinských činech rytířů. Patrně nejslavnějším z nich je \"Píseň o Rolandovi\" z konce 11. století.\n\nVe 12. století došlo ke značnému rozmachu dějepisectví, nikoliv již pouze v podobě kronik, ale také v podobě memoárů přímých účastníků událostí. Známé jsou například vzpomínky z křížových výprav autorů jako Geoffroy de Villehardouin nebo Robert de Clary. Vznikla také kurtoazní kultura, šířená okcitánskými trubadúry (jako Jaufre Rudel nebo Bertran de Born a severofrancouzskými truvéry. Vzor rytíře jako feudálního válečníka byl nahrazen ideálem společensky obratného rytíře-dvořana. Častým tématem bylo opěvování nedostupné ženy, mnohdy geograficky vzdálené, objevovaly se však také velmi přízemní nebo sexualizované verše. Na vznik této milostné lyriky měl pravděpodobně vliv arabsko-hispánských básníků, kteří se opěvování lásky a žen věnovali již od 9. století. Možné je také ovlivnění Ovidiovou poezií a jihofrancouzskou sektou Katarů.\nV souvislosti s prosazováním vernakulárního (národního) jazyka se proti eposu stále silněji prosazoval román, od konce 12. století formovaný především takzvanou bretaňskou tematiku – tedy keltskými inspiracemi a vyprávěním o králi Artušovi a rytířích kulatého stolu. Nejslavnějším autorem nejstarší fáze těchto románů je Chrétien de Troyes, jehož nejslavnějším dílem je nedokončený román \"Perceval aneb Vyprávění o grálu\", zahajující cyklus příběhů o hledání svatého grálu, dominující 13. století. Téma osudové lásky vedoucí až ke smrti milenců zpracovává \"Román o Tristanovi a Isoldě\", dochovaný v Béroulově verzi a ve verzi Thomase de Angleterre. Od 13. století pak nad veršovanými romány začaly převládat romány psané v próze. Satiricko-realistický proud francouzské literatury, obracející se k měšťanskému a lidovému publiku, se projevil například v komickém zvířecím eposu \"Román o lišákovi\" (1170–1250) a v drobnějších komických prózách zvaných fabliaux (fablely). Slavný \"Román o růži\" (1240–1280) se skládá ze dvou částí: první, kratší, jejíž autorem je Guillaume de Lorris je dvorský alegorický příběh o lásce, druhá část, napsaná Jeanem de Meung, je mnohem rozsáhlejší a méně lyrická – proti dvorskému opěvování ženy a lásky postavil de Meung poněkud misogynní důraz na ženu jako objekt, lásku jako přírodní sílu a důležitost praktického ovládání všech činností obyčejného života.\n\nVrcholný a pozdní středověk byl ve Francii ovlivněn především stoletou válkou pro Anglii. Guillaume de Machaut vnesl v této době do francouzské poezie nový typ básní s pevně stanoveným uspořádáním. Z 15. století je známý zejména François Villon, nekonvenční autor dobrodružného života (byl stíhán za vraždu a krádeže a musel se skrývat na venkově a žít v chudobě), jejž byl často inspirací pro jeho tvorbu. Proti rafinovaným konvencím dvorské poezie se villonská balada prosadila živelností, důrazem na rytmičnost, hudebnost a smyslové vjemy. Neopominutelnou součástí francouzské středověké literární tvorby jsou rovněž náboženská dramata, zpočátku latinská, veršovaná a předváděná během bohoslužeb, později, od 12. století, hraná mimo chrámový prostor ve francouzštině. Nejstarším dochovaným dílem tohoto typu je \"Hra o Adamovi\", zahajující řadu mystérií (pašijových her). Kromě biblických mystérií existovaly také mirákly, čerpající především z legend o světcích, ale také z lidových pověstí, románů a každodennosti.\n\nNa území Itálie se i po pádu Západořímské říše dále rozvíjela latinská literatura. V 6. století patřil k jejím nejdůležitějším představitelům Boëthius (477–525), učenec označovaný za posledního Římana. Předsevzal si převést co nejvíce z řecké filosofie do latiny, neboť znalost řečtiny na území někdejší říše upadala. Podařilo se mu však přeložit pouze malou část děl, převážně o logice, jeho spisy nicméně ovlivnily racionální složku středověké vzdělanosti a také filosoficko-teologické koncepce. Boëthiovým nejznámějším dílem se nicméně stala ve vězení napsaná \"Consolatio philosophiae \"(\"Útěcha z filosofie\" či \"Filosofie utěšitelka\"). Ve stejné době působil v ItáliiCassiodorus, druhá významná osobnost, jejíž péčí se podařilo zachovat značnou část římské kultury. Kromě sestavování encyklopedických textů a kronik také silně ovlivnil západní mnišství. Autorem mnoha významných politických, homiletických a exegetických spisů byl v 6. století také papež Řehoř I. Veliký. V 7. a 8. století, chudších na dochované písemné památky, vznikala hlavní díla latinské literatury mimo Apeninský poloostrov, z italských děl lze zmínit kroniku \"Origo Gentis Langobardorum\", popisující počátky národa Langobardů, a navazující díla, jako například \"Chronicon Gothanum\", již z počátku 9. století. Od 6. do 9. století postupně vznikala také \"Liber Pontificalis\", soubor životopisů papežů. Jedním z autorů byl v 9. století patrně Anastasius Bibliothecarius (před rokem 817 – asi 879), překladatel z řečtiny a kritik. Významným centrem překladatelství byla rovněž Neapol, kde působil v 8. století Paulus Diaconus a v 9. století Jan Hymonides. Z římské \"Liber Pontificalis\" vyšel Agnellus z Ravenny, když sestavoval \"Liber Pontificalis Ecclesiae Ravennatis\", knihu životopisů ravennských biskupů.\nV 10. století došla rozkvětu hagiografie, v řecké jižní Itálii byli překládány řecké legendy a také příběhy o Alexandru Velikém a Barlaamu a Josafatovi. Ve Veroně tvořil tamější biskup Ratherius z Verony (890–974), mimo jiné autor spisu \"Praeloquia\", encyklopedické příručky k životu. V 11. století byli významnými latinsky píšícími tvůrci Guido z Arezza, autor traktátů o hudební teorii, Papias, zabývající se lexikografií, a Petr Damián, kazatel a myslitel bojující proti svatokupectví a konkubinátu. Od klerika jménem Guido z katedrály v Ivrei pochází milostná báseň \"Versus eporedienses\", někdy považovaná za předchůdkyni pastorál. Z dalších osobností 11. století je možné jmenovat Doniza z Canossy, historika Lva z Ostie, Amata z Montecassina nebo Alfana ze Salerna, řazeného též mezi představitele montecassinské renesance 11. století. Z žen byla činná Trota ze Salerna, autorka lékařských spisů, tradičně spojovaná se souborem tří prací známých jako \"Trotula\". Polemické prozaické i básnické texty psal biskup Benzo z Alby, hájících svým dílem císařskou stranu v bojích o investituru. Latinská tvorba se pak rozvíjela i ve 12. a 13. století, po boku nově se rodícího písemnictví v italštině. Ve 12. století působil například Jáchym z Fiore, inspirovaný svými viděními k literární tvorbě a později také k založení náboženské komunity v Kalábrii. Ve 13. století se na italské půdě prosadila biblická exegeze a scholastické myšlení – za nejdůležitější osobnost lze označit filosofa a teologa Tomáše Akvinského. Mystička Angela z Foligna ve svém díle propojila prvky autobiografické, hagiografické a teologické. Významným představitelem historiografie byl františkánský kronikář Salimbene z Parmy. Náboženskou literaturu a legendistiku tvořili v této době v Itálii františkán Tomáš z Celana a dominikán Jakub de Voragine, sestavitel obsáhlé sbírky životopisů svatých známé jako \"Zlatá legenda\" (\"Legenda aurea\", 1260).\nTexty v dialektech italštiny se začaly objevovat v průběhu vrcholného středověku. První dochované texty, o kterých lze říci, že jsou napsány italsky, se dochovaly z konce 11. století, umělecké literární texty se však vynořily až ve druhé polovině 12. století. Neznámý potulný pěvec například složil ve východním Toskánsku \"Ritmo laurenziano\", báseň tvořenou osmislabičnými verši k poctě biskupovi. K prvním tvůrcům píšícím v italštině se řadí též František z Assisi na počátku 13. století, a to zejména svou oslavnou \"Písní tvorstva\" (\"Cantico delle creature\", asi 1224), sestavenou v umbrijském dialektu. Na severu Itálie vznikala ve 13. století spíše laická humorná a didaktická poezie, reprezentovaná tvůrci jako Bonvesin da la Riva. Toskánský básník Brunetto Latini napsal své dílo \"Li livres dou tresor\" ve francouzštině, je však autorem také edukativní básně \"Tesoretto\" v toskánském nářečí. Italskou tvorbu ovlinila také provensálská poezie a někteří tvůrcové, jako Lambertino Bucalelli z Boloni (zemřel 1221), Lanfranco Cigala z Janova (zemřel 1278) či Sordello da Goito (zemřel 1260), psali v okcitánštině. Na dvoře Fridricha II. se v první polovině 13. století rozvíjela sicilská básnická škola. Do ní se svou tvorbou řadí sám panovník Fridrich II. a tvůrcové jako Rinaldo d’Aquino, Petr z Viney a další. Básníku Giacomovi da Lentini je přisuzováno vytvoření formy sonetu, později oblíbeného v renesanční literatuře. Na sicilskou tvorbu navázali ve druhé polovině 13. století toskánští autoři jako Guittone d'Arezzo, Bonagiunta Orbicciani, a především Guido Guinizelli, pisatel vizuálně bohaté poezie, a Guido Cavalcanti, básník zkoumající lásku a její působení také filosoficky, jako například v canzoně \"Ptala se paní\" (\"Donna me prega\"). Do první třetiny 14. století pak zasahuje Cino da Pistoia a jeho tvorba. V \"Božské komedii\" se pro tyto toskánské autory objevilo označení dolce stil novo, sladký nový styl. K autorům prozaických textů ve vernakulárním jazyce patřili v 13, století Guido Faba, Restoro d'Arezzo, zabývající se z přírodovědeckého hlediska Zemí, a kontemplativní etik Bono Giamboni. Stoupající úlohu žánru novely potvrzuje sbírka \"Novellino\" (také \"Sto starých povídek\", \"Cento novelle antiche\") ze sklonku století, dílo neznámého toskánského autora.\n\nZa vrchol středověké tvorby, nejen italské, je považováno dílo básníka Danta Alighieriho. V roce 1295 vydal \"Nový život\" (\"La Vita Nuova\"), milostný příběh napsaný v toskánském dialektu italštiny a spojující prozaické pasáže s básněmi. Jeho nejslavnějším dílem je nicméně \"Božská komedie\" (dokončeno 1320), napsaná již v exilu a označovaná za sumu středověké kultury. V díle autor uplatnil své rozsáhlé encyklopedické znalosti a prozkoumal důležité otázky dobového myšlení: vztah smyslové a duchovní lásky, rozumu a víry, morálky a politiky, jednotlivce a společnosti, lidské svobody a Boží vůle, tohoto a příštího života a podobně. Ve třech italsky psaných částech, Peklo, Očistec a Ráj, je líčena návštěva vypravěče v zásvětí, kde se setkává s mnoha významnými osobami z minulosti, ale i z autorovy současnosti, zejména z dobové Florencie. Průvodcem básníka v Pekle a Očistci je římský autor Vergilius, v Ráji pak Dantova múza Beatrice.\n\nPo většinu anglického středověku, od dob Augustina z Canterbury a vzniku anglické církve v 6. století až po pozdní 14. století byla hlavním jazykem vzdělanců v Anglii latina. K nejdůležitějším spisovatelům píšícím latinsky v raném středověku se řadí Aldhelm (7. století), tvůrce četných básní, písní a prozaických děl, Alcuin (8. století), autor komentářů ke knize Genesis, a historikové jako svatý Gilda (6. století), Nennius (7. století), a především svatý Beda Ctihodný (8. století). Jako klíčová latinská díla vrcholného středověku lze označit \"Historia Regum Britaniae\" (1135) Geoffreyho z Monmouthu, dílo významné pro rozšíření artušovské tradice. Úspěchů dosáhl také velšský autor Walter Map a filosof Jan ze Salisbury (oba 12. století). Na přelomu 12. a 13. století byl pak činný básník, gramatik a teoretik poetické tvorby Geoffrey de Vinsauf.\n\nAnglicky psaná literatura měla bouřlivější vývoj. Na počátku staroanglické slovesnosti stojí její patrně největší dílo. Hrdinský epos \"Beowulf\" v aliteračním anglosaském verši se zachoval v rukopise z přelomu 10. a 11. století, dílo samo je však starší, bylo složeno pravděpodobně v 7. nebo 8. století. Popisuje, jak Beowulf nejprve pomáhá dánskému králi proti nestvůře Grendelovi a posléze i jeho matce čarodějnici, později se musí utkat s drakem chrlícím oheň. K další raněstředověké epické hrdinské tvorbě pak patří píseň \"Boj na Finnově hradu\", skladba \"Waldere\" a historická báseň \"Bitva u Maldonu\" líčící střetnutí s Nory v roce 991. Bývaly skládány také elegické básně, k nimž patří díla jako \"Deor\", zachycující pomíjivost všech věcí, \"Poutník\", \"Námořník\" a také \"Rozvaliny\", jež zachycují rozpad města vybudovaného Římany.\nRozvoj staroanglické literární tvorby byl přerušen normanským dobytím Anglie v roce 1066. Anglický jazyk se pod vlivem vládců mluvících anglonormanským dialektem francouzštiny postupně proměňoval a vznikla střední angličtina, celé následující období je proto nazýváno středoanglickým. Většina textů mezi lety 1100 a 1350 však byla psána buď latinsky nebo francouzsky. Mezi významná středoanglická díla lze zařadit báseň \"Sova a slavík\" (okolo roku 1200), spojující v hádce dvou ptáků žánr zvířecí povídky a literární debatu čili spor. Kněz Layamon napsal ve stejné době neobyčejně rozsáhlý kronikářský epos \"Brut\", inspirovaný starším francouzským dílem \"Roman de Brut\" (1155) a spojující v šestnácti tisících veršů různé britské mýty a pověsti, zejména artušovské. K významným veršovaným románům patří \"Král Horn\" (první polovina 13. století), vycházející ze staršího anglonormanského textu, a další texty z artušovského a karolinského okruhu. Rozvíjely se také veršované povídky, takzvané bretaňské zpěvy, jako například \"Sir Orfeo\" (asi 1300), a rovněž fabliaux a balady. V době stoleté války s Francií vstoupily do literatury silněji též politické básně (například u Laurence Minota) a došlo k novému růstu popularity aliteratičního verše. Tímto způsobem byla napsána například slavná satirická alegorie \"Vidění o Petru Oráči\" (mezi lety 1370 a 1390), za jejíhož pravděpodobného autora se označuje William Langland. Z rokou 1370 pochází také artušovská skladba \"Sir Gawain a Zelený rytíř\" a alegorická báseň \"Perla\", patrně od stejného neznámého autora.\n\nNa rozhraní středověku a renesance stojí \"Canterburské povídky\" (1387–1400) Geoffreye Chaucera, nejslavnějšího spisovatele středoanglického období. Celý závěr 14. století je vzhledem ke značnému vlivu této osobnosti označován za chaucerovské období. Zatímco sám Chaucer psal pouze anglicky a silně tento jazyk ovlivnil, jeho přítel John Gower byl autorem básní ve třech jazycích – známé je francouzské \"Zrcadlo člověka\" (\"Mirour de l'Omme\"), poslední velké dílo anglonormanštiny, latinský \"Hlas volajícího\" (\"Vox Clamantis\") nebo anglicky psaná \"Milencova zpověď\" (\"Confessio Amantis\"). K Chaucerovým následovníkům patřil také Thomas Hocclerve nebo John Lydgate, tvořící již v 15. století. Závěr anglického středověku je spojen s nástupem knihtisku, přičemž prvním anglickým tiskařem byl William Caxton. V roce 1476 zřídil tiskárnu ve Westminsteru a vytiskl v ní například \"Artušovu smrt\" (1485) Thomase Maloryho, prozaickou sbírku artušovských příběhů, kterou se dlouhá řada anglických středověkých rytířských románů symbolicky uzavřela.\n\nNěmecká literatura začíná v karolinském období, kdy se do staré horní němčiny překládaly latinské texty, prvním z nich byl v 8. století glosář \"Abrogans\". Z oblasti ústní slovesnosti se dochoval aliterační hrdinský zpěv \"Píseň o Hildebrandovi\", zapsaná v roce 800. Hrdina Hildebrand se účastnil bojů jako spojenec Theodoricha Velikého v 6. století a na německé území se látka dostala pravděpodobně z Lombardie. Z 9. století pochází starosaská biblická epika jako \"Heliand\" (Spasitel) nebo \"Genesis\" a rovněž oslavná \"Píseň o Ludvíkovi\", pojednávající o vítězství křesťanského panovníka nad Normany. V 10. století byla zapsána \"Merseburská zaklínadla\", pozůstatek pohanského germánského dávnověku, a také \"Wessobrunnská modlitba\".\n\nV době vlády otonské (919–1024) a sálské dynastie (1024–1125) se rozvíjela spíše latinská literatura, zejména politická a dějepisná v textech Liudpranda von Cremona, Adalberta von St. Maximin nebo Widukinda von Corvey. Roswitha z Gandersheimu tvořila v tomto období dramata v podobě dialogizovaných legend. Z 11. století se dochovaly například zlomkovité překlady latinského bestiáře \"Fysiologus\" (1070) nebo latinského popisu světa \"Merigarto\" (1085).\nBěhem vrcholného středověku, tedy v době vlády štaufské dynastie (1138–1254), působila na německou kulturu takzvaná renesance 12. století a vlna klášterních reforem přicházejících z Francie. Z náboženského písemnictví se v centru pozornosti drželo kázání a zamyšlení nad smrtí (memento mori), kupříkladu \"Zamyšlení nad smrtí\" (asi 1160) Heinricha von Melk. Objevily se také německojazyčné legendy a žánr exampla. Z historiografických děl byla nejdůležitější \"Císařská kronika\" (asi 1130–1147) napsaná v Řezně a obdařená později mnoha přepisy a pokračováními. Epickou literaturu reprezentuje německá \"Alexandreida\", také nazývaná \"Štrasburský Alexandr\" (1170) a napsaná knězem Lamprechtem z Trevíru, zpracování rolandského materiálu v německé \"Písni o Rolandovi\" (1170) řezenského kněze Konrada, takzvané špílmanské (pěvecké) eposy, satirický zvířecí epos \"Lišák Reinhart\" Heinricha der Glîchezære nebo \"Hrabě Rudolf\" (vznikl mezi lety 1170 a 1185), anonymní epos o křížové výpravě. Ve 12. století se již rozvíjel také minnesang, německá obdoba milostné dvorské lyriky, přičemž pojmem „minne“ se označovala vysoká dvorská láska rytíře a jeho paní. Nejstarším dochovaným příkladem je Kürenbergova \"Píseň o sokolovi\" (asi 1160), pracující s metaforikou sokolnictví. Později dosáhly obliby písně se střídáním mluvčích a svítáníčka. Významnými minnesängery se stali Friedrich von Hausen, Rudolf von Fenis, Heinrich von Morungen, a zejména Reinmar von Hagenau a Walther von der Vogelweide.\nNa konci 12. století se začal vyvíjet také dvorský román, na jeho počátku stojí \"Aeneis\" (1170–1184) Heinricha von Veldeke. K jeho následovníků se pak zařadili Eilhart von Oberge, Hartmann von Aue, Gottfried von Straßburg a rovněž Wolfram von Eschenbach, autor \"Willehalma\" (mezi 1210 a 1220, o historickém svatém Vilémovi Akvitánském) a především proslulého \"Parzivala\" (asi 1200 až 1210), zpracovávajícího artušovské téma proměny blouda v rytíře a jeho následné pátrání po svatém grálu. Vrcholnou památkou německé literatury je \"Píseň o Nibelunzích\", původně ústně tradovaný germánský epos, zapsaný v roce 1200 a popisující hrdinské činy a následné zavraždění prince Siegfrieda, krádež dračího pokladu a pomstu Siegfriedovy vdovy Kriemhildy.\n\nV pozdním středověku se dále rozvíjela milostná lyrika (například u Neidharta von Reuenthal, Ulricha von Lichtnstein nebo Tannhäuser (všichni 13. století) a později měšťana Johannese Hadlauba či Heinrich von Meissen přezdívaný Frauenlob (oba přelom 13. a 14. století). Ve 13. století došlo také k rozkvětu světské didaktické poezie, reprezentované kupříkladu Thomasinem von Zirclaere, brojícím ve spisu \"Vlašský host\" proti lichvářům, a také veršované povídky zachycující společenské změny, jejíž raným reprezentantem byl ve 13. století Stricker. Poklasický dvorský román je reprezentován v první polovině 13. století dílem Rudolfa von Ems, jehož román \"Dobrý Gerhard\" je zasazen do Kolína nad Rýnem v době vlády Oty I., a také autory trivializujícími a kritizujícími rytířský svět, jako byli Heinrich von dem Türlin nebo Ulrich von Zatzikhoven. K náboženské literatuře se v této éře objevovala tvorba mystiků, jako byla jeptiška Mechthilda z Magdeburku (\"Tekoucí světlo božství\", 1250–1265) nebo proslulý mistr Eckhart na přelomu 13. a 14. století.\n\nNejstarší zachovanou nizozemskou literární památkou je Utrechtský křestní slib ze 7. století. Raná díla, latinská i staronizozemská, vznikala v klášterech, například \"Wachtendonské žalmy\" nebo hra \"Officium stellae\" z kláštera Munsterbilzen nebo \"Leidse Willemar\", parafráze Písně písní z kláštera Egmond. Prvním nizozemsky píšícím autorem, jehož jméno se zachovalo, byl Bernlef (kolem roku 850), o jeho díle však není nic známo. Prvním doloženým básníkem se stal až minnesänger Hendrik van Veldeke ve druhé polovině 12. století, autor milostných básní, zpracování románu o Aineiásovi a legendy o svatém Servácovi. K významným autorům milostné dvorské lyriky se zařadil také vévoda Jan I. Brabantský (2. polovina 13. století). Na holandském dvoře působil sprookspreker čili vypravěč pohádek Augustijnken van Dordt (kolem poloviny 14. století) a rovněž Willem van Hildegaersberch (druhá polovina 14. století).\n\nZ rytířských románů je nejstarším \"Treverský Floyris\" (kolem roku 1170), nejslavnějším však \"Karel a Elegast\" (pravděpodobně konec 12. století či 13. století), zařazovaný k chansons de geste a vycházející patrně ze ztraceného starofrancouzského \"Chanson de Basin\". V románu se musí Karel Veliký na popud anděla stát zlodějem, pomůže mu však neprávem vyhnaný dvořan Elegast a společně oba hrdinové maří intriky Eggerika z Eggerheimu. Populárním hrdinou byl král Artuš, čtyři romány o něm se dochovaly v plné verzi (\"Pověst o grálu\", \"Artušova smrt\", \"Ferguut\" a \"Román o Gavainovi\"), sedm románů ve zkrácené verzi. Přítomná byla i antická tematika, například v \"Trojské trilogii\" brabantského básníka Seghera Diengotgafa, napsané kolem roku 1240, a orientální témata, například \"Floris a Blanceflor\", zpracování původně francouzského románu z pera vlámského písaře Diederika van Assenede z druhé poloviny 13. století. Satirický zvířecí epos se objevil v letech 1148–1150 v podobě latinského eposu \"Ysengrimus\", jeho autorem byl Nivardus. Nejproduktivnějším nizozemským autorem středověku se ovšem stal Jacob van Maerlant, který ve druhé polovině 13. století psal artušovské romány (jako \"Historie svatého grálu\", též nazývaná \"Merlinova kniha\"), romány zpracovávající antický materiál (\"Alexandrovy činy\", \"Trojská historie\") a také populární vědecké traktáty z oboru přírodních věd či historie.\nVelice rozšířená byla ve středověku také nizozemská mystická literatura, k níž spadá tvorba bekyní jako Marie z Oignies nebo Hadewijch, popisující obvykle mystické vidiny a intenzivně prožívanou lásku k bohu. Nejslavnějším mystikem se nicméně stal Jan van Ruusbroec, autor jedenácti děl a dopisů, mimo jiné \"Zrcadla věčné blaženosti\" (1359). Z nizozemských kronik se do historie nejsilněji zapsala \"Rýmovaná kronika\" (1290–1035) Melise Stokea, \"Činy bitvy u Woeringenu\" (1288–1294) Jana van Heelu a \"Brabantské činy\" (1316–1350) Jana van Boendal. Autorem traktátů byl na počátku 15. století Dirc Potter, k jeho dílům patří kupříkladu veršovaný traktát \"Běh lásky\".\n\nV dramatu se některé původně liturgické hry postupně oddělily od církevního prostředí. Dochovaná sbírka \"Abele spelen\" (doslova ušlechtilé hry, míněno světské) obsahuje čtyři vážné hry o dvorské lásce (například \"Esmoreit\" zpracovávající obtíže milostného vztahu sicilského prince Esmoreita a syrské princezny Damiety) a šest doprovodných frašek. Náboženského ducha si zachovaly mirákly (hry o zázracích) jako Mařenka z Nimwegenu z konce 15. století, a také hry předváděné na vozech při liturgických průvodech, například sedm \"Radostí panny Marie\" hraných při bruselském mariánském procesí v letech 1448–1566. V pozdním středověku rostla společně se sílícím měšťanstvem obliba morální literatury, jakou byla například píseň \"Jak se má vládnout městu\" (1350), pravděpodobně dílo antverpského městského písaře Jana van Boendale. Od roku 1413 organizovaly řečnické komory takzvané Landjuwelen, soutěže ve veršování, a básnictví se proměňovalo v řemeslo. Konec středověku je spojen také s rychlým nástupem knihtisku, k prvním významným tiskařům patřili ve druhé polovině 15. století Gherart Leeu v Goudě a Dirk Martens v Aalstu.\n\nV prvních století po pádu Říma existovalo na území pozdějšího Španělska Vizigótské království. Mezi učenci, kteří v této oblasti působili a kteří usnadnili přechod od klasické antické kultury ke středověké vzdělanosti, vyniká zejména osobnost Isidora ze Sevilly z přelomu 6. a 7. století. Tento sevillský biskup se intenzivně věnoval filologické činnosti a shromažďování starověkých rukopisů a také církevním reformám. Vytvořil sbírku kánonů pod názvem \"Hispania\", jeden z nejvýznamnějších raněstředověkých právních dokumentů. Kromě toho sepsal četné spisy týkající se interpretace biblického textu, životopisy starozákonních a novozákonních postav a také mnoho historiografických prací. Za jeho nejdůležitější dílem jsou nicméně považovány tři rozsáhlé encyklopedické texty, z nichž se druhý, systematický slovník vědění známý jako \"Etymologie\" (\"Etymologiae\"), stal základem autorova pozdějšího věhlasu. Na Isidorovo dílo navázali v 7. století především tři toledští biskupové – Evžen II. z Toleda, Ildefons z Toleda a Julián z Toleda\n\nNa počátku 8. století byl vizigótský stát dobyt Araby a Berbery a zanikl. Reconquista, postupné dobývání muslimských území na Pyrenejském poloostrově ze strany křesťanských vládců, pak udala ráz celé středověké španělské literatuře, zejména díky vzájemnému ovlivňování obou kultur. Nejstarším dílem psaným ve španělštině je \"Píseň o Cidovi\" (\"Cantar de Mio Cid, Poema del Cid\"), rytířský epos pocházející z doby kolem roku 1140. Vypráví o brilantním vojevůdci, který po vyhnání z Kastilie dobude na Maurech město Valencie a vládne v něm. Jedná se o první dochovaný text z canteras de gesta, epických písní o hrdinských činech. Ve srovnání s francouzskými chansons de geste jsou tyto španělské práce historicky věrnější, neboť vznikaly většinou krátce po zpracovávaných událostech. Obsahují menší množství fantastických prvků a přehánění a paradoxně také menší důraz na křesťanství, přestože obvykle pojednávají o reconquistě. Kromě eposu o Cidovi se zachoval též \"Zpěv o Roncevaux\", naopak pouze převyprávění a úryvky existují z děl jako \"Zpěv o sedmi panicích z Lary\" (\"Cantar de los diete infantes de Lara\"), \"Zpěv o Sanchovi II. a obležení Zamory\" (\"Sancho II. de Castilla y Cerco de Zamora\") a dalších.\nNa rozdíl od kastilské epiky vznikala lyrická poezie na Pyrenejském poloostrově především v provensálštině (provensálská škola) a galicijštině (galicijsko-portugalská škola). Provensálská poezie byla sestavována a zpívána především jihofrancouzskými trubadúry, kteří pobývali ve 12. a 13. století na kastilském dvoře. Je zároveň možné, že provensálští tvůrcové byli ovlivněni arabskou milostnou poezií, opěvující nedostupné ženy již v předcházejících staletích. Provensálskou tvorbou byla následně formována galicijská lyrická poezie, ta následně vyvrcholila v polovině 13. století. V kastilském jazyce (španělštině) byla lyrika méně populární, coby nejstarší dochovaná milostná skladba přežila do moderní doby \"Milostná příhoda\" (\"La razón de amor\"), báseň neznámého autora z počátku 13. století. Specifickým typem poezie byla klerická poezie, mester de clerecía – na rozdíl od nepravidelné a asonující dvorské poezie byla v ní užívaná forma čtyř čtrnáctislabičných veršů pravidelná a rýmovaná. Duchovními byla zpracovávána jak témata rytířská určená šlechtě, například Kniha o Apoloniovi (Libro de Apolonio, 13. století), tak látky lidové slovesnosti, například \"Báseň o Fernánu Gonzálezovi\" (\"Poema de Fernán Gonzalez\", po roce 1250), a rovněž čistě náboženská témata. Známý je především Gonzalo de Berceo, tvořící také ve 13. století, a jeho \"Zázraky Panny Marie\" (\"Milagros de Nuestra Señora\"). Z pozdějších básníků zpracovávajících duchovní témata může být zmíněn ještě Juan Ruiz a jeho \"Kniha o pravé lásce\" (\"Libro de buen amor\") a Pedro López de Ayala a jeho skladba \"Rýmování o mravech dvorských\" (\"Rimado de Palacio\"). Obě tato díla pocházející z 13. století spojují náboženské směřování s vlivem laického vzdělání a schopností sociální kritiky.\nKlíčovou osobností pro rozvoj kastilské literatury se stal král Alfons X. Kastilský (1221–1284), na jehož dvoře se shromažďovali muslimští, židovští a křesťanští učenci. Panovník nechal pořídit například překlad orientálních povídek pod názvem Kniha o \"Kalilovi a Dimnovi\" (\"Libro del Calila e Dimna\"), později pak právní encyklopedii a zákoník \"Sedm částí\" (\"Siete Partidas\"), inspirovaný římským právem, nebo podrobnou \"Obecnou kroniku\" (\"Crónica general\"). Alfons X. byl ovšem známý také jako básník, píšící galicijské trubadúrské básně a písně na Pannu Marii. Ve druhé polovině 13. století však došlo zejména k rozkvětu kastilské rytířské prózy, do té doby pouze přebírané odjinud. Prvním originálním španělským dílem se stal anonymní \"Příběh rytíře božího, který měl jméno Cífar\" (\"Historia del Caballero de Dios, que había por nombre Cífar\"). Dílo je významné především skutečností, že po boku hrdiny vystupuje selský mladík Ribaldo obdařený lidovou moudrostí a vnášející do díla realistické prvky. V první polovině 14. století byl důležitým tvůrcem Alfonsův synovec Juan Manuel, známý především svou sbírkou mravoučných povídek \"Hrabě Lucanor\" (plným názvem \"Kniha příkladů hraběte Lucanora a Patronia\", \"Libro de los enxemlos del Conde Lucanor et de Patronio\").\n\nDvorskou lyriku 14. a 15. století shrnuje \"Zpěvník Baenův\" (\"Cancionero de Baena\"), sepsaný kolem roku 1445 Juanem Alfonsem de Baena pro krále Jana II. Kastilského. Do toho souboru však nejsou zařazeni dva nejúspěšnější doboví básníci, Iñigo Lopez de Mendoza, autor, který do španělské literatury uváděl žánr sonetu, a Juan de Mena, ovlivněný počínajícím humanismem a píšící kromě trubadúrských básní také alegorická díla jako \"Labyrint Štěstěny\" (\"Laberinto de Fortuna\"). Ve druhé polovině 15. století pak působili básníci Gómez Manrique a Jorge Manrique. Rytířská epika se v této době zabývala spíše přepracováváním starších témat, jedním z mála zachovaných děl je \"Zpěv o Rodrigovi\" (\"Cantar de Rodrigo\") z konce 14. či začátku 15. století. Vedle tradičních rytířských próz se nově prosadil žánr romance, kratší epické básně různých typů, obvykle zpracovávající jednotlivou epizodu z rozsáhlejšího rytířského příběhu, a také satirické básnictví. Jako příklad lze uvést anonymní \"Obecný tanec smrti\" (\"Danza general de la muerte\") nebo \"Sloky pekařčiny\" (\"Coplas de ¡Ay panadera!\"). Závěr 15. století je pak spojen s cestopisnými díly jako \"Historie velkého Tamerlána\" (\"Historia del Gran Tamerlán\"), v níž Ruy Gonzáles de Clavijo vypráví o cestě do Samarkandu, a literární portréty slavných osobností, jež lze nalézt například v souboru \"Moře příběhů\" (\"Mar de historias\") dvořana Fernána Péreze de Guzmán.\n\nNejstarší dochované literární památky ze středověké Kyjevské Rusi pocházejí z 11. století, tedy z období po přijetí křesťanství Vladimírem I. v roce 988. Velký vliv na středověkou ruskou kulturu měla kultura Byzantské říše a První bulharské říše. Díky činnosti Cyrila a Metoděje a jejich následovníků v Bulharsku v 9. a 10. století se do ruských oblastí dostalo písmo cyrilice, liturgický jazyk staroslověnština (postupně transformovaná v církevní slovanštinu) a četné překlady z řečtiny. Šlo zejména o liturgické knihy jako \"Služebník\" nebo \"Časoslov\", životy svatých a díla církevních otců (zejména klasiků řecké patristiky jako Jan Zlatoústý, Basileios Veliký, Řehoř z Nyssy či Řehoř z Nazianzu), ale také jiná díla jako apokryfy nebo kroniky historiků jako Jan Malalas a Jiří Hamartolos. Také v rusky psané literatuře převažovaly v tomto období náboženské texty (jako \"Ostromirovo evangelium\", lekcionář z poloviny 11. století, nejstarší nalezené dílo) a historické záznamy (ruské letopisy). Nejstarším a nejdůležitějším textem je \"Pověst dávných let\", ve své první verzi pocházející z počátku 12. století. Kronikář Nestor v ní zachytil události od Potopy světa, přičemž pasáže citované převážně z byzantských zdrojů spojil s vyprávěním o rozdělení slovanských kmenů a počátcích Kyjevské Rusi pod původně varjažskou dynastií Rurikovců. Historiografickým pramenem srovnatelného významu je \"Novgorodský první letopis\". K důležitým dílům pocházejícím z kyjevského dvora patří kázání \"Slovo o Zákoně a Milosti\" (\"Slovo o zakone i blagodati\", 11. století) prvního ruského metropolity Ilariona, napsané v rétoricky zdobném stylu, a texty jeho následovníka, metropolity Klimenta Smoljatiče. Největší oblíbenosti dosáhla kázání Cyrila Turovského z druhé poloviny 12. století, zejména pak jeho velikonoční kázání. V éře Kyjevské Rusi vznikaly také cestopisy popisující putování do Svaté země, prvním doloženým je \"Kniha zvaná Poutník od Daniela, igumena ruského\", pravděpodobně sepsaná opatem v klášteře u Černigovu.\n\nZa nejvýznamnější památku ruského epického básnictví je považováno \"Slovo o pluku Igorově\", zachycující tažení rurikovského knížete Igora Svjatoslaviče proti kočovným turkickým Kumánům v roce 1185. Většina literárních historiků přijala tvrzení ruské vědy (zejména Dmitrije Lichačova), že jde o skutečný epos z konce 12. století. Již od prvního vydání \"Slova\" na začátku 19. století se však objevovaly hlasy zpochybňující autenticitu a považující dílo za preromantický podvrh. Námitky proti pravosti formuloval z moderních badatelů Edward L. Keenan. Z posledních dekád před mongolským vpádem ve druhé polovině 13. století pochází \"Slovo Daniila Zatočníka\", prosebný list zchudlého vzdělance ke knížeti Jaroslavovi. Není však známa konkrétní identita autora ani adresáta tohoto díla, jež dokazuje sečtělost svého tvůrce spojováním různých biblických a sekulární citátů, aforismů a přísloví.\nPo mongolském dobytí jihovýchodní Evropy a založení Zlaté hordy se ve 13. a 14. století začalo centrum ruské kultury přesouvat na východ a na sever, do oblastí Novgorodu a Moskvy. Převažujícím žánrem byla v tomto období biografie. V legendách byly zachycovány jak životy zakladatelů klášterů a světců jako Leontij Rostovský, Nikita Sloupovník a Varlám Chutyňský, tak osudy mučednických knížat jako Boris a Gleb a dalších strastotěrpců. Často byli tímto způsobem zvěčňováni doboví příslušníci šlechty zabití Tatary, například Michal Černigovský a jeho bojar Fjodor, a hrdinové jako Alexandr Něvský. Téma mongolské invaze se často objevovalo rovněž ve vojenských příbězích jako \"Vyprávění o bitvě na Kalce\" nebo \"Vyprávění o vyplenění Rjazani Bátúem\". Vítězství ruských vojsk vedených Dmitrijem Donským nad Zlatou hordou v bitvě na Kulikovském poli (1380) zpracovává epická skladba \"Zádonština\", jejímž autorem se stal jinak neznámý Sofonij Rjazaňský. Metropolita Cyprián, činný ve druhé polovině 14. století, se podílel na první moskevské kronice a stal se autorem dvou verzí \"Života metropolity Petra\" založených na starším vzoru. Cypriánovým přičiněním došlo k přenesení centra ruské kultury a písemnictví do Moskvy. Druhá varianta \"Života metropolity Petra\" stála na počátku nové podoby legend rozvíjejících se v Moskevském velkoknížectví v 15. století. Pozornost posluchačů byla upoutávána více rétorickou obratností než střízlivým a jednoduchým vyprávěním, jak tomu bývalo ve starších hagiografických textech. K dalším výrazným tvůrcům tohoto typu literatury patří Epifanius Moudrý, autor \"Života svatého Štěpána, biskupa permského\" (sestaveno krátce po roce 1396) a \"Života svatého Sergeje Radoněžského\" (napsáno před rokem 1420), nebo Pachomius Srb.\n\nNa konci 15. století (za vlády Ivana III. a na počátku 16. století (za vlády Vasilije III.) vznikala díla, která se snažila dokázat, že ruští carové jsou dědici římských císařů – takovým textem byla například \"Pověst o Cařihradu\" nacházející se v \"Ruském chronografu\" z roku 1512, kde je v závěru textu zmiňováno také turecké dobytí města a proroctví, že bude osvobozeno „rusým lidem“ (Rusy). Zachovaly se také četné prózy, například \"Šalomoun a Kitovras\", povídka \"Stefanit a Ichnilat\" (zvířecí příběh založený na příběhu z indické \"Pančatantry\") a další texty, často překládané nebo tematicky přebírané z jiných kulturních okruhů. Přelom 15. a 16. století byl v Rusku rovněž dobou značných náboženských nepokojů – ty se odrážejí kupříkladu v práci \"Prosvětitel\", napsané Josifem Volockým ve spolupráci s Nilem Sorským. Období tuhé vlády Ivana IV. lze charakterizovat centralizací a unifikací, v oblasti literatury se tyto tendence projevily mimo jiné sesbíráním církevních rozhodnutí do knihy \"Stoglav\", pravidly domácího chování \"Domostroj\" či \"Ilustrovanou kronikou Ivana Hrozného\". Vznikaly ale také nové původní příběhy, jako například \"Pověst o Petru a Fevronii\".\n\nV arabském prostředí je počátek středověku spojen s vystoupením proroka Mohameda. Přestože je \"korán\", základní text islámu, psán ve verších, Mohamed odmítal, aby byl označován za básníka, což se negativně podepsalo také na vnímání poezie v nejranějším období středověké arabské kultury. Pro období po Mohamedově smrti je proto charakteristické předávání tradice o Prorokových výrocích a činech (vytvářejících sunnu) a také sepisování jeho životopisů pod označením síra. Již v době umajjovského chálífátu došlo k novému rozkvětu umělecké literatury. Tradiční arabská kasída, nejprestižnější poetický žánr, existovala dále, z jednotlivých jejích částí se nicméně vytvořily nové žánry a formy. Zatímco nasíb se stal vzorem pro milostnou poezii, vztahující se obvykle k nepřítomnému milému, rahil popisující přírodu se vyvinul v bukolické básnictví. Kromě toho byla využíván také wasf, popisná poezie, a rovněž bakchická či pijácká témata označovaná jako chamrijjat.\nV abbásovské éře (750–1258) se arabská literatura, zejména poezie, začala osamostatňovat a vazby předislámskou beduínskou tvorbu byly stále slabší. Jako odpověď na idealizující milostnou poezii se rozvinulo realistické milostné básnictví, spojené zejména se jmény Abú Nuwás (přelom 8. a 9. století) a Abú Tammám (první polovina 9. století). Pokračovala však i tradice milostné poezie soustředěná na beznadějnou lásku, jak dokládá Abbás ibn al-Ahnaf (přelom 8. a 9. století) a další básníci. Poezie se věnovala také obscénním, kajícnickým, popisným či polonáboženským tématům a pokoušela se o nejvynalézavější práci s jazykem. Odpor vůči manýře se projevoval sestavováním sbírek starší umajjovské a předislámské poezie. Výběrová díla tohoto typu vytvořili Abú Tammám a al-Buhturí, v obou případech pod názvem \"Hamása\" (\"Odvaha\"). Básníci tvořili na chalífově dvoře, po oslabení bagdádské centrální moci v 10. století se často pohybovali mezi jednotlivými dvory, jak dokládají například přesuny al-Mutanabbího (10. století) – z Aleppa přešel do Káhiry a posléze do Bagdádu. Abbásovská próza zahrnuje mimo jiné biografické texty jako například \"Kitáb al-Aghání\" (\"Kniha písní\") historika al-Isfaháního, obsahující anekdotické příběhy ze života básníků a ukázky z jejich díla. Významným žánrem je také adab (didaktická próza), jejímž důležitým zástupcem byl v první části 9. století Al-Džáhiz. Oblíbená byla též rýmovaná próza makáma. Zároveň byla po celý středověk rozšiřována původně indická a perská sbírka příběhů \"Tisíc a jedna noc\", znamenající přechod k moderní literatuře.\n\nStředověká arabská literatura zažila ve středověku svůj zlatý věk také v Cordóbském emirátu na Pyrenejském poloostrově, kde od poloviny 8. století vzkvétala a vzájemně se ovlivňovala také se západoevropskou křesťanskou kulturu. Z písní v románských jazycích pravděpodobně vzešla inspirace pro rozvoj poetického žánru muwaššah. Na evropské vzdělanosti se naopak podepsala tvorba arabsky píšících filosofů navazujících na řeckou učenost – filosof Al-Fárábí (první polovina 10. století) vyšel z aristotelismu a zabýval se mimo jiné logikou a poetikou, Ibn Síná, známý jako Avicenna (první polovina 11. století) se proslavil jako lékař, teoreticky se však zabýval také poezií a dalšími obory. Ibn Rušd neboli Averroes, působící ve druhé polovině 11. století, spojoval Aristotelovy myšlenky s arabskou tradicí a jeho myšlenky měly značný vliv v křesťanských zemích. Z pozdějších myslitelů pak byl zásadní především Házim z Cartageny (13. století), básník a literární kritik.\n\nStředověk jako období v indických dějinách nebývá bezvýhradně přijímán, jelikož neexistuje žádný významný dějový zvrat, který označit jeho začátek. Používá-li se, je obvykle datován od 8. století, někdy však také od 10. či 12. století. Jako konec středověku je pak obvykle chápán vznik Mughalské říše v roce 1526. Dušan Zbavitel chápal jako počátek indického středověku 12. století, neboť v té době začal být sanskrt vlivem muslimských dobyvatelů vytlačován z pozice hlavního jazyka literatury. Pozici dvorského jazyka si získala perština, v lidových vrstvách se na severu šířily novoindické jazyky a na jihu drávidské jazyky. Nemalou roli v šíření šíření lidem srozumitelných jazyků sehrálo bhaktické hnutí, díky kterému ztrácel sanskrt pozice také v náboženské literatuře.\n\nPřesto v této éře vzniklo mnoho sanskrtských textů – šlo především o antologie starší poezie, přičemž motivací bylo vybrat ty nejdokonaleji vyjádřené básně. Proto se v názvech výborů často objevují označení „subhášita“ (co je krásně řečeno) a „súkti“ (krásný výrok). Kromě esteticky motivovaných antologií se sestavovaly také didaktické sbírky učící důvtipu a chytrosti („níti“). Texty byly obvykle rozděleny do tří oddílů, první poučoval o dharmě (hinduistické duchovní povinnosti), druhý se zaobíral arthou (světskými záležitostmi) a třetí kámou (milostnými otázkami). Stranou byla pojednávána také mókša, spása a cesta k ní. Z 11. či 12. století pochází \"Pokladnice klenotů krásných výroků\" (\"Subhášitaratnakóša\"), tvořená povětšinou kávjovými básněmi, nejstarší ze středověkých sanskrtských výborů. Ze stejné doby patrně původně pocházela \"Šnůra krásných výroků\" (\"Subhášitávalí\"), jedna z nejrozsáhlejší antologií, obsahující 3527 strof. Ze dvora bengálského vladaře Lakšmanasény pochází \"Ušní nektar správných výroků\" (také \"Ušní nektar krásných výroků\", \"Saduktikarnámrta\" či \"Súktikarnámrta\"), sestavený roku 1205. Vůbec největší sbírkou je \"Šárngadharův průvodce\" (\"Šárngadharapaddhati\") z roku 1363, zahrnující 4689 jednostrofých básní. Z výborů poučných textů lze jmenovat \"Náhrdelník z démantů krásných výroků\" (\"Súktiratnáhára\", první polovina 14. století), jehož autorem byl Súrja Kalingarádží, a \"Nádobu nektaru krásných výroků\" (\"Subhášitasudhánidhi\", tatáž doba) sestavitele jménem Saján. Višnuistický učenec Rúpa Gósvámí vytvořil na přelomu 15. a 16. století \"Šnůřu básní\" (\"Padjávalí\") opěvující boha Višnua.\nKávjová próza v sanskrtu ve středověké éře zvolna mizela a posledními autory, kteří ji tvořili, byli džinističtí spisovatelé. Dhanapála, původně bráhman, sepsal v 10. století vyprávění Tilakamaňdžarí a od té doby neustále narůstal podíl veršovaných pasáží v dílech tohoto typu. Jmenovat lze ještě Sóddhalův \"Příběh Udajasundari\" (\"Udajasundarikathá\") z 11. století nebo džinismus propagující a vysvětlující \"Kouzelný kámen prózy\" (\"Gadjačintámani\") autora Vadíbhasimhy Ódajadévy. Popularitu si nicméně do jisté míry udržela kávjová poezie. Zpočátku se orientovala na boha Kršnu, zejména pod vlivem úspěšné Džajadévovy básně \"Gítagóvinda\" a s přispěním šířícího se bhaktického hnutí. 12. století se stalo rovněž svědkem vzniku dvou šivaistických epických básní – Mankhovy \"Skutky vznešeného boha s modrým krkem\" (\"Šríkanthačarita\") a Džajarathův \"Kouzelný kámen skutků Šivových\" (\"Haračaritačintámani\"). Višnuistické zaměření obsahuje Lólimbardážova skladba \"Višnuovy hrátky\" (\"Harivilása\", polovina 11. století) a také \"Nektar božské hry Kršnovy\" (\"Góvindalílámrta\") autora Kršnadásy Kavirádži. Příběh biblického patriarchy Josefa zpracoval v 15. století Šrívara pod názvem \"Obdivuhodný příběh\" (\"Kathákautuka\"). Existovaly také kávjové skladby s historickými náměty. Příkladem mohou být Sóméšvarův epos \"Měsíční záře slávy\" (\"Kírtikaumudí\", 13. století) o válečných taženích nebo Sarvánandova oslavná báseň \"Skutky Džagadúovy\" (\"Džagadúčarita\", 14. století) o dobrotivém a štědrém kupci. Ke kávjovým básnířkám patřila Gangádéví, autorka, která popsala vítězné tažení svého chotě Kumary Kamapany ve \"Vítězství nad Madurou\" (\"Madhurávidžaja\", 14. století).\n\nV kávjovém stylu vznikal také zvláštní druh epických básní, jehož hlavním záměrem bylo ukázat technickou zdatnost spisovatele prostřednictvím her s různými významy jednoho slova, což umožňovalo více možných způsobů chápání textu. Tak je koncipována například \"Bystřina lásky a odříkání\" (\"Šrngáravairágjataranginí\", 1276) básníka Sómaprabhy Súriho – jednotlivé její strofy lze interpretovat jak eroticky, tak asketicky. Tvořena byla také naučná kávjová poezie (šástrakávja), k jejímž vrcholným představitelům patří Hémačandra, autor, jenž ve 12. století napsal sanskrtskou mluvnici \"Zlatý měsíc úspěchu\" (\"Siddhahémačandra\") a další gramatická a lexikografická díla, ale též klíčovou džinistickou \"Učebnici meditace\" (\"Jógašástra\") a \"Životy třiašedesáti vrcholných mužů\" (\"Trišaštišálákapurušačarita\"), obsahující mimo jiné biografii zakladatele džinismu, Mahávíry.\nV oblasti dramatu vznikl ve středověku žánr mahánátaka (velké drama), rozsáhlý sled dialogů přednášených vypravěčem, zatímco herci předváděli děj. Mezi díla tohoto typu se počítá \"Hanumánovo drama\" (\"Hanumánnátaka\", asi 11. nebo 12. století) nebo \"Měsíční svit pastýřovy hry\" (\"Gópálakéličandriká\", 12. století). Využívána byly především zpracování epizod z \"Rámajány\" a \"Mahábháraty\", ale také višnuistická témata, případně oslavné a pochvalné hry – to je případ Madanovy hry \"Paridžátamaňdřarí\" (12. století), opěvující stejnojmennou hlavní hrdinku. Oblíbeným příběhem se stal osud dobrého krále Hariščandry, inspirací se stal například pro Kšémíšvaru při psaní dramatu \"Strašlivý syn Kušikův\" (\"Satjahariščandra\", 12. století). Kromě toho vznikaly rovněž alegorické hry, na jejichž počátku stojí v 11. století Kršnamišrův \"Východ měsíce poznání\" (\"Prabódhačandródaja\") o boji Oblouznění a Rozumnosti. Oblíbenosti dosáhly též jednoaktové monologické bhány a veseloherní prahasany pojednávající o podvodnících, zlodějích a vtipálcích.\n\nStředověká sanskrtská vyprávěcí literatura se často věnovala ideálnímu králi Vikramáditjovi, například \"Vikramáditjův vzestup\" (\"Vikramódaja\") neznámého autora a časového určení. Mezi lety 1400 a 1442 byla sestavena sbírka \"Dvaatřicet povídek o copatých mniších\" (\"Bharatakadvátrimšiká\"), v kocourkovském stylu zesměšňující šintoistické asketické mnichy bharataky. Básník Vidjápati naopak vytvořil seskupení didakticky motivovaných povídek nazvané \"Zkouška muže\" (\"Purušaparíkšá\") – v jednotlivých částech poučuje bráhman krále prostřednictvím příběhů o jednotlivých typech mužů a potenciálních ženichů pro dceru. Džinističtí autoři se vyznačovali sběrem a vyprávěním povídek především pro účely propagace svého náboženství, například Šubhašílagani vydal v 15. století rozsáhlý \"Soubor pěti set příběhů o osvícení\" (\"Paňčašatíprabódhasambandha\"). Didaktickým účelem byla vedena i džinistická tvorba a sběr příběhů zvaných prabandha a pojednávajících o dávných světcích, králích a mniších. Mezi nejúspěšnější patřila Mérutungova sbírka \"Kouzelný kámen příběhů\" (\"Prabandhačintámani\", 1306). Indická vyprávěcí literatura měla neobyčejný význam pro světové písemnictví vůbec, neboť ovlivnila také perské a arabské texty – mimo jiné zřejmě také \"Tisíc a jednu noc\" – a jejich prostřednictvím též evropskou literaturu.\n\nV Japonsku je středověká literatura v užším slova smyslu ztotožňována s tvorbou v období Kamakura (1186–1336). V tomto období se v poezii udál přechod od tradiční poezie waka (k níž patří například žánr tanka) k novějším žánrům jako renga. Zároveň však docházelo k zaznamenávání poezie do sbírek, v tomto období vzniklo celkem 21 sbírek waka. S touto činností se pojily také básnické soutěže, organizované a podporované nejvyššími šlechtickými kruhy, ke známým patří zejména Sengohjakuban o 1500 kolech, uspořádaná císařem Go-Toba. Slavnou památkou je sbírka Šin-Kokinšú, osmá císařská antologie, jejíž hlavním kompilátorem byl Fudžiwara no Teika.\n\nZ epických žánrů byl populární monogatari, spojující dějepisectví, ústní vyprávění a prozaické a poetické literární tradice. K nejslavnějším patří Heike Monogatari, popisující střet mezi rody Taria a Minamoto v 12. století. Objevovala se také díla autobiografického žánru nikki (doslova deník), například \"Isajoi Nikki\" (\"Deník šestnácté noci\") mnišky Abucu Ni.\n\nÉra někdy označovaná jako středověká začíná v Číně pádem říše Chan v roce 220. Ve stoletích následujících po zániku centralizovaného státu došlo ke vzniku nových poetických forem inspirovaných překladovou tvorbou, rozvíjela se především lyrická poezie v pětislabičném verši, ale také esejistická tvorba a teoretické úvahy o literatuře a principech poetiky – typickým příkladem je \"Wen süan\" (Výbor z literatury) sestavený princem Siao Tchung v 6. století. V období říše Tchang (618–907) se na scéně objevili mimo jiné někteří z nejproslulejších čínských básníků, v 8. století působili Tu Fu, Li Po nebo Wang Wej. Nejčastěji se psalo v pěti- či sedmislabičných čtyřverších a osmiverších a lze hovořit o vrcholu písemnictví tvořeného v literární čínštině (wen-jen). Rozvíjela se také narativní próza, a to jak krátké milostné, dobrodružné a jiné povídky, tak zápiskové texty jako deníky a črty. Do tohoto období můžeme umístit také první výrazné texty v hovorové čínštině (paj-chua), šlo zejména buddhistické příběhy.\n\nNovou etapu v literárních dějinách znamenalo období říše Sung (960–1279), kdy dosáhla výrazného rozkvětu nesyžetová próza a lyrický esej, a to zejména u autorů jako Su Š’ a Ou-jang Siou. V městském prostředí se prosadila chua-pen, povídková tvorba v paj-chua. Rychlý rozvoj literatury byl charakteristický také pro dobu říše Jüan (1279–1368), když četní čínští vzdělanci, jimž mongolští dobyvatelé neumožnili přístup ke státním službám, hledali obživu v neoficiální literatuře. Obzvláště vzkvétalo také drama, inspirované historií a povídkovou tvorbou.\n"}
{"id": "514517", "url": "https://cs.wikipedia.org/wiki?curid=514517", "title": "Hyphessobrycon", "text": "Hyphessobrycon\n\nTetry rodu Hyphessobrycon jsou jedním z mnoha rodů sladkovodních ryb z čeledi tetrovitých (Characidae). Jméno rodu \"Hyphessobrycon\" je složeno ze slov hyphesso (malý) a brycon (sochor), což vystihuje tvar tohoto tetrovitého rodu. Dalším ze znaků jsou silné často ozubené čelisti. Tento rod obsahuje asi 111 druhů.\nCharakteristický pro rod je bezšupinatý kořen ocasní ploutve. Většina druhů rodu \"Hyphessobrycon\" jsou malé, mírumilovné ryby žijící převážně v hejnech. Větší jsou naopak často hltaví dravci, kteří se v hejnech vrhají na kořist nebo i loví jednotlivě. Tato čeleď je domovem hlavně v Jižní a Střední Americe.\n\nRod \"Hyphessobrycon\" je ve srovnání s dalšími rody poměrně početný, zvláště nové klasifikace a popisy některých dříve samostatných druhů, které byly k druhu \"Hyphessobrycon\" přeřazeny. K druhům rodu \"Hyphessobrycon\" se od revize nově počítají také tetrovité druhy popsané Stanley Weitzmanem & Lisou Palmer jako druhy bývalého (dnes rozpuštěného) rodu \"Megalamphodus\".\n\nČasto nádherné zbarvení a stálá živost učinily z mnoha malých a mírných druhů této čeledi nejoblíbenější akvarijní rybky. Valná většina zástupců tohoto rodu se také velmi dobře chová a pěstuje, přičemž většina druhů je mírné povahy, zůstává drobná a žije pospolitě v hejnech. Měli by být proto chovány v početnějších skupinách nejméně po šesti až osmi exemplářích.\n\n\"Günther Sterba\": Süsswasserfische der Welt. Urania-Verlag, 1990, ISBN 3-332-00109-4\n\"Günther Sterba\": Akvaristika, Práce, Pha 1972\n"}
{"id": "514518", "url": "https://cs.wikipedia.org/wiki?curid=514518", "title": "Dichroman amonný", "text": "Dichroman amonný\n\nDichroman amonný je anorganická sloučenina se vzorcem (NH)CrO. Podobně jako u jiných chromanů a dichromanů má zde chrom oxidační číslo +6. Jedná se o iontovou sůl složenou z chromanových aniontů a amonných kationtů.\n\nDichroman amonný se někdy označuje jako „vesuvský oheň“, protože se používal k chemickému demonstračnímu pokusu zvanému „sopka na stole“. Používá se v pyrotechnice a byl používán v raném období fotografie.\n\nPři pokojové teplotě a tlaku má dichroman amonný podobu oranžových kyselých krystalů rozpustných ve vodě a v ethanolu. Vzniká reakcí kyseliny chromové s vodným roztokem amoniaku a následnou krystalizací.\n\nKrystal (NH)CrO (C2/c, z=4) obsahuje jednoduchý typ amonného iontu na pozicích symetrie C(2,3). Každé centrum NH je nerovnoměrně obklopeno osmi atomy kyslíku, přičemž vzdálenost N-O se pohybuje zhruba od 2,83 až po 3,17 Å typických pro vodíkové vazby.\n\nDichroman amonný se používá v pyrotechnice, v litografii (též v počátcích fotografie), jako zdroj čistého dusíku v laboratoři a jako katalyzátor. Využívá se i jako mořidlo pro barvicí pigmenty, při výrobě alizarinu, chromového kamence (síranu draselno-chromitého), při činění koží a čištění olejů.\n\nFotocitlivé vrstvy obsahující PVA, dichroman amonnný a fosfor se rotačně nanášejí ve vodné suspenzi na povrch při výrobě fosforového rastru televizních obrazovek a jiných zařízení. Dichroman amonný působí jako fotoaktivní místo.\n\nDichroman amonný je, podobně jako jiné sloučeniny s šestimocným chromem, vysoce toxický a karcinogenní. Též silně dráždí.\n\nV uzavřené nádobě může dichroman amonný při zahřátí vybuchnout, protože se za vyšší teploty rozkládá za vzniku plynného dusíku a vody. 19. ledna 1986 oznámil The New York Times, že dva pracovníci zemřeli a dalších 14 bylo zraněno při výbuchu 2000 liber (asi 900 kg) dichromanu amonného během sušení v závodě Diamond Shamrock Chemicals (Ashtabula, Ohio).\n\n"}
{"id": "514532", "url": "https://cs.wikipedia.org/wiki?curid=514532", "title": "Jagdgeschwader z.b.V.", "text": "Jagdgeschwader z.b.V.\n\nJagdgeschwader z.b.V. (zkr.: JG z.b.V.; zur besonderen Verwendung ~ pro zvláštní účely) byla stíhací eskadra německé Luftwaffe za druhé světové války. Jednotka byla zformována 20. dubna 1944 v hesenském Kasselu a pod její velení spadaly vybrané \"Gruppen\" (~ skupiny) z několika eskader. Konkrétně se jednalo o III./JG 3, I./JG 5, II./JG 27, III./JG 54 a II./JG 53. 15. června 1944 bylo označení letky změněno na \"Stab\"/Jagdgeschwader 4 (\"Stab\"/JG 4) a jejím velitelem (\"Geschwaderkommodore\") se stal \"Major\" Gerhard Michalski. Eskadra JG z.b.V. tedy k tomuto dni formálně zanikla. V roce 1944 spadala JG z.b.V. i následnická \"Stab\"/JG 4 pod velení 7. Jagddivision a jejím primárním úkolem byla obrana vzdušného prostoru říše (německy: Reichsluftverteidigung). Letadla této eskadry měla své základny v Kasselu a Ansbachu.\n\n\n"}
{"id": "514539", "url": "https://cs.wikipedia.org/wiki?curid=514539", "title": "Artaba", "text": "Artaba\n\nArtaba je stará jednotka objemu. Její hodnota kolísala v rozmezí 13 l až 72 l. Uváděna byla rovněž jako Artoba. Názvem artaba se pak také někdy označovaly jednotky batha a metretes.\n\nPřevodní vztahy:\n\n"}
{"id": "514542", "url": "https://cs.wikipedia.org/wiki?curid=514542", "title": "Batha (rozcestník)", "text": "Batha (rozcestník)\n\nSlovo Batha může znamenat:\n"}
{"id": "514544", "url": "https://cs.wikipedia.org/wiki?curid=514544", "title": "Marie z Montpellieru", "text": "Marie z Montpellieru\n\nMarie z Montpellieru (\"okcitánsky Maria de Montpelhièr\", 1182/1183 – 18. dubna 1213, Řím) byla krátce aragonskou královnou.\n\nMarie se narodila jako dcera Viléma z Montpellieru a Eudokie, neteře byzantského císaře Manuela. Jako prvorozená měla dědické právo na otcův majetek a celý svůj život strávila prosazováním svého nároku proti nevlastnímu bratrovi.\n\nPoprvé byla jako holčička provdána za postaršího pána Marseille a již roku 1192 ovdověla. O pět let později se v prosinci 1197 v Montpellieru stala třetí manželkou hraběte Bernarda z Comminges a byla přinucena podepsat, že se vzdává svých práv na panství Montpellier. V manželství se narodily dvě dcery a roku 1201 následoval kvůli manželově bigamii rozvod. Marie se potřetí provdala 15. června 1204 za aragonského krále Petra. V této době také konečně získala kontrolu nad svým dědictvím. Králi porodila dceru Sanchu, která záhy zemřela a syna Jakuba a král přestal mít o manželství zájem. Zatoužil se oženit s jeruzalémskou královnou Marií z Montferratu a požádal o anulaci manželství.\n\nMarie se odhodlala k cestě do Říma, kde chtěla ovlivnit výsledek rozhodnutí Svaté stolice. Papež Inocenc III., jehož byl Petr věrným stoupencem, v tomto případě nelenil a po několika letech zkoumání roku 1212 potvrdil kanonickou existenci manželství.\nRoku 1209 Marie ve své první závěti ustanovila templářský řád opatrovníkem jediného syna a druhou závěť sepsala již nemocná krátce před svou smrtí v Itálii roku 1213. Zde jmenovala i obě dcery s hrabětem z Comminges. Montpellier a Aragonii po matčině i otcově smrti u Muretu zdědil Jakub.\n\n"}
{"id": "514550", "url": "https://cs.wikipedia.org/wiki?curid=514550", "title": "Matěj Vydra", "text": "Matěj Vydra\n\nMatěj Vydra (* 1. května 1992, Chotěboř) je český fotbalový útočník a reprezentant, teď působící v anglickém klubu Burnley FC. Mimo Česko působil na klubové úrovni v Itálii, Belgii a Anglii. V březnu 2013 získal ocenění „nejlepší hráč druhé anglické ligy“ („Championship Player of the Year“). Za rok 2013 zvítězil v české anketě Fotbalista roku v kategorii Talent roku.\n\nMá vystudovaný obor stolař na Střední škole stavební a dřevozpracující v Ostravě-Zábřehu.\n\nS fotbalem začínal v mužstvu FC Chotěboř. Poté působil v letech 2003–2008 v mládežnických výběrech v FC Vysočina Jihlava.\n\nV roce 2008 začal hrát za seniorský tým FC Vysočina Jihlava. O talentovaného hráče se zajímala celá řada domácích i zahraničních celků, z domácí ligy mj. SK Slavia Praha, AC Sparta Praha, FK Jablonec 97, FC Slovan Liberec. V zahraničí byl na stážích v anglickém Evertonu a italském US Lecce. Zájem projevil i německý Werder Brémy. Matěj Vydra nakonec přestoupil do ostravského Baníku.\n\nOd ledna 2010 působil v mužstvu FC Baník Ostrava, který za něj zaplatil téměř 20 000 000 Kč a uzavřel s ním kontrakt na tři roky. Hned ve svém druhém ligovém zápase 7. března 2010 vstřelil 2 góly hostujícímu Jablonci. Nastoupil na hřiště v 79. minutě a dvakrát se prosadil v závěru utkání. FC Baník zvítězil 4:1. Další gól přidal 29. března proti pražské Slavii (výhra 3:1) a 5. dubna rozhodl střetnutí proti domácím Teplicím (výhra 1:0). Celkem si v ostravském dresu připsal 14 startů a 4 vstřelené branky.\n\nMatěj Vydra svými výkony především zaujal představitele italského klubu Udinese Calcio a německého Bayer 04 Leverkusen. Italský klub splnil podmínky Baníku Ostrava a v červnu 2010 získal mladého hráče do svých řad.\n\nV červnu 2010 přestoupil za 100 mil. Kč do italského klubu Udinese Calcio Podepsal 5letou smlouvu. Nastupoval v mládežnických týmech. Na začátku roku 2011 o něj projevilo zájem několik francouzských (Brest, Boulogne) a italských klubů. K prvnímu zápasu v italské serii A nastoupil 9. dubna 2011, kdy v 87. minutě zápasu proti AS Řím střídal Maurizia Domizziho.\n\nV letní přípravě na sezonu 2011/12 nastřílel během soustředění ve Francii za 3 utkání 5 gólů, jeden z nich vstřelil francouzskému mužstvu FC Girondins de Bordeaux (s českým reprezentantem Jaroslavem Plašilem v sestavě) z pokutového kopu. Koncem srpna 2011 však odešel na hostování do belgického klubu Club Brugge KV, ve hře byl i jiný belgický klub KRC Genk a tým ze španělské druhé ligy.\n\nPo návratu z hostování z Brugg nastupoval pouze v rezervním týmu a jednou byl na lavičce prvního týmu Udine během ligového utkání. Pro sezónu 2012/13 jej italský klub uvolnil v červnu 2012 na další hostování, tentokrát do anglického druholigového Watfordu.\n\nPo návratu z hostování z anglického Watfordu nastoupil na několik závěrečných minut v odvetě třetího předkola Evropské ligy 2013/14 8. srpna 2013 a jednou brankou se podílel na výhře 4:0 proti hostujícímu bosenskému týmu NK Široki Brijeg, Udine po vítězství 3:1 z prvního utkání postoupilo do 4. předkola (resp. play-off). Poté zamířil na další hostování, tentokrát do anglické Premier League do týmu West Bromwich Albion. V létě 2014 odešel podruhé hostovat do Watfordu. O rok později mužstvo definitivně opustil.\n\nV srpnu 2011 odešel na roční hostování z italského Udine do belgického týmu Club Brugge KV. Nastoupil zde k jednomu ligovému zápasu a o několik dní později si v pohárovém zápasu utrhl přední zkřížený vaz v koleni. V lednu 2012 se kluby domluvily na ukončení hostování a Matěj Vydra, v té době po operaci vazu v koleni, se vrátil do Udine. Vinou zranění odehrál za belgický klub pouze jediný zápas 11. září 2011 proti domácímu Mechelenu. Vydra šel na hřiště v 85. minutě, Bruggy vyhrály 2:1.\n\nV červnu 2012 odešel z Udine na roční hostování do anglického klubu Watford FC působícího ve druhé anglické lize. Zde se setkal s českým spoluhráčem Danielem Pudilem, jenž zde hostoval ze španělského klubu Granada CF. První gól zaznamenal Vydra v utkání 1. kola proti domácímu Crystal Palace FC 18. srpna 2012, když ve 4. minutě nastavení vstřelil vítězný gól na 3:2 pro hosty. Tímto výsledkem utkání skončilo. Druhý gól přidal ve 3. kole 25. srpna 2012 proti hostujícímu Birminghamu City, když v 17. minutě zvyšoval na konečných 2:0 pro Watford. Potřetí se trefil ve 4. kole 1. září 2012 proti domácímu Derby County FC, ale jen snižoval v 74. minutě na konečných 5:1 pro domácí tým.\n\nČtvrtý gól vsítil v 7. kole, v 72. minutě zvýšil po přihrávce krajana Daniela Pudila na 2:1 proti Bristolu City, Watford ale výhru neudržel a inkasoval gól na konečných 2:2. Po této remíze klesl klub na 20. místo tabulky. V 10. kole dostal Vydra za stavu 1:1 v prvním poločasu červenou kartu v utkání proti Middlesbrough FC, domácí Watford v oslabení inkasoval gól na konečných 1:2. Anglická fotbalová asociace poté anulovala zákaz startu pro hráče ve 3 zápasech na základě podnětu od Watfordu. Vydra totiž úmyslně nešlápl na protihráče, ale vyhýbal se jeho skluzu. Rozhodčí Steve Rushton v poločase utkání uznal své přehlédnutí. Popáté v sezóně se Matěj Vydra trefil 20. října, když jediným gólem (v 90. minutě z pokutového kopu) zařídil vítězství domácího Watfordu proti Peterborough United. 10. listopadu 2012 se dvakrát gólově prosadil proti domácímu Leedsu United. Ve 28. minutě otevřel gólový účet zápasu a v 83. minutě zvyšoval na průběžných 4:1 pro hosty. Watford deklasoval domácí Leeds 6:1. Osmý gól v sezóně přidal 1. prosince 2012 z pokutového kopu (který byl navíc nařízen po faulu na něj) proti Barnsley. V 83. minutě zvyšoval na 4:0, konečné skóre znělo 4:1 pro domácí Watford, který díky tomuto výsledku poskočil na 6. místo tabulky 2. anglické ligy. Ve 23. kole 22. prosince 2012 vstřelil 2 góly na domácí půdě proti Nottinghamu a Watford vyhrál poměrem 2:0. Pro Vydru to byl devátý a desátý gól sezóny, potvrdil tak svou vynikající formu. 29. prosince 2012 vstřelil opět 2 góly, tentokrát na hřišti domácího Brightonu & Hove Albion, zajistil tak hostům výhru 3:1. První gól padl v 68. minutě po střele z 25 yardů (vítězný gól na 2:1), druhý přidal Vydra o 74 sekund později (na konečných 3:1). S 12 vstřelenými brankami se posunul na průběžné dělené 6. místo tabulky střelců Football League Championship (spolu s ním dosáhli této mety ještě další dva hráči). 12. ledna 2013 zařídil 2 góly vedení 2:0 na půdě Middlesbrough FC, domácí stačili pouze zkorigovat na konečných 1:2. 19. ledna opět skóroval dvakrát, tentokrát doma proti Huddersfieldu (konečný stav 4:0), navíc po zákroku na něj byl odpískán pokutový kop. Po utkání byl vyhlášen „Mužem zápasu“. V tabulce střelců se posunul se 16 góly na 4. místo. 26. ledna 2013 přidal další dva góly do sítě domácího Nottinghamu a přispěl tak k výhře svého týmu 3:0. V tabulce střelců se posunul na třetí místo. 2. února 2013 přidal svůj 19. gól proti hostujícímu Boltonu a navíc přihrál na vítězný gól na 2:1 spoluhráči Almenu Abdimu. Tímto výsledkem zápas skončil. 20. gól vstřelil 22. února proti Derby County FC, Watford zvítězil doma 2:1 a posunul se na druhou příčku ligové tabulky. Poté následoval střelecký půst, kdy se neprosadil ve 13 zápasech. Střeleckou smůlu protrhl dvěma góly 12. května 2013 proti Leicesteru v odvetě „semifinále“ play-off o postup do Premier League (Watford jako třetí tým tabulky hrál s šestým Leicesterem). Watford zvítězil v dramatickém střetnutí 3:1 a zajistil si postup do finálového kola baráže. Ve finále play-off proti Crystal Palace FC se zranil a musel o poločase střídat. Watford prohrál 0:1 gólem z pokutového kopu v prodloužení (105. minuta) a do Premier League nepostoupil. Po skončení sezóny se vrátil z hostování do Udine.\n\nPo vydařeném hostování ve Watfordu jej Udine bylo ochotno prodat, nicméně žádný zájemce nesplnil finanční představy italského klubu. Vydra tak odešel na hostování do West Bromwich Albion, zájem byl i z dalších klubů Premier League. Udine jej uvolnilo i z důvodu velké konkurence v útoku A-týmu. Při své premiéře v Premier League 17. srpna 2013 se dostal na hřiště až sedm minut před koncem domácího utkání se Southamptonem, který zde vyhrál 1:0. Poprvé v Premier League skóroval 21. prosince 2013 v utkání s Hull City AFC (ve svém 7. zápase), jeho branka znamenala konečnou remízu 1:1. Podruhé se v anglické nejvyšší lize trefil 22. února 2014 proti Fulhamu, jeho branka chvíli před koncem znamenala zisk bodu za konečnou remízu 1:1. 12. dubna 2014 vstřelil v utkání proti Tottenham Hotspur FC nejrychlejší branku West Bromwiche v Premier League (již po 27 sekundách, stanovil tak klubový rekord), WBA navýšil vedení až na 3:0, ale nakonec bral jen bod za remízu 3:3.\n\nV červnu 2014 bylo potvrzeno druhé roční hostování hráče v anglickém klubu Watford FC. Sezóna 2014/15 byla úspěšná, vybojoval s týmem přímý postup do Premier League. V létě 2015 do klubu přestoupil, když podepsal pětiletý kontrakt. V dresu Watfordu debutoval v Premier league po návratu z hostování v Readingu. 20. srpna 2016 ve 2. kole odehrál poslední tři minuty v zápase proti Chelsea FC (prohra 1:2).\n\nZa Watford si nepřipsal v ročníku 2015/16 žádný prvoligový start a 1. září 2015 odešel na roční hostování s opcí na přestup do anglického druholigového celku Reading FC. V Readingu neprožil povedenou sezonou, když ve 31 ligových střetnutích dal pouze tři branky.\n\nV srpnu 2016 přestoupil z Watfordu do mužstva Derby County FC, kde podepsal smlouvu na čtyři roky. Cena za přestup nebyla zveřejněna, média uváděla částku 12,5 milionů liber (cca 400 milionů Kč) nebo 10 milionů liber (zhruba 300 milionů Kč). V obou případech by se Vydra stal šestým nejdražším českým hráčem v historii.\n\nMatěj Vydra působil v několika mládežnických kategoriích české reprezentace.\n\nBilance:\n\n28. srpna 2012 byl trenérem Michalem Bílkem poprvé nominován do seniorského národního mužstva pro kvalifikační utkání s Dánskem a přátelské utkání s Finskem. Debutoval 8. září 2012 v kvalifikačním utkání na MS 2014 v Kodani proti domácímu Dánsku. Objevil se v základní sestavě a odehrál 72 minut, poté jej vystřídal František Rajtoral. Zápas skončil výsledkem 0:0. Proti Finsku 11. září 2012 nastoupil v Teplicích do druhého poločasu, ale porážce 0:1 se svými spoluhráči nezabránil. 16. října 2012 si připsal v Praze třetí reprezentační start v kvalifikačním zápasu s Bulharskem (0:0). V přátelském utkání proti Slovensku 14. listopadu 2012 v Olomouci nastoupil na hřiště v 67. minutě (střídal debutujícího Ladislava Krejčího).\nV 72. minutě dával zpětnou přihrávku na třetí gól Bořku Dočkalovi, který se trefil přesně do horního rohu brány slovenského brankáře Dušana Kuciaka. Český národní tým vyhrál 3:0. 6. února 2013 nastoupil v přátelském utkání v Manise proti domácímu Turecku, Česká republika zvítězila 2:0. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3. 26. března 2013 jej trenér Michal Bílek poprvé nasadil na hrot útoku (předtím hrál na kraji zálohy) a Vydra se hned střelecky prosadil, vstřelil dva góly českého týmu v kvalifikačním střetnutí v Arménii, ČR zvítězila 3:0.\n\nGóly Matěje Vydry v A-týmu české reprezentace \n\nJe patronem Dětského domova Nová Ves u Chotěboře.\n\n"}
{"id": "514555", "url": "https://cs.wikipedia.org/wiki?curid=514555", "title": "Neonka černá", "text": "Neonka černá\n\nNeonka černá (\"Hyphessobrycon herbertaxelrodi\") je sladkovodní drobná rybka, tvarově velmi podobná neonce obecné (\"Paracheirodon innesi\"), je však poněkud robustnější..\n\nHřbet je nahnědlý až červenohnědý, břicho žlutohnědé až olivově stříbřitě lesklé. Středem těla se od skřelí až ke kořeni ocasní ploutve táhne úzký podélný žlutozelený třpytivý pruh, který končí u začátku ocasní ploutve jako zelenozlatá skvrna. Tento horní pruh je zespodu provázen širším modročerným pruhem, který končí ve střední části ocasní ploutve. Nahoře ohraničuje tento tmavý pruh žlutobílá linka, dolu k bříšku se modročený pruh rozplývá. Horní polovina duhovky oka je oranžová až svítivě červená. Ploutve jsou bezbarvé nebo jemně nažloutlé, zčásti s bílými špičkami.\nNeonka černá je mírumilovná, čilá a hejnová rybka horních a středních vrstev vody. Dorůstá velikosti až 4 cm.\n\nPochází z Jižní Ameriky a přirozenými lokalitami výskytu jsou řeky Paraguay, v Brazílii ve státě Mato Grosso do Sul, zejména řeka Rio Taquari u Coxima a dále v přítocích řeky Rio Negro\n\nMinimální velikost nádrže o objemu cca 60 litrů a délce 60 cm.\n\nJedná se o další z řady neonek vhodných do společenských nádrží. Vynikne v houfu. Je to skupinová rybka, takže by se měla chovat v početnějším hejnu, minimálně 8 – 10 kusů. Zdržuje se převážně ve středním a horním pásmu nádrže. Vyžaduje větší zarostlé nádrže s tmavým dnem, jemným prouděním vody a s dostatkem prostoru pro pohyb. Nesnáší stísněné prostředí. Je to rybka citlivá na vodu a příliš ostré osvětlení. Vůči tvrdosti vody je odolnější než jiné neonky, ale na kyselost má obdobné nároky. Chováme je ve společnosti druhově podobných, nebo menších rybek, se stejnými požadavky na parametry vody. Dobře se snášejí s tetrami císařskými. Pokud jsou tyto rybky chovány v měkkčí a kyselejší vodě, mají výraznější zbarvení (doporučuje se filtrování přes rašelinu, než přímá chemická úprava).\n\nKromě sušeného krmiva, které přijímají poměrně neochotně, by měly být pravidelně zásobovány živou potravou (buchanky, perloočky, roupice, larvy komárů, nitěnky, apod.).\n\nNejvhodnějším obdobím pro tření je listopad až květen. Doporučuje se použít malou nádrž o objemu 10 až 15 litrů, bez písku s vloženými jemnolistými rostlinami (bublinatka, parožnatka, apod.) nebo s třecím roštem. Je nutno zachovat sterilní čistotu prostředí.\n\nTento druh není úplně snadné rozmnožit, neboť vyžaduje specifické nároky. Potřebuje velmi měkkou vodu 0 – 4 °dKH, přírodní kyselosti nejlépe 5,9 až 6,2 pH a teplotu kolem 26° C. Pro tření jsou nejvhodnější jedno až dvouleté rybky. Sameček může být i starší. Ne každý sameček je však pro tření vhodný, páry jsou náročnější na výběr partnera a netřou příliš vehementně. Při tření rybky kladou jikry volně do vody. Jikry jsou sklovité, průhledné a drobné. Po výtěru je třeba rodičovský pár ihned odlovit a nádrž zatemnit a tak chránit jikry před škodlivým vlivem světla. Jikry se vyvíjejí v šeru. Škodí jim i silnější otřesy, takže je třeba věnovat pozornost i umístění. Z jednoho výtěru bývá obvykle asi 100 až 200 jiker. Potěr se líhne přibližně za 24 hodin a další dva až čtyři dny pak různě visí po nádrži a tráví žloutkový váček. Jakmile se rozplave, což bývá obvykle do pěti dnů, začne přijímat drobnou jemnou živou potravu (vířníky, nálevníky, trepky, žábronožky solné, příp. mikrami) a rychle roste. Do dvou měsíců je potěr velmi choulostivý na přelovování.\nPo 9 až 14 dnech lze stejný pár znovu nasadit do tření.\n\n\n"}
{"id": "514557", "url": "https://cs.wikipedia.org/wiki?curid=514557", "title": "UCD", "text": "UCD\n\nUCD, User-Centered Design je přístup, kterým by se měli řídit vývojáři webových aplikací, ale i všichni výrobci produktů. Hlavní myšlenkou UCD je umístit uživatele do centra pozornosti při tvorbě výrobku nebo aplikace a soustředit se na jeho schopnost se v aplikaci orientovat. UCD hledá odpovědi na otázky o uživateli a o jeho potřebách a správný návrh a řešení.\n\n1) Kdo je uživatelem našeho produktu?\n2) Jaké jsou uživatelovy cíle?\n3) Jaké má uživatel zkušenosti s naším nebo podobným produktem?\n4) Jaké funkce bude uživatel vyžadovat?\n5) Jaké informace uživatel hledá a v jaké formě by je měl nalézt?\n6) Jak si uživatel představuje, že produkt pracuje? atd.…\n\nMá náš produkt skutečně nějakou užitnou hodnotu?\nPro UCD je také důležitá otázka toho,zda funkce, informace a ostatní části našeho produktu skutečně splňují to, co uživatel očekává.\n\nJe náš produkt skutečně použitelný?\nPoužitelnost se spojuje s tím, zda je produkt navržen v konceptu “ease-of-use“ neboli snadný k použití. Tento koncept není často snadný pro implementaci, nicméně je velice důležitý.\n\n1) Snadná přehlednost – Snadná přehlednost pomůže vytvořit uživateli představu o\ntom, kde se nachází a co se stane pokud provede nějakou určitou akci. Důležité prvky\nmusí být nepřehlédnutelné. Uživatel by měl být schopen pouze letmým pohledem na\nstránku zjistit, jaké se mu nabízejí možnosti.\n2) Načítání paměti – Stránky by se měly rychle načítat. Zobrazované prvky, které se na\nstránkách opakují by měly být smysluplné a měly by si zachovat stejný vzhled (např.\ntlačítko “zpět“ by mělo vypadat pokaždé stejně). Toto snadno vyřeší použití CSS.\n3) Odezva – Stejně jako u 3. Newtonova zákona, i zde platí, že každá akce vyvolá reakci.\nPokud, tedy uživatel nějakou akci vykoná, měl by okamžitě obdržet informaci o tom,\nco se událo. Například pokud zmáčkne tlačítko, mělo by se na obrazovce něco změnit,\naby si byl uživatel jistý, že systém zmáčknutí registroval.\n4) Snadná přístupnost – Uživatelé potřebují informaci nalézt rychle, ne se zdlouhavě\nproklikávat skrz složitou strukturu stránek. Proto by mu měly být nabídnuty tyto\nvýhody:\na. Snadný způsob, jak se k informaci dostat (různé navigační možnosti,\nvyhledávání atd.). Nic se ale nesmí přehánět, proto těchto možností\nusnadnění přístupu nesmí být zbytečně mnoho.\nb. Shromáždění informací po menších částech a jejich uspořádání v nějakém\nlogickém schématu nebo hierarchii smysluplné pro uživatele.\nc. Získání informací pouhým prolétnutím stránek. Uživatel by měl získat\ninformace už po krátkém nahlédnutí na stránky, aniž by musel něco\nzdlouhavě číst.\n5) Orientace / Navigace – Často se uživatelé cítí na stránkách ztraceni. Možností jak se\ntomuto pocitu vyhnout je několik:\na. Odkazy na stránkách by měly být výstižné, aby uživatel mohl předvídat, co po\nkliknutí nalezne.\nb. Uživatel by měl být schopen zobrazit strukturu stránek.\nc. Uživatel by se neměl ocitnout na “dead-end” stránce, neboli stránce, ze které\nse nemůže nikam dostat.\nd. Každá stránka by měla obsahovat nějaké viditelné prvky, prozrazující kde se\nuživatel právě nalézá a jak se může dostat na další stránky. Ne vždy se totiž\nuživatel na naše stránky dostane přes úvodní stránku (např. pokud se na\nstránky dostane přes vyhledávač).\ne. Vyřešit možné problémy s tlačítkem “zpět“ v prohlížeči. Zhruba 60% uživatelů\ntotiž používá toto tlačítko jako klíčové tlačítko navigace, což může\nv některých případech způsobit problémy.\n6) Čitelnost – Text by měl být snadno čitelný:\na. Bezpatkové písmo je snazší pro přečtení, nežli patkové písmo, obzvláště\nv hlavním textu stránky. [citace?!]\nb. Písma s různými ornamenty se špatně čtou.\nc. Kurzíva je hůř čitelná než normální text.\nd. Text, který je příliš malý, nebo příliš velký se obtížně čte. Ideální velikost pro\nbezpatkové písmo je 9-11 bodů. Pro patkové pak velikost 11-12 bodů.\nNicméně se velikost písma u každého typu liší, proto je potřeba brát tyto\nhodnoty pouze jako orientační.\ne. Blok textu delší než 50 znaků výrazně zpomaluje čtení.\nf. Vysoký kontrast mezi textem a pozadím výrazně zvyšuje čitelnost.\nNejčitelnější je tmavý text na světlém pozadí.\n7) Jazyk – Z hlediska textového obsahu se doporučuje používat:\na. Krátké jednoduché věty.\nb. Každodenní slova (slova, se kterými se člověk denně stýká, ne odborné\nvýrazy).\nc. Slovesa v činném rodě.\n\nZ důvodu celosvětové přístupnosti webových stránek v různých oblastech kultur je\npotřeba psát text s rozvahou, aby nikoho neurážel. Je potřeba si dávat pozor na různé\nmetafory, idiomy, ikony nebo humor.\n8) Design stránek – Design by se měl uživateli líbit a vyhovovat mu, proto je vhodné při\njeho tvorbě:\na. Zarovnat jednotlivé prvky stránky do mřížky.\nb. Vytvořit stránky tak, aby byly něčím zajímavé.\nc. Používat grafiku k ilustraci.\nd. Pomoci s navigací.\ne. Používat malé grafické prvky, které se budou snadno načítat.\nf. Nejdůležitější prvky stránky udělat nejvýraznější.\ng. Používat barvy, které uživatele nebudou rušit.\nh. Používat volná místa (mezery), aby si uživatel mohl “odpočinout“ od textu.\n\nPro vytvoření stránek je potřeba zapojit uživatele do vývoje už na začátku tvorby\nprogramátora. Příručky mohou poskytnout pouze obecné informace o interakci mezi\nstránkami a uživatelem, ale to není dostačující. Je nutné zjistit, jak je uživatel spokojen\npřímo s konkrétním webem.\n\nProgramátor může zapojit uživatele do vývoje těmito způsoby:\n1) Vyslechne si jeho požadavky a zjistí jeho představu o návrhu.\n2) Zapojí jej do vývoje designu stránek.\n3) Nechá si od uživatele průběžně schvalovat a kritizovat výsledky své práce\nnapř. při společném procházení stránek, společném sezení atd.\n4) Nechá uživatele procházet stránky a sleduje jeho reakce.\n\nPro programátora je velice důležité seznámit se s cílovou skupinou, proto by měl znát odpovědi na otázky:\n1) Jaké zkušenosti budou uživatelé mít s počítačem, s webem?\n2) Jakým jazykem převážní uživatelé mluví a na jaké úrovni?\n3) Jaký hardware/software budou uživatelé nejspíše používat?\n4) Kolik bude potřeba učení k tomu, aby byli schopni se stránkami pracovat?\n5) Jaké znalosti a zkušenosti již uživatelé mají?\n6) Co uživatelé od stránek požadují a očekávají?\n\nDůležité je nespokojit se s prvním návrhem a nechat se ovlivnit požadavky přicházejícími od uživatele.\nPoslední doporučení se týká usability testování. To je důležité po celou dobu implementace\na mělo by probíhat stále dokola. Usability testování je jediný možný způsob,\njak dosáhnout spokojenosti uživatele s výsledkem programátorovy práce.\n"}
{"id": "514558", "url": "https://cs.wikipedia.org/wiki?curid=514558", "title": "Hvozdění", "text": "Hvozdění\n\nHvozdění je sušení naklíčeného ječmene (zeleného sladu) tak, aby se v něm snížil obsah vody pod 2 %.\n\nPro hvozdění jsou dlouholetými zkušenostmi vypracované různé postupy, o kterých se může říci, že každá sladovna má ten svůj osvědčený. Zde jsou proto ve stručnosti shromážděny jen ty základní postupy.\n\nklíčení do hvozdění nepatří, ale je předcházející etapou. Při klíčení se suchá semena sladovnického ječmene navlhčí a ve tmě se nechají klíčit. Cílem sladařského klíčení je aktivace a syntéza enzymů, docílení požadovaného rozluštění zrna při minimálních nákladech a únosných sladovacích ztrátách.\nReservní látky, obsažené v zrně jsou při skladování a před zahájením sladovacího procesu ve stabilní, vysokomolekulární formě. \nČinností vlastních enzymů zrna, aktivovaných pomocí vody dojde k jejich odbourávání na \nrozpustné nízkomolekulární produkty.\n\nNaklíčený sladovnický ječmen (zelený slad) není pro vysoký obsah vody skladovatelný, je nutno obsah vody snížit až pod 2 %, deaktivovat enzymy a tím zastavit životní projevy (klíčení) a luštící pochody v zrnu. \n\nTato část sladovnického procesu je velmi důležitá, protože se při ní ovlivňuje nejen výsledná barva, ale i chuť a vůně sladu. Vše závisí na tom, jaký slad vlastně chceme připravit, zda světlý, tmavý nebo nějak speciální. Na druhu sladu pak záleží druh piva (světlé, černé atd.). Podle toho volíme typ hvozdu, teplotu a dobu sušení apod. Při hvozdění probíhají ve sladu hluboké fyzikální a chemické změny, které závisí na teplotách, obsahu vody a rychlostí vysušování vody.\n\nHvozdění probíhá ve dvou fázích:\n\nZ hlediska chemických a biochemických změn se dají při hvozdění rozlišit tři fáze:\n\nNastírání zeleného sladu na tzv. lísky (rošty kdysi bývaly z lískových prutů) se provádí ručně nebo šnekovým dopravníkem. Lísky jsou do 100 m² jednodílné, větší jsou dvoudílné a sklopné.\nCelkový čas hvozdění je 12 až 24 hodin.\n\n\n\n"}
{"id": "514560", "url": "https://cs.wikipedia.org/wiki?curid=514560", "title": "Marek z Aviana", "text": "Marek z Aviana\n\nBlahoslavený Marek z Aviana ( , vlastním jménem Carlo Domenico Cristofori, narozen 17. listopadu 1631 v Avianu v Itálii, zemřel 13. srpna 1699 ve Vídni) byl kapucínský řeholník a kazatel.\n\nNarodil se 17. listopadu 1631 v Avianu (Furlánsko) jako syn Marca Cristoforiho (psáno též Christophori) a Rosy rozené Zannoni a byl pokřtěn jménem Carlo Domenico (\"Karel Dominik\"). V roce 1648 vstoupil do kapucínského řádu a 21. listopadu 1649 složil řádový slib. Tehdy obdržel řádové jméno Marco (\"Marek\"). Po studiu teologie byl 18. září 1655 vysvěcen na kněze. Působil jako kazatel po celé Itálii.\n\nÚdajné zázračné uzdravení po 13 let na lůžko upoutané řeholnice v roce 1676 jej udělalo známým i za hranicemi Itálie. Jeho kázání v latině a italštině, ve kterých vyzýval k prohloubení víry, k lítosti nad hříchy a k pokání, byla často doprovázena hromadnými obráceními a zázraky. Jeho misijní cesty jej zavedly také do Francie, Vlámska a Vestfálska, a také do Českého království. Na své druhé misijní cestě roku 1681 podle legendy dokonce z Lutychu na dálku uzdravil Kláru Alžbětu z Manderscheid-Blankenheimu z ženského kláštera v Thornu. Písemně jej o vyprošení zdraví žádal i olomoucký biskup Karel II. z Lichtenštejna-Kastelkornu.\n\nPo setkání s císařem Leopoldem I. v roce 1680 se stal jeho přátelským poradcem a duchovním rádcem. Roku 1683 byl papežským legátem během druhého tureckého obléhání Vídně. Přesvědčil Karla V. Lotrinského, aby předal vrchní velení nad osvobozovacími vojsky polskému králi Janu III. Sobieskému a zahájil rychlý postup k Vídni. Před rozhodujícím úderem 12. září 1683 sloužil Marek z Aviana mši v „Leopoldi Capelln am Kahlenberg“ (dnešní kostel na kopci Leopoldsberg). Díky těmto svým politicko-církevním zásluhám bývá označován též jako \"Zachránce Vídně\" či \"Strážný duch Rakouska\". Až do roku 1689 se pak dále jako kazatel a duchovní vůdce účastnil dalších protitureckých tažení.\n\nJe pochován v kapli kapucínského kostela ve vídeňském kapucínském klášteře, ve kterém se nachází také císařská hrobka panovnických rodů habsburského a habsbursko-lotrinského.\n\nApoštolský proces jeho blahořečení byl zahájen 10. prosince 1912, blahořečen byl 27. dubna 2003.\n\nV římskokatolické církvi je jako jeho svátek slaven 13. srpna.\n\nNejčastěji bývá zobrazován řádovém oděvu s křížem v pravé ruce.\n\n\n"}
{"id": "514564", "url": "https://cs.wikipedia.org/wiki?curid=514564", "title": "Jagdgeschwader 101", "text": "Jagdgeschwader 101\n\nJagdgeschwader 101 (zkr.: JG 101) byla výcviková stíhací eskadra Luftwaffe za druhé světové války, která nebyla nikdy bojově nasazena. JG 101 byla zformována v prosinci 1942 vyčleněním z \"Jagdfliegerschule 1\" (česky: Škola stíhacích pilotů 1) a její základna se nacházela v jihofrancouzském městě Pau. Eskadra sestávala ze dvou výcvikových \"Gruppen\" (~ skupin), které nesly označení I. a II./JG 101. K výcviku pilotů sloužila celá řada letadel, např. Arado Ar 66, Arado Ar 68, Arado Ar 96, Messerschmitt Bf 108, Messerschmitt Bf 109, Bücker Bü 131, Bücker Bü 133, CANT Z.1007, Dewoitine D.520, Focke-Wulf Fw 56, Focke-Wulf Fw 58, Focke-Wulf Fw 190, Heinkel He 51,Junkers Ju 88, Junkers Ju 160, Potez 630, Savoia-Marchetti SM.79 a Junkers W.34. Eskadra zanikla 16. dubna 1945 a jejích 2400 zaměstnanců bylo převeleno k výsadkářským divizím 10. Fallschirm-Jäger-Division a 11. Fallschirm-Jäger-Division.\n\n\n"}
{"id": "514567", "url": "https://cs.wikipedia.org/wiki?curid=514567", "title": "Guslar", "text": "Guslar\n\nGuslar (celým jménem Guslar Veliký) je smyšlené město ruského/sovětského spisovatele vědeckofantastické literatury Kira Bulyčova, které se objevuje v desítkách povídek.\n\nGuslar je v povídkách prezentován jako jediné místo na Zemi, kde se (nikdo neví proč) objevují kosmické expedice (poprvé v roce 1967). Starší stopy nebyly dosud zaznamenány.\n\nS hypotézou přišel akademik Špičkin. Při sledování oběžných drah meteorologických družic dospěl k závěru, že Guslar leží na vrcholu jakési vypoukliny bublinoidního tvaru, která je zřetelná pouze při pohledu ze sousedních hvězd.\n\nMěsto Guslar leží v rovině na řekách Gus a Šmudla (v některých překladech Špindíra). Řeky v okolí Guslaru se od ostatních liší čistotou vody a pomalým tokem. Na jaře povodně, v zimě několikametrové závěje, v létě snesitelné horko a časté bouře, podzim laskavý a zářivě barevný. Koncem října se pravidelně dostaví plískanice. 1876 pozorována severní záře, 1846 trojité slunce. Nejnižší teplota -48 °C (18. 1. 1923). Řeka Šmudla dělí město na historickou část a předměstí.\n\nV lesích žijí medvědi, srnky, divočáci, mývalové, bobři, lišky, rosomáci a vlci. V roce 1952 se pokusili aklimatizovat zubrobizony. Ti se značně rozmnožili ve Vrabčí rezervaci, kde se přirozeným způsobem zkřížili s losy, takže ke svému hrozivému zjevu získali ještě mohutné lopatkovité paroží a klidnou, mírumilovnou povahu.\n\nV řekách a jezerech žije bohatá fauna. Do řeky Gus byly vysazeny gambuzy a bílí amurové. Dosud není známo, odkud se vzaly a rozmnožily brazilské krevety podobné langustám (Homarus vulgaris ME).\n\nV místním tisku bylo oznámeno, že se v okolí vyskytla i moucha tse-tse. Případy spavé nemoci však zaznamenány nebyly.\n\nGuslar Veliký má 18.000 obyvatel a žijí zde příslušníci šestnácti národností. V nedaleké vesnici Ostružiník Morušovitý dosud bydlí čtyři rodiny Kožuchů, potomků malého lesního národa ugrofinské jazykové skupiny. Kožuchové mluví vlastním osobitým jazykem, jenž nebyl dosud definitivně rozluštěn. Jejich latinkou psané písemnictví bylo zpracováno velkoguslarským učitelem Ivanovem, tvůrcem kožušského slabikáře.\n\nMezi osoby Guslaru které se nejčastěji setkávají s mimozemskými návštěvami patří obyvatelé domu č. 16 na Puškinově ulici:\n\nHistorie města Guslaru Velikého sahá 750 let do minulosti. Poprvé se Guslar připomíná jako město v tzv. Adrianovském letopisu, kde se uvádí, že kníže Gavril, řečený Dobrotivý, z rodu Potěmkinů v roce 1222 \"přišech a zahubich vzpurné to obyvatelstvo městečka Guslaru\".\n\nMěsto pak rychle vzkvétalo, protože bylo výhodně položeno na křižovatkách obchodních cest vedoucích na Ural a dále na Sibiř a také cest směřujících na jih a do západních oblastí Rusi. Guslar byl ušetřen mongolského jha, protože tatarští baskakové (výběrčí daní) poděšeni hustými severskými pralesy raději posílali daňové výměry poštou.\n\nOd 14. století se datuje soupeření mezi Moskvou a Novgorodem, jež se svářili právě o Guslar. Spor skončil až v 15. století vítězstvím Moskvy. V té době bylo město 3x vypáleno a 2x vydrancováno. Jednou srovnala novgorodská družina vévody Lepecha město se zemí. V násl. letech postihly Guslar postupně morové rány (včetně moru dýmějového), zátopy, cholera a hladomor. Rok co rok tam řádily požáry. Město bylo po každé epidemii i požáru znovu obnoveno.\n\nZe všech \"cestovatelů za sluncem\" pochází celá třetina z Guslaru, jež se v 16. století změnil v kvetoucí město a stal se důstojným konkurentem Vologdy, Usťugu a Nižního Novgorodu. Např. Timofej Barchatov, který objevil Aljašku, Šimon Nebojsa jenž se s patnácti kozáky vydal až k břehům řeky Kamčatky, Feďko Merkartorov, který jako první vstoupil na Novou Zemi, nebo známé objevitelé Kurilských ostrovů, Čeljabinska, Kalifornie a Antarktidy. Ti všichni se na stará kolena vraceli do rodného města, kde si stavěli až jednopatrové kamenné domy v Tržní ulici, v Modrém úvozu či na Dobytčím svahu. Právě v těchto letech se Guslar začal zvát Guslarem Velikým.\n\nGuslar se málem stal i okresním městem. Dnes je významným centrem velkoguslarského katastru.\n\nVědci se dosud neshodli na jednotném názoru, proč se Guslar nazývá právě Guslarem\n\nKdyž se koncem 19. století vyhnula Guslaru železniční trať, ztratilo město svůj původní význam obchodního střediska a stalo se provinčním újezdním městem a říčním přístavem na řece Gus. V Guslaru je pivovar (Guslarské žigulské), továrna na knoflíky, v závodě Zarja se vyrábí kancelářské sponky. Dále je zde mlékárna, pila a bednářství.\n\nNa místě bývalého domu kupce Titova byl postaven Obchodní dům, na Puškinově ulici je papírnictví a zverimex.\n\nVe městě je průmyslovka pro námořní důstojníky, několik středních škol, školy základní, tři knihovny, dva biografy, klub říčních lodníků a muzeum.\n\nVe městě se natáčela řada historických filmů, jako Stěnka Razin (kromě exteriérů), Cestovatel Barchatov, Sadko a Guslarská balada.\n\nPěstuje se len, rýže, maniok a pohanka. Chová se zvláštní odrůda skotu (kříženec yaka, soba a zubrobizona). Zpracovává se dřevo.\n\nTuristé, kteří si toto město oblíbili, mají k dispozici hotel Vologda a restauraci Gus, Dům kolchozníků a botel. Mezi památky patří Spaso-Trofimovský klášter, kostel Paraskevny Pjatnicy ze 16. století a Dmitrijevský chrám. Když se v roce 1930 zakládal Park cestovatelů (se sochou cestovatele), byl zbořen zájezdní hostinec a několik menších kapliček.\n\nSpojení s Vologdou zajišťují autobusy (šest hodin jízdy), letadla, která však v Guslaru přistávají jen namátkově, na znamení. Do Archangelska je to letadlem jeden a půl hodiny a lodí (přes Usťug a Kotlas) čtyři dny.\n\n"}
{"id": "514569", "url": "https://cs.wikipedia.org/wiki?curid=514569", "title": "Kolektivizace v Československu", "text": "Kolektivizace v Československu\n\nKolektivizace v Československu byl proces přeměny individuálního soukromého zemědělství na kolektivní, který iniciovala a řídila Komunistická strana Československa v souladu s politickou teorií i praxí stalinismu. Hlavní fáze vyvlastňování zemědělské výroby a jejího spojování do stranou ovládaných družstevních a státních podniků probíhala v letech 1948–1960, tento proces však dozníval až do roku 1989.\n\nKolektivizace začala brzy po komunistickém převratu v únoru 1948. Otázka pozemkové reformy patřila po druhé světové válce mezi nejdůležitější a Komunistická strana Československa jí dokázala demagogicky využít – komunisté před rokem 1948 tvrdili, že ke kolektivizaci v Československu nedojde, komunistický ministr zemědělství Július Ďuriš však zároveň připravoval zákony, na jejichž základě pak kolektivizace byla prováděna.\n\nBezprostředním podnětem ke spuštění kolektivizace se stalo zasedání Informbyra v červnu 1948, po němž KSČ spustila štvavou propagandu proti sedlákům, které označila za „vesnické boháče“ a „kulaky“, s nimiž je potřeba se v rámci třídního boje vypořádat. Pomocí pokřivené legislativy, represí bezpečnostních složek, zmanipulovaných soudů a ekonomického nátlaku se státní orgány snažily sedláky i menší rolníky donutit ke vstupu do Jednotného zemědělského družstva (JZD). Od srpna 1950 do března 1951 bylo odsouzeno na 50 tisíc soukromých zemědělců, což představovalo 40 % všech odsouzených v tomto období.\n\nBěhem roku 1951 se opatření proti „kulakům“ dále zostřovala a zejména ministerstvo spravedlnosti se snažilo prosadit častější uplatňování trestu zákazu pobytu, což v praxi představovalo přesídlování rodin odsouzených sedláků. Komunističtí představitelé ovšem stále represivní opatření proti sedlákům považovali za nedostatečná, a proto v listopadu 1951 spustili Akci K (kulak), jejímž cílem bylo vystěhovávání rodin odsouzených sedláků z oblasti původního bydliště. Kvůli organizačním problémům byla akce v květnu 1952 přerušena, aby pak mohla být v listopadu téhož roku spuštěna znovu ve větším rozsahu a plynuleji.\n\nPo Stalinově a Gottwaldově smrti v březnu roku 1953 došlo k dočasnému uvolnění represí, a v lednu 1954 dokonce k ukončení Akce kulak, v jejímž průběhu byly přestěhovány asi 3–4 tisíce rodin. V období mocenského boje v Sovětském svazu panovala určitá nejistota režimu, od roku 1955 však komunisté znovu napjali síly k tomu, aby zabránili rozpadání JZD a dokončili kolektivizaci. Okolo roku 1960 již JZD obhospodařovala drtivou většinu půdy, většina soukromě hospodařících zemědělců byla zlikvidována, a tak prezident Novotný mohl slavnostně vyhlásit vítězství socialismu v Československu.\n\nJelikož kolektivní hospodaření komunisté vybudovali jen na politicko-ideologických základech a nikoli na základech hospodářských, po pádu československého komunistického režimu roku 1989 se začala jednotná zemědělská družstva rozpadat anebo zásadně přizpůsobovat principům tržní ekonomiky.\n\nAčkoli 7. září 1848 došlo v rámci revolučního dění ke zrušení poddanství, feudálové a církev si svou půdu ponechali. Prosincová ústava roku 1867 sice vyhlásila rovnoprávnost všeho obyvatelstva, ke zrušení šlechtických výsad ovšem došlo až po zániku rakousko-uherské monarchie a vzniku Československé republiky. Zároveň se začala vytvářet právní nařízení, jež měla skoncovat se šlechtickými velkostatky a přerozdělit půdu. Prvním krokem k pozemkové reformě se stal zákon o obstavení velkostatků z listopadu 1918. Samotná pozemková reforma byla vyhlášena v dubnu 1919: znárodněn měl být veškerý pozemkový majetek přesahující 150 ha zemědělské půdy, a takto vyvlastněná půda pak měla být předána či pronajata malým zemědělcům či bezzemkům, přičemž přidělování půdy reguloval zvláštní zákon: přidělovat se mělo až 15 ha půdy.\n\nPozemková reforma se kvůli nevyjasněným diplomatickým vztahům s Vatikánem ovšem při své realizaci jen málo dotkla církevní půdy, a kvůli korupci navíc pod různými záminkami unikly vyvlastnění i mnohé další velkostatky. Vládní agrární strana ovšem díky tomu, že řídila proces rozdělování půdy, získala velkou popularitu. Došlo také k rozmachu zemědělských družstev, jež organizovala svépomoc mezi členy (poskytování půjček, organizace prodeje zemědělských produktů, poskytování strojů).\n\nI přes své četné nedokonalosti dokázala pozemková reforma zklidnit sociální napětí na venkově a zároveň vytvořit prosperující vrstvu sedláků, kteří se většinou dokázali úspěšně vypořádat s velkou hospodářskou krizí – na rozdíl od mnoha menších rolníků, kteří v důsledku krize přišli na mizinu. Během období protektorátu došlo k vysídlení Benešovska, Neveklovska, Sedlčanska a Vyškovska, projevovala se snaha převádět půdu na Říši a byla zavedena dodávková povinnost, k dalším zásadnějším změnám v zemědělství ovšem nedošlo.\n\nAgrární strana, předválečná opora zemědělců, byla Košickým vládním programem z 5. dubna 1945 zakázána, což vychýlilo politickou rovnováhu obnoveného Československa doleva a oslabilo politický vliv selského stavu. Brzy po válce bylo vydáno několik dekretů, v jejichž důsledku byli Němci vysídleni z Československa a zabrán jejich majetek. Navíc ještě přes 2 miliony ha zbývalo rozdělit z prvorepublikové pozemkové reformy. Pozemky po válce rozděloval Národní pozemkový fond při ministerstvu zemědělství, a to do výše 13 ha. Protože ministrem zemědělství byl člen Komunistické strany Československa Július Ďuriš, dokázali si komunisté přidělováním půdy získat popularitu.\n\nKomunisté takticky zamlčovali své kolektivizační plány, neboť rolníci by jen stěží přivítali znárodnění veškeré své půdy a její převedení do společného vlastnictví. Namísto toho komunisté vydávali prohlášení o tom, že v Československu kolchozy sovětského typu vznikat nebudou. Po úspěchu komunistů v českých zemích ve volbách roku 1946 obsadili komunisté klíčová ministerstva zemědělství, vnitra i obrany. Ministr zemědělství Ďuriš pak vytvořil návrh šesti zákonů (Hradecký program), jenž nabízel konečné vyřešení otázky půdy, nové půdní příděly z pozemkového fondu, příděly zemědělských strojů a výhodné scelování půdy. Takovéto návrhy přirozeně získaly širokou podporu rolníků. Další podporu si komunisté získali dodávkami obilí z Ukrajiny při neúrodě roku 1947.\n\nBrzy po únorovém komunistickém převratu schválilo Národní shromáždění tzv. Ďurišovy zákony (půjčky zemědělcům na nákup strojů, revize pozemkové reformy, ztížení možnosti převodu pozemkového majetku, zakotvení zásady \"„půda patří těm, kdo na ní pracují“\", omezení držby půdy na 50 ha a regulace přerozdělování půdy, scelování půdy, stanovení zemědělské daně). Také Ústava Československé republiky, přijatá v květnu 1948, sice povolovala soukromé vlastnictví půdy jen do 50 ha, zároveň však vlastnictví půdy do 50 ha garantovala. Navíc vyhlašovala princip netknutelnosti osobního majetku.\n\nJelikož tyto zákony byly výhodné prakticky pro všechny rolnické vrstvy, dokázali si komunisté ještě několik měsíců po převratu udržet širokou podporu zemědělců. Rolníci ovšem brzy měli zjistit, že se jednalo jen o zastírací manévr komunistů na jejich cestě ke kolektivizaci. Projevilo se to již při aplikaci Ďurišových zákonů, při níž byla zvýhodňována nově zakládaná kolektivistická Jednotná zemědělská družstva v českých zemích a Jednotná rolnická družstva na Slovensku. Tato nová družstva ovšem měla jen pramálo společného s prvorepublikovým družstevnictvím, jehož cílem byla podpora soukromého hospodaření. JZD namísto toho směřovala ke kolektivnímu hospodaření a likvidaci hospodaření soukromého.\n\nJeště dříve, než stačila KSČ podrobněji propracovat svou další zemědělskou politiku, proběhlo v červnu zasedání Informbyra, jež odsoudilo samostatný postup Jugoslávie a nerespektování „sovětských poznatků“. Ústřední výbor KSČ (ÚV KSČ) toto stanovisko přijal a deklaroval, že nestrpí žádné odchylky od sovětského modelu kolektivizace. To znamenalo příklon k stalinskému fundamentalismu, jenž nehledí na skutečné ekonomické potřeby a specifika jednotlivých zemí, a k rozpoutání štvavé propagandy, jež měla podnítit třídní boj na venkově.\n\nK rozpoutání boje na venkově bylo ovšem nezbytné nejdříve najít nepřítele. Aplikací marxismu na zemědělství komunisté proti sobě postavili „vykořisťované bezzemky a chudé rolníky“ proti „kapitalistickým sedlákům“. Pojem „sedlák“ se však úzce pojil s pozitivní představou váženého zemědělce, a tak se nakonec v oficiální terminologii prosadil termín „vesnický boháč“ a „kulak“, synonymní pojem převzatý z ruštiny. Oba pojmy byly velmi vágní, nebylo zřejmé, zda jsou definovány podle výměry půdy (vlastník půdy nad 20 ha), podle míry vykořisťování nebo podle jiného hlediska. Tato vágnost ovšem komunistům poskytovala prostor pro libovůli a pragmatismus.\n\nK postupu proti soukromým zemědělcům využili komunisté stávajících zákonů, byť mnohdy velmi násilně vyložených, i zákonů zcela nových. Velmi často se opírali o zákon z roku 1947, jenž stanovoval povinnost řádně obdělávat veškerou půdu podle zemědělského plánu, uvaloval sankce za zanedbávání zemědělské výroby a umožňoval místním národním výborům (MNV) a okresním národním výborům (ONV) rozhodovat o nevyužitých výrobních prostředcích. Komunistický režim nyní zdůrazňoval zejména represivní stránku tohoto zákona. Přestoupení zákona o černém obchodu nyní začalo být posuzováno jako zločin ve smyslu zákona na ochranu lidově demokratické republiky.\n\nZemědělským zákonům přijatým v březnu 1948 se od zemědělců dostalo široké podpory, provádění těchto zákonů se ovšem obrátilo proti mnohým z nich. Při scelování půdy „kulaci“ dostávali náhradou za svou dobrou půdu méně výnosnou půdu na okraji katastrů. Komunističtí funkcionáři také vylučovali soukromé zemědělce z přídělu strojů i z funkcí v národních výborech a zájmových organizacích.\n\nÚčinnější postihování projevů nesouhlasů s režimem mělo zajistit zřízení ministerstva národní bezpečnosti (MNB) a schválení nového trestního zákoníku soudního a správního. Podle těchto zákonů mohly tresty odnětí svobody udělovat nejen soudy, nýbrž také trestní komise při krajských národních výborech (KNV) a při ONV; jednalo se například o tresty v táborech nucené práce. Během roku 1950 také místa většiny prokurátorů obsadili tzv. „dělničtí prokurátoři“, kteří absolvovali jednoletý rychlokurz a měli úzké styky s KSČ. Justice se tak postupně stávala poslušným nástrojem komunistického režimu.\n\nProcesů s „kulaky“ začalo tedy během roku 1950 přibývat, represe ovšem velmi často postihovaly také drobnější zemědělce. Strategie KSČ byla jednoduchá: vytvořit takové podmínky (například nuceným odprodejem zemědělských strojů), jež soukromí zemědělci nebudou schopni splnit, a pak je exemplárně potrestat. Takové tresty (zpravidla za neplnění dodávek) pak zastraší ostatní rolníky a donutí je k „dobrovolnému“ vstupu do JZD.\n\nHlavní překážku zakládání a prosperity JZD (resp. JRD) podle názoru komunistických funkcionářů představovali „kulaci“, kteří se „nemohou zbavit svých vykořisťovatelských zvyklostí“, a proto byli ve stále větší míře z JZD vylučováni. Sedláci se tak ocitali v bezvýchodné situaci: stát jim odebral zemědělské stroje, což je nutilo ke vstupu do zemědělských družstev, pokud měli dále dodržet dodávky zemědělských produktů, a vyhnout se tak potrestání. Nyní je však zemědělská družstva odmítala přijmout. Nepřítele pomalého „rozkulačování“ komunisté hledali také ve svých řadách: za údajně smířlivé postoje vůči kulakům byli roku 1951 zatčeni a roku 1954 odsouzeni Gustáv Husák a Marie Švermová.\n\nMinistr zemědělství Július Ďuriš ovšem dosavadní opatření považoval za nedostatečná a prosazoval zpřísnění represí: za odebrané stroje se sedlákům již neměla vyplácet náhrada a kulakům (mezi něž zahrnoval již i hospodářství menší než 20 ha) měl být znemožněn prodej půdy, aby nemohli uniknout z „kulacké třídy“. První požadavek schválil ÚV KSČ 4. května 1951, kdy za „kulaka“ mohl být považován i majitel 8–20 ha půdy (rozlišeno podle bonity půdy), druhý požadavek se naplnil zákonem v červenci.\n\nÚV KSČ také schválil také zpřísnění trestů: rolníci neměli být trestáni jen pokutami, nýbrž úplnou konfiskací majetku a odnětím svobody. „Kulacká třída“ se tak měla úplně zlikvidovat – „vesničtí boháči“ měli být přesídleni a měli začít pracovat v dolech, lomech, stavebnictví nebo na státních statcích. Přitom se neměly měnit zákony, nýbrž jen velmi přísně kontrolovat plnění dodávek a trestat i za jejich malé nedodržení.\n\nVe většině případů byli soukromí zemědělci souzeni na základě trestního práva správního. Od srpna 1950 do března 1951 takto bylo potrestáno celkem 48 485 rolníků, což představovalo 39 % z celkového počtu potrestaných občanů. Ačkoli propaganda hlásala boj proti „vesnickým boháčům“, 82 % odsouzených rolníků vlastnilo půdu o rozloze maximálně 20 ha a jen 18 % spadalo do kategorie „kulaků“ podle starší definice. Trestní řízení soudní zůstávalo vyhrazeno jen pro závažné případy: soudy pak ve vykonstruovaných procesech trestaly za většinou smyšlenou protistátní či teroristickou činnost a mezi udělovanými tresty nechyběly ani tresty smrti. Sedláci vlastnící více než 20 ha půdy opět tvořili v první třetině roku 1951 menšinu (14 %), většinu z 389 odsouzených tvořili drobní a střední rolníci.\n\nTrestáni ovšem nebyli pouze samotní sedláci, nýbrž také jejich děti, jimž státní orgány znemožnily studium na odborných školách. Vedle toho došlo k zatýkání spisovatelů, kteří psali o selské či náboženské tematice (Bedřich Fučík, Zdeněk Kalista, Josef Kostohryz, František Křelina, Jan Zahradníček a další) a které soudy odsoudily v procesech s tzv. Zelenou internacionálou.\n\nNa zvýšené aktivitě soudů mělo podíl také ministerstvo spravedlnosti (ministr Štefan Rais a jeho náměstek Karel Klos), které instruovalo prokurátory a soudce k častějšímu ukládání trestu zákazu pobytu v místě dosavadního bydliště, jenž by postihoval nejen samotného sedláka, nýbrž celou jeho rodinu. Spolu s ministrem národní bezpečnosti Ladislavem Kopřivou a ministrem vnitra Václavem Noskem začal ministr spravedlnosti připravovat rozsáhlejší akci proti sedlákům. 25. června 1951 společně vydali „výnos tří ministrů o postupu proti sabotérům zásobování obyvatelstva masem“, podle něhož se Státní bezpečnost a Veřejná bezpečnost měla soustředit především na „vesnické boháče“, aby se tak zvrátil nepoměr mezi odsuzovanými drobnými rolníky a sedláky. Sbor národní bezpečnosti se při akci s krycím názvem „Akce maso“ měl zaměřit na kontrolu automobilů, zda nepřevážejí zboží na černý trh, a na shromažďování informací o „kulacích“.\n\nTato akce přišla v době, kdy se stále více projevoval negativní ekonomický dopad kolektivizace, „zatlačování kulaků“ a jednostranného zaměření na zbrojní a průmyslovou výrobu. Rostoucí nespokojenost obyvatelstva ovšem komunisté pomocí propagandy dokázali obratně nasměrovat opět proti „vesnickým boháčům“, kteří údajně trh s potravinami záměrně sabotovali. Proto tak počátkem léta 1951 byly na rozsáhlou protikulackou akci připraveny nejen bezpečnostní orgány, soudy, ale také veřejnost.\n\nRozbuškou k rozpoutání akce proti sedlákům se stala teroristická vražda tří funkcionářů místního národního výboru v Babicích 2. července 1951. Ačkoli ohledně této události panuje mnoho nejasností, pro vývoj kolektivizace v ČSR je důležité, že komunisté dokázali vraždy dokonale využít. Případ se stal záminkou k rozpoutání rozsáhlého zatýkání, zastrašujícím soudním procesům a k vystupňování nenávistné kampaně proti odpůrcům kolektivizace.\n\nJiž deset dní po vraždě začal v Jihlavě třídenní proces podle propracovaného scénáře, který schválil ministr spravedlnosti Rais. 1. srpna Nejvyšší soud zamítl odvolání odsouzených, následující den prezident odmítl žádosti o milost a již 3. srpna, tedy měsíc po babických událostech, bylo vykonáno sedm rozsudků smrti; dalších sedm lidí bylo odsouzeno k doživotnímu nebo dlouhému vězení. Veškerý majetek odsouzených podlehl konfiskaci a jejich rodiny byly přesídleny. Tyto rozsudky zrušil až roku 1996 Nejvyšší soud České republiky.\n\nBrzy následovaly další vykonstruované procesy, jež se tentokrát zaměřovaly zejména na sedláky, nikoli na drobnější rolníky, které měly tyto procesy jen zastrašit a donutit ke vstupu do JZD. Každý okres usiloval o to, aby v něm proběhl alespoň jeden veřejný kulacký proces, jenž by soukromé zemědělce podnítil k souhlasu s kolektivizací. Obžaloby většinou kladly sedlákům za vinu neplnění dodávek, kritiku kolektivizace, rozkladnou činnost v JZD nebo podněcování rolníků proti vstupu do JZD. Tresty byly tvrdé: nezřídka těžké až doživotní žaláře, pobyt v táborech nucené práce, propadnutí veškerého majetku i tresty smrti. Soudy již plně fungovaly podle komunistického pojetí justice jako poslušného nástroje boje proti třídnímu nepříteli.\n\nAni zintenzivnění procesů ovšem pro ministra spravedlnosti, vnitra a národní bezpečnosti nepředstavovalo dostatečný boj proti „kulakům“. Tito tři ministři proto vydali koncem října tzv. „směrnici tří ministrů“, kterou schválil ÚV KSČ. Podle této směrnice měla StB a prokurátoři zajistit, aby se v kulackých kauzách více využívalo trestu zákazu pobytu, jež se měl týkat nejen odsouzeného, nýbrž také jeho rodiny. Zákaz pobytu mohly vydávat soudy i národní výbory. Státní orgány přitom zcela ignorovaly, že tato směrnice je v příkrém rozporu s ústavou z roku 1948 (právo svobodného pobytu mohl omezit zákon, nikoli však ministerská směrnice). Přesídlené osoby pak nesměly opouštět přikázané bydliště a zaměstnání a ze zkonfiskovaného majetku si mohli vzít jen opravdu nejnutnější věci. Opravné prostředky proti rozhodnutí o přesídlení neexistovaly.\n\nHlavním garantem a vykonavatelem centrálně řízené Akce kulak byla StB, aktivně se však zapojovaly také různé úrovně KSČ, KNV a ONV, ministerstvo vnitra, ministerstvo spravedlnosti, ministerstvo práce a sociálních věcí, ministerstvo školství a osvěty. První přesuny proběhly již v listopadu 1951, narážely na mnoho překážek – státní statky nebyly připraveny na přijetí přesídlenců, JZD na převzetí a obhospodařování půdy. Tajemník ÚV KSČ Jindřich Uher proto v květnu 1952 celou akci pozastavil, dokud nebudou organizační nesrovnalosti vyjasněny. V této první vlně Akce kulak byl přesídleno 58 rodin, tedy 240 osob (většinou ženy, děti a starci, jelikož sedláci si odpykávali tresty ve vězení).\n\nPozastavení vystěhovávání rodin sedláků ovšem neznamenalo konec represí. Naopak, na návrh ministra zemědělství Josefa Nepomuckého a ve spolupráci s ministrem školství a osvěty Zdeňkem Nejedlým proběhlo v létě a na podzim 1952 vylučování dětí sedláků z středních a vysokých škol. Také proběhla další vlna vylučování sedláků z národních výborů, a dokonce i z dobrovolných hasičských sborů. Také byly potichu zlikvidován nestranický demokratický Jednotný svaz českých zemědělců a Jednotný zväz slovenských roľníkov. Nový úvěrový systém také zrušil kampeličky (družstevní záložny na podporu soukromého hospodaření).\n\nSamotné sedláky pak postihlo vládní nařízení, které „kulakům“ zvyšovalo povinnost dodávek o 10 % oproti ostatním zemědělcům. K tomuto účelů místní a okresní národní výbory měly sestavit seznamy „vesnických boháčů“. O měsíc později získaly ONV pravomoc navýšit „vesnickým boháčům“ daně až od 30 %. Ačkoli některé MNV tyto seznamy odmítly vypracovat, v březnu 1953 se na kulackých seznamech nacházelo několik tisíc jmen. O rok později bylo sice sestavování seznamů zrušeno, tato praxe ovšem ve skutečnosti pokračovala až do druhé poloviny 50. let.\n\nI v době přerušení Akce kulak navíc soudy dále ukládaly tresty zákazu pobytu, jelikož však centrální organizace nefungovala, docházelo k přesídlování jen v rámci krajů. V srpnu se nakonec uskutečnila schůze sekretariátu ÚV KSČ, jenž schválil další postup proti „kulakům“. Vznikla mezirezortní skupina, jež měla koordinovat činnost jednotlivých ministerstev v dalším pokračování akce. Nakonec ministerstvo národní bezpečnosti vydalo opět tajný rozkaz, jímž byla od 1. listopadu 1952 Akce kulak obnovena.\n\nStátní orgány se do akce pustily s plnou silou. Zatímco v první vlně, trvající přes sedm měsíců, došlo k přesídlení 58 rodin, během prvních dvou měsíců druhé vlny (listopad a prosinec 1952) bylo vysídleno dalších 193 rodin (129 českých a 64 slovenských). V první čtvrtině roku 1953 bylo přestěhováno 353 rodin (z toho 58 slovenských), v druhé čtvrtině roku 506 českých a 112 slovenských. V polovině roku 1953 začalo přesídlování podle údajů centrální evidence MNB slábnout: ve 3. čtvrtině roku 1953 bylo přesídleno 225 českých a 27 slovenských rodin. Drsné postupy vysídlování při první vlně zůstaly zachovány, změnila se jen jejich rychlost, četnost a organizovanost. Náležitosti soudního či správního řízení byly často porušovány, neboť trestní jednání představovalo pouhou formalitu. Zatímco v českých zemích k žádným větším konfliktům mezi složkami StB a vesničany nedocházelo, na Slovensku byla situace napjatější a sousedé se vystěhovávaných rodin zastávali mnohem častěji.\n\nTaké druhá fáze Akce kulak ovšem narazila na problémy. Nejpalčivější otázkou bylo financování přesídlování: jen v první polovině roku 1953 ministerstvo vnitra na tento účel vyčlenilo 12 mil. Kčs, v druhé polovině roku (po měnové reformě) dokonce 49 mil. Kčs. Přestěhováváni rodin ovšem bylo kontraproduktivní také z toho důvodu, že JZD sice přebírala „kulackou“ půdu, avšak bez příslušných pracovních sil. Ze zemědělství nebylo možné se dostat, okolní průmyslové závody měly zákaz přijímat lidi ze zemědělství.Jedinou možností bylo přihlásit se na nábor do uhelných dolů v Ostravě, ta měla přednost i před zemědělstvím. JZD tak musela přistoupit k extenzivnímu hospodaření, což vedlo k poklesu výnosů. Tak dalece ovšem komunističtí představitelé v zemědělské politice nehleděli, z jejich hlediska kolektivizace probíhala velmi úspěšně: počet JZD přibýval, pozemky se scelovaly, JZD přecházela na vyšší úroveň. A pokud se objevil nějaký problém, pak za něj mohli zase „vesničtí boháči“.\n\nPo Stalinově a Gottwaldově smrti v březnu 1953 se prezidentem stal Antonín Zápotocký a předsedou vlády Viliam Široký. Zároveň došlo k přehodnocení priorit a protikulacká propaganda polevila. Napětí na venkově zmírnila květnová amnestie, jež mnohé zemědělce podnítila k vystoupení z JZD. Mocenský boj v Sovětském svazu vyvolával nejistotu československých politiků, kudy se ubírat dále, a tak některá rozhodnutí odsouvali do budoucna. V zemědělské politice se objevovaly zejména pochybnosti o tom, zda likvidace „kulaků“ přináší skutečně kýžené výsledky.\n\nRostoucí nespokojenost obyvatelstva s režimem (mj. kvůli měnové reformě v červnu 1953) nutil komunistické představitele učinit dílčí a přechodné taktické ústupky. V otázce zemědělství se to projevilo, když ministr národní bezpečnosti Karol Bacílek vydal v červenci 1953 ústní rozkaz k zastavení Akce kulak. Tímto ovšem skončila jen centrální organizace přesídlování „kulaků“, neboť na úrovní krajů a okresů vystěhovávání ještě nějakou dobu doznívalo. V ÚV KSČ se mezitím prosadil názor o tom, že při zakládání JZD nelze používat násilí a posléze byla vydána opatření, jež zrušila kulacké seznamy a povinnost zvýšených dodávek, omezila trestní pravomoci národních výborů (zákaz pobytu mohly ukládat nadále již jen soudy) a dokonce umožnila poskytovat finanční pomoc soukromě hospodařícím zemědělcům.\n\nÚV KSČ 18. ledna 1954 „směrnici tří ministrů“ definitivně zrušil, neboť \"„pro nedostatečné politické zajištění a nesprávné provádění akce nesplnila svůj účel“\". Důvodem byla mj. nezákonnost vystěhovávání, za dosavadní nezákonné postupy ovšem nikdo potrestán nebyl a naopak opatření spojená s přestěhováním zůstala v platnosti. Ministerstvo vnitra nakonec toho roku provedlo bilanci celé akce: od října 1951 do počátku roku 1954 bylo v Československu přesídleno 3–4 tisíce rodin.\n\nUvolnění procesu kolektivizace se ovšem ukázalo jen jako dočasné. Ústupky režimu byly jen taktickým manévrem, nikoli projevem „zmoudření“ režimu. X. sjezd KSČ v polovině roku 1954 ve snaze čelit rostoucímu počtu odhlášek z JZD a JRD vyzýval k opětovnému zesílení trestání „neplničů“ a „kulaků-sabotérů“. Komunistický režim opět zesílil štvavou propagandu a na rozdíl od Polska, Maďarska či NDR v Československu nepřipouštěl existenci soukromého sektoru a dále trval na tom, že selský stav je nutno zlikvidovat. Otázkou byl jen způsob provedení. Po konzultaci se Sovětským svazem ÚV KSČ rozhodl o důsledném provádění politiky omezování a zatlačování „kulactva“ a vláda vydala nařízení, jež nutila zemědělce neschopné dodržet dodávky k předání své půdy do státního vlastnictví.\n\n„Kulaci“ nakonec mohli být přijímáni do zemědělských družstev, avšak jen do takových, jež jsou stabilní a „vesničtí kapitalisté“ je tedy nebudou moci rozvrátit. V červenci 1960 prezident Antonín Novotný slavnostně vyhlásil vítězství socialismu v Československu. V této době skončilo také organizované omezování a likvidace selského stavu, neboť to již nebylo potřeba. Zatímco roku 1949 „vesničtí boháči“ (vlastníci 20–50 ha) spravovali 35 159 hospodářství, roku 1957 to bylo již jen 1 251. Počty sedláků a jejich prestiž rapidně klesly a selský původ se stal přítěží při získávání práce či vzdělávání. V soukromém hospodaření pokračovali jen nejzatvrzelejší zemědělci, ostatní vstoupili do JZD nebo „uprchli“ do měst.\n\nZemědělská družstva ovšem měla být pouhým mezistupněm; od kolektivního družstevního vlastnictví se mělo přejít k ideálu „všelidového společného vlastnictví“. V 60. a 70. letech proto probíhal proces spojování družstev do větších celků, socialistického ideálu ovšem nikdy nebylo dosaženo.\n\nJelikož kolektivní hospodaření komunisté vybudovali jen na politicko-ideologických základech a nikoli na základech hospodářských, po pádu československého komunistického režimu roku 1989 se začala jednotná zemědělská družstva rozpadat anebo zásadně přizpůsobovat principům tržní ekonomiky. Rovněž proběhla restituce majetku, ovšem jen část bývalých zemědělců či jejich potomků se k zemědělství vrátila. Ostatní majetek prodali či pronajali větším pozemkovým vlastníkům, kteří začali provozovat farmy o rozloze 100–500 ha.\n\nNávrat zemědělství zpět ke stavu před kolektivizací by ovšem rovněž nebyl žádoucí. Vývoj v západní Evropě (zejména ve Francii) ukázal, že proces scelování pozemků vede k ekonomicky výhodnějšímu hospodářství. Zatímco v západní Evropě ovšem scelení pozemků bylo dosaženo odkupem půdy od méně úspěšných zemědělců, ve východním bloku včetně Československa k tomu došlo represemi komunistického režimu, jež za sebou zanechaly miliony obětí, rozvrácené sousedské vztahy a pachuť bezpráví, jež lze dnes jen těžko napravit.\n\nDrtivá většina strůjců násilné kolektivizace zůstala nepotrestána. Průlomový rozsudek vynesl až roku 2010 olomoucký okresní soud, když odsoudil bývalého předsedu MNV v Brníčku Ladislava Nakládala na dva roky podmíněně za podíl na nuceném vystěhování místní selské rodiny v rámci Akce Kulak. Nakládal se odvolal k pobočce krajského soudu v Olomouci, která jej nakonec v březnu 2011 odsoudila na rok a půl podmíněně.\n\n\n\n"}
{"id": "514571", "url": "https://cs.wikipedia.org/wiki?curid=514571", "title": "Školství v České Lípě", "text": "Školství v České Lípě\n\nŠkolství v České Lípě bylo a je součástí společenského, kulturního života města. Zatímco škola při farním kostele zde fungovala v 14. století, skutečný rozvoj vzdělanosti pak zajistil Albrecht z Valdštejna v 17. století založením školy při augustiniánském klášteru. Další i střední školy byly zakládány od 19.století. Vysoké školy tu nebyly vůbec, město nemělo dost obyvatel. Dnes je v České Lípě kolem 40 různých škol, od základních, speciálních, mateřských až k středním. Jejich struktura se často mění.\nNepříliš průkazná je zmínka o požáru místní školy roku 1244., věrohodněji je prokázána existence farní školy při již neexistujícím kostele sv.Petra a Pavla roku 1391. Tato škola pro malé děti stála pravděpodobně na dnešním Škroupově náměstí. Další zmínky o její existenci jsou z let 1406 a 1424.\nDále pak zápisy zmiňují zánik zdejší obecní školy roku 1515 při velkém požáru města. Další ničivé požáry zažilo město v letech 1787 a 1820, i při nich budovy škol lehly popelem. \n\nPředělem ve vzestupu školního vzdělání bylo rozhodnutí Albrechta z Valdštejna v roce 1624 založit ve městě klášter, jehož součástí měla být latinská škola a seminář. Zakládací listina je datována 12. března 1627. Prvním prefektem byl Pavel Konopeus (P.Paulus Conopaeus) z Nizozemska. Cílem Albrechta bylo získat obyvatele města, dosud spíše protestantského vyznání, pro katolickou církev. Měšťanům nekompromisně přikázal, aby přestali posílat své děti do škol v jiných městech. Klášterní latinská škola byla roku 1713 rozšířena na šestitřídní. Díky reformám císařovny Marie Terezie bylo církevní gymnázium augustiánů roku 1783 zredukováno na soukromou školu s omezeným počtem vyučujících, bez latinské školy. Škola zde byla obnovena roku 1806 jako klasické pětitřídní gymnázium, které bylo postupně rozšiřováno, roku 1819 na 6.tříd, 1848 na 7.tříd, v roce 1849 povýšeno na vyšší úplné s osmi třídami, 150 žáky. Škola v klášterních prostorách fungovala do roku 1882, tedy 255 let.\n\nV roce 1588 existovaly ve městě škola latinská, městská a augustiniánské gymnázium. Krátce v letech 1633 až 1636 v České Lípě působil i alumnát, což byl ústav pro výchovu kněžského dorostu. Náklady na něj uhradil Valdštejn. Ubytování i stravování jeho 12 žákům zajistila městská škola. Alumnát i s dr. Peichelem se v březnu 1636 přestěhoval do Prahy.\n\nPo roce 1820, kdy město z velké části opět lehlo popelem, díky toleranci i aktivní činnosti děkana Antona Krombholze došlo k rozvoji celého systému škol, přístupných dětem z rodin různých náboženství a majetkových poměrů. Společně s vedením města vznikla roku 1824 večerní a nedělní škola, roku 1828 městská hudební škola a roku 1837 městský školkový útulek. O rok později byla založena živnostenská škola a roku 1850 škola zemědělská . Dne 1. srpna 1861 byla založena díky Franzovi Baumartelsenovi první mateřská školka. \n\nProtože vedení města chtělo čelit odlivu mladých lidí ze zdejšího pohraničí, rozhodlo o vybudování několika středních a odborných škol. Některé zde již zakládali podnikatelé, např. v roce 1868 byla otevřena soukromá obchodní škola Ignátem Petzeltem, ve které učil budoucí ředitele firem. První státní škola – reálka - byla postavena naproti klášteru v roce 1869, protože tamní gymnázium již přestalo dostačovat. Škol pak začalo přibývat. V roce 1874 vznikla v budově měšťanky v Ferdinandově ulici živnostenská škola pokračovací, žáci se zde učili odpoledne. Ve stejné budově, opět v odpoledních hodinách zde byla roku 1880 založena obchodní pokračovací škola s dvouletým studiem určená pro učně, o 12 let později byla změněna na pokračovací školu pro obchodníky a ta fungovala až do roku 1939. Roku 1879 byla otevřena střední zemědělská škola. Roku 1881 bylo gymnázium zestátněno . V letech 1882-1893 byla na dnešním Palackého náměstí postavena budova nového gymnázia. Jen dva roky (1895-1897) existovala v budově reálky obchodní škola založená městem, které ředitel soukromé školy Petzelt nepřál a proto zanikla.\nV roce 1894 byla postavena pod Špičákem nová budova zemědělské (rolnické) školy.\n\nNa Škroupově náměstí, v budově dnešního dětského domu Libertin, fungovala od roku 1890 hlavní obecná a měšťanská škola. Brzy přestala dostačovat nárůstu obyvatel a město nechalo pro školu upravit budovu věznice v Ferdinandově, dnes Moskevské ulici. Byla pak několik let pobočkou školy hlavní.\n\nV roce 1895 byla založena v Havlíčkově ulici (tehdy Parkstraße) dívčí měšťanská škola. Dnes je zde Střední průmyslová škola. O pět let později v jejím sousedství vznikla měšťanka chlapecká.\n\nV roce 1896 bylo započato se stavbou reálky na vyhořelých základech domů proti klášteru (dnešní Obchodní akademie).\n\nVe všech školách města byla hlavním vyučovacím jazykem němčina.\n\nNárůst obyvatelstva, tedy i školáků neustával. Roku 1901 tedy vzniká další škola v Jahnově ulici (dnešní ZŠ Pátova)..\nPrvní polovina 20. století byla ovlivněna spory mezi početně převažující německou a zde menšinovou částí obyvatel hovořící česky. Tyto spory po vzniku Československé republiky se odrážely i v oblasti školství. Školy se začaly rozlišovat na české a německé. Roku 1919 byla v budově německé obecní školy (v dnešní Moskevské ulici) zřízena česká obecná škola, později změněna na měšťanskou školu. O rok později ve stejné budově začalo svou činnost české reálné reformované gymnázium, které od 1. září 1920 dostalo starou budovu tzv.Kounicův dům. České gymnázium bylo uzavřeno roku 1938. V roce 1926 byl vytvořen českolipský školní (český) inspektorát, vedený Josefem Maštálkem. Toto instituce měla v péči desítky škol až po 40 km vzdálenou Bělou pod Bezdězem. Německé gymnázium ve městě setrvalo ještě pár let. Roku 1927 vznikla česká hudební a pěvecká škola v Křížové ulici č.p. 679 (dnes Obchodní akademie). Dne 28. října 1932 (v den Čs.státního svátku) byla dobudována budova českých národních škol (původně zde byla chlapecká a odděleně dívčí), která získala čestný název Tyršova škola. V Tyršově škole byl umístěn i zmiňovaný školní inspektorát a byly sem soustředěny ostatní české školy z města vč.školy hudební. Německé školy byly řízeny zdejšími německými školními orgány.\n\nJiž zmiňovaný Kounicův dům sloužil po válce jako škola dál až do roku 1962, kde se zde zčásti propadl strop. V tomto roce se zde učily děti z 6 - 9.tříd Druhé osmileté školy. Škola byla zrušena, děti převedeny do ZDŠ Komenského (u muzea) a do ZDŠ Partyzánská na Svárově. Budova Kounicova domu dnes slouží malým obchodům.\n\nV roce 1648 místní židovská obec zahájila vyučování dětí ve své budově synagogy. Učit se zde přestalo díky císařskému dekretu roku 1781, děti byly přepsány do německé školy. Výuka dětí z židovských rodin byla obnovena roku 1867, ukončily ji události II.světové války. Synagoga byla nacisty roku 1938 vypálena.\n\n\n\nJsou příspěvkovými organizacemi města Česká Lípa. U všech škol fungují dvě občanská sdružení: Školská rada a Rada rodičů, resp. Sdružení rodičů.\n\nAdresa: Moskevská 679, v centru města\n\nAdresa: Jižní 1903, v části zvané Pod Holým vrchem\n\nAdresa: přezdívaná Špičák\n\n\nAdresa: Antonína Sovy 3056\n\nAdresa: Školní 2520, v severozápadní části města\n\nAdresa: Šluknovská 2904\n\nAdresa: Pátova 406\n\nAdresa: Mánesova 1526\nAdresa: Partyzánská 1053 ve čtvrti Svárov\n\nKoncem roku 2011 byla škola nominována do projektu Nejlepší česká škola, byla o ní reportáž v České televizi na ČT2 a účinkovala v pořadu Domino vysílaném libereckou pobočkou Českého rozhlasu.\n\nViz heslo Střední průmyslová škola Česká Lípa\n\nAdresa: Pražská 3061, čtvrť Lada v severní části města.\nDne 4. října 2013 oslavila škola 20. výročí své existence.\n\nAdresa: používaná zkratka SOŠ a SOU, hlavní budova je 28. října 2707\n\nŠkole patří také budova na Palackého náměstí 545, kde v letech 1882 až 1944 sídlilo německé gymnázium.\n\nDnes se v této spojené škole s řadou objektů učí 1600 studentů, o které se stará 200 zaměstnanců. Výhodou propojení je možnost žáků přecházet z těžšího maturitního studia na učňovské obory, případně i naopak. Škola spolupracuje s 50 firmami z širokého okolí.\n\nV roce 2000 byla pro potřeby školy upravena část prostor hotelu Lípa, aby se sem mohly přestěhovat učni z rušených provozů ŽOS a SOU železniční. Nyní jsou zde vyučovány zejména obory zpracování dřeva, elektrotechnika, zpracování kovů a oblast gastronomie a potravinářství.\n\nDo upravených prostor budovy na Palackého náměstí jsou v létě 2013 přestěhovány třídy zemědělského učiliště ze zámku v Doksech.\n\nAdresa: Arbesova 2077\n\n\n\nAdresa: Lužická 588\n\n\nAdresa: Železničářská 2232, čtvrť Slovanka\n\nAdresa: Mariánská 605\n\nViz heslo Gymnázium Česká Lípa\n\nViz heslo Obchodní akademie Česká Lípa\n\n\n"}
{"id": "514583", "url": "https://cs.wikipedia.org/wiki?curid=514583", "title": "Polootevřená střední zaokrouhlená samohláska", "text": "Polootevřená střední zaokrouhlená samohláska\n\nPolootevřená střední zaokrouhlená samohláska je druhem zvuku. V IPA se značí znakem ɞ.\n\nV češtině se zaznamenává písmenem o, délka samohlásky se píše s čárkou (Ó, ó).\n\nV jiných jazycích se většinou píše o – pozor, slovenština atd.: ô, õ, ö, ộ, ò.\n"}
{"id": "514586", "url": "https://cs.wikipedia.org/wiki?curid=514586", "title": "Gänserndorf", "text": "Gänserndorf\n\nGänserndorf (česky \"Husník\") je dolnorakouské město na Moravském poli a okresní město stejnojmenného okresu. Žije zde obyvatel.\n\nGänserndorf se v posledních desetiletích rozvinul ve školní, nákupní a kulturní středisko. Usídlila se zde \"Weinviertlerská klinika (lékařské středisko Gänserndorf)\" a od 15. července 2002 byl zde uveden do provozu \"Windpark\" (větrné elektrárny).\n\nMěsto se stalo východiskem pro výlety do kulturně zajímavé Vinné čtvrti (Weinviertel), jakož i nivy kolem řek Moravy a Dunaje s překrásnými zámky a muzei na Moravském poli (Marchfeld).\n\nOd počátku roku 2004 je Gänserndorf zapojen do akcí na obnovu měst Dolních Rakous.\n\nGänserndorf leží asi 20 km severovýchodně od Vídně na Moravském poli. S Vídní je spojen Angernerskou silnicí B8 tak i rakouskou severní dráhou \"Nordbahn\".\n\nMěsto zahrnuje jediné stejnojmenné katastrální území.\n\nV roce 1115 je poprvé v listině z 10. února zmíněna vesnice \"Gernstribindorf\". V této listině je také vymezena hranice farnosti a obvodu pro desátky. Název Genstribindorf - Gänsetreiberdorf mohl souviset s husami, které se zde ve velkých hejnech shromažďovaly na bažinatých pastviskách, mohlo se to zdát dokonalé. Také název mohl vzniknout od osoby, nebo přezdívky \"Gänsetreiber\", což znamená \"pasák husí\".\n\nNázev místa mezi 12. a 18. stoletím byl psán různým způsobem, jak to kdo odposlouchal. Za doby Marie Terezie bylo místo v roce 1741 v dokumentech psáno jako „Großgänserndorf\". Asi kolem roku 1750 se psalo jako \"Unter-Gänserndorf im Marchfeld\" (na rozdíl od \"Ober-Gänserndorf bei Korneuburg\"). Po zavedení nového státního pořádku byl na žádost obce dne 21. března 1904 úředně oznámen název „Gänserndorf\".\n\nRozvoj Gänserndorfu nastal v roce 1838 po připojení na severní dráhu (Nordbahn). Roku 1853 obec získala práva trhů a stala se městysem. Na město bylo povýšeno usnesením dolnorakouské zemské vlády z 19. prosince 1958.\n\nPodle poslední statistiky měla obec v roce 2009 9.902 obyvatel. Podle sčítání obyvatel bylo v obci v roce 1869 1.267, 1971 4.238, 1981 4.916, 1991 6.509 a v roce 2001 7.928 obyvatel.\n\nHlavním společenstvím je římskokatolická církev, ke které se hlásí 69,1 % obyvatel. K Islámu se hlásí 3,6 %. Evangelíků je 3,3 %, ortodoxních pravoslavných je 1,4 % a bez vyznání je zde 20,14 %.\n\nV Gänserndorfu je římskokatolická fara.\n\nStarostou města je Robert Michl (SPÖ), zástupcem je Josef Daubeck (SPÖ) vedoucím úřadu je Anton Wildmann. V obecním zastupitelství je po volbách konaných 6. března 2005 33 míst s rozložením mandátů: (SPÖ) 15, (ÖVP) 10, Zelení 3 a (FPÖ) 5.\n\nGänserndorf vyniká nad jiné a je nazýván \"městem soch\". Jsou to různé sloupy, sochy i sousoší a také brána označované. Např. je to pěkný kostel s bránou, Prottesserská brána Safariparku a sochy. Po celém správním území města se najdou sloupy, umělecká díla jako např. sochy v řadě před hospodářským podpůrným institutem a les soch u obecné školy.\n\nZnámou kulturní akcí je \"Letní scéna\". Tato se pořádá v létě a trvá přes měsíc. Od víkendu v červnu až do srpna nabízí hudební produkce a kulinářské a labužnické závody ve městě.\n\n\"Piefkeho památník\", zvuková kulisa z Cirtenstahlu před městskou knihovnou má zobrazovat gramofon. Byl to Johann Gottfried Piefke , který se svým bratrem Rudolfem v červenci 1866 s úctou dirigovali hudební sbor. Je to Piefkeho první a jediný památník na světě. Město chce touto koncepcí přispívat k etnologii.\n\nNezemědělských pracovišť bylo v roce 2001 428. Zemědělské a lesní závody v roce 1999 zaměstnávaly 29 osob. Při sčítání obyvatelstva v roce 2001 bylo v místě bydliště 3808 osob výdělečně činných, to představovalo 49,62 %.\n\n\n\n\nV moderně vybavené a řízené městské knihovně je téměř 35 tisíc knih, časopisů, komiksů, zvukových kazet, CD disků, videokazet, DVD disků a CDromů pro všechny oblasti zájmu. Každý účastník může si sám vyhledávat v evidenci. Také je volný přístup k internetu. V okolí Gänserndorfu na Moravském poli je sedm dalších knihoven. Počítačová síť umožňuje připojení na 60 tisíc medií.\n\nMimo kopanou je v Gänserndorfu velký zájem o házenou. Spolek UHC Gänserndorf hraje nejvyšší rakouskou soutěž.\n\nDalším sportem je sportovní gymnastika, která má v Rakousku značnou váhu. Sourozenci Florian a Tina Ramharterovi jsou mistři státu. Po celém Dolním Rakousku jsou interiéry pro cvičence SV OMV Volksbank Gymnastics a Gänserndorf je ve své třídě na pátém místě.\n\nDále jsou úspěšní tanečníci UTSS Raika Gänserndorf. Také oni vybojovali titul Dolního Rakouska.\n\nOd roku 2004 je v Gänserndorfu rozšířený také mladý sport - plážový volejbal.\n\nMimo to se ještě v \"SV OMV Gänserndorf\" nacházejí další možnosti sportu:\n\n\n"}
{"id": "514592", "url": "https://cs.wikipedia.org/wiki?curid=514592", "title": "Kontinentální podnebí", "text": "Kontinentální podnebí\n\nKontinentální (též pevninský) typ podnebí se vyznačuje velkými denními i ročními rozdíly teploty vzduchu, malou oblačností a nízkými úhrny srážek. Tento typ podnebí je charakteristický např. pro východní část Evropy nebo střední a severní část Asie (hlavně v Rusku a přilehlých státech). Je typické také pro vnitrozemí severní Ameriky; nelze se s ním ovšem setkat na jižní polokouli (vzhledem k nízkému podílu souvislé souše).\n\nZatímco v létě jsou teploty a počasí v oblastech s kontinentálním podnebím mnohdy na stejné úrovni, jako je tomu například ve střední Evropě a objevují se nezřídkakdy i vlny veder, v zimě klesají hluboko pod bod mrazu. Průměrná letní teplota v těchto oblastech činí během dne 21 °C až 32 °C, v noci klesá k rozmezí 10 °C až 18 °C. V zimě se pak pohybuje kolem hodnot -12 °C do 7 °C (ve dne) a -23 °C do 4 °C (v noci).\n\n"}
{"id": "514600", "url": "https://cs.wikipedia.org/wiki?curid=514600", "title": "Skalice (Žitenice)", "text": "Skalice (Žitenice)\n\nSkalice je vesnice na jižním úpatí Dlouhého vrchu v Českém středohoří, zhruba 3,5 km severně od Litoměřic. Dnes je částí obce Žitenice v okrese Litoměřice.\n\nVesnice nad údolím Pokratického potoka je poprvé připomínána v roce 1088, ale spolehlivý písemný údaj se vztahuje k roku 1197 jako majetek vyšehradské kapituly. Ve vsi byla kdysi poustevna, zčásti vytesaná ve skále, která byla zrušena císařem Josefem II. v roce 1783. O vzniku poustevny se nic určitého neví. Na vrcholu stály dvě kaple nad sebou. Dolní, která byla téměř celá vytesaná v pískovcové skále, je zasvěcena čtrnácti sv. Pomocníkům, horní věžovitá stavba barokního typu, přístupná dvouramenným schodištěm, Nejsvětější Trojici. Oltář z roku 1782 postavil F. Kurscher z Litoměřic. Budova mezi dvěma skalisky bývala obydlena dvěma poustevníky. Jeden z nich ji nazval \"„eremiterio de monte bello“,\" to znamená poustevna na krásné hoře. Roku 1806 byla budova zasažena bleskem, shořela střecha a byl zničen vodovod, který tu v roce 1792 nechal zřídit probošt Kindermann, pozdější sídelní litoměřický biskup. Voda se zde sváděla cínovým potrubím ze skal. Dosud je patrná nádrž. V roce 1836 na tomto místě byla postavena hájovna v empírovém slohu, dnes rekreační obydlí. Od roku 1836 bydlel v budově revírník žitenického panství. Začátkem druhé čtvrtiny 19. století tu ve 32 domech žilo 188 obyvatel a pracoval tu mlýn s pilou. Tehdy byl zrušen panský dvůr a majetek byl rozprodán a pozemky rozparcelovány. V roce 1900 ve vsi nežili žádní Češi a počet Němců, obývajících 43 domů, přesáhl 240. Lidé si zajišťovali živobytí pěstováním polních plodin a ovocnářstvím. Školou a farou patřila vesnice k Žitenicím. Místo bylo oblíbeným cílem nedělních výletů Litoměřičanů. Do roku 1930 ještě pokračovala pozitivní populační tendence v tomto roce zde žilo 260 obyvatel. Po druhé světové války dochází k odsunu obyvatel německé národnosti a postupnému znovu zabydlení obyvateli z vnitrozemí a tak propad nebyl nijak osudový a již počátkem 60. let dosáhla ves stavu, jaký byl před válkou, zřejmě vlivem blízkých Litoměřic.\n\nDnes tradičně rekreační oblast. V horní části vsi je narušen celkový pohled na vesnici rozměrným několika podlažním objektem ústavem sociální péče pro mládež. Nad ním stojí několik vil ve stylu empíru a pseudorenesance, které byly po roce 1989 znovu zrestaurovány. Díky dostupnosti z nedalekého města Litoměřice ve vsi dnes probíhá výstavba nových domů a opravám domů starších. V 90. letech 20. století kolem Skalice vzniká rozsáhlý pastevní areál pro ovce, který je propojen se vsi Lbín.\nV okolí vsi se nacházejí svahy Hradiště, Dlouhého vrchu a na jihu národní přírodní památka Bílé stráně, všechny tyto přírodní zajímavosti CHKO České středohoří jsou vyhledávaným rekreačním cílem turistů a houbařů z blízkých Litoměřic. V okolí jsou ideální podmínky pro sport. V létě převážně cyklistika v zimním období běh na lyžích. V lese nad vsi se nachází 20 metrů dlouhá pískovcová jeskyně a nedaleko od ní bývala vojenská střelnice. V okolí vede Hibschova naučná stezka, nejstarší NS v Česku (založena 1927). \n"}
{"id": "514605", "url": "https://cs.wikipedia.org/wiki?curid=514605", "title": "Amadeus I. Španělský", "text": "Amadeus I. Španělský\n\nAmadeus I. Španělský ( , 30. květen 1845, Turín, Itálie – 18. leden 1890, tamtéž) byl v letech 1870-1873 španělským králem z dynastie Savojských. Od narození byl dědičným vévodou z Aosty, čímž založil mladší větev rodu Savojských.\n\nKdyž v roce 1868 ve Španělsku vznikla revoluce a moci se ujal generál Francisco Serrano y Dominguez, byla v důsledku revoluce sesazena královna Izabela II., která se synem (budoucím králem) Alfonsem XII. opustila zemi (vyhnaná královská rodina našla nové útočiště ve Francii na dvoře císaře Napoleona III.). Následovaly téměř 2 roky regentství, kdy vládl generál Francisco Serrano y Dominguez jako regent a generál Juan Prim byl ministerským předsedou. Oba muži se společně snažili najít pro Španělsko nového krále a jejich kandidátem se nakonec stal Amadeo Savojský, druhý syn italského krále Viktora Emanuela II.\n\nVe Španělsku se situace postupně stávala stále více chaotickou, král Amadeus I. Španělský musel roku 1873, po dvou letech své vlády, abdikovat. Byla vyhlášena republika a prezidenti se rychle střídali. V té chvíli do událostí zasáhl Antonio Cánovas del Castillo, usilující o návrat Bourbonů na trůn. V roce 1875 se na trůn vrátili Bourboni v osobě Alfonse XII., syna královny Izabely II.\n\n\n\n\n"}
{"id": "514615", "url": "https://cs.wikipedia.org/wiki?curid=514615", "title": "Longan", "text": "Longan\n\nLongan (\"Dimocarpus longan\") je tropický ovocný strom pocházející z jižní Číny. Roste v celé jihovýchodní Asii. Jeho název je odvozen z čínštiny a znamená „dračí oko“.\n\nStrom může dosahovat výšky 6 až 7 m a je velmi citlivý na mráz. Vyžaduje písečnou půdu a teplotu neklesající pod 4,5 °C. Dozrává ve stejném ročním období jako liči.\n\nPlody rostou v hroznech. Měří v průměru okolo 3 cm, mají žlutohnědou pevnou slupku, kterou je nutno před konzumací odstranit. Plody se sklízejí nedozrálé, v plné zralosti mají nepříjemnou chuť a mohou způsobit zažívací potíže. Říká se jim dračí oči pro podobnost s oční bulvou: jsou bělavě zbarvené, průsvitné a rosolovité, s velkou černou peckou uvnitř. Jsou aromatické a osvěžující, chutnají sladkokysele. Používají se do ovocných šťáv a čajů, do salátů i teplých jídel. Do Evropy se dováží zpravidla v kompotech. Sušený longan má tmavou červenohnědou barvu, tradiční čínská medicína ho doporučuje na uklidnění i posílení. Semeno je nejedlé, díky obsahu saponinů se používá v kosmetice.\n\n\n \n"}
{"id": "514616", "url": "https://cs.wikipedia.org/wiki?curid=514616", "title": "Li Teng-chuej", "text": "Li Teng-chuej\n\nLi Teng-chuej (* 15. ledna 1923) je tchajwanský politik, v letech 1988–2000 prezident Čínské republiky (7.–9. období) a předseda Kuomintangu (po Ťiang Ťing-kuovi).\n\nVe druhé polovině osmdesátých let se podílel na demokratizaci a tchajwanizaci Kuomintangu, v 90. letech otevřený zastánce samostatnosti Tchaj-wanu. V roce 2001 z Kuomintangu vyloučen v souvislosti se založením opoziční Tchajwanské unie solidarity.\n\nLi pochází z rolnické rodiny a patří k čínské jazykové skupině Hakka (jeden z jihočínských dialektů) . \n"}
{"id": "514617", "url": "https://cs.wikipedia.org/wiki?curid=514617", "title": "Peter L. Bernstein", "text": "Peter L. Bernstein\n\nPeter Lewyn Bernstein (22. ledna 1919 – 5. června 2009) byl americký finanční historik, ekonom a pedagog a popularizátor investičních strategií mezi širokou veřejností. Zdokonalil teorii efektivního trhu.\n\nBernstein vystudoval ekonomii na Harvardově univerzitě a po studiích nastoupil do new­yorské Federální rezervní banky. Během druhé světové války sloužil v letectvu, kde dosáhl hodnos­ti kapitána. Mnoho let vyučoval ekonomii jako pro­fesor na New School for Social Research v New Yorku, působil také ve sféře komerčního bankov­nictví. Osobně spravoval a zhodnocoval miliardy dolarů v osobních i institucionálních portfoliích.\n\nV roce 1973 založil vlastní společnost Peter L. Bernstein, Inc. Společnost se za­měřuje na poradenskou činnost pro institucionální investory a firmy z celého světa. Vydává také časopis Economics & Portfolio Stratégy. Dlouhá léta působil jako člen a kurátor The Finance Committee of the College Retirement Equities Fund (CREF) a Investment Management Workshop.\n\nNapsal deset knih z oblasti ekonomie a financí jako například The Power of Gold: The History of Obsession (v českém vydání Dějiny zlata), Capital Ideas: The Improbable Origins of Modern Wall Street, Streetwise: The Best of The Journal of Portfolio Management nebo Against The Gods: The Remarkable Story of Risk. Posledně jmenovaný titul v roce 1998 získal od American Risk and Insurance Association (ARIA) zvláštní ocenění.\n\nVedle knih je Bernstein autorem mnoha článků v odborných publikacích. Byl prvním editorem časopisu The Journal of Portfolio Management určeného pro investiční manažery a odborní­ky z oblasti financí a investic. Sám přispíval do časopisů The Harvard Business Review, The Wall Street Journal, The Financial Analysts Journal nebo do listu The New York Times. Je držitelem ocenění The Graham & Dodd Award, které Association for Investment Management & Research (AIMR) uděluje každoročně autorovi nejlepšího článku otištěného v The Finan­cial Analysts Journal. Tatáž asociace mu také udělila prestižní ocenění The Award for Professional Excellence.\n\n"}
{"id": "514619", "url": "https://cs.wikipedia.org/wiki?curid=514619", "title": "Serie B", "text": "Serie B\n\nSerie B je druhá nejvyšší italská fotbalová soutěž po Serii A. V současné době jí hraje 19 klubů, ale obvykle ji hrají ze 22 klubů. Do sezony 2002/03 se hrálo s 20 kluby. V sezoně 2003/04 ji hrálo 24 klubů.\n\nBěhem sezóny hraje každý tým 38 zápasů - dva zápasy proti každému soupeři. Po sezóně postoupí dva týmy na prvních dvou příčkách přímo a jeden tým z play off do nejvyšší italské soutěže Serie A. V play off se hrají 3. tým s 6. a 4. s 5. ve dvou zápasech (doma a venku) o postup do finále, kde se pak stejným způsobem utkají o postup ve dvou zápasech. Když dopadnou zápasy celkově remízou, tak postupuje lépe postavený tým v ligové tabulce. Sestupují tři týmy přímo do Serie C a 16. s 17. se utkají doma a venku o záchranu. Pokud je 16. tým umístěn o 5 nebo více bodů před 17. týmem umístěným, pak 17. tým umístěný se stává sestupujícím do Serie C.\n\nOd sezóny 2006-07 je šampion Serie B oceněn pohárem Ali della Vittoria (Wings of Victory). Trofej je 63 cm vysoká a váží 5 kg. Jeho struktura představuje křídla bohyně Nike , bohyně vítězství, která drží pohár podobný olympijskému plameni .\n\nSérie B se obvykle hraje v sobotu. Po jednom roce, kdy byly všechny hry hratelné v sobotu, je liga znovu naplánována jedna hra, která se hraje v pátek nazývanou anticipo (pokročilá hra) a jedna hra, která se hraje v pondělí nazvaná posticipo (post-datovaná hra). Liga také hraje na několika úterích, aby se vešla do všech 38 her. Liga také hraje v neděli, pokud je Serie A vypnutá.\n\n\nSerie B se začala hrát v roce 1929 s 18 kluby a pokračovala až do druhé světové války, po které byla rozdělena mezi severní a jižní část země kvůli zničení války. Mistrovství se opět stalo národním v roce 1948 a po mnoho let ve druhé polovině 20. století hrálo 20 klubů. V sezoně 2003/04 byla vytvořena skupina 24 týmů, která je největší v historii všech úrovní italského šampionátu. Po roce 2004 byl zaveden formát 22 týmů spolu s play-off.\n\nPoté, co se 7. července 2010 Serie A rozdělila se Serie B na Lega Serie A a Lega Serie B, se liga rozhodla podepsat sponzora bwin na sezóny 2010/11 a 2011/12. Název ligy se měnil ze Serie B TIM na Serie Bwin. Liga znovu změnila své jméno v Serie B ConTe.it kvůli sponzorským důvodům.\n\nSerie B představila \"zelenou kartu\" na začátku sezóny 2015/16. Zelená karta je určena k propagaci fair play a dobrých skutků. Zelená karta se neuděluje během hry, neboť by to změnilo sportovní pravidla, ale uděluje se po zápase hráči nebo trenérovi, který předvedl fair play. Hráč nebo trenér s nejvíce zelenými kartami na konci sezóny bude odměněn.\n\nJedná se o kompletní seznam klubů, které se zúčastnily 88 sezon Serie B od sezóny 1929/30 až do sezóny 2019/20.\n\n\n"}
{"id": "514620", "url": "https://cs.wikipedia.org/wiki?curid=514620", "title": "Čertův hrádek (hrad, okres Prostějov)", "text": "Čertův hrádek (hrad, okres Prostějov)\n\nČertův hrádek je zřícenina hradu u osady Okluky na okrese Prostějov. Nachází se zhruba na polovině vzdálenosti mezi obcemi Malé Hradisko a Stínava nad odbočkou do Okluk, na obtížně přístupném skalisku obtékaném říčkou Oklukou (Hloučelou) nad jejím soutokem s pravým přítokem bezejmenného potoka tekoucího od Malého Hradiska.\n\nHrádek stojí na rozmezí tří historických panství, jež náležela k hradům Boskovice, Vícov a Plumlov. Hrádek se zmiňuje jako pomístní jméno \"Čertů\" v roce 1512, kdy se uvádí na listině Ladislava z Boskovic, který prodával několik okolních vsí Vilémovi z Pernštejna.\n\nHrádek měl zřejmě strážní funkci, jeho existence však také mohla mít souvislost s těžbou železné rudy v blízkém okolí. Jako pravděpodobný se jeví názor, že hrádek byl zničen za markraběcích válek, a to v roce 1389, kdy markrabě Jošt Lucemburský táhl proti hradům svých protivníků – Boskovicím a Vícovu, které dobyl.\n\nPřímo k pozůstatkům hradu nevede značená trasa. Kolem místa se však stáčí červená turistická trasa ze směru Prostějov – Plumlov – Stínava, která dále pokračuje do Malého Hradiska a kolem Lipové přes Stražisko a Přemyslovice až do Náměště na Hané.\n\nZhruba půl kilometru severně od hrádku prochází lesem modrá turistická trasa Malé Hradisko – Okluky – Pohodlí – Stražisko – Štarnov – Nová Dědina – Budětsko – Hvozd – Vojtěchov.\n\n\n"}
{"id": "514621", "url": "https://cs.wikipedia.org/wiki?curid=514621", "title": "Beerenberg", "text": "Beerenberg\n\nBeerenberg (z niz. \"Medvědí hora\") je masivní stratovulkán, nacházející se na severovýchodním okraji norského ostrova Jan Mayenu. Je to nejseverněji položený aktivní vulkán na světě.\n\nSopka je tvořena převážně čedičovými lávami s malým množstvím tefry. Beerenberg má nadmořskou výšku 2277 metrů a je zakončen mohutným kráterem o průměru 1 km. Celá sopka je celoročně pokryta ledem a sněhem. Kráter obklopuje několik menších parazitních kráterů a dómů.\n\nPoslední erupce se odehrála 6. ledna 1985, kdy sopka vyvrhla z trhliny na svém severním úbočí přibližně 6 mil. m lávy a 7 m tefry a popela. Historické záznamy dokazují ještě další činné erupce v letech 1818, 1853, 1970 a 1973.\n\nFunkce sopky zkoumá i stanice v Olonkinbyenu.\n"}
{"id": "514623", "url": "https://cs.wikipedia.org/wiki?curid=514623", "title": "Heike Balcková", "text": "Heike Balcková\n\nHeike Balcková (* 19. srpna 1970 Schwerin, Meklenbursko-Přední Pomořansko) je bývalá německá atletka, jejíž specializací byl skok do výšky.\n\nPrvní úspěch zaznamenala coby reprezentantka NDR na juniorském mistrovství Evropy v Birminghamu v roce 1987, kde získala společně s Jelenou Jelesinovou bronzovou medaili. O rok později skončila na juniorském mistrovství světa v kanadském Sudbury sedmá. 18. června 1989 překonala v Chemnitzu (tehdy Karl-Marx-Stadt) poprvé v kariéře dvoumetrovou hranici a výkonem 201 cm vyrovnala juniorský světový rekord. Stejný výkon předvedla již v roce 1986 sovětská výškařka Olga Turčaková. Rekord je dodnes platný.\n\nV roce 1990 skončila na mistrovství Evropy ve Splitu pátá. O rok později vybojovala výkonem 194 cm bronzovou medaili na halovém MS v Seville. V témže roce obsadila dvanácté místo na mistrovství světa v Tokiu. Na evropském šampionátu v Helsinkách 1994 skončila ve finále šestá (193 cm). V roce 1997 se umístila na mistrovství světa v Athénách na desátém místě.\n\n"}
{"id": "514624", "url": "https://cs.wikipedia.org/wiki?curid=514624", "title": "Azorubin", "text": "Azorubin\n\nAzorubin (systematický název 4-hydroxy-2-[(E)-(4-sulfonato-1-naftyl)diazenyl]naftalen-1-sulfonát disodný), při použití jako potravinářská přídatná látka označovaný kódem E 122, je syntetické červené barvivo patřící do skupiny azobarviv.\n\nU azorubinu se neprokázaly mutagenní nebo karcinogenní vlastnosti. Přijatelný denní příjem (ADI) 0-4 mg/kg byl stanoven v roce 1983 organizací WHO.\n\nNeexistuje žádný důkaz na podporu tvrzení, že potravinářské barvivo způsobuje nesnášenlivost potravin a ADHD u dětí. Je možné, že některá potravinářská barviva mohou působit jako spouštěč u těch, kteří k tomu mají genetické predispozice, ale důkaz je slabý.\n\n\n"}
{"id": "514629", "url": "https://cs.wikipedia.org/wiki?curid=514629", "title": "Ostřice ječmenovitá", "text": "Ostřice ječmenovitá\n\nOstřice ječmenovitá (\"Carex hordeistichos\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20–50 cm. Je vytrvalá, trsnatá, bez výběžků. Listy jsou střídavé, přisedlé, s listovými pochvami. Lodyha je tupě trojhranná, kratší než listy. čepele jsou asi 4–7 mm široké, výrazně tmavozelené. Bazální pochvy jsou vláknitě rozpadavé, červenohnědé. Ostřice ječmenovitá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá 2–3, samičích nejčastěji 2–4. Samičí klásky jsou podlouhlé, asi 2–3 cm dlouhé a asi 8–10 mm široké, uspořádané v 1–2 shlucích ve střední části lodyhy. Klásky jsou v nich nejsou uspořádány do šroubovice, proto jsou patrné podélné řady mošniček. Dolní listen má 1–2,5 cm dlouhou pochvu Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 9–10 mm dlouhá, žlutě až oranžově hnědá, lesklá, zakončená výrazně dvouklaným zobánkem. V ČR kvete nejčastěji v květnu až červenci, počet chromozómů je 2n=54, 56 nebo 60.\n\nOstřice ječmenovitá roste hlavně v jižní až jihovýchodní Evropě s přesahem do střední Evropy a severní Afriky a v jihozápadní Asii.\n\nV ČR je to vzácný druh rozšířený pouze v teplých oblastech jižní a jihovýchodní Moravy a patří k silně ohroženým druhům flóry ČR, kategorie C2t. Je to halofyt, roste hlavně na zasolených loukách a prameništích a zarůstajících cestách\n\n \n"}
{"id": "514633", "url": "https://cs.wikipedia.org/wiki?curid=514633", "title": "Jak ukrást Venuši", "text": "Jak ukrást Venuši\n\nJak ukrást Venuši (v anglickém originále How to Steal a Million) je americká kriminální a romantická komedie z roku 1966 režiséra Williama Wylera s Audrey Hepburnovou a Peterem O'Toolem v hlavní roli.\n\nFilm vypráví příběh geniálního padělatele uměleckých děl Charlese Boneta (Hugh Griffith) a jeho krásné dcery Nicole (Audrey Hepburnová), která se snaží zabránit vyzrazení otcových padělatelských sklonů. Děj je založen na vtipné a humorné zápletce, kdy Nicole přistihne v otcově domě domnělého zloděje Simona Dermotta (Peter O'Toole), který je ve skutečnosti detektivem-specialistou pátrajícím po původu padělaných uměleckých děl. Nicole a Simon se vydávají ukrást padělanou Celliniho Venuši, kterou Bonet nechal vystavit.\n\n\n"}
{"id": "514645", "url": "https://cs.wikipedia.org/wiki?curid=514645", "title": "Le Tigre", "text": "Le Tigre\n\nLe Tigre je newyorská elektro-punková dívčí kapela, kterou v roce 1998 založily Kathleen Hanna (dříve členka formace Bikini Kill) a Johanna Fatemanová. V letech 1998–2001 byla členkou tria Sadie Benning, poté jí nahradila JD Samson. Skupina má levicově orientované texty pojednávající o tématech feminismu a LGBT. Na svých koncertech například otevřeně kritizovala politiku prezidenta George W. Bushe.\n\nDívčí kapela začínala jako podpůrný tým sólového projektu Kathleen Hanny s názvem Julie Ruin, která vydala v roce 1997 nahrávku s tímto názvem a sama zde vystupovala pod pseudonymem stejného jména. Tehdy přerušila spolupráci ve formaci Bikini Kill. S cílem vytvořit živou verzi alba Julie Ruin navázala spolupráci s hudebnicemi Johannou Fatemanovou a Sadie Benning, která roku 1998 vyvrcholila založením tria \"Le Tigre\". Kapela spojuje politická a feministická témata undergroundového punkového proudu riot grrrl s elektronickým samplováním a lo-fi bubny. Aktivistka za práva homosexuálů JD Samson se stala kmenovou členkou skupiny v roce 2001, poté co odešla jedna ze spoluzakladatelek Sadie Benning. Ve svých vystoupeních trio kombinuje vizuální efekty, hudbu a tanec. Hanna veřejně vystupuje proti sexuálnímu zneužívání.\n\nPísní \"Hot Topic\" na stejnojmenném EP skupina vzdala poctu mnoha feministickým umělkyním, spisovatelkám a dalším osobnostem, které ji inspirovaly. Mezi jinými byla skladba věnonována těmto osobám: Yoko Ono, Cibo Matto, Aretha Franklin, Vaginal Cream Davis, Yayoi Kusama, Angela Davisová, Sleater-Kinney, The Slits, Billy Tipton či Laura Cottingham.\n\nPrvní dvě nahrávky vydaly u nezávislého labelu Mr. Lady Records, založeného hudebnicí Kaia Wilsonovou z The Butchies a její přítelkyní Tammy Rae Carlandovou. Album \"Feminist Sweepstakes\" (2001) vyšlo ve vydavatelství Chicks on Speed. Deska \"This Island\" (2004) se stala první, kterou Le Tigre vydaly u velkého labelu Universal Records. Ric Ocasek z the Cars produkoval skladbu \"Tell You Now\". Přesto kapela dále spolupracovala s nezávislými společnostmi a roku 2005 uvolnila CD \"This Island Remixes\" u Chicks on Speed.\n\nV druhé polovině roku 2006 se trio rozhodlo pro delší pauzu, která začala na počátku následujícího roku.\n\nKathleen od té doby spolupracovala s The Willie Mae Rock Camp for Girls a vyučovala hudební seminář na New York University. JD Samson koncertovala jako hráčka na klávesové nástroje s hudebnicí Peaches ve formaci \"Herms\" (zkratka od hermafrodit) a uspořádala řadu DJ vystoupení, zatímco Johanna Fateman se věnuje newyorskému kadeřnickému salónu v Greenwich Village. V roce 2008 vytvořily JD a Johanna nový hudební projekt Men. Následně si vzala Fateman volno pro založení rodiny.\n\nV červnu 2009 se kapela Le Tigre vrátila do nahrávacího studia, kde s nimi spolupracovala Christina Aguilera.\n\n\n\n"}
{"id": "514658", "url": "https://cs.wikipedia.org/wiki?curid=514658", "title": "Dornier Do 11", "text": "Dornier Do 11\n\nDornier Do 11 byl německý čtyřmístný dvoumotorový hornoplošník se zatahovacím podvozkem ostruhového typu.\n\nDo 11 byl vyvinut z letounu Dornier Do F, který poprvé vzlétl v Altenrheinu 7. května 1932. Byl to jednoplošník s kovovou konstrukcí křídla potaženého plátnem a celokovovým trupem. Pohon zajišťovaly dva motory Bristol Jupiter, které se licenčně vyráběly u společnosti Siemens. Jednalo se o hvězdicové devítiválce chlazené vzduchem o maximálním výkonu 404 kW, opatřené Townendovým prstencem a pevnou dřevěnou čtyřlistou vrtulí Dornier. Pumovnice byla umístěna v trupu v úrovni křídla. Stroj splňoval všechny požadavky Fliegerstabu Reichswehrministeria a společnost Dornier tak obdržela objednávku na sériovou výrobu.\n\nKoncem roku 1933 vyjely z výrobních hal ve Friedrichshafenu první sériové stroje, nyní již označené Do 11 C. Od prototypu se odlišovaly pouze instalovanými pohonnými jednotkami Siemens Sh 22 B-2 po 478 kW s novými třílistými kovovými vrtulemi. Křídlo Do 11 C se však za určitých podmínek začínalo chvět a provádění zatáček s úhlem náklonu větším než 45° bylo velmi riskantní. Tyto vady vedly firmu Dornier k překonstruování konců křídla, což mělo přispět ke zlepšení letové stability.\n\nNové křídlo mělo zaoblené koncové oblouky, prodloužená křidélka a rozpětí zkrácené o 1,6 m. Výkony se zlepšily natolik, že byly objednány další inovované stroje označené Do 11 D. Výzbroj byla tvořena třemi pohyblivými kulomety MG 15 ráže 7,9 mm, umístěnými po jednom ve střelištích na přídi, na hřbetě trupu a pod trupem. Pumovnice pojala náklad pum do hmotnosti 1000 kg.\n\nDornier si uvědomoval slabé stránky Do 11 a již v roce 1932 začal pracovat na jeho vylepšené verzi, která byla vybavena zjednodušeným systémem zatahování podvozku, klapkami a křidélky typu Junkers. Prototyp označený Do 13 byl zalétán 13. února 1933, který následovaly další dva, Do 13b a Do 13c. Velká objednávka Do 11 tak byla změněna ve prospěch 222 sériových Do 13 C. Velký aerodynamický odpor chladičů jejich motorů BMW VI, které byly umístěny pod křídlem vně pohonných jednotek, negativně ovlivňoval výkony letounu. Tento problém se podařilo vyřešit až zmenšením čelního průřezu chladičů a jejich přemístěním na spodní stranu motorových gondol.\n\nV říjnu 1933 vydal nově založený Luftfahrtkommissariat rozkaz vytvořit pomocnou bombardovací eskadru, což byl základ budoucího německého bombardovacího letectva. Tato jednotka byla z důvodu utajení před Versailleskou smlouvou uváděna jako Dopravní inspekce Lufthansy. Od 1. listopadu 1933 začaly Německé říšské dráhy přepravovat náklady i vzdušnou cestou. Ve skutečnosti šlo o krytí pro nově vytvořenou bombardovací jednotku, díky které mohly Do 11 C provádět dálkové noční přelety.\n\nPrvní sériový Do 11 C v barvách Deutsche Reichsbahn byl poprvé představen 1. května 1934. Letoun měl demontovaná a zakrytovaná střeliště, v pumovnici byl nákladový prostor. Do 11 C zahájil pravidelné noční přelety se zbožím a poštou na trati Berlín-Gdaňsk-Königsberg. Každý Do 11 C Deutsche Reichsbahn byl vybaven množstvím beden, které se skladovaly v hangárech a obsahovaly přední části trupu, stanoviště bombometčíka, kruhová vedení, kulomety a pumové závěsníky. Umožňovalo to během krátké doby přestavbu transportního letounu na bombardér. Do 1. května 1934 tvořily vybavení pomocné eskadry tři stroje Do 11 C a 24 Ju 52/3m. Do konce roku se pak u Behelfskampfgeschwader nacházelo celkem 77 letounů Do 11 D.\n\nPrvní Do 13 C s řadovými motory BMW VI byly dodány na podzim 1934 a již v průběhu několika týdnů řada z nich havarovala v důsledku konstrukčních vad. Pro zbylé stroje pak platila řada letových omezení. Výroba byla zastavena až do provedení zásadních úprav konstrukce letounu. Tyto změny umožnily obnovení produkce pod novým označením Dornier Do 23.\n\nOd podzimu 1935 začaly být letouny Do 11 D ve službách Luftwaffe nahrazovány stroji Do 23. Dále však byly používány v pilotních školách a jako transportní. V roce 1937 zakoupilo 12 kusů Do 11 D Bulharsko, kde se staly prvními bombardovacími letouny bulharského vojenského letectva.\n\nÚdaje platí pro Do 11 D\n\n\n"}
{"id": "514669", "url": "https://cs.wikipedia.org/wiki?curid=514669", "title": "Izraelský památkový úřad", "text": "Izraelský památkový úřad\n\nIzraelský památkový úřad ( רשות העתיקות, Israel Antiquities Authority – IAA) – do roku 1990 Israel Department of Antiquities) je nezávislý izraelský vládní úřad, zodpovědný za uplatňování Zákona o památkách z roku 1978, tedy řízením vykopávek, konzervace památek a publikací výsledků. Sídlí v Rockefellerově muzeu v Jeruzalémě.\n\nVýsledky vykopávek jsou uveřejňovány ve třech odborných časopisech – Alon of the Department of Antiquities (hebrejsky, přestal již vycházet), 'Atikot (angl. přepis 'Atiqot) (hebrejsky a anglicky, stále vychází) a Chadašot Archeologijot (angl. přepis Hadashot Arkheologiyot) (hebrejsky a anglicky, v současnosti jen na internetu).\n\n\n"}
{"id": "514671", "url": "https://cs.wikipedia.org/wiki?curid=514671", "title": "Řád Michala Chrabrého", "text": "Řád Michala Chrabrého\n\nŘád Michala Chrabrého () je nejvyšší rumunský vojenský řád. Založil jej dne 26. září 1916 rumunský král Ferdinand I. jako nejvyšší vyznamenání udělované za statečnost v boji. Pojmenován byl po rumunském národním hrdinovi Michalovi Chrabrém, valašském vojvodovi, který bojoval na přelomu 16. a 17. století proti turecké nadvládě. Tento řád se uděluje dodnes, s přestávkou mezi roky 1947–2000.\n\nOdznakem je zlatý, modře smaltovaný liliový kříž. V jeho středu jsou vyobrazeny dvě zlaté korunované, zády k sobě situované iniciály zakladatele F, na zadní straně pak letopočet 1916. Řád je převýšen korunou. Od roku 1938 mohl být udělován i s dvěma zkříženými meči.\n\nPo jeho obnově v roce 1941 byla zdvojená iniciála F nahrazena jedním korunovaným M, podle obnovitele řádu Michala I. Letopočet na zadní straně se změnil na 1941 a byl dán na přední stranu na spodní rameno kříže. Po kapitulaci Rumunska a jeho přestoupení na stranu SSSR v roce 1944 prošel řád menší změnou. Již napevno k němu byly připojeny dva zkřížené meče mezi rameny kříže a letopočet na zadní straně se opět změnil, tentokráte na 1944.\n\nV roce 2000 byl řád opět obnoven. Koruna v převýšení byla nahrazena vavřínovým věncem, středová iniciála panovníka změněna na zlatého rumunského orla a letopočet na zadní straně dostal podobu 1916 a 2000.\n\nS obnovou v roce 2000 vznikla i hvězda řádu. Je stříbrná, brilantující a čtyřcípá s řádovým křížem uprostřed.\n\nStuha je fialová se zlatými postranními proužky.\n\nŘád se dělí na tři třídy:\n\nBěhem dvou světových válek byla 1. třída udělena 16× a 15×, 2. třída 12× a 76× a 3. třída 336× respektive 1628×. Mezi slavnými nositeli můžeme najít generály Douglase Haiga, Johna Pershinga, Erwina Rommela, Fedora von Bocka, Hermanna Göringa a mnoho dalších.\n"}
{"id": "514680", "url": "https://cs.wikipedia.org/wiki?curid=514680", "title": "Polokřídlí", "text": "Polokřídlí\n\nPolokřídlí (Hemiptera) je skupina hmyzu vytvořená sloučením dříve samostatných řádů stejnokřídlí (Homoptera) a ploštice (Heteroptera). Společným znakem je bodavě-sací ústní ústrojí přizpůsobené k sání rostlinných a živočišných šťáv a tekutin. Velikost tohoto hmyzu se pohybuje od 1 do 150 mm. Druhy se velmi liší tvarem, barvou a životním stylem.\n\nŘád polokřídlí má více než 100 000 druhů, nejpočetnější jsou ploštice (asi 82 000) a křísi (asi 30 000). \"Encyclopedia of Entomology\" z roku 2008 uvádí, že z celého řádu je popsáno 82 000 druhů a odhadovaný celkový počet druhů na celém světě dosahuje 200 000. Z toho asi 8000 druhů žije v Evropě.\n\nUrčujícím znakem polokřídlých jsou kusadla přeměněná na bodavě-sací ústrojí, které dovede probodnout tkáně (obvykle rostlinné) a sát tekutiny.\n\nNázev „Hemiptera“ je z řeckého „hemi“ (půl) a „pteron“ (křídlo) a odkazuje na první pár křídel zvaný polokrovky, z poloviny pevný jako krovky brouků a z poloviny blanitý. Druhý pár křídel je blanitý. Polokrovky se vyskytují u ploštic, ostatní taxony mají dva páry zcela blanitých křídel. Hmyz skládá křídla na zadeček buď na plocho (např. ploštice), nebo střechovitě (např. křísi).\nTykadla polokřídlých mají obvykle pět článků a mohou být i značně dlouhá. Chodidla nohou mají nejvýše tři články.\n\nAčkoli polokřídlí jsou značně různorodým řádem, jejich ústní ústrojí je výrazným rozlišovacím znakem. Jediné další řády s podobně upraveným ústním ústrojím jsou třásnokřídlí (Thysanoptera) a některé vši (Phthiraptera). Jejich zástupce lze však s ohledem na jejich další znaky snadno odlišit od polokřídlých.\n\nZa posledních 20 let doznala taxonomie tohoto řádu velkých změn. Zde je aktuální verze.\n\n\n"}
{"id": "514683", "url": "https://cs.wikipedia.org/wiki?curid=514683", "title": "Zážitková gastronomie", "text": "Zážitková gastronomie\n\nZážitková gastronomie je způsob stravování, kdy host očekává nějakou formu prožitku, nejlépe však všech smyslů, aby odcházel plný dojmů. Nejedná se pouze o drahé luxusní podniky, ale dají se sem zahrnout i podniky například nabízející přípravu steaků na lávových kamenech, či stravovací zařízení s otevřenou kuchyní. Zážitková gastronomie nemá hranice a záleží pouze na provozovateli a jeho zkušenostech, jak tuto formu stravování uchopí.\n\nČlověk vnímá všemi smysly, touží po prožitku, toto je cílem zážitkové gastronomie.\n\n\"Zážitková gastronomie v kuchyni\" se týká nejen pokrmu samotného, ale i jeho skladby, uspořádání a toho, jak je prezentované na talíři. Sebemenší detail zde hraje důležitou roli. Člověk vnímá jídlo zrakem, vůní a v neposlední řadě samozřejmě i chutí. Úkolem zážitkové gastronomie je tedy uspokojit všechny naše smysly, teprve toto je umění.\n\n\"Z pohledu servisu\", či obsluhy je úzce spojena se somelierem, který správným doporučením nápoje dotváří celkový dojem z pokrmu. Ani role číšníka v této činnosti není zanedbatelná. Šokovat zákazníka, pobavit ho a vyhovět všem jeho přáním, právě tak by měl číšník prezentovat své dovednosti. Prostředí v restauraci, která chce provozovat zážitkovou gastronomii, musí být nezapomenutelné, neopakovatelné a jedinečné. \n\n\"Všechny tyto \"položky\" zážitkové gastronomie\" se musí vzájemně doplňovat a jedna bez druhé nemůže fungovat. Tento způsob stravování má velkou budoucnost. Od samého začátku se však setkává s nepochopením u většiny klientů, neboť tento zážitek je pro zákazníka samozřejmě dražší. Další překážkou je obrovský problém sehnat kvalifikovaný personál, jehož schopnosti by odpovídaly požadované profesionální úrovni. \n\nFine dining je nejvyšší nabídkou formy zážitkové gastronomie, jedná se o jednoznačné snoubení všech smyslů s atmosférou místa. Podniky nabízející tuto službu jsou menší, s několika stoly, aby bylo vždy dosaženo potřebné péče o zákazníka. Vše bývá doplněno atmosférou luxusního prostředí, zajímavým výhledem, či stylovým interiérem. Pokrmy a nápoje jsou typické výběrem netradičních a exkluzivních surovin. V případě personálu opakovanými tréninky.\n\nSnoubení vína s jídlem je pouze jedním z typů zážitkové gastronomie. Jedná se o vhodnou kombinaci nápoje a pokrmu za dodržení gastronomických pravidel.\n\nGastronomické akce, které restaurace lákají jinou nabídkou jídel a nápojů doplněných o další detaily jako např. hudbu, výzdobu a jiná překvapení pro hosta. Bývají to třeba zabijačkové hody, rybí hody, dny zahraničních kuchyní, Valentýnské večerní menu apod.\n\n\n\n\n\n\n\n\n\n\n\n"}
{"id": "514684", "url": "https://cs.wikipedia.org/wiki?curid=514684", "title": "Isthmické hry", "text": "Isthmické hry\n\nIsthmické hry (jiné názvy: isthmijské hry, istmijské hry, istmické hry; od ) byly starořecké soutěže pořádané na počest boha Poseidona na druhé straně Korintské šíje, u pobřežní obce Isthmia.\n\nMístem konání isthmijských her byla Korintská šíje v Argolidě. Hry se pořádaly na počest boha Poseidona. Starověké korintské mýty říkají, že Poseidón získal tuto zemi po sporu s bohem Heliem. Jejich rozhodčím se stal Hekatoncheiros Briareos, který Korintskou šíji přisoudil Poseidónovi a Héliovi odevzdal výšinu nad Korintem. Podle Athéňanů hry založil mýtický hrdina Théseus a podle Korinťanů Sisyfos. \nUž od pradávna tam stál Poseidónův chrám, který byl po požáru v roce 475 před Kr. obnoven. Při jeho jihovýchodním rohu se kdysi nacházel starý stadion, z něhož archeologové odkryli jen kamenný práh se stopami po startovacích brankách. Nový stadion podle Pausania postavili z bílého mramoru, v nehluboké roklině u pobřeží, z něj se odkryla běžecká trať dlouhá 181,2 metrů a část oblouku.\nV Isthmii se slavnost na počest boha Poseidona pořádala pravděpodobně již v dávné minulosti, ale na panhelénskou slavnost byla přeorganizována až v letech 582 až 570 před Kr. za pomoci potomků korintského tyrana Kypsela, a tak se staly spolu s olympijskými, pýthijskými a nemejskými hrami součástí tzv. Panhelénských her. Od té doby se jednotlivé hry časově nepřekrývaly. Isthmijské hry se pořádaly každé dva roky, v lichých letech olympijského čtyřleté vždy koncem léta.\n\nHry měly podobnou náplň jako olympijské, soutěžilo se na nich v atletických i jezdeckých disciplínách, ale navíc v recitaci, hudbě a jak na jediných řeckých hrách i v malířství. Odměnou vítěze isthmijských her byl věnec z celerových listů, za římských dob z větví pinie, jejíž stálozelené jehličí, symbolizovalo věčně se vlnící zelenkavé mořské vody boha Poseidona.\n"}
{"id": "514686", "url": "https://cs.wikipedia.org/wiki?curid=514686", "title": "Oxid železitý", "text": "Oxid železitý\n\nOxid železitý (FeO) je sloučenina trojmocného železa s kyslíkem. Limonit (hnědel) je hydratovaný oxid železitý. Vyskytuje se nejčastěji v α krystalické modifikaci jako hnědočervený prášek. V přírodě se vyskytuje jako minerál hematit. V této fázi má klencovou strukturu (\"romboedrickou\"), antiferomagnetické vlastnosti a při zahřívání na 675 °C přechází na modifikaci β. Modifikace β je důsledkem laboratorní syntézy a oxid v ní má ferromagnetické vlastnosti. Má kubickou prostorově centrovanou mřížku a při teplotě 775 °C přechází na modifikaci γ. V modifikaci γ, která má kubickou symetrickou mřížku, se oxid železitý nachází např. v minerálu maghemitu. V této modifikaci je ferrimagnetický a při snížení teploty samovolně přechází do modifikace β. Hydratovaný oxid železitý je také složkou rzi.\n\nJedno z použití oxidu železitého bylo při výrobě audiokazet a magnetických pásků obecně. V práškové formě se používá v pyrotechnické směsi s práškovým hliníkem, označované jako termit.\n\n2 Al + FeO → 2 Fe + AlO\n"}
{"id": "514691", "url": "https://cs.wikipedia.org/wiki?curid=514691", "title": "Wilhelm Hanstein", "text": "Wilhelm Hanstein\n\nWilhelm Hanstein (3. srpna 1811, Berlín – 14. října 1850, Magdeburg) byl německý šachový mistr a novinář první poloviny 19. století, civilním povoláním státní úředník.\n\nHanstein byl poměrně silný šachový hráč, byl členem skupiny Plejády, založené roku 1837 Ludwigem Bledowem, která se dvakrát týdně scházela v \"Berlínské šachová společnosti (Berliner Schachgesellschaft)\" k šachovým analýzám.\n\nRoku 1846 Hanstein pomáhal Bledowi založit první německý šachový časopis \"Schachzeitung der Berliner Schachgesellschaft\", který pod názvem \"Deutsche Schachzeitung\" vychází nepřetržitě dodnes.\n\nK nejvýznamnějším Hansteinovým šachovým úspěchům patří vítězství nad Karlem Jänischem roku 1842 v poměru 4:1 (=1) a nad Karlem Mayetem roku 1847 v poměru 12:5 (=1).\n"}
{"id": "514693", "url": "https://cs.wikipedia.org/wiki?curid=514693", "title": "Ami'ad", "text": "Ami'ad\n\nAmi'ad ( , Ami'ad, v oficiálním seznamu sídel Ammi'ad) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 239 metrů na východním úbočí svahů hor Horní Galileji, nedaleko horního toku řeky Jordán a cca 5 kilometrů severozápadně od břehů Galilejského jezera.\n\nVesnice se nachází cca 15 kilometrů severně od Tiberiasu, cca 120 kilometrů severovýchodně od centra Tel Avivu a cca 53 kilometrů severovýchodně od centra Haify. Je situována v zemědělsky intenzivně využívaném pásu. Ami'ad obývají Židé, přičemž osídlení v tomto regionu je takřka zcela židovské. Výjimkou je město Tuba-Zangarija cca 6 kilometrů severovýchodním směrem, které obývají izraelští Arabové, respektive potomci Beduínů.\n\nAmi'ad je na dopravní síť napojen pomocí dálnice číslo 90, která spojuje Metulu a Tiberias.\n\nAmi'ad byl založen v roce 1946. Zakladateli byla skupina členů elitních židovských jednotek Palmach, kteří zde měli ustavit opěrný bod chránící hlavní silnici spojující osady podél horního toku Jordánu před arabskými útoky. Usadili se zde 17. ledna 1946. Slavnosti se účastnily významné postavy sionistické politiky v tehdejším britském mandátu Palestina jako například Moše Šaret. Součástí slavnosti bylo i vysazení 25 stromů. Osada původně stála cca 2 kilometry jižním směrem od nynější vesnice, v lokalitě nazývané Džub Josef ( ג’וּבּ-יוּסֶף). Tak zněl i původní název nové židovské osady. Teprve později se osadníci přesunuli o něco severněji, do stávající lokality, a přejmenovali kibuc na ha-Chošlim (החושלים). Nakonec ale Židovská agentura rozhodla oficiálně vesnici nazvat Ami'ad.\n\nBěhem války za nezávislost v roce 1948 padlo 7 členů kibucu. Osada byla v té době izolovanou výspou, vystavenou ostřelování z okolních hor.\n\nPrvní obyvatelé vesnice sestávali z rodilých Izraelců a z židovských přistěhovalců z Evropy. Členové Palmachu měli původně jen připravit místo pro budoucí usazení demobilizovaných židovských vojáků z Židovské brigády, ale nakonec se rozhodli zde sami trvale usídlit. V roce 1948 dorazila další skupina přistěhovalců z Nizozemska, pak ještě členové organizace ha-Bonim Dror z Anglie. Teprve roku 1950 byla nová vesnice napojena na primitivní vodovodní systém. V roce 1949 měl kibuc 37 obyvatel a rozkládal se na ploše 2000 dunamů (2 kilometry čtvereční).\n\nKibuc od počátku 21. století funguje na méně kolektivním principu hospodaření a prošel privatizací. Ekonomika obce je založena zčásti na zemědělství (pěstování avokáda, liči, manga, banánů, oliv a citrusů, chov dobytka). V Ami'ad působí průmyslová firma Amiad Filtration Systems, založená roku 1962 a produkující technologie na čištění vody. Kromě toho se zde rozvíjí turistický ruch. V obci působí vinařství.\n\nV Ami'ad fungují zařízení předškolní péče. Základní a vyšší školství jsou k dispozici v okolních větších obcích. V kibucu je zdravotní středisko, obchod, sportovní areály, veřejná knihovna, poštovní úřad a společenská jídelna.\n\nObyvatelstvo Amiad je většinově sekulární. Podle údajů z roku 2014 tvořili naprostou většinu obyvatel Ami'ad Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 420 lidí. Během roku 2014 klesla populace o 0,5 %.\n\n\n"}
{"id": "514698", "url": "https://cs.wikipedia.org/wiki?curid=514698", "title": "Centrum experimentálního divadla", "text": "Centrum experimentálního divadla\n\nCentrum experimentálního divadla (CED) je příspěvková organizace, jejímž zřizovatelem je Statutární město Brno. Centrum bylo založeno 1. ledna 1993 a sídlí v Domě pánů z Fanalu (Zelný trh 9, Brno). CED provozuje několik brněnských divadel, organizuje festivaly a divadelní akce, pořádá výstavy, koncerty apod.\n\nVedle divadelních akcí pořádá také hudební produkce a výtvarné výstavy. Ty probíhají převážně v galerii Katakomby vytvořené z gotického sklepení Domu pánů z Fanalu, ale také v galerii Provázek a v galerii HaDivadla. Ředitelem CED byl od počátku existence centra až do roku 2018 Petr Oslzlý, kdy ho ve funkci vystřídal současný ředitel centra Miroslav Oščatka.\n\n"}
{"id": "514718", "url": "https://cs.wikipedia.org/wiki?curid=514718", "title": "Oko (past)", "text": "Oko (past)\n\nOko (pytlácké oko) je jednoduchá past tvořená vhodně umístěnou zdrhovací smyčkou. \nPast je do značné míry samočinná a nevyžaduje přítomnost lovce. Někdy se používá v kombinaci s napruženým kmínkem, který kořist sevře nebo zvedne ze země a uškrtí, případně v kombinaci s vhodnou návnadou. Vyžaduje dobrou znalost zvyklostí kořisti: obvyklé stezky, způsob pohybu, obvyklou výšku hlavy nad terénem atd. Z toho důvodu jsou známy nejrůznější varianty nastražení. Přírodní národy používají k jeho výrobě kožené řemínky, provazy z rostlinných vláken, koňské žíně atp. S rozšířením drátu a později plastových strun přešli lovci k použití těchto materiálů. Kořistí bývají nejčastěji ptáci nebo savci. V ČR je tradiční pastí pytláků. Použití této pasti je nelegální, neboť je v rozporu se zákonem o myslivosti, zákonem na ochranu zvířat i s mysliveckou etikou, a v našich podmínkách se netoleruje. Používání ok může být v některých regionech (například jihovýchodní Asie) velkým problémem a dokáže doslova zdecimovat místní zvířecí populaci.\n"}
{"id": "514724", "url": "https://cs.wikipedia.org/wiki?curid=514724", "title": "Kfar ha-Nasi", "text": "Kfar ha-Nasi\n\nKfar ha-Nasi ( כְּפַר הַנָּשִׂיא, doslova „\"Prezidentova vesnice\"“, Kfar HaNassi, v oficiálním seznamu sídel Kefar HaNasi) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 246 metrů v Horní Galileji, nedaleko horního toku řeky Jordán a cca 9 kilometrů severně od břehů Galilejského jezera.\n\nVesnice se nachází cca 22 kilometrů severovýchodně od Tiberiasu, cca 127 kilometrů severovýchodně od centra Tel Avivu a cca 60 kilometrů severovýchodně od centra Haify. Je situována v zemědělsky intenzivně využívaném pásu. Kfar ha-Nasi obývají Židé, přičemž osídlení v tomto regionu je většinově židovské. Výjimkou je sousední město Tuba-Zangarija cca 1 kilometrů jihozápadním směrem, které obývají izraelští Arabové, respektive potomci Beduínů.\n\nKfar ha-Nasi je na dopravní síť napojen pomocí lokální komunikace, jež ústí do dálnice číslo 90, která spojuje Metulu a Tiberias.\n\nKfar ha-Nasi byl založen v roce 1948. Obec vznikla na pozemcích vysídlené arabské vesnice Mansurat al-Chajt známé též jako \"Mansurat al-Chula\". Mansurat al-Chajt měla roku 1922 437 obyvatel. V roce 1945 zde žilo 200 a roku 1948 232 lidí. Tato arabská vesnice byla v lednu 1948, v počáteční fázi války za nezávislost dobyta židovskými jednotkami a její obyvatelé vesnici opustili. Zástavba vesnice byla zcela zbořena.\n\nJeště v roce 1948 se v prostoru bývalé arabské vesnice usadila skupina členů levicové sionistické organizace ha-Bonim původem z Evropy, zejména z Anglie a 2. července zde založili kibuc. Ten se původně jmenoval הבונים - ha-Bonim. Později byl nazvaný Kfar ha-Nasi po prvním izraelském prezidentovi, Chajimu Weizmannovi.\n\nPo dvou letech byla obec přesunuta cca 2 kilometry západním směrem, do nynější lokality. V počáteční fázi se osadníci pokoušeli v kibucu rozvinout zemědělskou výrobu, ale kvůli nedostatku zkušeností se potýkali s ekonomickými problémy. Dva členové kibucu, kteří měli řemeslnické zkušenosti z původního evropského domova, v Kfar ha-Nasi zřídili podnik na výrobu kovových součástek pro průmysl a zemědělství a tato aktivita zde uspěla a dodnes se jí kibuc zabývá.\n\nV poslední době prošel kibuc privatizací a jeho členové již jsou odměňováni individuálně, podle odpracovaných hodin. Kromě toho kibuc začal nabízet pozemky pro soukromé uchazeče o výstavbu rodinných domků. Kibuc také nedávno zřídil na řece Jordán vodní elektrárnu, která zásobuje vesnici elektrickým proudem.\n\nEkonomika Kfar ha-Nasi je založena na zemědělství (citrusy, avokádo, chov dobytka) a na průmyslové výrobě (součástky pro zemědělství a zdravotnictví).\n\nV Kfar ha-Nasi fungují zařízení předškolní péče. Základní a vyšší školství jsou k dispozici v okolních větších obcích. V kibucu je zdravotní středisko, obchod, sportovní areály a veřejná knihovna a společenské centrum.\n\nObyvatelstvo Kfar ha-Nasi je většinově sekulární. Podle údajů z roku 2014 tvořili naprostou většinu obyvatel Kfar ha-Nasi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 842 lidí. Během roku 2014 stoupla populace o 4,7 %.\n\n"}
{"id": "514728", "url": "https://cs.wikipedia.org/wiki?curid=514728", "title": "Dharma a Greg", "text": "Dharma a Greg\n\nDharma a Greg (v anglickém originále Dharma & Greg) je americký sitcom, který poprvé vysílala ABC v letech 1997 až 2002. Hlavní role - Dharmu a Grega Montgomeryovy, pár, který se vzal po první schůzce, ačkoli jsou oba úplně jiní, ztvárnili Jenna Elfman, jež za roli získala Zlatý glóbus, a Thomas Gibson.\n\nDharma Finkelsteinová a Greg Montgomery se vezmou hned po první schůzce, i když jsou oba povahově úplně jiní a pocházejí z jiných světů. Dharma je svobodomyslná dcera dvou hippies, Abby O'Neilové a Larryho Finkelsteina, a vzhledem k tomu, že byla vyučována doma má omezené znalosti o západní kultuře. Greg je právník a pochází z bohaté rodiny Montgomeryových, studoval prestižní školy. Kvůli odlišnému pohledu na svět se v mnoha věcech neshodnou. Neshody provázejí ale především vztah mezi jejich rodiči.\n\nGregova matka Kitty chce mít neustále dohled nad životem svého okolí. Neustále kontroluje svého manžela Edwarda, ten je hlavou Montgomery Industries, ale do práce prý chodí jen proto, že z okna vidí lodě. Dharmini rodiče nejsou manželé, i když mají již dospělou dceru, později i malého syna, a po celou dobu spolu žijí. Její matka Abby je zapřisáhlá veganka a neustále povzbuzuje Dharmu a Grega, aby si udělali dítě a říká jim, že mohou mít sex kdekoli a kdykoli. Dharmin otec Larry stále žije v šedesátých letech a neustále má plnou hlavu různých konspiračních teorií.\n\nDalší postavou seriálu je Jane Deauxová, Dharmina kamarádka, která považuje všechny muže za něco zlého. Ve druhé řadě si vezme Petea Cavanaugha, Gregova kamaráda. Pete je stejně jako Greg právník, ale na rozdíl od něj špatný. Několikrát se ukáže, že Gregova špatná a drzá sekretářka Marlene má větší právnické znalosti než Pete.\n"}
{"id": "514734", "url": "https://cs.wikipedia.org/wiki?curid=514734", "title": "Nedvězí (Olomouc)", "text": "Nedvězí (Olomouc)\n\nNedvězí (německy \"Nedweiss\") je bývalá obec, nyní městská čtvrť a katastrální území na jihovýchodě statutárního města Olomouce. Od centra města je oddělena táhlým kopcem a dálnicí D35.\n\nPrvní písemná zmínka o vsi \"Medweze\" pochází z roku 1234, kdy je doloženo vlastnictví pozdějšího moravského markrabího Vladislava, který ji daroval olomoucké kapitule. Té pak Nedvězí patřilo až do vzniku obecních samospráv v roce 1850, ačkoli už v roce 1512 svůj zdejší hospodářský dvůr prodala obci a v roce 1786 byla povinnost roboty nahrazena peněžními odvody. K roku 1399 byla ves v důsledku válek mezi markrabaty Joštem a Prokopem zcela vylidněná, podobně byla zničena Švédy během třicetileté války. Poté byla nově osídlena, ovšem již německými osadníky, čímž se stala součástí olomouckého jazykového ostrova. Až po vzniku Československé republiky zde získali převahu opět Češi.\n\nVždy šlo o malou zemědělskou obec, známou pěstováním zelí a chovem koní. Kromě toho zde byl v provozu vápencový lom a od roku 1884 v objektu bývalé kontribuční sýpky sladovna olomouckého podnikatele Jana Knotka, později v rukou dalších majitelů. Roku 1784 byla místní kaplička sv. Floriána přestavěna na menší kostelík s věží. Nedvězí spadalo pod farnost ve Slavoníně, od roku 1805 již ale mělo vlastní školu (až po roce 1919 i českou). Elektrifikace obce proběhla v roce 1925, době první republiky také rostl počet domů a obyvatel. Po vysídlení Němců v roce 1946 se počet obyvatel naopak začal snižovat. K 1. lednu 1975 se Nedvězí stalo součástí Olomouce.\n\nOsou vesnice je silnice II/570 (část ulice Jilemnického a ulice Štúrova), centrem vesnice je malé náměstíčko s památkově chráněným barokním kostelíčkem Nejsvětější Trojice a prodejnou Jednoty. Náměstí je využívané jako zastávka a parkoviště pro příměstský autobus a návštěvníky obchodu, případně další vozidla. Nedvězí je tvořeno převážně jednopatrovou zástavbou rodinných domů, výjimku tvoří tzv. bytovky na kraji, postavené zřejmě někdy v 70. a 80. letech 20. století. V Nedvězí jsou také budovány nové rodinné domy. V obci je zrenovované fotbalové hřiště.\n\nU silnice od Slavonína je malý hřbitov, několik křížů (včetně památkově chráněného smírčího kříže) a pomník válečným obětem.\n\n"}
{"id": "514754", "url": "https://cs.wikipedia.org/wiki?curid=514754", "title": "Střídavá péče", "text": "Střídavá péče\n\nStřídavá péče (jinak též střídavá výchova) je jedna z forem péče o dítě v případě, kdy rodiče po rozvodu, nebo rozchodu žijí odděleně. Střídavá péče je dlouhodobě využívaná zejména v západoevropských zemích, Skandinávii, v Kanadě a USA (již od poloviny 80. let), v Česku je prakticky možná od roku 1998 (tehdejší zákon o rodině).\n\nNa rozdíl od společné péče by měl být čas, který dítě stráví s každým z rodičů stejný, minimálně podobný. Intervaly, ve kterých dochází ke střídání, mohou být v řádu několika dnů až týdnů, v některých případech i delší.\n\nAktuálně střídavou péči upravuje zákon č. 89/2012 Sb., občanský zákoník, který nabyl účinnosti 1. 1. 2014.\n\nTento zákon v § 906 odst. 1 říká: „\"Má-li být rozhodnuto o rozvodu manželství rodičů dítěte, soud nejprve určí, jak bude každý z rodičů napříště o dítě pečovat, a to s uvážením zájmu dítěte; s tímto zřetelem se od souhlasného stanoviska rodičů soud odchýlí jen tehdy, vyžaduje-li to zájem dítěte. Soud vezme v úvahu nejen vztah dítěte ke každému z rodičů, ale také jeho vztah k sourozencům, popřípadě i k prarodičům.\"“\n\nTentýž paragraf odst. 2: „\"Soud může rozhodnout i tak, že schválí dohodu rodičů, ledaže je zřejmé, že dohodnutý způsob výkonu rodičovské odpovědnosti není v souladu se zájmem dítěte.\"“\n\nDále pak § 907 odst. 1 říká: „\"Soud může svěřit dítě do péče jednoho z rodičů, nebo do střídavé péče, nebo do společné péče; soud může dítě svěřit i do péče jiné osoby než rodiče, je-li to potřebné v zájmu dítěte. Má-li být dítě svěřeno do společné péče, je třeba, aby s tím rodiče souhlasili.\"“\n\nTo znamená, že soud může o střídavé péči rozhodnout i bez souhlasu rodičů. Jinak řečeno, souhlas rodičů je nezbytný pouze u společné péče. Legislativně dle § 909 občanského zákoníku také platí: „\"Změní-li se poměry, soud změní rozhodnutí týkající se výkonu povinností a práv vyplývajících z rodičovské odpovědnosti i bez návrhu.\"“\n\nStřídavou péčí se též opakovaně zabýval Ústavní soud. Nálezem ze dne 26. května 2014, sp. zn. I. ÚS 2482/13, je stanovena střídavá péče jako prioritní volba v případě rozchodu rodičů:\n\nDalší nález ze dne 30. května 2014, sp. zn. I. ÚS 1506/13, se vypořádává s častou námitkou vzdálenosti mezi bydlišti obou rodičů:\n\nNález ze dne 25. 9. 2014, sp. zn. I. ÚS 3216/13:\n\nDalší nález ze dne 30. 12. 2014, sp. zn. I. ÚS 1554/14, se detailně věnuje střídavé péči a kvalitě komunikace mezi rodiči:\n\nSoučasně ale platí, že rozhodujícím kritériem je vždy zájem dítěte:\n\nNávrh na střídavou péči se podává písemně u okresního soudu, v jehož obvodu má dítě své bydliště. Podle zákona ani jeden z rodičů nemůže zastoupit dítě, jde-li o právní úkony ve věcech, při nichž by mohlo dojít ke střetu zájmu mezi rodiči a dítětem. Dítěti bude proto soudem ustanoven opatrovník (orgán sociálně-právní ochrany dětí). V návrhu na střídavou péči je doporučeno popsat sebe, dítě i druhého rodiče. Vztahy v rodině, svůj vztah k dítěti a důvody, proč dítě chcete mít ve střídavé péči. Z návrhu by mělo být jasné že jste schopen (schopna) se o dítě postarat jak po výchovné tak po hmotné stránce.\n\nPři rozhodování o svěření dítěte do výchovy rodičů soud sleduje především zájem dítěte s ohledem na jeho osobnost, zejména vlohy, schopnosti a vývojové možnosti, a se zřetelem na životní poměry rodičů. Dbá, aby bylo respektováno právo dítěte na péči obou rodičů a udržování pravidelného osobního styku s nimi.\n\nV zákoně jsou stanoveny základní podmínky pro uložení střídavé péče. Zákon však nestanovuje například frekvenci střídání (po týdnu, po 14 dnech, atd.), proto je vhodné, aby se rodiče na četnosti dohodli. Pokud dohoda není možná, pak o frekvenci rozhoduje soud, který musí mít na zřeteli hlavně zájem dítěte.\n\nStřídavá péče může mít mnoho časových forem. U menších dětí je možno zavést střídání v kratších časových intervalech, po 2 nebo 3 dnech. Podle Daniely Kovářové zahrnují moudřejší rodiče do „svého” týdne alespoň jedno odpoledne, kde se zejména menší dítě, setká s druhým rodičem. Kovářová tvrdí, že podle psychologů se u menších dětí z důvodu stýskání nedoporučují intervaly delší než týden, starší děti mohou mít intervaly delší, týden nebo dva týdny. „Existují však i fungující uspořádání, v nichž se rodiče střídají v péči po měsíci nebo čtvrt roce.“ Časové rozložení péče rodičů nemusí být jen v poměru 50 : 50, ale i v jiném (60 : 40, 55 : 45). Kvůli výchovnému působení by mělo dítě mít možnost trávit s každým rodičem minimálně 30% času (což platí i pokud je dítě v péči pouze jednoho rodiče).\n\nV životě dětí jsou matka a otec nejdůležitějšími osobami vůbec. Když je rodina pohromadě i když se rozdělí. Vliv na dítě ze strany matky a otce je nezastupitelný, nelze ho ničím nahradit. Každý z rodičů má většinou jiný styl výchovy, který dítěti předává jistý model chování. Od matky se dítě učí jak být ženou a s ženami komunikovat, od otce se učí jak komunikovat s muži a být mužem. Děti se tímto učí, jak spolu opačná či stejná pohlaví komunikují (Mertin, 2004). Taktéž výzkumy prokázaly nenahraditelnost obou rodičů, jelikož s oběma rodiči se vyvíjí naprosto odlišný vztah. Warshak (1996) dokonce poukazuje na to, že by dítě mělo vyrůstat v péči rodiče se stejným pohlavím. Z výzkumů, které proběhly v USA, bylo zjištěno, že chlapci vyrůstající s otcem nemají tak velké problémy při začleňování jako chlapci vyrůstající u matek. Tato informace ovšem nejde brát plošně a není nutné vždy chlapce svěřovat do péče otců. Pokud je chlapec svěřen do péče matky, je ovšem nutné, aby byl udržovaný pravidelný kontakt s otcem. Zde se otevírá možnost střídavé péče, kde má každý rodič rovnocenné právo starat se o své dítě.\n\nPovinnost přispívat finančně na výživu dítěte při střídavé péči nezaniká. Jestliže mají rodiče přibližně stejné příjmy, mohou mít za povinnost posílat si na výživu dítěte navzájem přibližně stejné částky. Převyšuje-li příjem jednoho rodiče významně příjem druhého rodiče, platí rodič s vyšším příjmem i vyšší výživné. Jestliže mají rodiče přibližně stejné příjmy, výživné nemusí být stanoveno (tím nezaniká jejich povinnost vyživovat dítě).\n\nLegislativně bychom se mohli opřít o § 913 odst. 1 „ \"Pro určení rozsahu výživného jsou rozhodné odůvodněné potřeby oprávněného a jeho majetkové poměry, jakož i schopnosti, možnosti a majetkové poměry povinného\".“ A odst. 2 téhož paragrafu \"„Při hodnocení schopností, možností a majetkových poměrů povinného je třeba také zkoumat, zda se povinný nevzdal bez důležitého důvodu výhodnějšího zaměstnání či výdělečné činnosti nebo majetkového prospěchu, popřípadě zda nepodstupuje nepřiměřená majetková rizika. Dále je třeba přihlédnout k tomu, že povinný o oprávněného osobně pečuje, a k míře, v jaké tak činí; přihlédne se popřípadě i k péči o rodinnou domácnost.\"“ Advokátka se specializací na rodinné právo Daniela Kovářová říká, že \"„dosahuje-li míra péče poloviny doby, mělo by být výživné stanoveno nebo sníženo úměrně této době.“\"\n\n\nMezi názory odborné veřejnosti na střídavou výchovu panuje neshoda. Většina odborníků, např. Václav Mertin, Jiří Tyl, Taťjana Horká, se ke střídavé péči po rozchodu rodičů spíše přiklánějí s tím, že dítě není ochuzeno o péči ani jednoho z rodičů, vidí výhody v zapojení obou rodičů do procesu výchovy a také do odpovědnosti za výchovu.\n\nNěkteří odborníci střídavou péči spíše odmítají z důvodu ztráty pocitu domova a negativního dopadu na dětskou psychiku častým stěhováním. Daniela Kovářová říká: „Střídavou péči jen tehdy, jsou-li oba rodiče schopni se na ní dohodnout.“\n\nV ČR je možnost střídavé péče v zákoně zakotvena prakticky od roku 1998, a tedy její první „absolventi“ už reálně dosáhli plnoletosti. Navzdory odpůrcům není známá žádná studie, která by prokazovala obecné negativní dopady střídavé výchovy. Naopak lze dohledat mnoho konkrétních zdrojů, kde si sami „absolventi“ střídavou péči chválí a „\"jsou za ni vděční\"“ (např. velmi obsáhlý materiál v tištěném magazínu Reflex č. 17/2015 obsahuje na celkem 9 stranách kazuistiky rodin, které si tento systém chválí, po mnoha letech zkušeností - online dostupno pouze v placené verzi).\n\nJiná praktická mnohaletá zkušenost hovoří také o tom, že střídavá péče je ve výsledku pro dítě pozitivní a bezproblémová, i když byla původně nařízena proti vůli matky.\n\nVšechny uvedené české kauzy prakticky potvrzují podobné zkušenosti ze zahraničí, kde kladných je drtivá většina.\n\nV České republice je střídavá péče prozatím pro řadu lidí jen obtížně přijatelná. Jedním z důvodů jsou stereotypy zakořeněné ve společnosti o mateřské a otcovské roli. Přesto počet dětí svěřených do střídavé péče vykazuje rok od roku jednoznačný růst.\n\n\n"}
{"id": "514756", "url": "https://cs.wikipedia.org/wiki?curid=514756", "title": "Groß-Enzersdorf", "text": "Groß-Enzersdorf\n\nGroß-Enzersdorf je město v Dolních Rakousích, v okrese Gänserndorf. Žije zde obyvatel.\n\nMěsto leží 18 km od centra Vídně na Moravském poli na spolkové silnici a sousedí bezprostředně s vídeňským osídlením, s částí Essling v městském okrese Donaustadt. Město Groß-Enzersdorfer sousedí s chráněným územím Augebiet Lobau, které je součástí národního parku Donau-Auen.\n\nZastavěná část města sestává z katastrálních území\n\nMísto bylo založeno v roce 870 na tehdejším dunajském ostrovu Sachsengang jako statek rodiny Engelschalk. Tehdy se místo jmenovalo Encines Dorf. Pasovští převzali roku 893 statek po vymření rodiny Engelschalkerů a vybudovali v roce 1021 v bezprostřední blízkosti statku kapli a věnovali ji císaři Jindřichu II. a zasvěcenou svatému Štěpánu. Vlastnictví přechází roku 1028 výměnou na klášter Freising. V roce 1202 byl Enzersdorf shodně se smlouvou mezi Otto II. von Freising a pasovskou kapitulí dán klášter Freising do zástavy. V listině je poprvé uveden kostel a tržiště dříve než fara. Od roku 1298 byl ostrov Sachsengang v rukách Freisingerských. Sídlo Freisinger bylo úředně spravováno nyní jako \"Entzeinestorf\". Městská práva byla zřízena roku 1396 a město má až dodnes stojící městské hradby.\n\nV bouřlivé době tureckého obléhání Vídně roku 1529 bylo město zpustošeno. V další době bylo místo kolonizováno Chorvaty a cílem osídlit bojiště. Chorvati byli svědky požáru v roce 1554, kdy většina domů shořela a místo navštěvovali vlci. V době třicetileté války místo opět plenili a drancovali švédská vojska. V 17. století následovalo ještě mnoho katastrof: roku 1679 zuřil mor (zvláštní morový hřbitov byl zřízen za městem) a 1683 opět místo pustošili Turci. V roce 1803 byl klášter Freising znesvěcen, a Enzersdorf patřil Habsburkům. V roce 1850 se Groß-Enzersdorf stal okresem a od 1897 patřil pod Floridsdorf.\n\nPo anšlusu Rakouska ke třetí říši v roce 1938 stal se Groß-Enzersdorf, stejně jako i jiná území, součástí Velké Vídně. Groß-Enzersdorf se po připojení stal 22. vídeňským okresem. Dne 29. října 1938 místní skupina NSDAP donutila představitele kultury Dr. Karla Katze synagogu v \"Kaser-Franz-Josef-Straße\" 11 darovat německým turnerům pro „humánní Turnerband“ na výcvik německé mládeže. Dne 7. října 1944 při bombardování zasáhly bomby město a hodně domů bylo zbořeno a došlo k obětem na životech. Dne 12. dubna 1945 došla do Groß-Enzersdorfu Rudá armáda. Teprve roku 1954 se stal Groß-Enzersdorf opět samostatnou obcí a 22. vídeňský okres byl přejmenován na Donaustadt.\nV roce 1971 bylo ve městě 5019 obyvatel, 1981 5731, 1991 6750 a v roce 2001 při sčítání obyvatel zde žilo 8128 obyvatel.\n\nStarostou města je Hubert Tomsic (od ledna 2008) a vedoucím kanceláře Sabine Birk.\n\nV městském zastupitelství je po volbách konaných 6. března 2005 33 křesel s následujícími mandáty: (SPÖ) 18, (ÖVP) 11, (My a zelení) 3, (FPÖ) 1.\nAutokino, jediné v Rakousku, se nachází přímo na hranici Vídně v Groß-Enzersdorfu. Bylo otevřeno v roce 1967 a v roce 1990 přestavěno na tři plátna. V areálu autokina bývá v neděli dobře navštěvovaný bleší trh. V roce 1889 zřízený židovský hřbitov s posledním pohřbem v roce 1938. Po poslední návštěvě vandalů bylo 86 hrobů poškozeno.\nVrcholově provozovaným sportem je stolní tenis. Mužstvo \"UKJ Groß Enzersdorf\" hraje druhou spolkovou ligu a věnuje se mladému dorostu.\nNezemědělských pracovišť bylo v roce 2001 358. Zemědělských a lesních pracovišť bylo v roce 1999 140. Počet výdělečně činných obyvatel bylo při sčítání obyvatelstva v roce 2001 3.970, to jest 50,17 %.\n\nV Groß-Enzersdorfu je velká továrna na zpracování zeleniny vypěstované na Moravském poli. Mezi 800 pracovníky je také mnoho zemědělských závodů závislých na tomto závodu. V roce 1965 byl založen a dlouhou dobu produkoval jako součást \"Unilever Konzernu\" zmrzlinu a hluboko zmrazené potraviny, od roku 1977 v rámci firmy „Unifrost“. V roce 1998 byla firma „Austria Frost“ znovu založena a převzala program hluboce zmrazených potravin. Produkce zmrzliny byla tak zastavena a 2001 „Austria Frost“ převzala jako jedenáctou skupinu. Koncem roku 2005 musela „Austria Frost“ vyhlásit insolvenci, byla krátce v prosinci 2005 převzata německou firmou „Frenzel Gruppe“, sídlící v Mochau v Sasku. Když se v roce 2008 dostala firma do nedávné krize, hrozí opět její zánik. V prosinci 2008 se firma dostala pod velkého evropského výrobce chlazených potravin, belgickou „Ardo-Gruppe“.\n\nKdyž se v roce 2007 provedla reforma spolkového vojska, staly se nadbytečnými \"Smola-kasárna\" a prodali se firmě BIG. Nyní od září 2008 je v bývalých kasárnách dislokována část \"Konrad-Lorenze\" gymnázium Gänserndorf.\n\nPomohlo by rozšíření rakouské pobočky počítačové distribuce „Actebis“.\n\n"}
{"id": "514759", "url": "https://cs.wikipedia.org/wiki?curid=514759", "title": "Univerzita La Sapienza", "text": "Univerzita La Sapienza\n\nUniverzita La Sapienza, oficiálně Sapienza - Università di Roma (Italsky \"sapienza\" znamená \"moudrost\") , obvykle nazývaná jako Università di Roma \"La Sapienza\" je autonomní státní univerzita v italském hlavním městě Římě.\n\nUniverzita byla založena roku 1303 bulou \"In Supremae praeminentia Dignitatis\" vydanou 20. dubna 1303 papežem Bonifácem VIII.\n\n\n\n"}
{"id": "514766", "url": "https://cs.wikipedia.org/wiki?curid=514766", "title": "Ranija al-Jasín", "text": "Ranija al-Jasín\n\nJejí veličenstvo královna Ranija al-Jasín (arabsky: الملكة رانيا العبد الله‎ \"Maliket Rania al-Abd Allah\" narozena 31. srpna 1970), též Ranija Jordánská je královna Jordánska a manželka jordánského krále Abdalláha II.\n\nNarodila se v Kuvajtu palestinským rodičům, kteří pocházeli z Tulkarmu. Absolvovala základní a střední školu v New English School v Kuvajtu, pak získala titul v oboru obchodní administrativa na Americké univerzitě v Káhiře. Po dokončení vysokoškolských studií odcestovala do Jordánska, kde zahájila svoji kariéru v bankovnictví. Poté pracovala v oblasti informačních technologií ve společnosti Apple Computers v Ammánu.\n\nKrálovna Ranija usiluje o zajištění vzdělání dětí, a to jak v Jordánsku, kde se zaměřuje na kvalitu vzdělávání, tak i celosvětově. V tomto ohledu apeluje na světové vůdce, aby plnili své závazky v rozvoji všeobecného základního vzdělání, především pak v zemích, kde je celková situace vzdělanosti špatná.\n\nV srpnu 1992 se na večírku setkala s Abdulláhem II. Šest měsíců po svém seznámení veřejně oznámili zásnuby. Vzali se 10. června 1993. Společně mají čtyři děti:\n\n\nNa rozdíl od svého manžela, který se stal králem 7. února 1999 se Ranija stala královnou až 22. března 1999. Do té doby byla známá pod titulem princezna.\n\n\n\n\n"}
{"id": "514767", "url": "https://cs.wikipedia.org/wiki?curid=514767", "title": "Liščí hora (Krkonoše)", "text": "Liščí hora (Krkonoše)\n\nLiščí hora (německy \"Fuchsberg\") je vrchol v České republice ležící v Krkonoších.\n\nLiščí hora se nachází v centrálních Krknoších asi 3,5 km západně od Pece pod Sněžkou a asi 6 km jihozápadně od nejvyššího vrcholu hor Sněžky. Na severozápadě na ni navazuje asi 1320 metrů vysoký Liščí hřeben, který ji spojuje se sousední asi 2,5 km vzdálenou Zadní planinou. Na jihovýchodní straně odděluje Liščí horu od masívu Černé hory a k ní přilehlých vrcholů sedlo Sokol v nadmořské výšce 1084 metrů. Severovýchodní a jihozápadní svahy jsou prudké se značným převýšením, na severovýchodním se nachází lavinový svah. Liščí hora se nachází na území Krkonošského národního parku.\n\nNa jihovýchodním svahu v prostoru Liščí louky pramení říčka Čistá, která je levým přítokem Labe. V Labi postupně končí i vody potoků pramenících na jihozápadní straně hory, které odvádí Kotelský potok. Potoky ze severovýchodního a severního svahu sbírá Zelený potok protékající pod horou.\n\nVrcholová partie je porostlá klečí, v nižších polohách rostou smrčiny. Zejména na jihozápadním svahu a v menší míře i na východním svahu se nacházejí rozsáhlé paseky. Nedaleko od vrcholu na jihovýchodním svahu se nachází luční enkláva \"Liščí louka\".\n\nKolem vrcholu, nikoliv však přímo přes něj, vede červeně značená hřebenová cesta 0407 spojující Černou horu s Luční boudou. Cesta je určená pouze pěším, zásobovací vozidla a cyklisté mají povolený vjezd pouze k horským boudám na Liščí louce. Na ní začíná i žlutě značená trasa 7210 vedoucí pěšinou k jihu do Černého Dolu. Jihozápadním úbočím přibližně v nadmořské výšce 1150 metrů prochází zpevněná lesní cesta kopírovaná zeleně značenou turistickou trasou 4208 z Lučin na Dvorskou boudu, severovýchodním svahem nejprve po lesních cestách a výše po pěšinách stoupá rovněž zelená značka z Pece pod Sněžkou do Špindlerova Mlýna.\n\nVýchodně nedaleko od vrcholu Liščí hory se nachází turistické odpočívadlo s vyhlídkou, které je přístupné z červené turistické značky. Je odsud jeden z nejkrásnějších výhledů na panorama Sněžky a Studniční hory. Na Liščí louce jihovýchodně od vrcholu se nachází dvojice velkých turistických chat - Lyžařská bouda a Prvosenka. Asi 700 metrů severovýchodně od nich se na lokalitě Hnědý vrch nachází horní stanice lanovky z Pece, rozhledna a horní konec sjezdovky.\n"}
{"id": "514773", "url": "https://cs.wikipedia.org/wiki?curid=514773", "title": "Pěnkavovití", "text": "Pěnkavovití\n\nPěnkavovití (Fringillidae) je čeleď malých až středně velkých pěvců. Živí se především semeny. Většina druhů krmí mláďata částečně nebo zcela také hmyzem. Jsou to převážně stromoví ptáci, obývají však i otevřené plochy a snadno se přizpůsobují kulturní krajině. Někteří hnízdí v blízkém okolí člověka, a přizpůsobují se tak jeho životnímu prostředí.\n\nPěnkavovití mají proměnlivou velikost těla (10-23 cm), hlava je poměrně velká, kulatá s kuželovitým zobákem. Nohy jsou krátké. Křídla jsou zakulacená, ručních letek je 10, ale první zcela zakrnělá. Ocas s 12 pery je středně dlouhý. Opeření bývá mnohdy pestře zbarvené, u obou pohlaví mnohdy rozdílné (pohlavní dimorfismus) i když u některých druhů (stehlík) naopak obě pohlaví vypadají velmi podobně. Žijí většinou samotářsky a hnízda staví ve větvích dřevin. Teritoriální zpěv je zvučný. Jsou to velmi dobří letci.\n\nV současné době se uvádí okolo 143 druhů ve 20 rodech (jakkoliv se jejich systematika v poslední době zejména v souvislosti s analýzami mitochondriální DNA dynamicky vyvíjí).\n\nJsou mezi nimi naši nejpopulárnější pěvci a jeden z nich - kanár - se přizpůsobil prostředí v kleci tak dokonale, že počet kanárů chovaných na celém světě člověkem mnohonásobně převyšuje stav kanára divokého (\"Serinus canaria\") ve volné přírodě. V Česku se vyskytujícími známými druhy jsou například křivka obecná, dlask tlustozobý, pěnkava obecná, pěnkava jikavec, hýl obecný, hýl rudý, konopka obecná, čečetka zimní, čečetka tmavá, stehlík obecný, čížek lesní, zvonek zelený, zvonohlík zahradní a několik dalších příbuzných druhů.\n"}
{"id": "514774", "url": "https://cs.wikipedia.org/wiki?curid=514774", "title": "Liščí hřeben", "text": "Liščí hřeben\n\nLiščí hřeben je krátký horský hřeben nacházející se v centrálních Krkonoších (geomorfologický podcelek Krkonošské rozsochy / geomorfologický okrsek Černohorská hornatina / geomorfologický podokrsek Černohorská rozsocha).\n\nLiščí hřeben se nachází na spojnici vrcholů Liščí hory a Zadní planiny, které jsou od sebe vzdálené asi 2,5 kilometru. Nadmořská výška hřebenu v prostoru mezi svahy obou koncových hor je asi 1320 metrů. Orientován je od severozápadu na jihovýchod. Pod severovýchodním bočním svahem se nachází Zelený důl, pod jihozápadním bočním svahem údolí Kotelského potoka. Hřeben kopíruje červeně značená turistická trasa 0407 vedoucí z Černé hory na Luční boudu, po které je zakázán provoz silničních vozidel a kol. Jediná stavba na hřebenu se nachází v jeho severozápadním zakončení na úpatí Zadní planiny. Jedná se o \"Chalupu na rozcestí\", která slouží veřejnosti jako občerstvení. U ní se nachází i významné turistické rozcestí, kde z již zmíněné červené značky odbočuje trasa 0406 do Vrchlabí a prochází zeleně značená trasa 4206 Pec pod Sněžkou – Špindlerův Mlýn. Hřeben je porostlý klečí a nízkými smrky. Nachází se na území Krknošského národního parku.\n"}
{"id": "514775", "url": "https://cs.wikipedia.org/wiki?curid=514775", "title": "Martin Palán", "text": "Martin Palán\n\nMartin Palán (* 4. července 1980 Praha) je český zpěvák, bavič, herec a moderátor. Je zpěvákem kapely Řekla NE!, pravidelně uvádí festival Majáles a další společenské a kulturní akce, má vlastní talkshow Martina Palána vysílanou v internetové televizi Univerzity Karlovy UKáčko.cz a hraje v Divadle Na prádle.\n\nPalán vystudoval Obchodní akademii a ekonomické lyceum v Praze, bakalářský obor Mezinárodní teritoriální studia na Fakultě sociálních věd Univerzity Karlovy a magisterský obor Německá a rakouská studia tamtéž. Studium ukončil v roce 2006 obhajobou diplomové práce na téma \"Působení amerických nezávislých institucí v SRN na příkladě Americké akademie v Berlíně\".\n\nV roce 2007 byl zvolen králem Majálesu jako Kampusák I. Jeho cílem bylo upozornit na to, že Univerzita Karlova je rozeseta po zhruba 150 budovách v celé Praze a že je potřeba začít budovat minikampusy podobně jako v západní Evropě či Spojených státech. Je také aktivní ve studentských organizacích, v roce 2009/2010 byl členem Kontrolní a smírčí komise Studentské unie Univerzity Karlovy.\n\nPalán si v roce 2010 zahrál hlavní roli v jedné ze sedmi povídek filmu Praho, má lásko s názvem Františkánská zahrada, v níž ztvárnil manžela Marthy Issové.\n\n"}
{"id": "514777", "url": "https://cs.wikipedia.org/wiki?curid=514777", "title": "Liščí louka", "text": "Liščí louka\n\nLiščí louka je luční enkláva nacházející se na jihovýchodním svahu Liščí hory v Krkonoších.\n\nLiščí louka leží v nadmořské výšce přibližně 1180–1250 metrů. Její rozměry jsou asi 0,5 × 0,5 km, ale nemá pravidelný tvar. V centrální části se nachází dvojice velkých turistických bud (Lyžařská bouda a Bouda Prvosenka), na východním okraji pak nevelký srub. Původní historická Liščí bouda vyhořela v dubnu roku 1948. Středem louky prochází červeně značená hřebenová trasa 0407 z Černé hory na Luční boudu. Z ní zde odbočuje žlutě značená trasa 7210 do Černého Dolu. Směrem k severovýchodu odsud vede i přístupová cesta k rozhledně na Hnědém vrchu a k horní stanici lanové dráhy z Pece pod Sněžkou. Zásobování bud na Liščí louce silničními vozidly a jízda cyklistů je povolena pouze odspodu po jejich úroveň, dále směrem k vrcholu hory smějí jenom pěší. V lese západně od louky ve výši 1260 m n. m. pramení říčka Čistá (také nazývaná Stříbrný potok), která je levým přítokem Labe.\n\nJsou různé hypotézy, po kom nebo po čem je louka pojmenovaná. Buď mohl být zakladatelem boudy při kolonizaci území v 16. a 17. století nějaký pan Fuchs, nebo mohla jméno získat podle asi 10 km vzdáleného Liščího kopce u Harty, na němž existoval dnes již nedochovaný dvůr, kterému patřila podle ústního podání i tato vzdálená louka. Na mapě Krkonoš Simona Hüttela ze druhé poloviny 16. století, která je považována za nejstarší mapu Krkonoš, není louka pojmenovaná, a název Liščí louka na ní nese jiná louka, v oblasti Rýchor. Název Fuchs-perk pro dnešní Liščí horu je doložen poprvé na Globicově mapě z roku 1668. Boudy postupně stavěné v této oblasti se nazývaly Fuchsbauden nebo Fuchsbergbauden (Liščí Boudy nebo Boudy na Liščí hoře), jak jsou popsány v mapě v cestopisné knize o expedici Královské učené společnosti nauk v roce 1786, přičemž nejstarší z bud se zřejmě již od vybudování asi v polovině 17. století nazývala Liščí. Majitelé boudy v roce 1900 získali licenci na výčep piva a tvrdého alkoholu. V roce 1910 sem byl zaveden telefon, brzy poté i místní vodovod, majitel se významně podílel i na výstavbě, údržbě, značení a tyčování cest. Za první republiky tvořili až 90 % klientely Pražáci. Dnešní Lyžařská bouda byla původně postavena roku 1717 jako letní, v roce 1930 byla přestavěna na celoroční provoz a získala název Skiemeisterbaude, syn majitele byl významným závodním lyžařem a bouda byla vyzdobena trofejemi členů lyžařského spolku Rübezahl Rennerovky. Znárodněná Liščí bouda 13. dubna 1948 z nezjištěných příčin do základů vyhořela, vedoucí boudy Jan Duben v předchozích letech působil na jiných dvou boudách (Havlově a Výrovce), které shodou okolností také v době jeho působení vyhořely.\n\nDo začátku 70. let 20. století tvořili obyvatelé enklávy, správci bud s rodinami, pospolitost, chovali krávy, navzájem si zajišťovali nákupy a jejich děti chodily společně do školy na Hrnčířských Boudách. Se zákazem přímého prodeje mléka bez mlékárenského zpracování, zánikem tradičního hospodaření a motorizací dopravy tato idylka skončila a boudy se staly běžnými profesionálními socialistickými zařízeními k rekreaci pracujících. Dnes je vlastní soukromé obchodní společnosti, které je nabízejí k rekreaci.\n\nLiščí louka je zmiňována jako místo výskytu invazní, původně skandinávské rostliny šťovíku dlouholistého (\"Rumex longifolius DC.\", syn. \"Rumex domesticus Hartm.\"), která se v českých pohraničních horách a značné části Evropy rozšířila zejména v 70. a 80. letech. Podle hypotézy Jasiewicze z roku 1964 byla do okolí Polska zavlečena sovětskými vojáky z pobaltských států, Kubát v roce 1984 klade zavlečení do pozdější doby. Zatímco ještě deset let po druhé světové válce nebyla tato rostlina v Krkonoších vůbec známa, již deset let po prvním výskytu (poprvé v Krkonoších byl druh ojediněle nalezen v roce 1961, tehdy však nebyl správně rozpoznán) se právě na Liščí louce stala dominantou. Výskyty na Liščí louce byly zjištěny při průzkumech v letech 1978 a 1981 a v letech 1990–1993. Speciálně rozšíření na Liščí louce je vysvětlováno obnažením půdy kolem odvodňovacích stružek, kde se druh rychle namnožil, zatímco do kosených částí Liščí louky nepronikl.\n\n"}
{"id": "514790", "url": "https://cs.wikipedia.org/wiki?curid=514790", "title": "Chřipkový virus A", "text": "Chřipkový virus A\n\nViry z čeledě Orthomyxoviridae se podle vnitřního, druhově specifického nukleoproteinového antigenu rozdělují do rodů Influenza virus A, Influenza virus B a Influenza virus C. Chřipkové virusy typu influenza A se vyskytují u lidí i zvířat, typy B a C pouze u lidí. Standardní nomenklatura chřipkových virů A byla navržena v roce 1971 a upravena WHO v roce 1980. Jejich označení zahrnuje typ viru, původního hostitele, geografickou oblast, číslo kmene, rok izolace a subtyp hemaglutininu (HA) a neuraminidázy (NA). Např. influenza virus typu A izolovaný u krůt v roce 1968 ve Wisconsinu, který má HA subtypu 8 a NA subtypu 4, je označován jako A/turkey/Wisconsin/1/68 (H8N4).\n\nViriony influenzových virů typu A (IVA) jsou sférické obalené částice dosahující průměrné velikosti 80-120 nm; existují i vláknité formy rozličné délky. Nukleokapsida s helikální symetrií je uzavřena ve dvouvrstevném lipidovém obalu, který obsahuje povrchové projekce délky 10-12 nm. Tyto povrchové projekce představují 2 důležité glykoproteiny kódované virem – trimer hemaglutinin (HA) a tetramer neuraminidázu (NA).\n\nHemaglutinin je membránový protein, obsahující hlavní povrchový antigen (H) viru. Skládá se ze dvou disulfidickou vazbou spojených řetězců (HA1 a HA2), které vznikají z prekurzoru hemaglutininu proteolytickým štěpením. Biologická aktivace HA buněčnými proteázami je nezbytným předpokladem pro infekciozitu viru, protože teprve HA2 navozuje fúzi obalu viru na plasmatickou membránu buňky. Hemaglutinin, kromě toho že odpovídá za přilnutí virionu k receptorům buněčného povrchu hostitelské buňky, vyvolává také hemaglutinaci erytrocytů a indukuje tvorbu neutralizačních a hemaglutinaci inhibujících protilátek.\n\nNeuraminidáza obsahuje další důležitý antigen (N) viru. Je to enzym, který hydrolyticky štěpí glykosidovou vazbu mezi kyselinou sialovou (N-acetylneuraminovou) a D-galaktózou nebo D-galaktózoaminem na povrchu napadené buňky a spolupůsobí tak s HA při adsorpci a průniku viru do buňky. Uplatňuje se také při uvolňování nově vzniklých virových partikulí z buněk a při eluci viru z erytrocytů. Protilátky proti neuraminidáze pravděpodobně brání šíření infekce mezi buňkami; nemají ale neutralizační aktivitu. Na základě rozdílných antigenních vlastností HA a NA se u ptačích IVA rozlišuje 16 subtypů HA a 9 subtypů NA, které se mohou vyskytovat v různých vzájemných kombinacích.\n\nPod virovým obalem leží velký strukturální matrixový protein M1 obalující molekulu RNA, nukleoprotein (NP) tvořící kapsidu a 3 velké strukturální proteiny – polymerázy PB1 a PB2 a kyselý protein PA, nezbytné pro replikaci RNA a její transkripci. Virový genom představuje 8 segmentů (genů) jednovláknové RNA s negativní polaritou (-). Segmenty 1-3 a 5 kódují informace pro syntézu RNA a nukleokapsidy, segmenty 4 a 6 pro HA a NA, segment 7 pro matrixový protein M1 a segment 8 pro nestrukturální proteiny (NS1 a NS2). Segmenty RNA mohou být elektroforeticky separovány podle jejich migrační rychlosti, čehož se využívá v genetických, epizootologických i diagnostických studiích.\n\nSegment 7 od něhož se odvíjí transkript pro matrixový protein M1 je po splicingu označován jako M2. Dlouhou dobu se o jeho důležitosti vedly spory. Jelikož se jedná o hydrofobní protein, a proto k jeho sledování nebylo možné použít MRI, byla použita technika nukleárně magnetické rezonanční spektroskopie, která ukázala, že protein M2 mající tvar kanálu s póry na obou koncích musí být aktivován kyselým prostředím. Samotný proces je zahájen aminokyselinami tryptofanem a histidinem. Histidin funguje jako přenašeč protonů z buňky do nitra viru, zatímco tryptofan slouží jako vrátný, který otevírá bránu při přiblížení protonu. Jedná se o nezbytný krok k replikaci viru.\n\nPřibližné složení chřipkového virionu je 0,8-1,1 % RNA, 70-75 % bílkovin, 20-24 % lipidů a 5-8 % cukrů. Lipidy jsou lokalizovány ve virové membráně většinou ve formě fosfolipidů, cukry pak ve formě glykoproteinů nebo glykolipidů.\n\nGenom je lineární, segmentovaný a enkapsidovaný nukleoproteinem NP. Jeho 8 segmentů (velikost se pohybuje od 890 do 2341 bp) kóduje 11 proteinů. Celková velikost je 13,5 kbp.\n\n\nInfluenzavirus A způsobuje onemocnění chřipku u savců a chřipkové infekce ptáků.\n\nK pomnožení chřipkových virů se nejčastěji používají kuřecí embrya, vzhledem k jejich vysoké citlivosti. Virusy lze adaptovat na laboratorní zvířata. Všechny kmeny viru chřipky aglutinují ptačí a některé savčí erytrocyty; jsou však rozdíly ve schopnosti aglutinovat červené krvinky určitého zvířecího druhu. K biologickým pokusům se nejčastěji používají krůťata, kachňata a kuřata.\n\nDůležitou biologickou vlastností chřipkových virů A je schopnost vytvářet antigenní variace – antigenní posun (drift) a antigenní zvrat (shift). Antigenní posun je způsobován bodovými mutacemi částí genomu kódujících HA a NA a projevuje se malými antigenními a strukturálními změnami obou glykoproteinů. Antigenní zvrat vzniká vzájemnou výměnou segmentů nově se tvořících genomů virů (rekombinace, angl. genetic reassortment – přeuspořádání) po předchozí infekci vnímavé buňky (embrya, hostitele) dvěma nebo i více antigenně odlišnými viry. Tak dochází v přírodě ke vzniku antigenně zcela „nových“ chřipkových virů. Na vzniku antigenních variací chřipkových virů se nejčastěji z ptáků podílejí divoké kachny.\n\n\n"}
{"id": "514791", "url": "https://cs.wikipedia.org/wiki?curid=514791", "title": "Deník zasloužilé matky", "text": "Deník zasloužilé matky\n\nDeník zasloužilé matky (v anglickém originále Reba) je americký televizní sitcom, jehož autorkou je Allison M. Gibson. Premiérově byl vysílán v letech 2001–2007, zpočátku na stanici The WB, následně na The CW (od 2006). Celkově bylo natočeno 127 dílů v šesti řadách. Hlavní postavou seriálu je Reba Hartová, kterou ztvárnila country zpěvačka Reba McEntire.\n\nRebu Hartovou (Reba McEntire), sarkastickou, ale citlivou matku, opustil její manžel, zubař Brock (Christopher Rich), aby si mohl vzít svou mladou, těhotnou a bláznivou milenku Barbru Jean (Melissa Peterman). Zatímco Reba vidí Barbru Jean jako otravný hmyz, který se neustále vrací do jejího domu, Barbra Rebu považuje za svou nejlepší (možná jedinou) přítelkyni. Brock a především Barbra rozčilují Rebu během svých častých návštěv u ní doma. Časem ale i Reba přijde na to, že všechny její snahy o to, aby cítila k Barbře nenávist, jsou neúčinné. Začne tak považovat Barbru za přítelkyni (či spíše za součást života), a vztahy s Brockem se také postupně urovnají.\n\nRebina starší dcera Cheyenne (Joanna García), která má právě končit střední školu, je rovněž těhotná. Vdá se proto za otce svého dítěte Vana Montgomeryho (Steve Howey), také studenta střední školy, tupého hráče amerického fotbalu, který se nastěhuje k Rebě, protože jeho vlastní rodiče ho vyhodí z domu kvůli sňatku s Cheyenne. Kromě Cheyenne má Reba ještě druhou dceru Kyru (Scarlett Pomers), inteligentní, rebelující a po matce sarkastickou dospívající, a syna Jakea, malého chlapce, který se snaží vyznat ve své rodině.\n\nCheyenne porodí děvče Elizabeth, Barbra Jean chlapce Henryho, jehož špatné chování se pak stane dalším důvodem neshod mezi Rebou a Barbrou. Brockovi se časem stýská po jeho původní rodině a snaží se s ní trávit více času, někdy dokonce vypadá jako by litoval svého rozvodu s Rebou. I přes to stále zůstává s Barbrou Jean a manželské problémy, které se časem objeví, se jim podaří vyřešit. Cheyenne, ačkoli to kvůli její naivitě nikdo nečekal, začne studovat vysokou školu (chce se stát zubařkou jako její otec Brock), Kyra zase naopak odmítne na univerzitu jít a raději se rozhodne věnovat hudbě. Van se kvůli zranění nemůže stát profesionálním fotbalistou, a tak se Van a Reba stanou obchodními partnery, když si spolu založí úspěšnou realitní agenturu. Cheyenne začne mít i problémy s alkoholem a začne docházet na schůzky Anonymních alkoholiků a pomáhat v jídelně pro bezdomovce.\n\n"}
{"id": "514807", "url": "https://cs.wikipedia.org/wiki?curid=514807", "title": "Pařba ve Vegas", "text": "Pařba ve Vegas\n\nPařba ve Vegas (v originále anglicky \"The Hangover\") je americká komedie, kterou režíroval Todd Phillips. Film byl vyroben firmou Legendary Pictures pro Warner Bros. Pictures. V hlavní roli účinkují Bradley Cooper, Ed Helms, Zach Galifianakis, Justin Bartha a Heather Graham.\n\nDěj je o čtyřech přátelích, kteří cestují do Las Vegas, aby oslavili rozlučku se svobodou jejich kamaráda Douga, který se má za dva dny ženit. Ráno se však vzbudí, z noci si nepamatují absolutně nic, chybějí jim některé věci a navíc ztratili Douga... Děj filmu je inspirován skutečnými životními nehodami, svoji premiéru měl 5. června 2009 v Severní Americe. Kritiky byl film vřele přijat, tržby byly více než úspěšné a navíc film vyhrál Zlatý glóbus.\n\nDoug (Justin Bartha) si bere za dva dny Tracy (Sasha Barrese). Jeho přátelé - Phil (Bradley Cooper), Stu (Ed Helms) a jeho budoucí švagr Alan (Zach Galifianakis) - ho berou na rozlučkovou párty se svobodou do Las Vegas. Na cestu jim otec Tracy (Jeffrey Tambor) půjčuje svého oblíbeného automobilového veterána z dílny Mercedes. Ubytují se v hotelu a kasínu Caesars Palace. Večer pak jdou na střechu hotelu, aby zapili jejich noční jízdu. Druhý den ráno se tři přátelé probouzejí, z předešlé noci si nic nepamatují a brzo si uvědomí, že jim chybí Doug. Objevují se záchytné body: pokoj je v hrozném nepořádku, v koupelně mají tygra, najdou dítě v šatníku, Stuovi chybí zub, vzácný prstýnek a má účet za 800$, venku je jedna z jejich matrací napíchnutá na soše, Phil má na ruce nemocniční náramek a sluha jim přiváží kradené policejní auto, které získali předešlou noc.\n\nJejich záchytné body je zavedly do nemocnice, kde jim doktor vysvětlil, že mají v krvi stopy po \"roháči\" (rohypnol), který vysvětluje jejich výpadek paměti a dodal, že přišli z nějaké svatby. Když najdou kapli, dozví se, že si Stu, i přes plánovanou svatbu s jeho přítelkyní Melissou (Rachael Harris), vzal prostitutku Jade (Heater Graham), která je matkou nalezeného dítěte. Krátce poté, co vyjdou z kaple, je zastaví dva asijští gangsteři, začnou mlátit do policejního auta a křičí \"Kde je?!\". Zmatení přátelé jedou vrátit Jade její dítě, avšak krátce nato je zadrží policisté, praví majitelé jejich kradeného auta. Díky Philově dohodě je policisté propustí. Když znovu získají jejich zázrakem neponičený Mercedes, uprostřed Las Vegas nalézají v kufru nahatého asijského muže (Ken Jeong). Muž na ně zaútočí páčidlem a uteče. Alan se přiznává, že jim do alkoholu na střeše nasypal rohypnol v domnění, že to je extáze. Když se vrátí zpět do hotelu, nalézají v pokoji Mike Tysona, který hledá svého tygra. Tyson srazí Alana na zem a přikazuje jim, aby jeho mazlíčka dostali zpět do jeho sídla. Přátelé tak nadrogují tygra \"roháčema\" a uvnitř Mercedesu ho převážejí k sídlu Tysona. Během jízdy však nabourají a tygr roztrhá interiér auta. Když je tygr vrácen, Tyson jim ukazuje bezpečnostní záznam, který by jim pomohl najít Douga.\n\nPři pokračování jejich hledání narážejí na gangstery, kteří jak se ukazuje, jsou vedeni nahým mužem, kterého našli v kufru jejich auta, asijským gangsterem jménem Leslie Chow. Podle Chowa mají mít u sebe 80 000$ , které minulou noc náhodně získali. Chow je požaduje zpět výměnou za Douga, kterého unesl. V bezmoci, že nemají dostatek peněz, využívá Alan schopnosti počítání karet ve hře blackjack. Peníze splatí Chowovi, ten však unesl jiného Douga, který se ukazuje jako dealer, který prodal Alanovi \"roháče\". Po rozhovoru s Dougem, překupníkem drog, si Stu uvědomí, že v Las Vegas nejdou otevřít hotelová okna a proto jejich matrace na soše musela být shozena ze střechy, kde nejspíše spícího Douga z legrace zamkli. Spěchají zpět a na střeše najdou Douga unaveného a hodně opáleného. Doug má čtyři hodiny do své svatby. Před odjezdem Stu vysvětluje Jade, že nemůžou spolu zůstat jako manželé, ale na příští týden ji Stu pozve na rande. Jade mu také vysvětluje, že si svůj zub vytáhl sám v sázce s Alanem, který řekl: \"Vsadím se, že Stu není tak dobrý zubař, aby si vytáhl svůj vlastní zub\". Po cestě zpět na svatbu Doug objevuje 80 000$, které původně patřili Chowovi. Doug si bere Trace, Phil se šťastně vrací k jeho manželce a synovi a Stu se hrdě rozchází s Mellisou. Když jejich svatební oslava končí, Alan nalezne na zadním sedadlu fotoaparát, který vysvětluje co se té noci událo. Společně se dohodnou, že se na fotky podívají jen jednou a poté je smažou.\n\nFotky jsou ukázané když běží na konci filmu titulky.\n\n\nPadesát dní se film natáčel v Nevadě. Fiktivní \"nejlepší malá svatební kaple\" byla natáčena na 1236 ulici v Las Vegas. Několik scén bylo filmováno podél kalifornské Interstate 210, poblíž měst Rialto a San Bernardino.\n\nHelms říká, že natáčení \"Pařby ve Vegas\" bylo mnohem fyzicky náročnější než jakékoli role, které předtím dělal a že během natáčení ztratil osm liber na váze. Řekl, že nejobtížnější scéna byla, když Mr. Chow narazí do jejich auta a zaútočí na hlavní postavy. Tato scéna potřebovala mnoho záběrů a také byla hodně bolestivá. Helmův chybějící zub nebyl vytvořen žádnými protézními či visuálními efekty, ale byl přirozený: Helmovi nikdy nedorostl přední zub a jako dítě dostal zubní implantát, který během natáčení odstranili.\n\nV konečné prezentaci fotografii se objeví jeden snímek, kde byl zobrazen orální sex v nějakém výtahu, Galifianakis potvrdil, že se jednalo o protezi, který byla použita pro scénu a že byl v rozpacích více, než kdokoliv jiný, který dělal střih. \"Možná si myslíte, že sem byl jediný kdo nebyl v rozpacích. Byl jsem extrémně v rozpacích. Opravdu jsem to tam nechtěl. Nabídl jsem asistentovi Toda mnoho peněz, jen abych ho přesvědčil, aby to z filmu vystřihl. Udělal jsem to. Ale stejně to tam dal.\"\n\nScény obsahovaly mnoho zvířat, která byla většinou trénovaná. Trenéři a bezpečnostní vybavení byli v konečné verzi digitálně odstraněni.\n\nFilm \"Pařba ve Vegas\" se ukázal jako ohromný finanční úspěch. V prvním dni jeho premiéry film vydělal 16 734 033 $ v přibližně 4 500 kinech a na 3 269 místech. Překonal tak vysoko-rozpočtový film \"Země ztracených\", hlavním premiérovým filmem týdne. Ačkoliv v počátečních dnech vedl příčku tržeb film \"Vzhůru do oblak\" od Disney/Pixar, po prvním víkendu se \"Pařba ve Vegas\" vyhoupla na první místo s výdělkem 44 979 319 $ z 3 269 kin, činící 13 759 $ za kino, těsně před filmem \"Up\" a téměř dvojnásobným výdělkem před \"Země ztracených\", který si vydělal 18 800 000 $. Film překonal dokonce i vlastní očekávání Warner Bros., kde se očekávalo, že skončí na třetím místě za \"Up\" a \"Země ztracených\" - navíc získal chválu od kritiků, na rozdíl od \"Země ztracených\", který přijal pouze negativní ohlas kritiků. Na konci druhého víkendu film vydělal dalších 32 794 387 $ z 3 355 kin, v průměru 9 775 $ za kino.\n\nDo 17. listopadu 2009 si film vydělal celkem 277 322 503 $ v USA a v Kanadě, což činí 6× více než při jeho víkendovém otevření a tržba se zvýšila o 16,2 %. Dalších 190 000 000 $ film vydělal v mezinárodních kinech a dohromady tak výdělek za film činí 467 322 503 $.\n\nHudbu ve filmu sestavil Christophe Beck. Film obsahuje okolo 20 písniček, můžeme zde slyšet Kanye West, Dyslexic Speedreaders, Danzig, The Donnas, Usher, Phil Collins, The Belle Stars, T.I., Wolfmotherand a The Dan Band.\n\n\n\n\nPřed premiérou filmu Entertainment Weekly odhalil, že Warner Bros. plánuje pokračování filmu. Později bylo ohlášeno, že natáčení druhého dílu začne v říjnu 2010 a premiéra bude v roce 2011. Tyto termíny byly dodrženy a pokračování vyšlo 26. května 2011 pod názvem Pařba v Bangkoku.\n\n"}
{"id": "514808", "url": "https://cs.wikipedia.org/wiki?curid=514808", "title": "Gadot", "text": "Gadot\n\nGadot ( גָּדוֹת, doslova „\"Břehy\"“, Gadot) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 103 metrů v Chulském údolí v Horní Galileji, nedaleko horního toku řeky Jordán a cca 13 kilometrů severně od břehů Galilejského jezera.\n\nVesnice se nachází cca 26 kilometrů severovýchodně od Tiberiasu, cca 130 kilometrů severovýchodně od centra Tel Avivu a cca 63 kilometrů severovýchodně od centra Haify. Je situována v zemědělsky intenzivně využívaném pásu. Gadot obývají Židé, přičemž osídlení v tomto regionu je většinově židovské. Výjimkou je město Tuba-Zangarija cca 6 kilometrů jihozápadním směrem, které obývají izraelští Arabové, respektive potomci Beduínů.\n\nGadot je na dopravní síť napojen pomocí dálnice číslo 91, která spojuje Horní Galileu s Golanskými výšinami. Přes řeku Jordán tato komunikace vede po mostu Bnot Ja'akov. Z této hlavní silnice odbočuje u Gadot lokální silnice číslo 918, která sleduje tok řeky Jordán směrem k severu přes most Pkak. Asi 2 km jižně odsud jsou zbytky křižácké pevnosti Chastelet.\n\nGadot byl založen v roce 1949. Obec vznikla zčásti na pozemcích vysídlené arabské vesnice Kirad al-Bakkara, která stávala až do roku 1948 cca 1,5 kilometru západně od nynějšího kibucu. Kirad al-Bakkara měla roku 1931 245 obyvatel. V roce 1945 zde žilo 360 a roku 1948 418 lidí. Tato arabská vesnice byla v květnu 1948, v počáteční fázi války za nezávislost dobyta jednotkami Palmach v rámci Operace Jiftach a její obyvatelé vesnici opustili. Zástavba vesnice byla zcela zbořena.\n\nBěhem války za nezávislost probíhaly v oblasti těžké boje mezi izraelskou a syrskou armádou. Syřané zde vytvořili nevelké předpolí na západ od řeky Jordán a zničili zdejší vesnici Mišmar ha-Jarden (nezaměňovat s nynějším mošavem, který stojí o něco dále k západu). Na místě této původní zničené a již neobnovené vesnice Mišmar ha-Jarden se pak v roce 1949 usadila skupina mladých židovských osadníků a založila zde kibuc Gadot. V prvním roce sídlili v opuštěné policejní budově u řeky Jordánu, roku 1950 se přesunuli do domů na nynějším místě. Vesnice zpočátku čelila ekonomickým potížím a roku 1953 zde zůstávalo jen 27 stálých obyvatel. Původní název kibucu zněl až do roku 1955 הגוברים - ha-Govrim.\nBěhem 50. a 60. let 20. století čelila vesnice opakovanému ostřelování z Golanských výšin, tehdy ovládaných Syřany. Koncem prosince 1957 se ozbrojené incidenty podél izraelsko-syrské hranice vyostřily. Při syrské palbě byl tehdy zabit jeden člen kibucu Gadot. Počátkem roku 1967 Syřané v reakci na předchozí sestřelení 6 svých letadel MiG-21 zahájili systematické ostřelování příhraničních izraelských vesnic, přičemž kibuc Gadot utrpěl při tomto ostřelování opakované škody na majetku. Násilí ustalo až po Šestidenní válce v červnu 1967, kdy byly Golany dobyty Izraelem. Teprve roku 1970 překročil počet obyvatel Gadot hranici 100 lidí.\n\nV Gadot fungují zařízení předškolní péče. Základní a vyšší školství jsou k dispozici v okolních větších obcích. V kibucu je obchod, poštovní úřad, plavecký bazén a sportovní areály, společenské centrum.\n\nEkonomika obce je zčásti založena na zemědělství. Funguje zde také firma na výrobu plastu. Kibuc prošel jen mírnou privatizací a udržuje si nadále vysoký stupeň kolektivního hospodaření.\n\nObyvatelstvo Gadot je většinově sekulární. Podle údajů z roku 2014 tvořili naprostou většinu obyvatel Gadot Židé - cca 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, 400 osob).\n\nJde o menší sídlo vesnického typu se stagnující populací. K 31. prosinci 2014 zde žilo 397 lidí. Během roku 2014 stoupla populace o 3,7 %.\n\n"}
{"id": "514809", "url": "https://cs.wikipedia.org/wiki?curid=514809", "title": "Patrick Abada", "text": "Patrick Abada\n\nPatrick Abada (* 20. března 1954, Paříž) je bývalý francouzský atlet, tyčkař.\n\nV roce 1976 skončil na letních olympijských hrách v Montrealu ve finále na čtvrtém místě (545 cm). Na světové letní univerziádě 1979 v Ciudad de México získal bronzovou medaili (555 cm). O rok později vybojoval bronz na HME v Sindelfingenu. Další úspěchy zaznamenal v roce 1983, kdy získal druhý bronz na HME v Budapešti. V též roce vyhrál středomořské hry v Casablance a na prvním mistrovství světa v atletice v Helsinkách obsadil šesté místo. Na světových halových hrách (předchůdce HMS) v Paříži v roce 1985 skončil čtvrtý.\n\nJeho osobní rekord pod širým nebem má hodnotu 570 cm (26. srpen 1983, Brusel).\n\n"}
{"id": "514811", "url": "https://cs.wikipedia.org/wiki?curid=514811", "title": "Koniotomie", "text": "Koniotomie\n\nKoniotomie je jedním ze život zachraňujících zákroků. V podstatě jde o známější tracheotomii, od níž se odlišuje pouze místem řezu. Využívá se v případě neprůchodnosti horních cest dýchacích a hrtanu (způsobené např. zduřením hlasových vazů či cizím tělesem). Výkon se provádí při zakloněné hlavě, ve střední čáře mezi štítnou a prstencovou chrupavkou (nutno nahmatat). V cestě řezu nejsou žádné důležité útvary. Pouze ve výjimečných případech může před výše zmíněné chrupavky zasahovat část štítné žlázy, kterou je nutno odsunout.\n"}
{"id": "514812", "url": "https://cs.wikipedia.org/wiki?curid=514812", "title": "Véronique Genestová", "text": "Véronique Genestová\n\nVéronique Genestová (* 26. červen 1956, Meaux, Seine-et-Marne, Francie) vlastním jménem Véronique Raymonde Marie Combouilhaud je francouzská herečka, známá především svou rolí komisařky Julie Lescautové ve stejnojmenném kriminálním seriálu.\n\nJejí skutečné příjmení zní trochu krkolomně - narodila se 26. června 1956 v městečku Meaux jako Véronique Combouilhaud a hrát chtěla už jako malá holka. Okouzlilo ji divadlo, za nímž se vydala do Paříže, první filmovou roli dostala ve snímku Bankéřka (to jí bylo třiadvacet), ale sama připouští, že skutečnou popularitu jí přinesla až televizní postava neúplatné kriminalistky, která musí skloubit své náročné povolání s péčí o dvě dospívající dcery. Nechce však být závislá jen na televizní nabídce a proto si spolu s manželem, režisérem Meyerem Bokobzou založila vlastní produkční firmu Sam&Compagnie. Zatím se však o práci zjevně nemusí obávat, protože Francouzi na její půvabnou, nekompromisní komisařku se smyslem pro humor nedají dopustit.\n\n"}
{"id": "514815", "url": "https://cs.wikipedia.org/wiki?curid=514815", "title": "Wienerwald (obec)", "text": "Wienerwald (obec)\n\nObec Wienerwald leží v severní části stejnojmenného výběžku Alp (Wienerwaldu), v okrese Mödling.\nObec vznikla teprve roku 1972 po obecní reformě spojením čtyř obcí (Dornbach, Grub, Sittendorf a Sulz im Wienerwald), které leží na rovině u Mödlingu.\nObec se skládá z katastrálních území: Dornbach, Grub, Sittendorf, Stangau a Sulz im Wienerwald.\n\nOd 15. října 1938 do 31. srpna 1954 byla všechna katastrální území v části 24. městského okresu Velké Vídně. Od 1. ledna 1972 jsou všechna katastrální území spojena v obec Wienerwald.\nNa severu je Wolfsgraben, severovýchodně Breitenfurt bei Wien, na východě Kaltenleutgeben a Hinterbrühl, jihovýchodně Gaaden, na jihu Heiligenkreuz, jihozápadně Alland a západně Klausen-Leopoldsdorf,\nSulz byl poprvé uveden v klášterní knize kláštera Heiligenkreuz. Za rakouského vévody Fridricha II. v roce 1236 byla udělena státní práva klášteru Heiligenkreuz. V roce 1477 jsou celé Dolní Rakousy obsazeny Matyášem Korvínem. Roku 1590 byly opět osídlovány a za druhého tureckého obléhání 1683 opět zničeny.\n\n„Sittendorf“ byl již v roce 1114 v Klosterneuburském kodexu nazýván \"Sichendorf, Sickendorf, Sickindorf, Sighendorf, Sigchendorf, Sigkhendorff, Sikkendorf\".\n\nDne 6. srpna 1981 se zřítil na katastrální území Grub letoun Saab 105 rakouského vojenského letectva. Spadl na obytný dům Karl Musila, sólového tanečníka vídeňské státní opery. Umělec, jeho žena a dvě děti utrpěli těžké popáleniny. Oba piloti, major Alois Strahner a poručík Gerhard Wiesinger přišli o život.\n\nZemědělské obyvatelstvo se přeorientovalo na chov koní. Tím se docílil také cestovní ruch. Také lidé z Vídně si zde budují druhé bydliště a usídlují se.\nDoprava je omezena jen na veřejné autobusy z Mödlingu a z Vídně-Liesingu, avšak snižují večerní spoje. Provoz zajišťují linky společnosti \"VOR\". Vídeňský vnější dálniční okruh je v blízkosti \"Sittendorfu\" s nájezdem u Heiligenkreuzu.\nKaždoročně se v Sittendorfu pořádají národní závody v motokrosu. Dříve zde bylo také mistrovství světa.\nTaké pro pohyb nabízejí malé obce velké možnosti turistických stezek a také různé labužnické přebory.\nPozoruhodností je také nabídka hradu Wildegg.\nV roce 1971 zde žilo 1.381 obyvatel, 1981 1.553, 1991 1.996, 2001 2.409 a v roce 2006 zde žilo 2.462 obyvatel.\n"}
{"id": "514818", "url": "https://cs.wikipedia.org/wiki?curid=514818", "title": "Mimoni v Americe", "text": "Mimoni v Americe\n\nMimoni v Americe (v anglickém originále Aliens in America) je americký televizní sitcom, jehož autory jsou David Guarascio a Moses Port. Premiérově byl vysílán v letech 2007–2008 na stanici The CW. Celkově bylo natočeno 18 dílů, po první řadě byl kvůli nízké sledovanosti zrušen.\n\nStředoškolák Justin Tolchuk je nenápadný kluk, který se snaží získat popularitu na své škole ve fiktivním městečku Medora ve Wisconsinu. Bydlí se svou matkou Franny, která chce, aby její syn byl „cool“ a oblíbený, s otcem Garym, manažerem, a se sestrou Claire, která je ve škole oblíbená a která mezi spolužáky raději dělá, že svého bratra nezná, aby neztratila svou popularitu. Školní psycholog doporučí rodině, aby přijala zahraničního výměnného studenta, což rodina ráda přijme. Myslí si, že přijede nějaký sympatický a urostlý Evropan, který pomůže Justinovi stát se ve škole populárním. Proto jsou zaraženi, když přijede Rádža Mušaraf, šestnáctiletý muslim z Pákistánu. I přes počáteční rozhořčení a velké kulturní rozdíly si ho nakonec rodina oblíbí a Justin a Rádža se spřátelí, což jim pomůže přežívat na jejich střední škole.\n\n"}
{"id": "514820", "url": "https://cs.wikipedia.org/wiki?curid=514820", "title": "Totila", "text": "Totila\n\nTotila vešel do dějin zejména jako významný ostrogótský vojevůdce a král od roku 541 až do své smrti v roce 552. Za jedenáct let vlády opanoval téměř celou Itálii a dvakrát dobyl její metropoli Řím. Naprostá většina historických důkazů o jeho životě pochází z pera byzantského historika a Totilova současníka Prokopia z Kaisareie, který doprovázel na cestách jednoho z nejvýznamnějších vojevůdců své doby, Belisara. Podle mincí, jež nechával gótský král razit, víme, že jeho skutečné jméno bylo Baduila; přízvisko Totila byl pseudonym, jímž ho ve svých knihách nazývá právě Prokopios a jeho význam lze interpretovat jako \"Nesmrtelný\".\n\nPrvní písemná zmínka o Totilově osobě se datuje do roku 541, přesněji k období, kdy byl jedním ze svých osobních strážců zavražděn jeho strýc, ostrogótský král Ildibad. Tehdy Totila sídlil v Tarvisu, kde zastával post velitele místní posádky. Když se doslechl o strýcově smrti, vyslal své muže do Ravenny k římskému správci Constantinovi \"s žádostí o záruku, že bude zachován jeho život, pokud slíbí, že se podrobí Římanům spolu s Góty nad nimiž měl velení\". Jeho nabídka byla s potěšením přijata a současně byl stanoven den, kdy mělo dojít k předání. Mezitím ostrogótský trůn obsadil vlivný Rug Erarich. Tomu se však mezi ostatními příslušníky národa nepodařilo získat všeobecné sympatie a Gótové již po pěti měsících jeho vlády vyslali poselstvo do Tarvisa. Když Totila vyslechl nabídku, která mu skýtala možnost nastoupit na ostrogótský trůn, odpověděl poslům, že \"půjde s nimi a splní všechno co budou chtít\", pokud zabijí stávajícího krále ještě před termínem, kdy se zaručil předat město Tarvisio. Tato podmínka nebyla Gótům proti mysli a záhy byl Erachich úkladně zavražděn. Totila se chopil vlády v průběhu září 541 a již následujícího roku byl nucen čelit útoku 11 tisícového římského (byzantského) vojska, jež vyrazilo do pole na příkaz císaře Justiniána I.. Úvodním tahem císařské armády byl pokus o dobytí významné ostrogótské bašty Verony. V reakci na tuto otevřenou intervenci Totila shromáždil asi 5 000 bojovníků, s nimiž vyrazil obležené posádce na pomoc. Zanedlouho však obdržel zprávu, že silnější nepřátelské vojsko zrušilo obléhání a vyšlo mu vstříc. Rozhodl se proto vyčkat v místech kde se právě nacházel a nastrojit léčku. Asi třem stovkám svých mužů nedlouho před střetnutím nařídil přebrodit blízkou řeku a zaútočit proti nepřátelům za zálohy. S dostatečným časovým odstupem pak překročil řeku i zbytek Ostrogótů a došlo k boji. Ten byl rozhodnut ve chvíli, kdy třísetčlenný přepadový oddíl vpadl Římanům do zad a obrátil je na útěk. Po vítězství u Faventie (Faenza) Totila vyslal své muže, aby oblehli Florencii. Současně obsadil pevnosti Caesenu a Petru. Posléze vytáhl do Etrurie, na území Říma, Kampánie a Samnitska. Bez obtíží obsadil pevnost Benevento a srovnal se zemí její hradby. Následně zahájil obléhání Neapole a dále obsadil Bruttium, Lukánii, Apulii a Kalábrii. Z dobytých území vybíral veřejné daně, čímž odřízl nepřátelskému vojsku proud financí a římští vojáci pozbývali ochoty proti Gótům bojovat, ba naopak se přidávali na jejich stranu.\n\nKdyž se o válečných událostech v Itálii dozvěděl císař Justinián I., vyslal do ohrožené země dvě armády. Obě postupně vyrazily na pomoc obležené Neapoli, avšak Totilovy síly jim uštědřily značné porážky a město se mu v důsledku hladu z jara roku 543 vzdalo. Posléze ostrogótský panovník udeřil na italský jih, kde zbořil hradby dobytých měst, aby nemohly posloužit nepřátelům. Byzantský císař, srozuměný s kritickou situací, se rozhodl do Itálie povolat svého nejtalentovanějšího vojevůdce Belisara. Ten však disponoval pouze nedostatečným vojskem o síle 4 000 mužů a když Totila v roce 545 obrátil svou pozornost proti Římu nebyl schopen akce, která by obléhání metropole mohla výrazněji narušit. Jediný jeho pokus k obléhaným prorazit s armádou posílenou novými oddíly z Byzance ztroskotal. Řím v tu dobu bránilo pouze 3000 mužů, přesto se ostrogótský král rozhodl nepodnikat na hradby marné útoky a město vyhladovět. To se mu s úspěchem dařilo. Dokonce ukořistil konvoj lodí s obilím, které k obleženým ze Sicílie vyslal římský arcibiskup Vigilius. Následkem hladu a po zradě čtyř Isaurů se Totilovi podařilo Věčné město dobýt 17. prosince 546. Díky tomuto vítězství mu do rukou padla tučná kořist, zejména z majetku římského velitele Bessa, který za obležení lichvařil s obilím. Prokopios z Kaisareie dále hovoří o tom, že po pádu města si Totila získal velkou slávu tím, že ochránil před smrtí či zneuctěním vdovu po známém filosofovi Boëthiovi a stejně tak i mnohé obyvatele italské metropole.\n\nJeště téhož roku roku, kdy Totila ovládl Řím, vypukly nepokoje na jihu Itálie v Lukánii. První pokus povstání potlačit dopadl pro Totilovy vojáky tragicky a gótského krále tento neúspěch natolik rozhněval, že se rozhodl Řím srovnat se zemí. Poručil zbořit jeho hradby asi do jedné třetiny výšky a zničit městské brány. Když se o Totilových skutcích a úmyslech doslech byzantský vojevůdce Belisar, poslal do Říma list, kterým se mu podařilo gótského vládce přemluvit, \"aby již více Římu neškodil\". Totila se tedy v roce 547 rozhodl odejít s vojskem do Lukánie osobně. Jako rukojmí si sebou vzal římské senátory a spolu se zbytkem obyvatel velkoměsta je střežené odeslal na území Kampánie. Rychle pak obsadil mocnou lukánskou tvrz jménem Acherontie, zde zanechal posádku čtyř set mužů a se zbytkem vojska vyrazil k Ravenně. Ve chvíli, kdy se gótský král zapojil do bojů s Lukany, Belisar z jara roku 547 obsadil Řím a narychlo opravil části hradeb, jež Gótové pobořili. Jakmile se Totila dozvěděl o Belisarově rošádě, ihned přerušil tažení a rozhodl pro návrat. Třikrát se jeho muži pokusili italskou metropoli dobýt ztečí, ale pokaždé byli krvavě odraženi. V důsledku tohoto neúspěchu významní Gótové Totilovi vyčítali, že nezbořil i zbytek římských hradeb. Ten se za stávající situace rozhodl zničit všechny mosty přes Tiber (nepodařilo se mu to pouze u mostu mulvijského) a stáhnout vojsko k městu Tiburu, odkud vyslal oddíl k Perusii.\n\nMezitím, co se Ostrogóti snažili dobýt Věčné město, římský velitel jménem Ioannes, jenž v Kampánii vedl proti Gótům partyzánskou válku, osvobodil některé senátory v jejich zajetí a strhl tím tak na sebe další Totilovu pozornost. Gótskému králi se podařilo Ioannovo vojsko překvapit a porazit, avšak většina Byzantinců, včetně jejich velitele, při zbrkle vedené akci uprchla. Krátce na to se Totila přesunul na jih Itálie, kde se postupně vyloďovaly nové posily, jež Belisarovi vyslal císař Justinián. Zde začali Gótové působit nepřátelům značné škody. Také Belisar zahájil další přesun, neboť byl císařským listem pověřen odejít do Kalábrie a převzít nad shromažďujícími se posilami velení. Řím opustil v čele 700 jezdců a 200 pěších s úmyslem obeplout Sicílii a pokračovat do Tarentu. Vinou nepřízně počasí však byl nucen přistát již v Krotonu. Totila využil situace a u Rusciana drtivě porazil Belisarův jízdní oddíl, jehož úkolem bylo zajistit prostor proti nepřátelům a shánět ostatním oddílům spíži. Když se byzantský vojevůdce dozvěděl o porážce, ihned nalodil zbytek vojska a odjel do Messiny. Posléze Totila obrátil pozornost k samotné tvrzi Ruscianum. Belisar se v čele velkého loďstva pokusil obléhaným přijít na pomoc, ale Totilovy důmyslně vedené obranné akce jeho šance na vylodění zmařily. V důsledku dalšího nezdaru se římský vojevůdce rozhodl prostřednictvím své manželky Antoniny požádat císaře Justiniána I. o propuštění ze svých služeb. V této záležitosti mu bylo vyhověno v září roku 548.\n\nPoté, co Totilovi v roce 549 podlehlo Ruscianum, vydal se opět obléhat Řím. Tří tisícové vojsko římských obránců pod velením Belasirova kopiníka Diogena kladlo Gótům zarputilý odpor, přesto bylo město opět zrazeno několika isaurskými vojíny a padlo do Totilových rukou. Do budoucna se ostrogótský král rozhodl, že jeho lidé a Římané budou žít v italské metropoli pospolu. Neprodleně nechal vystavět vše, co při prvním dobytí Říma pobořil a nastolil pevnou vládu nad zbytkem Itálie. Pokusil se také navázat diplomatické styky s byzantským císařem, ale jeho snaha byla marná, jelikož Justinián I. se odmítal s ostrogótským vyslancem, který přivážel mírové návrhy, byť jen setkat. Proto se Totila začal znova připravovat k válce. Jeho muži posléze dobyli Sicílii, Korsiku (podzim 551) a Sardinii. V letech 549–550 dále vyplenili Korfu a epiruské pobřeží.\n\nMezitím císař Justinián proti Totilovi postavil nové vojsko, které měl vést jeho synovec Germanus. Shromáždil také velké loďstvo, jemuž velel vojevůdce Liberios. V roce 550 však na území Byzantské říše učinili mohutný vpád Slované a Germanus byl nucen své voje obrátit proti nim. Toto tažení bylo také jeho posledním počinem, jelikož se roznemohl a nečekaně zemřel. Naštěstí pro Řím slovanské nebezpečí díky Germanově věhlasu pominulo a císař pro tažení do Itálie do čela vojska ustanovil nové dva muže. Germanova zetě Ioanna a Iustinia, jednoho z Germanových synů. Totilu mezitím přemluvil kvestor jménem Spinus, aby \"s loďstvem obtěžkaným úrodou a velkým bohatstvím\" opustil Sicílii. Ihned po odchodů Gótů zamířilo římské loďstvo pod velením Liberia k Palermu. Liberios byl posléze vystřídán Artabanem, který pro Římskou říši dobyl Sicílii zpět.\n\nPo návratu do Itálie vyslal Totila do Jaderského moře na 300 velkých lodí s úkolem odplout do Řecka a \"oloupit každého, s kým se setkají\". Současně se pokusil kombinovanou námořní a pozemní blokádou dobýt Anconu, ale část jeho námořních sil byla v roce 551 drtivě poražena (bitva u Sena Gallica), \"což velmi podlomilo morálku Totily i Gótů\". Téhož roku byl velitelem vojska táhnoucího do Itálie namísto Ioanna jmenován vojevůdce Narses. Ten se chopil nabízené příležitosti a sotva v roce 552 dorazil do Salony, vyrazil s mohutnou armádou, její velikost se odhaduje na 20 000–30 000 mužů, proti Ostrogótům. Totila jako první krok proti Narsově útoku shromáždil výkvět gótského vojska a vyslal je pod velením válečníka Teii obsadit Veronu. Narses však proklouzl bažinami podél Jaderského moře a rychlými pochody v kombinaci s přepravou na člunech dostal své muže až do Ravenny. Když se Totila dozvěděl, že Narses postupuje dál do italského vnitrozemí, počkal na Teiovy válečníky a s vojskem čítajícím asi 15 000 mužů vyrazil proti nepřátelům. Měly k němu dorazit ještě dva tisíce jezdců, ale rozhodl se na ně nečekat. Posléze protáhl celou Eturií až do Apeninských hor a utábořil se u osady Taginae. Narses brzy dorazil Totilovi na dotek a vyslal k němu posly, aby ho vybídli buď rokovat o míru nebo stanovit den, kdy se spolu obě vojska střetnou. Totila tedy rozhodl, že k boji dojde za osm dní, ale v plánu měl zaútočit již nazítří. Narses však jeho úmysl vytušil a druhého dne proti sobě obě vojska stanula připravená k bitvě. Před zahájením boje se Totila pokusil zmocnit pahorku, který by mu mohl přinést nad nepřítelem výhodu, ale Narses jej nechal obsadit padesáti vybranými muži, kterým se podařilo své pozice uhájit. Gótský král tedy rozvinul své vojsko do dvou linií. Do čela postavil těžké jízdní kopiníky, lučištníkům a pěšákům se sekyrami nebo oštěpy poručil zaujmout pozice v linii druhé. Posléze projížděl před řadami svých mužů a povzbuzoval je k boji. Mezitím k němu dorazila zpráva, že se k bojišti blíží ony dva tisíce jezdců, na které se rozhodl u Říma nečekat. Náhle byl nucen hrát o čas. Aby získal další čas, vyslal k Narsovi posly se vzkazem, že se hodlá dohodnout. Byzantský vojevůdce další rokování odmítl, přesto stačil očekávaný dvoutisícový jízdní sbor dorazit včas. Nicméně i přes tuto posilu dopadla bitva u Tagin pro Góty tragicky. Nepříliš šťastně zvolená strategie stála Totilovo vojsko 6000 mrtvých a další velké množství jeho bojovníků padlo do zajetí. Později byli všichni zabiti. Bojovalo se až do večera a Totila utíkal z boje pouze v doprovodu pěti svých mužů. Pronásledovalo je několik Narsových vojáků, kteří v nastalé tmě netušili, kdo je před nimi. V průběhu stíhání došlo k drobné potyčce, při níž Gepid jménem Asbados vrazil Totilovi kopí do zad. Po krátkém boji pak Byzantinci pronásledování zanechali. Ostrogótský král však prchal spolu se svými muži ještě dalších osmdesát čtyři stadií až k místu zvanému Caprae. Zde mu jeho společníci ošetřili ránu, ale veškerá jejich snaha byla zbytečná, neboť Totila zanedlouho skonal. Tajně ho tedy pohřbili na místě, kde zahynul, a odešli.\n\nByzantinci po vyhrané bitvě netušili, že Totila je po smrti. Prozradila jim to až jedna gótská žena. Přijeli tedy k jeho hrobu a vykopali tělo. Když se ujistili, že je to opravdu král Ostrogótů, uložili tělo zpět na místo jeho věčného odpočinku a informovali o této novině svého velitele. Přilbu a zkrvavené Totilovo roucho odeslal Narses do Konstantinopole. Totilovou smrtí de-facto skončila ostrogótská nadvláda nad Apeninským poloostrovem. Narses postupně dobýval jednu oblast za druhou, načež se v říjnu roku 552 utkal v bitvě u Mons Lactaria s Totilovým nástupcem Teiou. Teias byl zabit a pokoření Gótové požádali o možnost opustit Itálii. V této žádosti jim bylo vyhověno.\n\nSestavit ucelenou mozaiku Totilovy osoby z historických pramenů, které se spíš zabývají jeho skutky než povahou a fyziognomií, je velmi složité ne-li nemožné. Dodnes nevíme jakého byl vzezření ani věku. Jediná narážka v tomto smyslu pochází z Prokopiova popisu bitvy u Tagin, kdy doslova uvádí: \"„…on pak v mladické chvástavosti odpovídal, že válka je nevyhnutelná.“\" Nutno podotknout, že v té době měl za sebou již jedenáct let vlády. V církevních textech se zachovala pouze zmínka o tom, že byl vyznavačem ariánství.\n\nPoměrně značným otazníkem je i Totilův charakter. Někteří moderní autoři se domnívají, že byl tím, čemu se později řkalo „\"beau sabeur\",“ tedy dokonalý zabiják, avšak tento pojem rozhodně nevystihuje celý jeho osobnostní profil. Prokopios z Kaisareie o něm hned v první zmínce svého díla lakonicky konstatuje: \"Totila, synovec Ildibada, mimořádně chytrý a energický muž, se těšil velké úctě mezi Góty\". O inteligenci bezesporu vypovídá jeho strategický talent a schopnost poučit se z chyb svých předchůdců. Lze uvést hned několik příkladů. Mezi prvními skutečnost, že nechával zbořit hradby dobytých měst, aby je Byzantinci nemohli využít proti němu (na tuto chybu mimo jiných doplatil i Totilův předchůdce král Vitiges). Snažil se také jednat velmi vlídně se zajatci, kteří pak v mnoha případech dobrovolně bojovali po jeho boku proti Římanům. Konečně byl dost uvážlivý na to, aby svým vojákům nedovolil plundrovat dobyté území, ale vyzýval místní obyvatele, aby nerušeně obdělávali svá pole a věnovali se řemeslům. Tím si pojistil přízeň lidí, dostatek materiálního zajištění a financí z veřejně vybíraných daní. O Totilově strategickém duchu leccos vypoví rychlost, s jakou byl v roce 552 schopen s pouhou hrskou mužů dobýt rozsáhlé italské území, a pohotovost reakce i v nepříznivých situacích. Jako názorný příklad lze uvést událost, kdy při obléhání pevnosti Ruscianum nedovolil přistát Belisarovu mocnému loďstvu u pobřeží tím, že nechal pláže v širokých rozestupech obsadit kopiníky a lučištníky.\nO Totilovi lze dále konstatovat, že byl mužem dvojí tváře. Dokázal být stejně krutý jako laskavý. Kupříkladu po dobytí Neapole dodržel své slovo a neublížil žádnému z obyvatel, dokonce ani vojákům, které nechal odplout z města podle vlastního uvážení. Navíc vyhladovělým lidem, z obavy, že se přejí a mohli by zemřít, postupně přiděloval potraviny, dokud se patřičně neposilnili a nebyli schopní se o sebe postarat sami. K přehmatům pochopitelně docházelo, a tak se stalo, že jeden z Totilových osobních strážců byl obviněn ze znásilnění mladé dívky. Muž byl na králův rozkaz okamžitě uvězněn. Tento čin se však setkal s nevůlí významných Osrogótů, kteří se k Totilovi vypravili žádat o mladíkův život. Tehdy k nim vedl řeč, jejíž část vystihuje světlou stránku jeho osobnosti: \"„…Vím, že velmi mnoho lidí přisuzuje věcem zcela opačný význam. Dovedou nazývat lidskostí porušování zákonů, čímž se narušuje a otřásá všechen řád, a toho, kdo chce bedlivě zachovávat zákony, nazývají hlupákem a mrzoutem; a to všechno proto, aby mohli ohánějíce se těmito slovy hřešit s větším pohodlím, oddávat se prostopášnosti a projevovat svou špatnost. Já vás vyzývám, abyste neměnili své blaho za provinění jednoho člověka a abyste nebrali na sebe ani část tohoto bezpráví, poněvadž jste se ničím neprohřešili. Neboť provinění a snaha zabránit potrestání provinilce je jedno a totéž, jak se domnívám…“\" O několik dní později dal Totila svého strážce popravit a jeho majetek daroval znásilněné dívce. Protikladem zacházení s obyvateli Neapole bylo završení obléhání města Tiburu. Prokopios ve svých knihách zaznamenal: \"„Při obsazení města se dohodli Isauři mezi sebou a mohli se téměř všichni útěkem zachránit. Ale z obyvatelů neušetřili Gótové ani jednoho, nýbrž všechny je pobili i s biskupem města, a to takovým způsobem, že i když jej dobře znám, nebudu se o něm vypravovat, abych nezanechal budoucnosti vzpomínku na takovou nelidskost.“\" Pokud to bylo vhodné k válečnému účelu, považoval Totila jako přiměřený nástroj i vraždu. Při obléhání Perusie uplatil muže jménem Ulif, aby zabil svého pána a velitele posádky Cypriana. Gótové sice město nezískali, neboť vojáci bojovali dál i bez svého velitele, přesto bylo Ulifovi povoleno se včlenit do Totilovy armády. V duchu přísloví \"„za muže hovoří jeho činy,“\" lze závěrem konstatovat, že gótský panovník dokázal být i velmi pomstychtivý. Pokud bude opomenuta jeho snaha zničit Řím po prvním neúspěšné pokusu potlačit povstání v Lukánii, je dalším popsaným případem bezodkladná poprava zajatého Belisarova přítele, byzantského vojevůdce Issaka, ihned poté, co podlehl utrpěným zraněním jeho druh Ruderich.\n\n"}
{"id": "514821", "url": "https://cs.wikipedia.org/wiki?curid=514821", "title": "Au pair", "text": "Au pair\n\nAu pair [vysl. \"ó pér\"] (franc.) je mladý svobodný člověk, který žije delší dobu v cizí rodině v zahraničí, zejména proto, aby se naučil cizí jazyk a poznal novou kulturu.\n\nOznačení \"Au pair\" vyjadřuje svobodnou dívku či chlapce, pomáhající hostitelské rodině v zahraničí s péčí o děti a o domácnost. Na druhou stranu má hostitelská rodina povinnost poskytnout au pair zdarma samostatný pokoj, stravu, pravidelné kapesné a umožnit návštěvu jazykových kurzů.\n\nAu pair má status hosta, nejedná se tedy o zaměstnání, pracovní poměr či pracovní sílu najatou na údržbu domácnosti, ale o zahraniční studijní pobyt. Dívky či chlapci v pozici au pair by měli být „ rovnými“ (\"pair\") účastníky rodiny a rozhodně žádným domácím sluhou. Náplň práce i přesná pracovní doba závisí vždy na dohodě s rodinou a měly by být přesně stanoveny ve smlouvě.\n\nV 18. století byla poprvé služba au-pair zaznamenána jako zaměstnání ve Švýcarsku. Dříve byla au pair známá pod pojmem dcera v domácnosti. Cílem tohoto pobytu byla potřeba naučit se cizí jazyk a získání zkušeností ze zahraničí.\n\nPojem \"au pair\" pochází však z francouzského jazyka. Au pair bylo označení pro mladé Angličanky, které přicházely do Francie s cílem výuky angličtiny pro děti.\n\n\nDélka pobytu au pair se pohybuje od 3 do 12 měsíců. Krátkodobé, většinou tříměsíční letní pobyty jsou v oblibě především u studentů, kdežto hostitelské rodiny dávají přednost osobám, které mají zájem zůstat 1 rok i déle. Maximální délka pobytu bývá dva roky. Host musí získat povolení k pobytu, případně i pracovní povolení. V zemích EU je povinen navštěvovat jazykové kurzy, v USA nějaké školní zařízení.\n\nPráce au pair zahrnuje především péči o děti a malé domácí práce.\n\nMezi běžné úkoly au pair se řadí: chodit na procházky s dětmi, vypravit, dopravit či doprovodit děti do školy a mimoškolních aktivit, pomoci s domácími úkoly, připravit jim jednoduché pokrmy, utírání prachu nebo vysávání v dětském pokoji. Au pair nemá provádět těžké práce jako generální úklid domu nebo zahradničení a pracovní doba nesmí přesahovat hranice stanovené vládou dané země.\n\nOd au pair se předpokládá schopnost postarat se o děti a domácnost asi 6x týdně v celkovém rozsahu 25 – 35 hodin. Obvykle 2 - 3x týdně má rodina právo požádat au pair o večerní hlídání dětí (babysitting).\n\nAu pair není vyplácen plat, nýbrž dostává měsíční kapesné. Práce au pair není považována za klasickou pracovní pozici, jde o celosvětovou kulturní výměnu. Kapesné, ubytování a stravu obdrží au pair jako protislužbu za podporu rodiny. Kapesné au pair může být v každé hostitelské zemi různě vysoké a závisí na odpracovaných hodinách.\n\nNapříklad ve Francii bývá kolem 60 EUR týdně, případně se poskytuje příspěvek na dopravu a jazykový kurz.\n\nAu pair v Německu má nárok min. na 260 eur za měsíc.\n\nAu pair v Rakousku obdrží asi 376,26 euro měsíčně.\n\nPro au pair ve Švýcarsku se kapesné odvíjí podle oblasti (kantonu), kde žije hostitelská rodina.\n\nPodmínky pro poskytování lékařské péče pro au pair se liší podle hostitelské země. Důležité je se v předstihu před odjezdem podrobně informovat u zdravotní pojišťovny nebo v agentuře zprostředkující au pair pobyty. Pravidla týkající se pojištění se mohou měnit i v průběhu roku. Ve většině států není povinností rodiny hradit au pair zdravotní pojištění. V některých státech to ale bývá naopak (například v Německu).\n\nJak si zařídit pobyt au pair? Hostitelskou rodinu, se kterou má au pair možnost žít i dva roky, si zájemce vybírá nejčastěji prostřednictvím některé z mnoha agentur nebo online přes internet. Au pair agentury vyřizují většinu formalit spojených se zajištěním pobytu ovšem za příslušný poplatek. Vyhledávání informací a referencí o au pair agenturách je velmi doporučitelné, protože mnohé z nich slibují jen zázraky.\n\nRozhodování o potenciální hostitelské rodině i podmínkách práce by nemělo být jen v rukách agentur ale i zájemců o au pair pobyt v zahraničí. Fotografie celé rodiny, zaměstnání a pracovní doba rodičů, zájmy děti, případně lokalita, kde rodina žije, jsou důležité faktory pro výběr hostitelské rodiny.\n\nSpolu se stárnutím populace, se kterým se moderní civilizace potýká, se objevilo i nové využití zahraničních au-pair. Nyní často najímány také na péči o seniory. Zejména v USA a Velké Británii se objevují agentury a společnosti, které se zprostředkováním této služby zabývají. Primárně se zaměřují na najímání kvalitních kvalifikovaných pracovnic pro práci s nemocnými starými lidmi. Často ale senioři potřebují jen někoho, kdo s nimi bude v trvalém kontaktu. Kdo jim pomůže s domácími pracemi, nákupem nebo je odveze k doktorovi. A na to jsou au-pair ideální.\n\nPobyty \"au pair\" jsou velmi oblíbené, protože oběma stranám něco přinášejí, a často vedou k dlouholetému přátelství. Zprostředkovává je řada agentur, cestovních kanceláří a online au pair portálů, které také pomáhají při uzavírání smlouvy nebo s výběrem rodin.\n\n"}
{"id": "514824", "url": "https://cs.wikipedia.org/wiki?curid=514824", "title": "Jan Quirin Jahn", "text": "Jan Quirin Jahn\n\nJan Jakub Quirin Jahn (4. června 1739 v Praze – 18. července 1802 tamtéž) byl český malíř, historik a teoretik umění. Dodnes není většinou ceněno jeho malířské dílo tak, jako jeho teoretická činnost.\n\nStudoval na pražském piaristickém gymnáziu a poté se učil malířství od svého otce Jakuba Vavřince Jahna do roku 1758. Následující dva roky studoval u Jana Ferdinanda Schora a byl spolupracovníkem malíře Františka Xavera Palka. Od roku 1760 pracoval samostatně jako malíř oltářních obrazů. Od roku 1767 byl mistrem staroměstského malířského cechu v Praze a řádným členem vídeňské malířské Akademie. V letech 1773–1782 spolupracoval s F. M. Pelclem a M. Voightem při vydávání \"Abbildungen böhmischer und mährischer Gelehrten und Künstler\" (Vyobrazení českých a moravských učenců a umělců). V medailonech umělců byly krátké životopisy a údaje o dílu.\n\nBěhem svého života cestoval, navštívil Německo, Nizozemsko, Francii. Druhá polovina 18. století nebyla pro malíře příliš šťastná, je poznamenána koncem barokních tradic a zchudnutím církve po zásahu josefínských reforem. Z těchto důvodu se od roku 1782 Jahn živil obchodem se suknem. Mimo to ve stejném roce byl v Praze zrušen malířský cech, jehož byl Jahn představený. Jan Quirin Jahn byl jedním ze zakladatelů Společnosti vlasteneckých přátel umění a v letech 1796–1802 voleným členem jejího výboru.\n\n\n\n"}
{"id": "514836", "url": "https://cs.wikipedia.org/wiki?curid=514836", "title": "Chřipka drůbeže", "text": "Chřipka drůbeže\n\nChřipka u drůbeže je způsobována ptačími chřipkovými viry a zpravidla probíhá ve formě vysoce patogenní aviární influenzy.\n\n\n\n\n\n\n\n\n\n\n\n\n\n\n\n\n"}
{"id": "514846", "url": "https://cs.wikipedia.org/wiki?curid=514846", "title": "Ortopedie", "text": "Ortopedie\n\nOrtopedie, z řeckého ὀρϑός (orthos, přímý) a παιδεύειν (paideuein, vychovávat; paidion, dítě), je základní chirurgický lékařský obor. Zabývá se především prevencí, léčbou a rehabilitací poruch a onemocnění podpůrného a pohybového aparátu. Ortopedie se zabývá i léčbou zranění pohybového aparátu.\n\nAtestace Předatestační příprava lékaře v oboru ortopedie probíhá podle vyhlášky č. 185/2009 Sb. Po absolvování chirurgického kmene se lékař věnuje přípravě ve vlastním oboru po dobu nejméně 60 měsíců. Z toho musí být školenec nejméně 57 měsíců přítomen na pracovištích ortopedie včetně jednoho měsíce na spondylochirurgii, 2 měsíce na onkologické ortopedii a 2 měsíce na dětské ortopedii. Další absolvovat nejméně po jednom měsíci na oddělení plastické chirurgie, cévní chirurgie a neurochirurgie.\n\nAbsolvent specializačního vzdělávání v oboru ortopedie je oprávněn k samostatné ambulantní práci v běžné diagnostice i terapii, na oddělení je oprávněn k běžné činnosti pod metodickým vedením primáře oddělení. Atestace z ortopedie opravňuje i ke konziliární činnosti.\n\n\n"}
{"id": "514848", "url": "https://cs.wikipedia.org/wiki?curid=514848", "title": "Názory na vraždu", "text": "Názory na vraždu\n\nNázory na vraždu je krátká novela, jejímž autorem je Michal Viewegh. Jde o jeho první vydané dílo. O napsání díla se sám Viewegh zmiňuje ve své částečně autobiografické knize \"Báječná léta pod psa\". Báječná léta končí tím, jak mladý Kvido (Viewegh) odevzdává své dílo nakladateli.\n\nV malém městě Sázavě je zavražděna učitelka místní základní školy Daniela Linhartová. Mladá tělocvikářka byla známá tím, že nosila odvážné provokativní modely. Také se přátelila s mentálně postiženým Jaromírem, od kterého se nechávala vozit na kole. Celý děj knihy se točí okolo úvah vypravěče a ostatních obyvatel, kdo je vlastně vrahem. V maloměšťáckém prostředí, kde se každý názor rychle rozkřikne je tak vystřídána celá série možných pachatelů. Vypravěč se dokonce vážně pohádá se svým nejlepším přítelem, kterého obviní z vraždy jejich společné kolegyně. Vesničané kvůli domněnce vraha surově zbijí nevinného vietnamce, a mezi podezřelými figuruje i dívčin otec. V závěru díla se překvapivě ukazuje, že vrahem byl mladík, objevující se v díle až v samém závěru. Daniela ho podle jeho názoru urazila, když mu zakázala opíjet zaostalého Jaromíra, a tak jí v opilosti zabil. Pro děj jsou důležité především spousty možností potenciálních vrahů a lidské úsudky. Nejde však o detektivku, ale spíše parodii na lidské ukvapené úsudky.\n"}
{"id": "514870", "url": "https://cs.wikipedia.org/wiki?curid=514870", "title": "Diskografie Le Tigre", "text": "Diskografie Le Tigre\n\nDiskografie Le Tigre, americké dívčí elektro-punkové kapely, obsahuje jejich dosud vydaná alba, singly a Extended Play. Skupina byla založená v roce 1998 třemi členkami Kathleen Hanna, Johannou Fateman a Sadie Benning.\n\nKapela debutovala albem Le Tigre v říjnu 1999. Roku 2000 opustila trio Benning, aby se vydala na dráhu filmové režisérky. Nahradila ji JD Samson, která spolupracovala již na druhém albu \"Feminist Sweepstakes\" vydaném v říjnu 2001, které obsahovalo politicky zabarvené texty a v americké hitparádě nezávislých alb časopisu \"Billboard\" dosáhlo na 43. místo. Po podpisu s labelem Universal Records, uvolnily v říjnu 2004 Le Tigre desku \"This Island\". V hitparádě \"Billboard\" 200 se umístila na 130. místě a v hitparádě \"Billboard\" Top Heatseekers pak na 5. pozici. Skupina také vydala tři singly, dva z nich se propracovaly do TOP 75 v hitparádě United Kingdom singles chart.\n\nKoncertní turné po Spojených státech kapela uskutečnila v letech 2005 a 2006, předtím hrála také v Evropě. Od roku 2007 má, kromě krátké aktivity v roce 2009, dlouhodobou přestávku činnosti.\n\n\"Následující skladby a remixy se neobjevily na studiových albech kapely Le Tigre.\"\n\n\n"}
{"id": "514876", "url": "https://cs.wikipedia.org/wiki?curid=514876", "title": "Avalonie", "text": "Avalonie\n\nAvalonie byl mikrokontinent v době prvohor, který dal vzniknout dnešním Britským ostrovům a východnímu pobřeží Severní Ameriky (území USA a Kanady). Je pojmenována podle Avalonského poloostrova v Newfoundlandu.\n\nNěkteré části Avalonie můžeme dodnes nalézt jak v Severní Americe, tak rozeseté po Evropě, v Karpatech, Česku, Polsku, Beneluxu, Francii, Irsku, Velké Británii, Skandinávii, na jihu Španělska a na severu Afriky.\n\nAvalonie vznikla jako vulkanický oblouk na severním okraji superkontinentu Gondwana. Časem se však od ní oddělila a stala se mikrokontinentem plovoucím v praoceánu. Narazila do kontinentu Baltika, poté do Laurentie a posléze do Gondwany. Nakonec skončila ve vnitrozemí superkontinentu Pangea. Po rozpadu Pangey byly zbytky Avalonie rozděleny riftem, z něhož se vyvinul Atlantský oceán.\n\n"}
{"id": "514881", "url": "https://cs.wikipedia.org/wiki?curid=514881", "title": "Richea scoparia", "text": "Richea scoparia\n\nRichea scoparia je rostlina rostoucí výhradně v australské Tasmánii v Cradle mountains. Je to oválný keř, z jehož středu vyrůstají větve dorůstající délky až dvou metrů. Listy jsou ostré, tvrdé, jehlicovité. Květy jsou zpravidla červené, růžové či krémově bílé, ve vrcholových květenstvích. V místě výskytu této rostliny je často velice chladné počasí a arktické větry, jež přinášejí teploty pro většinu ostatních květin smrtelné, přesto zde \"Richea\" roste velice hustě. Rostlina se brání mrazu spojením okvětních lístků květu, jež vytvoří jakousi izolační kapsli okolo tyčinek s pylem. Ovšem tato strategie znemožňuje hmyzu se k pylu dostat a květ opylit. Během slunných teplých dnů květy začnou produkovat nektar, který je schopen přilákat ptáky, například flétňáka tasmánského (\"Strepera fuliginosa\"), jenž je dosti silný na ozobání ochranné kapsle a odkryje tak tyčinky hmyzu na opylení.\n\n"}
{"id": "514883", "url": "https://cs.wikipedia.org/wiki?curid=514883", "title": "Afroditka plstnatá", "text": "Afroditka plstnatá\n\nAfroditka plstnatá, latinsky: \"Aphrodita aculeata\", díky svému vzhledu označována jako mořská housenka či přes němčinu mořská myš, je mnohoštětinatec z čeledi afroditkovitých. Žije u břehů evropských moří (severní Atlantik, Severní moře, Baltské moře a Středozemní moře) a dorůstá velikosti 18-20 centimetrů. Zahrabává se do písku přední částí napřed (je vidět zadní část jejího těla) a žije v hloubkách do 1000 metrů. Její tělo je hustě porostlé dlouhými štětinkami a po stranách je pestře zbarvená. Její tělo má ze svrchní části vyklenutý tvar, zatímco ze spodní části je plochý. Afroditky plstnaté jsou aktivními masožravci, živí se malými bezobratlými jako jsou nereidky. Její vědecké jméno je odvozeno od řecké bohyně lásky Afrodity.\n\n"}
{"id": "514890", "url": "https://cs.wikipedia.org/wiki?curid=514890", "title": "Dolní Červená Voda", "text": "Dolní Červená Voda\n\nDolní Červená Voda (něm. \"Nieder Rothwasser\", \"Nieder-Rothwasser\", \"Niederrothwasser\", pol. \"Dolna Czerwona Woda\") je malá vesnice (osada), která je místní částí (základní sídelní jednotkou) obce Stará Červená Voda s vlastním katastrem. Na Starou Červenou Vodu navazuje na jejím severním konci a vede jí silnice přes Stachlovice na Vidnavu.\n\nDolní Červená Voda se samostatně uvádí poprvé roku 1722. Předtím tvořila část vsi Červená Voda, resp. Stará Červená Voda, a její název je odvozen od tzv. Dolního dvora. Zatímco většina Staré Červené Vody náležela k panství Jánský Vrch patřícímu vratislavskému biskupství, Dolní dvůr a okolní pozemky - nynější Dolní Červená Voda - tvořily samostatný statek patřící staročervenovodskému fojtovi.\n\nZřejmě právě fojtský statek tvořil červenovodské léno Kryštofa von Maltitz, připomínané roku 1527. V polovině 17. století jej držel Johann Mikusch (též Mükusch) von Buchberg (†1662), jehož rod pak statek držel po další století. V polovině 18. století zde Mikuschové postavili v areálu Dolního dvora drobný zámek. Poslední fojt z rodiny Mikuschů, niský krajský hejtman Ernst Urban Mikusch von Buchberg, prodal své statky v Černé Vodě a Dolní Červené Vodě roku 1797 hraběti Konradovi von Stenberg-Rudelsdorf. Od Sternbergů koupil statek roku 1867 Anton Cajetan Latzel, v jehož rodině zůstal ro roku 1945.\n\nV Dolní Červené Vodě se již počátkem 19. století těžila keramická hlína. Zdejší kaolín byl používán v keramické továrně (šamotce) ve Vidnavě. O rozvoj těžby a zpracování kaolínu se zasloužil právě Anton Latzel. Pozůstatkem těžby je dnes zatopený lom \"Kaolinka\".\n\nDolní Červená Voda již od zavedení obecního zřízení roku 1850 spojena se Starou Červenou Vodou, nejprve jako osada, od 50. let 20. století jen jako místní část. Se Starou Červenou Vodou sdílela i další osudy.\n\nKolem roku 1750 byla na východ od Dolní Červené Vody, přímo u hranice s Pruskem, založena osada Johanka (něm. \"Johannaburg\"), pojmenovaná podle manželky tehdejšího majitele panství Franze Urbana Mikusche, Marie Johanny rozené Falkenhaynové z Glošku. Roku 1836 zde bylo 9 domů, roku 1930 jich bylo 10, po roce 1945 osada zanikla.\n\nKe statku a též katastru Dolní Červená Voda dříve patřily i osady Stachlovice a Nová Malá Kraš, které byly teprve roku 1924 připojeny k městu Vidnavě.\n\nPočet obyvatel Dolní Červené Vody a Johanky podle sčítání nebo jiných úředních záznamů:\n\n\"Dolní Červená Voda\"\nPři sčítání lidu roku 2001 zde bylo napočteno 7 domů, z toho 5 trvale obydlených.\n\n\"Johanka\"\n\n\n"}
{"id": "514892", "url": "https://cs.wikipedia.org/wiki?curid=514892", "title": "Avila", "text": "Avila\n\nAvila nebo Ávila může znamenat:\n\n\n"}
{"id": "514893", "url": "https://cs.wikipedia.org/wiki?curid=514893", "title": "Jihočeské muzeum v Českých Budějovicích", "text": "Jihočeské muzeum v Českých Budějovicích\n\nJihočeské muzeum je muzejní instituce, zřizovaná Jihočeským krajem. Najdete ji v Českých Budějovicích. Hlavní expozice se nachází v budově vystavěné v historizujícím novorenesančním slohu v letech 1899–1901. Otevřena veřejnosti byla v roce 1903. V letech 2012 až 2015 došlo na celkovou rekonstrukci. Do zrekonstruované budovy byla umístěna zcela nová expozice rozšířená o historii města České Budějovice. Kromě hlavní budovy provozuje Jihočeské muzeum stálou expozici lidového nábytku, která je umístěna na v tvrzi Žumberk expozici věnovanou koněspřežní železnici v Muzeu koněspřežky v Mánesově ulici a stálou expozici, věnovanou Janu Žižkovi a historii husitství Památník Jana Žižky z Trocnova.\n\n\nPodle muzea je pojmenovaná Jihčesmuzeum – planetka č. 10577, objevená r. 1995 Milošem Tichým.\n"}
{"id": "514896", "url": "https://cs.wikipedia.org/wiki?curid=514896", "title": "Sladký život na moři", "text": "Sladký život na moři\n\nSladký život na moři nebo též Sladký život na palubě (v anglickém originále The Suite Life on Deck) je americký televizní seriál, který vysílal Disney Channel od 26. září 2008 do 6. května 2011 v USA a od 4. října 2010 do 15. prosince 2013 byl vysílán v Česku. Je to sequel/spin-off ze seriálu z dílny Disney Channel \"Sladký život Zacka a Codyho\". Seriál sleduje život dvojčat Zacka a Codyho Martinových a hotelové dědičky London Tiptonové v novém prostředí lodě S.S. Tipton, kde navštěvují školu sedmi moří společně s Bailey Pickettovou, zatímco pan Moseby spravuje loď. Loď cestuje po celém světě se zastávkami v zemích jako je Itálie, Řecko, Indie, Švédsko, Francie a Spojené království, kde postavy zažívají různé dobrodružství a situace.\n\nHlavní koncept seriálu byl vytvořen Dannym Kallisem a Pamelou Eellsou O'Conellovou. O'Conellová společně s Irene Dreayerovou byly výkonnými producenty; Kallise byl také výkonným producentem, ale během druhého období seriál opustil a Jim Geoghan byl výkonný producent pro první dvě řady. Seriál vyráběla společnost It's a Laugh Productions a Bon Mot Productions (společnost založena a vedená O'Conellovou) ve spolupráci s Disney Channel. Dylan a Cole Sprouseovi v seriálu představují dvě hlavní mužské role, zatímco Brenda Song představuje hlavní ženskou roli. V seriálu také hraje Debby Ryanová jako vesnická holka Bailey Pickettová a Phill Lewis jako pan Moseby. Nové postavy hrají Matthew Timmons a Erin Cardillová (jako vedlejší postavy). Doc Shaw se v seriál objevil jako hlavní postava během druhé řady, ale ve třetí řadě odešel kvůli jeho roli v seriál od Disney XD \"Královská dvojčata\".\n\nDne 25. března 2011 měl v USA film na motivy seriálu \"Sladký život na moři\" s názvem \"The Suite Life Movie\" na Disney Channel. Seriál měl 40minutový finálový díl s názvem „Graduation on Deck (Maturita na lodi)“ vysílaný 6. května 2011 v USA, kdy seriál oficiálně skončil. Opakování však probíhá do dnešní doby a to na stanicích Disney Channel a Disney XD.\n\nOd 1. září 2015 seriál uvedla také dětská stanice .\n\n\n\n\n\n\n\n\nPoznámka: Zcela první vysílání seriálu proběhlo ve Spojeném království 18. září 2008.\n\nDne 4. února 2008, bylo oznámeno, že Disney Channel vytvořil nové moderní pokračování sitcomu od Disney Channel \"Sladký život Zacka & Codyho\". Oznámení provedl Gary Marsh, prezident společnosti Disney Channel. On řekl, „Naše publikum nám jasně ukázalo, že po 88 dílech, \"Sladkého života Zacka a Codyho\" zůstal jedním z jejich oblíbených situačních komedií vůbec. Tak jsme se rozhodli najít nový způsob, jak vrátit Zacka, Codyho, London a pana Mosebyho žít nový „Sladký život“ v novém prostředí - tentokrát na palubě luxusní výletní lodi.“ Původních tvůrců Danny Kallise byl vyzvána k práci na pokračování. Prvky z původního seriál zůstávají stejné, i když místo je zcela jiné.\n\nV prosinci 2008, bylo ohlášeno, že se seriál vrátí ve třináctidílné druhé řadě. Dne 11. května 2009, Disney vydal tiskovou zprávu, že druhá řada byla rozšířena o další díly. Gary Marsh, prezident Disney Channel Worldwide řekl, „S prodloužením druhé řadě se stane obsazení a celá řada Sladkého života nejdelším seriál v historii Disney Channelu s 138 půlhodinovými díly. Jsme nadšeni za ně a za jejich brilantní produkční tým, který tento seriál umožnil.“\n\nOd roku 2011 drží řada \"Sladký život\" rekord (162 dílů) s nejdéle vysílaným seriál a s nejdéle vysílaný seriál se stejnými postavami.\n\nSeriál se odehrává na palubě lodi S.S. Tipton, toho času majetku pana Tiptona. Novým manažerem lodi se stává známý Marion Moseby (Phill Lewis). Na lodi se chystá jedinečný projekt „Škola Sedmi moří“, do kterého pan Tipton přihlásí svou přihlouplou dceru London Tiptonovou (Brenda Song). Jenže také Carey Martinová (Kim Rhodes) se rozhodne, že svá patnáctiletá dítka-dvojčata Zacka (Dylan Sprouse) a Codyho (Cole Sprouse) přihlásí do stejného projektu, z čehož pan Moseby rozhodně radost nemá. Přichází také nová postava do děje Bailey Pickettová (Debby Ryanová), která se vydává nejprve za chlapce. Později se zjistí, že Bailey je dívka, a z prvního okamžiku se do ní Cody zamiluje. Hned v prvním díle také dojde k ubytování: Zack získává soukromý pokoj, Cody ke své nelibosti získává obtloustlého spolubydlícího Woodyho Finka (Matthew Timmons). London zdrcená tím, že nezískala nadstandardní kajutu nakonec přijímá jako spolubydlící Bailey. Ve druhé řadě přibude spolubydlící i Zackovi, když přijde Marcus Little (Doc Shaw).\n\nS.S. Tipton je výletní loď patřící otci London Tipton. Loď se poprvé zmínila v díle „Let Us Entertain You“ seriále \"Sladký život Zacka a Codyho\". Na rozdíl od ostatních výletních lodí zahrnuje také školu - Škola Sedmi moří, což je běžné místo na lodi, jako je také horní paluba, lobby, chodby mimo učebny a pokoje studentů. Ve třetí řadě se ještě přidal Vodní sál, nově zrekonstruovaný prostor na lodi, což hned nahradilo hlavní palubu při setkávání studentů (i když se horní paluba dále normálně používá). Existují i další místa na \"S.S. Tipton\", které byly zmíněny, ale nikdy nebyly viděny, jako jsou další paluby, golfové hřiště, kde kapitán tráví většinu času. V crossover díle se seriálem \"Kouzelníci z Waverly\", v díle „Blízké setkání“ pan Moseby sám řekl, že loď váží přibližně 87 tisíc tun. Po událostech v díle „Maturita na lodi“ byla loď S.S. Tipton prodaná a později byla demontována.\n\n\nDne 20. září 2010, oznámil Disney Channel, že je ve výrobě film na motivy seriálů \"Sladký život Zacka a Codyho\" a \"Sladký život na moři\". Film \"The Suite Life Movie\" měl premiéru ve Spojených státech amerických a Kanadě 25. března 2011.\n\nSladký život na moři měl jediný crossover s názvem \"Kouzelníci na moři s Hannah Montanou\", který měl v Americe premiéru 17. července 2009 na Disney Channel. Premiéru sledovalo 10,6 milionů diváků v USA. U nás měl speciální díl premiéru 22. října 2011. Premiéra zbylých dvou související dílů není známa.\n\nZack a Cody společně s panem Mosebym si zahráli v crossover díle se seriálem \"Jsem v kapele\" s názvem Rockeři na moři, kde se skupina Iron Weasel dostanou na loď a požádají o pomoc Zacka a Codyho, když se je snaží chytit pan Moseby.\n\nOd první chvíle, kdy Cody zjistí, že Bailey je dívka, se do ní zamiluje. Vytvoří tzv. šestiměsíční plán, díky kterému se do něj má Bailey zamilovat také. Na konci první řady se to konečně povede, když Cody sežene lístky na beznadějně vyprodaný koncert Hannah Montany a Bailey mu věnuje polibek. Ve druhé řadě vztah neustále překonává různé překážky: jednou to jsou „lži“, poté dolézavost Zacka, Codyho flirtovací úlety nebo jeho neschopnost. Oba ale vše překonají a s nadšením se chystají na oslavu svého ročního výročí v Paříži. Shodou špatných náhod a několika nedorozumění místo romantiky vznikne obrovská hádka a nakonec se rozejdou. V první polovině třetí řady oba trpí ze ztráty toho druhého. Bailey odjíždí do Kettlecornu, kam později odjíždí i Cody, kde se jí snaží vyznat lásku a přimět jí, aby se k němu vrátila. Nakonec se mu to povede a s Baileným „Nikdy jsem tě nepřestala milovat,\" se vrací zpět na S.S. Tipton, opět jako pár. V posledním díle seriálu se Cody dozví, že nebyl přijat na Yale, Bailey ale přijali. Ta nejprve nikam bez Codyho nechce, protože je pro ní důležitější než Yale, nakonec jí Cody přemluví, se slovy „To není sbohem,“ se rozloučí a žijí si dál svůj sladký život. V patnáctém díle třetí řady „Vánoční koleda“, kde se London dostane do budoucnosti můžeme vidět, že Cody a Bailey spolu zestárnou.\n\nNa loď přijíždí nová dívka, Maya. Zackovi se hned začne líbit, pozve jí na rande, ale ona ho odmítne. Ať chce či nechce, musí si přiznat, že se do Mayi zamiloval a na Codyho radu se stává jejím kamarádem. Pořád si ale přeje být něčím víc. Poté, co jim v Londonině ponorce dochází vzduch a zbývá jim jen pár minut života, Maya konečně přiznává, že se jí Zack líbí. Vše dobře dopadne a Zack s Mayou jsou pár. Vše vypadá skvěle, Zack je pořád naprosto zamilovaný, ale i on poprvé zjistí, jaké to je, když vám někdo zlomí srdce.\n\nJiž od začátku je vidět, že pan Moseby má o slečnu T. zájem. Ani jeden z nich nemá v lásce příliš štěstí. Zatímco slečna si stále hledá nové partnery a vždy doufá, že je to ten pravý, Moseby už jakékoliv vztahy vzdal. Během seriálu se z nich stanou dobří přátelé. V epizodě „Myslíte, že umíte randit?“ je vidět, že v teenagerském věku oba patřili mezi „nuly“. V tomto díle také dojde k hádce, která je později ještě více sblíží. V díle „Divadelní hra“ Zack zjistí, že se Mosebymu Emma líbí snaží se mu na oko pomoci ji okouzlit, ve skutečnosti ho zesměšňuje. Na konci dílu se však pan Moseby postaví současnému příteli slečny, který jí ublíží. V poslední epizodě požádá Marion Moseby Emmu Tutweillerovou o ruku.\n\n"}
{"id": "514898", "url": "https://cs.wikipedia.org/wiki?curid=514898", "title": "Domenico Gagini", "text": "Domenico Gagini\n\nDomenico Gagini (\"asi 1426\" v Bissone – 29. září 1492 v Palermu) byl italský sochař rané renesance. Se svým synem Antonello Gaginim (1478–1536) byli nejvýraznějšími sochaři Sicílie.\n\nDomenico Gagini pocházel z lombardské sochařské dynastie. Byl synem Pietro Gaginiho a otcem Giovanni Gaginiho a Antonello Gaginiho, po jeho smrti synové převzali dílnu v Palermu.\nAsi od roku 1440 do 1446 se ve Florencii učil architektem a sochařem u Brunelleschiho, jak je znát z jeho stylu. Filarete uvádí ve svém \"Traktátu k architektuře\" \"Domenico proveniente dellago di logano discepolo di Pippo di ser Brunellesco\".\nV období 1447/1448 dostal zakázku pro kapli a průčelí kostela \"Svatého Jana Battisty\" v Janově a pracoval na ní až do roku 1456. Dostával tam nejvýraznější objednávky, se kterými pomáhali synovci Elia Gagini a Pace Gagini.\n\nKolem 1457/1458 začal na dvoře krále Alfonso I. Neapolský, kde pracoval na triumfálním oblouku v \"Castel Nuovo\" a prováděl další objednávky u dvora a vytvořil portál \"Sala dei Baroni\". Tam přišel do kontaktu se sochařem Francesco Laurana a okruhem umělců u Laurana. Jeho pobyt v Neapoli trval pouhý jeden rok.\n\nDomenico Gagini zavedl na Sicílii do té doby neznámý styl, ranou renesanci v době, kdy sochařství bylo na nejnižší úrovni.\n\nAsi od roku 1460 do 1462 pracoval na mozaice v levé boční lodi kaple \"Palatina\" v Palermu. Potom následovaly další objednávky pro kapli rodiny \"Speciale\", pro kapli v kostele \"Svatého Františka z Assisi\" v Palermu a kaple zasvěcené \"svaté Kristýně v katedrále v Palermu.\n\nDále vytvářel ve své dílně náhrobky a sarkofágy pro Antonio Speciale, Antonio Grignano, Francesco Valguarnera, Elisabetta Omodei, Giovanni Montaperto, Giovanni Branciforte, Artale Cordona. Mimo to začalo z jeho dílny vycházet mnoho Madon, portálů, \"Tabernakelů\" a mís na svěcenou vodu. Ve své dílně v Palermu zaměstnával mnoho druhů, kteří pracovali podle jeho předloh a tak získávali zručnost a učili se přibližovat jeho stylu. Jeho práce se nachází po celé Sicílii.\n\n"}
{"id": "514899", "url": "https://cs.wikipedia.org/wiki?curid=514899", "title": "Svatý Cyriak", "text": "Svatý Cyriak\n\nSvatý Cyriak (nebo Kyriak, † kolem r. 309) je svatý, mučedník a jeden z čtrnácti sv. pomocníků. Církevní svátek má 8. srpna. Pocházel z rodiny vyššího římského důstojníka. Později jej papež Marcelin (296–304) v roce 300 posvětil na jáhna. Jeho hrob je historicky doložen.\n\nKřesťané byli nasazováni na nucené práce v Diokleciánových lázních. Dozorci nakládali s křesťany velice tvrdě. Cyriak a jeho druhové posílali křesťanům potravinovou i peněžitou pomoc, pomáhali zmírnit následky těžkých prací. Cyriak byl za svou činnost uvězněn. Ve vězení uzdravil několik slepců. Pověst o zázračném uzdravení slepců se dostala až k císaři Diokleciánovi. Měl totiž nemocnou dceru, posedlou zlým duchem. Cyrián císařovu dceru uzdravil a ona se dala pokřtít. Po abdikaci Diokleciána nastoupil na trůn císař Maximian. Ten nechal Cyriaka předvést před soud a poručil mu, aby obětoval bohům. Podle jiné legendy k zatčení došlo na rozkaz soudce Karpasia. Cyriak odmítl uznat římské bohy, proto na jeho hlavu nechali vylít vařící smolu. Jáhnovi se však nic nestalo. Byl ještě více mučen a později sťat.\n\nBývá zobrazován jako mladý jáhen s knihou exorcismu a se spoutaným démonem. V některých ikonografiích nalezneme u světcových nohou malou holčičku, zřejmě dceru císaře Diokleciána.\n\nSvatý Cyriak je patronem nuceně nasazených osob, pomocník při posedlosti a pokušení. Je patronem řádu Křížovníků s červeným srdcem – cyriaků. Řád byl založen ve 12. století a jeho hlavní náplní byla péče o nemocné.\n\n"}
{"id": "514905", "url": "https://cs.wikipedia.org/wiki?curid=514905", "title": "Summer Glau", "text": "Summer Glau\n\nSummer Lyn Glau (* 24. července 1981, San Antonio, Texas, USA) je americká herečka a tanečnice.\n\nJejí předkové pocházejí z Německa, Irska a Skotska. Má dvě mladší sestry, Christie a Kaitlin. Její matka je učitelka a otec pracuje jako generální dodavatel.\n\nVe věku pěti let začala tancovat. Cítila se lépe, když mohla předvádět své umění bez toho, aby mluvila. Tancovala díky stipendiu, doma ji také několik let trénovala máma Mari, takže tancovala neustále. Trénovala a vystupovala jako klasická baletka, zkoušela také tango a flamenco. Po dobu teenagerské kariéry vystupovala v Majestic Theatre v představeních jako \"Le bourgeois Gentilhomme\", \"The Happy Widow\", \"Peer Gynt\" či \"Paint Your Wagon\".\n\nTancovala až do zranění nohy, které si vyžádalo určitou dobu léčení. Po dobu doléčování navštívila příbuzné v Los Angeles a při této příležitosti si vyzkoušela svoji první roli. Krátce na to, učinila rozhodnutí přestěhovat se do Los Angeles a pracovat jako herečka a tanečnice.\n\nSvoji první televizní roli obdržela v seriálu Josse Whedona \"Angel\", sice jen vedlejší, ale už zde ukázala svůj herecký talent a taktéž zužitkovala roky baletního výcviku. Krátce na to ji Whedon obsadil do své nového space westernového seriálu \"Firefly\" jako velmi traumatizovanou River Tam. Když byl seriál zrušen, objevila se v seriálech jako \"Odložené případy\", \"Kriminálka Las Vegas\" a \"4400\".\n\nDíky úspěchu prodeje DVD \"Firefly\" a velké podpoře svých fanoušků, vznikl roku 2005 navazující film \"Serenity\". Zde si zopakovala roli River Tam a dostala zde několikanásobně víc prostoru. Kvůli filmu musela projít šestiměsíčním výcvikem. Díky svému tanečnímu nadání a flexibilitě byl přímo pro ni vymyšlen nový bojový styl. Devadesát procent kaskadérských kousků zvládla sama. Za tuto roli obdržela Saturn Award (nejlepší herečka ve vedlejší roli) a SFX Award (nejlepší herečka).\n\nV roce 2006 hrála hlavní úlohy ve dvou odlišných filmech. Nejprve dceru Vincenta Ventresca v sci-fi komedii \"Mamut\", kde bojovala proti mimozemšťany infikovaném mamutovi. Snímek byl natáčen v Louisianě a Bukurešti. Později hrála ve dvojici s Miky Boreem v hororu \"Přijímací ceremoniál\" (remake hororu z roku 1979). Za obě dvě role byla kritikou oceněna a v roce 2007 byly tyto filmy vydány na DVD.\n\nV tomtéž roce ztvárnila postavu schizofrenické Tess Doerner v třetí sérii televizního seriálu \"4400\". Jako Crystal Burns účinkovala v sedmi epizodách druhé série seriálu \"Jednotka zvláštního určení\". Vystupoval zde i její skutečný přítel, texaský herec Daniel Wisler, který byl jejím přítelem i v seriálu.\n\nV roce 2007 se opět vrátila na několik epizod do seriálu \"4400\" a poté začala pracovat na seriálu \"\", který měl premiéru 13. ledna 2008. Hraje zde roli Cameron Phillips, infiltrační Terminátorky, která byla odeslána zpět z budoucnosti k ochraně Johna Connora a Sáry Connorové před Skynetem. Za tuto roli získala Saturn Award a byla nominována na Scream Award. Sedmý díl první série, „The Demon Hand“, také obsahoval několik scén, ve kterých jako Cameron tančí balet. V roce 2009 zahrála sama sebe v epizodě „Setkání s Terminátorem“ v druhé sezóně seriálu \"Teorie velkého třesku\".\n\n\n"}
{"id": "514917", "url": "https://cs.wikipedia.org/wiki?curid=514917", "title": "Pátek třináctého (film, 1980)", "text": "Pátek třináctého (film, 1980)\n\nPátek třináctého (v anglickém originále Friday the 13th) je americký hororový film z roku 1980 režiséra Seana S. Cunnighama. Ve filmu účinkují Betsy Palmer, Adrienne King, Harry Crosby a také v jedné ze svých prvních rolí Kevin Bacon. Snímek sleduje skupinu teenagerů, kteří pracují na znovuotevření kempu, kde se před lety utopil chlapec. Teenageři jsou postupně vražděni tajemným zabijákem.\n\n\"Pátek třináctého\" se inspiroval úspěchem \"Halloweenu\" Johna Carpentera a byl vytvořen za pouhých 0,5 milionů USD. Po svém uvedení snímek sklidil smíšené reakce od kritiky, ale okamžitě se stal komerčním trhákem, když pouze ve Spojených státech vynesl 39,7 milionu dolarů a stal se tak jedním z nejúspěšnějších snímků svého žánru ve filmové historii. Film se také stal prvním svého druhu, který byl ve Spojených státech distribuován velkým studiem - Paramount Pictures. Úspěch filmu vedl k natočení celé série filmů, crossoveru s Freddym Kruegerem a \"remakeu\".\n\nFilm začíná v roce 1958, když dva instruktoři letního tábora u Křišťálového jezera odcházejí od tábořiště, aby měli sex. Než se stihnout svléknout, neznámý útočník pronikne do jejich pokoje a oba je zabije.\n\nDěj pokračuje v pátek třináctého v létě 1980. Mladá žena Annie se v restauraci ptá na cestu do tábora u Křišťálového jezera. Všichni jsou tím šokovaní. Řidič Enos ji ve svém autě doveze blíže k táboru. Než odjedou, bláznivý Ralph Annie varuje, že ona i všichni ostatní v táboře jsou odsouzeni k záhubě. Během jízdy Enos prozradí Annie, že v roce 1957, rok před vraždami ze začátku filmu, se v táboře utopil chlapec, následovaly různé požáry a otrávená voda. Když Annie vystoupí z Enosova auta, nastoupí do dalšího. Druhý řidič, jehož tvář není nikdy odhalena, Annie zabije, po marných pokusech uprchnout, říznutím do krku pomocí velkého loveckého nože.\n\nOstatní instruktoři (Ned, Jack, Bill, Marcie, Brenda a Alice) spolu s majitelem tábora Stevem Christym v táboře opravují chaty a příslušenství. Když se k táboru blíží bouře, Steve odjede, aby pořídil více zásob. Neidentifikovaný vrah začne postupně zabíjet instruktory. Prvním mrtvým je Ned, kterému podřízne krk. Následuje Jack, jenž je napíchnutý zpod postele šipkou, a Marcie, která je zabita sekerou.\n\nV hlavní chatě mezitím Alice, Brenda a Bill hrají svlékací monopoly. Brenda brzy odejde do své chatky. Když si čte knížku, slyší venku jakoby dětský pláč a volání \"Pomoz mi\". Když jde ven zjistit, co to je, náhle zhasne světlo a Brenda je mimo záběr zabita. Alice řekne Billovi, že se jí zdálo, že slyší křičet Brendu, a tak jdou společně zjistit, co se stalo. V Brendině posteli najdou krvavou sekeru. Když se pokusí zavolat policii, zjistí, že telefony nefungují a když se snaží odjet, auto nestartuje. Když se do tábora vrací Steve, je rovněž zabit a vypadá to, že zná svého útočníka, který je opět mimo záběr. V táboře se Bill vydá zkontrolovat napájecí generátor. Když se nevrací, Alice se ho vydá hledat. Najde jeho tělo s rozříznutým krkem připnuté ke dveřím několika šípy. Alice se vydá do hlavní chaty a schová se. Po nějaké době ticha je mrštěno Brendino tělo do okna.\n\nAlice uslyší venku auto a myslí si, že je to Steve, a tak se vydá ven, aby ho varovala. Místo toho najde ženu, která se představí jako paní Voorheesová a tvrdí, že je \"stará přítelkyně Christyových\". Alice se jí pokusí hystericky povědět o vraždách. Paní Voorheesová je zděšená, když vidí Brendino tělo, ale brzy prozradí, že je matkou chlapce, který se utopil v jezeře v roce 1957 a který by měl toho dne právě narozeniny. Hovoříc spíše k sobě, obviňuje z utopení svého syna Jasona instruktory, kteří souložili a nezajímali se tak o děti. Paní Voorheesová se začne chovat násilnicky a vytáhne na Alice nůž. Začne dlouhá honička, během níž Alice objeví těla Stevea a Annie. Několikrát se Alice a paní Voorheesová setkají a pokaždé Alice věří, že ji porazila. Během posledního zápasu se Alice rozhodne utnout jí hlavu její vlastní mačetou.\n\nPotom Alice nastoupí na kánoi a plaví se do středu jezera. Když vychází slunce, rozkládající se tělo syna paní Voorheesové Jasona na Alici zaútočí právě, když přijela policie. Když je zatažena pod vodu, Alice se probudí ze své noční můry v nemocnici, kde jí seržant Tierney oznámí, že ji vytáhli z jezera. Alice se dozví, že jsou všichni mrtví a když se zeptá na Jasona, Tierny jí řekne, že žádného chlapce nenašli, což ji vede k domněnce, že je chlapec stále tam.\n\n\"Pátek třináctého\" byl režírovaný a produkovaný Seanem S. Cunninghamem, který předtím spolupracoval s Wesem Cravenem na filmu \"The Last House on the Left\". Cunningham inspirovaný \"Halloweenem\" Johna Carpentera a filmy Maria Bavy chtěl, aby byl \"Pátek třináctého\" šokující, vizuálně ohromující a aby diváka přinutil vyskočit ze sedadla. Protože se chtěl odpoutat od \"The Last House on the Left\", chtěl, aby byl \"Pátek třináctého\" jako \"jízda na horské dráze\".\n\nTento film měl být \"opravdu děsivým snímkem\" a zároveň chtěl přimět obecenstvo se smát. Původním pracovním názvem bylo \"Long Night at Camp Blood\", ale Cunningham věřil ve svou přezdívku \"Friday the 13th\" a rychle umístil do časopisu \"Variety\" reklamu s tímto titulem. Protože se obával, že práva na titul vlastní někdo jiný, začal Cunningham jednat okamžitě. Požádal newyorskou reklamní agenturu, aby zpracovala jeho koncept loga filmu, které bylo vytvořeno z velkých tiskacích písmen, která tříští sklo. Nakonec Cunningham uvěřil, že s názvem nejsou žádné problémy, ale distributor George Mansour prohlásil: \"Před naším filmem existoval jiný nazvaný \"Friday the 13th: The Orphan\". Průměrně úspěšný. Ale někdo stále hrozil žalobou. Nevím, jestli je Phil (Scuderi) vyplatil, ale bylo to nakonec vyřešeno.\" Natáčení probíhalo v New Jersey na podzim 1979.\n\nScénář napsal Victor Miller, který později začal psát scénáře různých televizních soap oper. Miller měl radost z toho, že vytvořil masového vraha, který byl zároveň něčí matkou, vraha, jehož jedinou motivací byla láska k jeho dítěti. \"Vzal jsem mateřství a postavil ho na hlavu a myslím, že to byla báječná zábava. Paní Voorheesová je matkou, kterou jsem vždycky chtěl - matka, která by pro děti zabíjela.\" Millerovi se nelíbilo rozhodnutí tvůrců udělat v pokračováních vraha z Jasona. \"Jason byl už od samého začátku mrtvý. Byl oběť, ne padouch.\" Myšlenka, že se Jason na konci filmu objeví, původně nebyla součástí scénáře a pochází ve skutečnosti od maskéra Toma Saviniho. Savini řekl: \"Jediným důvodem pro cliffhanger na konci bylo, že jsem právě viděl \"Carrie\", a tak jsme si mysleli, že potřebujeme něco, co by vás zdvihlo ze židle, a tak jsem řekl, ať zapojíme Jasona.\"\n\nDo roku 2009 se \"Pátek třináctého\" dočkal deseti pokračování, včetně crossoveru s Freddym Kruegerem, masovým vrahem z \"Noční můry v Elm Street\", s názvem \"Freddy vs. Jason\". \"Pátek třináctého 2\" představil Jasona Voorheese, syna paní Voorheeseové, jako hlavní zápornou postavu. Stejnou roli Jason zaujal i ve zbývajících pokračováních (s výjimkou pátého filmu). Samotný první díl se dočkal v roce 2009 remakeu \"Pátek třináctého\".\n\n"}
{"id": "514920", "url": "https://cs.wikipedia.org/wiki?curid=514920", "title": "Dějiny práva", "text": "Dějiny práva\n\nNení možné určit přesný moment, kdy vzniklo právo, ale můžeme se pokusit popsat způsob, jakým se vyvíjelo až do současné podoby, a dokonce i odhadnout, jak by mohlo vypadat v blízké budoucnosti. Již v prvních lidských společenstvích se objevovala určitá pravidla chování, kterými se lidé řídili. Původně to byla pravidla nepsaná (tzv. právo zvykové) předávaná ústní tradicí. S vývojem písma se pak začala tato pravidla zapisovat do podob prvních zákoníků a vzniklo tak právo normativní.\n\n\nSpolečenská změna, která nastala před zhruba 10000 lety (neolitická revoluce), přinesla s sebou nové i změny jako je soukromé vlastnictví, peníze či písmo.\n\nNejstarší zákony sepsali pravděpodobně Sumeřané v Mezopotámii kolem 24. – 22. st. př.n.l.. První dochovaný zákoník ale vytvořil babylonský král Chammurapi v 18. st. př.n.l.. Tento kodex byl vytesaný do kamenné desky a vystavený na veřejném místě. V 282 článcích shrnul tehdejší občanské, trestní i obchodní právo a byl postaven na principu msty (oko za oko, zub za zub).\n\nAthény byly první demokracií v historii. Nejstarší dochované zákony sepsal na základě obyčejového práva archón Drakón v 7. st. př.n.l.. Tyto zákony byly velmi kruté (většina zločinů se trestala smrtí). O století později vydal archón Solón první řeckou ústavu, kde umožnil všem občanům podílet se na soudní moci a obyvatelstvo bylo rozděleno podle velikosti majetku do čtyř tříd. Největšího rozkvětu se však athénská demokracie dočkala za Perikla.\n\nVzniku klasického římského práva předcházelo několik událostí. Snad nejdůležitější z nich byl ale přechod k občanské společnosti za Servia Tullia, jenž rozdělil obyvatele Říma do šesti tříd podle majetku (nikoliv podle rodu).\n\nTéměř celé římské právo vychází ze Zákona dvanácti desek (Lex duodecim tabularum) z roku 451 př.n.l.\n\nNejstarší slovanský zákoník, který pro Velkou Moravu vytvořili Konstantin a Metoděj v 9. st. jako překlad východo-římského zákoníku.\n\nPrvní psaný zákoník v českých zemích, který napsal ve 12. st. kníže Konrád II. Ota.\n\nJedna z prvních českých právních památek, kterou v roce 1039 vyhlásil český kníže Břetislav I..\n\nMagna charta libertatum, neboli Velká listina práv a svobod, je anglický právní dokument z roku 1215. Omezovala pravomoci panovníka a vyjmenovávala některá práva poddaných.\n\nV 18. a 19. st. se začaly objevovat právní normy svou podobou velmi blízké těm současným. Za zmínku stojí např. Tereziánský a josefínský trestní kodex, tereziánský kodex soukromého práva a Všeobecný zákoník občanský z roku 1811.\n\nObčanský zákoník vypracovaný v roce 1804 za císaře Napoleona I., jenž se stal vzorem pro další evropské země.\n\nV České republice se právní historie vyučuje na všech čtyřech právnických fakultách (Praha, Brno, Plzeň, Olomouc). Specializovaným pracovištěm je Ústav právních dějin Právnické fakulty Univerzity Karlovy, v posledních letech však vůdčí roli na poli české právní historie přebírá Katedra dějin státu a práva Právnické fakulty Masarykovy univerzity v Brně. V Brně působí také Evropská společnost pro právní dějiny (The European Society for History of Law). Mezi právněhistorická periodika náleží \"Právněhistorické studie\" a \"Journal on European History of Law\".\n\nZ celoevropského hlediska má na poli právní historie zásadní postavení Max-Planck-Institut für europäische Rechtsgeschichte ve Frankfurtu nad Mohanem.\n\nOd roku 2018 hodnotí odborná porota Evropské společnosti pro právní dějiny, z.s. \"(The European Society for History of Law)\" knihy z oblasti českých a slovenských právních dějin, obecných právních dějin a římského práva, které byly vydány v předcházejícím roce. \nOcenění \"Právněhistorická kniha roku 2017\" bylo uděleno Ivaně Bláhové z Ústavu právních dějin Právnické fakulty Univerzity Karlovy za monografii \"\"Rekodifikace trestního práva procesního v letech 1948-1950\"\".\n\n\n"}
{"id": "514921", "url": "https://cs.wikipedia.org/wiki?curid=514921", "title": "Alfred Molina", "text": "Alfred Molina\n\nAlfred Molina, rodným jménem Alfredo Molina (* 24. května 1953, Paddington, Londýn, Anglie, Spojené království) je britsko-americký herec španělsko-italského původu. Jedná se o všestranného umělce, který umí dobře zahrát všechny herecké žánry a polohy, od shakespearovských dramatických rolí až po role záporné.\nPochází ze smíšeného španělsko-italského manželství, jeho otec byl Španěl, matka Italka.\n\nHerectví vystudoval v londýnské Guidhall School of Music and Drama, po jejím absolutoriu začínal jako herec pouličního divadla, poté byl v angažmá v londýnském National Youth Theatre. Později, v roce 1977, se dostal do Královské shakespearovské společnosti, pravidelně hostuje i v londýnském Národním divadle. Od roku 1998 vystupuje i na Broadwayi, kde získal nominaci na prestižní divadelní cenu Tony.\n\nV televizi vystupuje od roku 1978, od roku 1981 hraje i ve filmu. Jeho filmovým debutem se stala epizodní role ve snímku \"Dobyvatelé ztracené archy\".\n\nMezi jeho nejznámější role patří například role pomateného vědce dr.Octopuse ve snímku \"Spider-Man 2\" z roku 2004.\nDále také film Šifra Mistra Leonarda \"The Da Vinci Code\" , kde se představil v roli Aringarosa, jakožto celosvětového hlavního člena \"Opus Dei\" .\n\n"}
{"id": "514928", "url": "https://cs.wikipedia.org/wiki?curid=514928", "title": "Kathleen Hanna", "text": "Kathleen Hanna\n\nKathleen Hanna (* 12. listopadu 1968, Portland, Oregon) je americká hudebnice, zpěvačka, feministická aktivistka a přispěvatelka do zinů. V první polovině 90. let byla zpěvačkou punkové kapely Bikini Kill, poté se stala spoluzakladatelkou elektro-punkového tria Le Tigre. V roce 1998 vydala sólové album Julie Ruin pod stejnojmenným pseudonymem. Spolupracovala s mnoha muzikanty včetně Joan Jett, Mika Watta, Atari Teenage Riot, Comet Gain, Green Day, Tima Greena, Metal Church nebo Yoko Ono.\n\nNarodila se v oregonském Portlandu. V roce 1971 se s rodiči přestěhovala do Calvertonu v Marylandu. Později se rodina díky otcovu zaměstnání ještě několikrát stěhovala. Rodiče se rozvedli v průběhu jejího středoškolského studia.\n\nPrvní kontakt s feministickým hnutím učinila okolo devíti let, kdy ji matka vzala na shromáždění ve Washingtonu, na němž hovořila ikona feminismu Gloria Steinemová. Jak se zmínila pro časopis \"BUST\" v roce 2000, tento okamžik na ni udělal velký dojem a měl podíl na tom, že se sama stala aktivistkou tohoto proudu. Dosud se s matkou angažují v hnutí za práva žen.\n\nNa konci 80. let vystudovala univerzitu The Evergreen State College v Olympii, hlavním městě státu Washington. Během studií pracovala jako striptérka. Také začala fotografovat a pořádat vystoupení, která pojednávala o otázkách sexismu a násilí na ženách, s nímž se setkala v organizaci zaměřené na domácí násilí, kde pracovala přes dva roky.\n\nPozději se stala členkou kapely \"Viva Knievel\", s níž jela túru po Spojených státech předtím než se rozpadla. Na univerzitě začala spolupracovat se spolužačkou Tobi Vailovou, která byla vůdčí osobností jejího oblíbeného fanzinu \"Jigsaw\".\n\nSe spolužačkou Tobi Vailovou pracovala na tvorbě zinu s názvem \"Revolution Girl Style Now\", který se později přejmenoval na \"Bikini Kill\" jako reakce na sexismus v punk-rockové scéně. Na tvorbě se s nimi podílela i další spolužačka Kathi Wilcoxová. Společně pak založily hudební skupinu, která získala jméno po jejich zinu.\n\nV Portlandu začala spolupracovat na živých vystoupeních svého projektu Julie Ruin s kamarádkou a editorkou zinu Johannou Fatemannovou. Kooperace vyústila v založení kapely \"The Troublemakers\", pojmenované po filmu G.B. Jonese, která se ovšem po krátké době rozpadla, poté, co Fatemanová odjela studovat uměleckou školu do New Yorku.\n\nPřesto došlo k obnovení jejich tvorby na americkém Východním pobřeží a spolu s filmařkou Sadie Benningovou založily v roce 1998 novou kapelu s názvem Le Tigre, která se zaměřila na punk a elektronickou hudbu v kombinaci se samplováním. První album \"Le Tigre\" vydaly u nezávislého hudebního vydavatelství Mr. Lady Records. Poté skupinu opustila Sadie Benningová, která se vydala na dráhu filmové režisérky. Místo ní přišla JD Samson, se kterou již natočily druhou desku \"Feminist Sweepstakes\" (2001). Skupina po krachu labelu Mr. Lady uzavřela smlouvu s Universal Records, u kterého vydala třetí studiové album \"This Island\" (2004). Koncertní turné po Spojených státech uskutečnila v letech 2005 a 2006, předtím hrála i v Evropě. Od roku 2007 má, kromě krátké aktivity v roce 2009, dlouhodobou přestávku činnosti.\n\nV roce 2010 se Hanna opět spojila se svou kolegyní z Bikini Kill Kathi Wilcoxovou a založila 5člennou formaci The Julie Ruin pojmenovanou podle jejího sólového počinu z roku 1997. V roce 2013 debutovali albem Run Fast. Celosvětové turné naplánované na rok 2014 muselo být z důvodu prudkého zhoršení jejího zdravotního stavu zrušeno.\n\nPo roce 2000 se u Kathleen začaly objevovat symptomy neznámého nervového onemocnění. Až v roce 2006 jí byla diagnostikována lymská borelióza, kterou tedy téměř 6 let neléčila. Kvůli svému zdravotnímu stavu omezila své hudební i jiné aktivity.\n\nJe dobrovolnou vedoucí nezávislé skupiny \"The Willie Mae Rock Camp for Girls\". V zimním semestru 2007 vyučovala seminář umění na New York University.\n\nJe vdaná za Adama Horovitze, člena hip hop formace Beastie Boys. Vztah započal v roce 1997, svatba proběhla roku 2006. Otevřeně se přiznala k potratu, který podstoupila v mládí.\nV roce 2013 o ní vznikl dokumentární film The Punk Rock Singer.\n\n\n\n\n\n\n\n\n\n"}
{"id": "514933", "url": "https://cs.wikipedia.org/wiki?curid=514933", "title": "Metoděj Kubáň", "text": "Metoděj Kubáň\n\nBrigádní generál Metoděj Kubáň (18. září 1885 Horní Bečva – 5. března 1942 Koncentrační tábor Dachau) byl český katolický duchovní, generál československé armádní duchovní správy.\n\nNarodil se dne 18. září 1885 v Horní Bečvě. Po studiu na českém gymnáziu v Místku se stal studentem teologické fakulty v Olomouci a 5. července 1908 byl vysvěcen na kněze. Jeho prvním působištěm v civilní duchovní správě se stal Bergstadt a Frankštát.\n\nDne 1. května 1909 byl jmenován polním kurátem v záloze. Bezprostředně po vypuknutí první světové války byl povolán v rámci mobilizace do rakousko-uherské armády a nastoupil službu v záložní nemocnici v Olomouci. Záhy se nemocnice stěhovala na ruskou frontu a později na Balkán. \n\nPo vzniku samostatné Československé republiky sloužil u vojenského velitelství v Moravské Ostravě. Od 1. června 1919 se stal vojenským kaplanem v posádkové nemocnici v Brně. Odtud byl přeložen na Slovensko, kde prožil takřka deset let své vojenské kariéry.\n\nV dubnu 1929 byl převelen ze Slovenska do Hradce Králové a Josefova, kde byl až do listopadu 1934 duchovním správcem 4. pěší divize. Dalším místem jeho vojenské kariéry se stala Praha. Zde byl pověřen funkcí přednosty katolické skupiny I/6. oddělení Ministerstva národní obrany. V únoru 1935 byl jmenován generálním vikářem československé branné moci, v červenci 1935 byl povýšen na plukovníka a o tři roky později, 23. srpna 1938 mu byla dekretem prezidenta republiky udělena hodnost generála duchovní služby.\n\nJako důstojník Československé armády a vlastenec velmi těžce nesl přijetí Mnichovské dohody a následnou okupaci republiky v březnu 1939. Zapojil se proto do protinacistického odboje v řadách Obrany národa a podílel se na organizaci pomoci rodinám zatčených a pronásledovaných důstojníků čs. armády.\n\nV roce 1940 byl na udání Franze Bobeho zatčen, uvězněn a odsouzen pro „urážku německé branné moci“. Trest odnětí svobody si odpykával v káznici v Budyšíně, v Praze na Pankráci, v Malé pevnosti v Terezíně, a nakonec byl 13. února 1942 odeslán do koncentračního tábora Dachau jako politický vězeň č. 29214. Zde byl vystaven brutálnímu mučení a dne 5. března 1942 v ranních hodinách zemřel.\n\nPo osvobození byl in memoriam vyznamenán Československým válečným křížem a povýšen do hodnosti generála šéfa duchovní služby.\n\n\n"}
{"id": "514934", "url": "https://cs.wikipedia.org/wiki?curid=514934", "title": "Bouabdellah Tahri", "text": "Bouabdellah Tahri\n\nBouabdellah \"Bob\" Tahri (* 20. prosince 1978, Metz) je francouzský atlet, běžec, jehož specializací je běh na 3000 metrů překážek, tzv. steeplechase.\n\nPrvní úspěch zaznamenal v roce 1997 na juniorském mistrovství Evropy ve slovinské Lublani, kde získal zlatou medaili v závodě na 5000 metrů. Třikrát se kvalifikoval na letní olympijské hry. Největšího úspěchu dosáhl na olympiádě v Pekingu 2008, kde skončil ve finále pátý, v Athénách 2004 byl sedmý. Na HME v Birminghamu 2007 získal stříbrnou medaili v běhu na 3000 metrů. Stejný kov vybojoval také o dva roky později na HME v Turíně.\n\nJe držitelem evropského rekordu. 3. července 2009 zaběhl v rodném městě tříkilometrovou trať s vodním příkopem v čase 8:02,19. 18. srpna 2009 na mistrovství světa v Berlíně navíc čas ve finále vylepšil na hodnotu 8:01,18 a získal bronzovou medaili. Bronz vybojoval již v roce 2006 na evropském šampionátu v Göteborgu. Smolně pro něj skončila účast na evropském šampionátu v Mnichově 2002 a na světovém šampionátu v Paříži 2003, kde shodně doběhl na čtvrtém místě.\n\n"}
{"id": "514937", "url": "https://cs.wikipedia.org/wiki?curid=514937", "title": "Adaptér (návrhový vzor)", "text": "Adaptér (návrhový vzor)\n\nAdaptér je návrhový vzor.\n\nJiž název tohoto návrhového vzoru napovídá, že hlavní problematikou, na kterou budeme návrhový vzor adaptér aplikovat, je změna rozhraní třídy na rozhraní jiné, nebo další v pořadí, které potřebujeme, aby naše třída implementovala. Adaptér umožní spolupráci třídám, které by vzhledem k rozdílným rozhraním jinak nespolupracovaly. Způsob, jakým tohoto účelu dosáhnout, spočívá ve vložení třídy adaptéru mezi tyto 2 třídy. Existuje hned několik způsobů jak adaptér implementovat.\nPodoba názvu tohoto návrhového vzoru s reálným adaptérem, tedy například adaptérem laptopu, není náhodná, jelikož reálný adaptér také přizpůsobuje napětí sítě na napětí požadované laptopem. \n\nV jazyce Java se lze s příkladem adaptéru jako návrhového vzoru nejčastěji setkat při práci s tzv. obalovými třídami, ty jsou ve světě vývojářů často označovány anglickým slovem wrapper. Tyto wrappery přizpůsobují rozhraní primitivních datových typů tak, aby s nimi bylo zacházeno jako s objektovými typy tím, že primitivní datový typ obalí adaptérem, jenž implementuje požadované vlastnosti objektového typu (nebo se alespoň tváří, že je implementuje). Tento adaptér tedy přidá primitivním datovým typům funkcionalitu, díky níž se vůči okolnímu světu klasifikují na objektové typy.\n\nNávrhový vzor adaptér lze implementovat třemi způsoby. Každý z nich má odlišné vlastnosti a každý se hodí pro trochu jiný účel. Zde jsou popisy všech tří způsobů s jejich class diagramy na obrázku a jednoduchou kostrou implementace v jazyce Java. Mnohé poznatky o problematice návrhového vzoru adaptér, které pomohly ke vzniku tohoto článku, jakožto i předlohy pro class diagramy byly čerpány z publikace Rudolfa Pecinovského (2007)\n\nUniverzální adaptér použijeme v situaci, kdy klient požaduje po třídách, aby implementovaly určité rozhraní. Adaptér je definován jako společný předek pro všechny tyto třídy a v něm jsou implementovány implicitní verze všech metod požadovaných rozhraním. Metody mohou být definovány jako prázdné, nebo mohou obsahovat příkaz na vyhození výjimky UnsupportedOperationException. Adaptér tohoto typu může být implementován jako třída i jako rozhraní. Nevýhodou Univerzálního adaptéru je fakt, že se dá použít pouze v případě, kdy definujeme novou třídu (Adaptér), která nemusí být součástí žádné dědické hierarchie. Při tomto řešení je také potřeba zasahovat do adaptovaných tříd.\n\nKostra implementace:\n\nPři tomto způsobu implementace již adaptér není definován jako univerzální, nýbrž jako jednoúčelový. Výhoda a hlavní důvod použití této implementace je ten, že není třeba zasahovat do adaptované třídy. Adaptér je definován jako třída implementující požadované rozhraní a jeho instance si uchovávají odkaz na adaptované třídy ve svých atributech. Klient se tedy obrací na adaptovanou třídu skrze adaptér, který teprve převádí klientovy požadavky adaptované třídě. Pomocí tohoto adaptéru, jenž obsahuje odkaz na adaptovanou třídu lze mimo instance této třídy obsloužit také všechny instance jejích potomků. Příkladem takto definovaného adaptéru jsou ony obalové třídy, které obalí hodnotu primitivního typu jako atribut instance některého z potomků třídy Object. Samozřejmě existují i spousty dalších příkladů...\n\nKostra implementace:\n\nPři této definici adaptéru je potřeba zařídit, aby byl adaptér potomkem adaptované třídy a zároveň implementoval požadované rozhraní. Všechny metody požadované rozhraním jsou pak definovány přes volání metod adaptované třídy. Takto implementovaný adaptér je již čistě jednoúčelový, jelikož neumožňuje ani potomkům adaptované třídy, aby využili jeho služeb (na rozdíl od předchozí implementace). Tento způsob se využívá v situaci, kdy je potřeba začlenit instance třídy současně do dvou rámců, přičemž každý rámec vyžaduje implementaci jiného rozhraní. Řešením bude, že třída implementuje jedno rozhraní a druhé rozhraní implementuje adaptér, jenž bude jejím potomkem. Instance adaptéru pak mohou vystupovat v obou rámcích a budou splňovat implementaci obou rozhraní. \n\nKostra implementace:\n\n\n"}
{"id": "514939", "url": "https://cs.wikipedia.org/wiki?curid=514939", "title": "Parser (programovací jazyk)", "text": "Parser (programovací jazyk)\n\nParser je programovací jazyk.\n\nHistorie jazyku Parser začíná v roce 1997. Za tvůrce Parseru se považuje Alexandr Petrosjan, který v té době byl jedním z konzultantů ve studiích A. Lebeděva.1\nV současné době se Parser v různé míře používá ve všech projektech výše zmíněných studií. Celkem jich je více než 700. Mezi nejznámější projekty, které byly vytvořeny pomocí Parseru, patří například ruská verze serveru „MTV“,2 řada ruských verzí promo-stránek společnosti Microsoft,3 web piva „Bočkarev“,4 stránka mobilního operátora „MTC“,5 stránky bank „Aval“6 a „AB.LV“7 atd. \nOd roku 2000 začalo bezplatné šíření této technologie. K tomuto účelu slouží zvláštní internetová stránka, na které si vývojáři můžou stáhnout verze jazyku pro Windows a Linux. Od roku 2001 se objevila podpora FreeBSD a Mac OS. \nPůvodně byl Parser jen modulem pro Apache, později se objevila verze CGI skriptu a rozšíření pro ISS.\nPůvodním cílem, kterému měl sloužit nově vytvořený jazyk, byla možnost tvořit relativně prosté dynamické webové stránky. Mezi specifika nového jazyka patří i to, že měl značně usnadnit tvorbu webových stránek: bez zvláštního úsilí a během poměrně krátké doby byl vývojář schopen vytvořit dynamický obsah.\nMyšlenka Parseru je docela prostá a je založená na již existujících dnes profesionálních jazycích, jakým jsou například PHP anebo ASP.\nKaždá html-stránka napsaná v Parseru, se sestavuje z bloků na straně web serveru (CGI mechanismus) a odesílá se uživateli ve tvaru běžného html-souboru. Bloky, ze kterých se „budují” stránky, dědí všechny stránky webu. Tento postup umožňuje vytvářet v jednotlivých souborech šablony stránek, které se budou dědit všemi stránkami serveru. Pro zvláštní části nebo stránky serveru je možné zděděné moduly předefinovat znovu nebo vytvářet dodatečně. Při použití Parseru úloha změny designu a zpracování celé webové stránky či aplikace spočívá pouze ve změně jen několika šablon a nikoliv celých stránek. Všechny stránky se díky Parseru totiž změní automaticky.\nS Parserem mizí potřeba opakovat tentýž html-kod několikrát. Vývojář může stránky dynamicky sestavovat v závislosti na potřebě uživatele. Tato funkcionální zvláštnost Parseru dovoluje snadno vytvářet interaktivní webové aplikace: psát guestbooky, fóra, chaty, popř. formuláře pro hlasování návštěvníků stránek. Přístup k databázím a práce s nimi se do značné míry usnadňují. Veškeré zmíněné úkony, popř. změny je možné provádět rychle a bez složitého programování.\nTvorba webových stránek v Parseru směřuje k tomu, že v případě bloků vytvořených pomocí speciálních instrukcí, je definováno, kam je třeba je zasadit a v jakém pořadí. \nZároveň také standardní modulární složka jazyka umožňuje vytvářet vlastní uživatelské moduly pro konkrétní situace.\n\nPříklad výstupu menu na základě definice získané z konfiguračního souboru (CSV, hodnoty oddělené tabulátorem)\nDefiniční soubor s tabulkou (sections.cfg)\nSkript s html-kódem (pojmenujeme ho například index.html)\n\nJe opravdu neobvyklý pro ty, kdo se učili dříve jiné programovací jazyky. Navíc se mnohým Parser zdá nešikovným a dokonce i nelogickým jazykem. Psát velké aplikace jazykem s takovouto skladbou je ve srovnání např. s PHP poměrně obtížně.\n\nParser nabízí funkcionalitu přiměřenou pro tvorbu malých až středních internetových projektů. Zde se Parser vyrovná jiným jazykům internetového programování. Avšak objeví-li se nutnost napsat něco, co bude přesahovat rámec střední funkcionality, vývojář by měl sáhnout k použití jiných nástrojů.\n\nRůzné nezávislé testy ukazují, že v matematickém výpočtu a i při práci s databází Parser nedosahuje výsledků PHP.\n\nParser představuje poměrně málo rozšířenou technologii. Je poměrně složité najít hosting, který by tento jazyk podporoval. Kvůli tomu je téměř vždy jediným řešením pronajmout si virtuální server a nainstalovat tam Parser samostatně.\n\nZatím není žádný editor nebo IDE, který by pracoval výhradně s Parserem. Vývojář může psát v jakémkoliv textovém editoru. Existují plug-iny pro zvýraznění syntaxe. \n\n\nTato otázka se přímo tyká především nezávislých profesionálů. Ale Parser dnes není příliš populární mezi odběrateli, proto se objednávky na psaní skriptů v tomto jazyce takřka nevyskytují.\n\n\n"}
{"id": "514941", "url": "https://cs.wikipedia.org/wiki?curid=514941", "title": "Elektrizační soustava", "text": "Elektrizační soustava\n\nElektrizační soustava je vzájemně propojený soubor zařízení pro výrobu, přenos, transformaci a distribuci elektřiny, včetně elektrických přípojek a přímých vedení, a systémů měřicí, ochranné, řídicí, zabezpečovací, informační a telekomunikační techniky.\n\nElektrizační soustavu dále členíme na přenosovou a distribuční soustavu. \n\nZákladní prvky z nichž se elektrizační soustava skládá jsou:\n\n"}
{"id": "514943", "url": "https://cs.wikipedia.org/wiki?curid=514943", "title": "Pontiac", "text": "Pontiac\n\nPontiac má více významů:\n\n"}
{"id": "514944", "url": "https://cs.wikipedia.org/wiki?curid=514944", "title": "Jonáš a dr. Matrace", "text": "Jonáš a dr. Matrace\n\nJonáš a dr. Matrace (1969) je kabaret Jiřího Suchého, obdobně stavěné pokračování hry \"Jonáš a tingltangl\" (1962) a poslední hra Jiřího Šlitra.\n\nVe hře vystupuje komik Jonáš (Jiří Suchý) a jeho doprovodný klavírista (Jiří Šlitr), z počátku stejně jako ve hře \"Jonáš a tingltangl\" bezejmenný, během hry ale prozradí své jméno, za které se ovšem velmi stydí – Prokop Matrace. V postavě doktora Matraceho Jiří Šlitr opět využil svoji komickou figuru pianisty, který je vystudovaným doktorem práv (stejně jako sám Šlitr). Spolu s ústřední dvojicí se na pódiu ještě objevují Semaforgirls (6 dívek) a doprovodná hudební skupina The Semafours Trio.\n\nPředstavení začalo vznikat brzy po stažení „prvního Jonáše“ z repertoáru. Suchý se Šlitrem tak vyřešili, že už nechtěli původní hru hrát, ale proti jejímu konci diváci protestovali a dokonce sepsali jakousi petici. Představení je opět pásmem písniček a komických vystoupení (Jonášových monologů, anekdot podobných jako v \"Jonáši a tingltanglu\", štriptejzu či Mozartovy \"Malé noční hudby\" hrané na mandolínu – Jonáš a foukací klávesovou harmoniku – doktor Matrace).\n\nOproti předchozím hrám Jiřího Suchého přibylo více narážek na politický vývoj země (např. několik satirických poznámek na Antonína Novotného apod.), které vrcholí posledním číslem hry – dialogem o protestování a písničkou \"Proti všem\" – inspirovaným tvorbou Osvobozeného divadla.\n\n\nDo představení, ač to není uvedeno ve scénáři, patří ještě písně \"Byl jednou jeden Španěl\", \"Kos\" či \"Bledá slečna\" někdy uvedená jako přídavek.\n\nPodle \"Encyklopedie Jiřího Suchého\" do představení také patřila píseň \"Arocola song\". Pro představení byly také složeny písně \"Dobré rady\" a \"Hojivá mast\", které nakonec nebyly použity.\n\n\n\nV Divadle Vítězslava Nezvala v Karlových Varech měla hra premiéru 7. září 1996. Režíroval ji Roman Meluzín a hlavní role ztvárnili Martin Táborský a Milan Štrich.\n\n\n\n"}
{"id": "514950", "url": "https://cs.wikipedia.org/wiki?curid=514950", "title": "Leslie Caronová", "text": "Leslie Caronová\n\nLeslie Caronová (* 1. července 1931, Boulogne-Billancourt, Paříž, Francie) je francouzská herečka a tanečnice.\n\nSvoji filmovou dráhu zahájila v roce 1951 v dnes již legendárním muzikálovém snímku \"Američan v Paříži\", kde byl jejím partnerem Gene Kelly. V roce 1958 si zahrála ve filmovém přepisu divadelní komedie \"Gigi\" (ve které v roce 1951 při její premiéře debutovala Audrey Hepburnová).\n\nKlasickou dramatickou úlohu ztvárnila v roce 1980 ve snímku Kontakt režiséra Krzysztofa Zanussiho, zahrála si i ve snímku \"Čokoláda\" z roku 2000.\n\n"}
{"id": "514952", "url": "https://cs.wikipedia.org/wiki?curid=514952", "title": "Lesní pedagogika", "text": "Lesní pedagogika\n\nLesní pedagogika je forma environmentálního vzdělávání, která probíhá v lese. Lesník, který je vyškolený na lesního pedagoga, vysvětluje účastníkům vzdělávacích programů, jak les funguje a co v něm najdeme. Les je využíván jako učebna i herna. Mottem lesní pedagogiky je „O lese učit v lese.“ \n\nIdea lesní pedagogiky vznikla v 60. letech v USA a za jejího zakladatele je považován Joseph Cornell z Kalifornie. Během let se rozšířila v Americe, dostala se do Švýcarska a následně do celé Evropy. V České republice se objevila lesní pedagogika již v 90. letech 20. století. Největší rozmach zaznamenala po roce 2001. V této době byli v Rakousku vyškoleni čeští lesní pedagogové a v ČR se začaly pořádat kurzy lesní pedagogiky. \n\nDnes certifikované kurzy pro lesní pedagogy pořádá Střední lesnická škola v Hranicích. Lesní pedagogiku podporují mnohé lesnické organizace a ty také pořádají různé akce a programy pro veřejnost. Lesní pedagogy můžeme najít v městských lesích, Lesích České republiky, Ústavu pro hospodářskou úpravu lesů Brandýs nad Labem, organizaci Vojenské lesy a statky a také v lesích některých soukromých vlastníků.\n\nHlavním cílem lesní pedagogiky je zlepšit vztah člověka k lesu, podporovat pochopení lesa jako prostoru pro zvířata a také lidi učit ohleduplnému chování v lese. \n\nDalším cílem je učit návštěvníky lesa vnímat okolní přírodu, všímat si rostlin a zvířat, pojmenovávat a také jim vysvětlit, jak les funguje a proč je pro nás důležitý. Lesní pedagogové mají také za úkol v lidech vzbuzovat zájem o les a snažit se jim představit lesní společenství všemi smysly. Také učí návštěvníky lesa pečovat o přírodu a chránit ji. Měli by také vysvětlovat základní principy hospodaření v lese a posilovat kladný vztah ke dřevu jako surovině.\n\nCílovou skupinou lesní pedagogiky tvoří lidé různého věku od dětí z mateřských, základních a středních škol přes vysokoškolské studenty, dospělé a rodiny s dětmi až k seniorům, handicapovaným nebo nejrůznějším zájmovým skupinám. V České republice jsou programy lesní pedagogiky zaměřeny nejčastěji na děti ze základních škol. \n\nV letech 2004-2007 se Česko účastnilo mezinárodního projektu PAWS (\"Pädagogische Arbeit im Wald - ein Seminarkonzept für Förster\"). Spolu s ČR se na projektu podílelo Německo, Rakousko, Slovensko, Velká Británie a Finsko. Cílem projektu bylo vytvořit kurz pro lesníky a poskytnout jim odborné znalosti z oblasti pedagogiky. Výstupem projektu bylo výukové CD a učebnice pro lesní pedagogy a také vypracované osnovy kurzu.\n\nDalším projektem, do kterého se Česká republika zapojila, je . Na tomto mezinárodním projektu se podíleli pedagogové i lesníci z osmi evropských zemí. Projekt probíhal v letech 2008-2010. Hlavním úkolem projektu bylo zvýšit povědomí učitelů základních škol o významu trvale udržitelného rozvoje.\n\n\n"}
{"id": "514965", "url": "https://cs.wikipedia.org/wiki?curid=514965", "title": "Škálovatelnost", "text": "Škálovatelnost\n\nŠkálovatelnost neboli rozšiřitelnost je žádoucí vlastnost systému, sítě nebo procesu – schopnost pracovat s náhlými změnami potřeby obsluhy čili zvyšovat sledované parametry v případě, že taková potřeba nastane. V užším smyslu je to nejenom schopnost vydržet náhlou zátěž, ale též hospodárnost, pokud vysoký výkon aktuálně není potřeba.\n\nO škálovatelnosti se mluví v telekomunikacích, softwarovém inženýrství, IT ale i v ekonomii firem.\n\nŠkálovatelnost může být měřena v několika dimenzích, např:\n\nZa kvality škálovatelnosti se tedy považuje:\n\nU webového serveru, který zajišťuje hlasování do televizní soutěže, předpokládáme, že po skončení pořadu se na náš server připojí několikanásobně více uživatelů než běžně. Jiný příklad je schopnost mobilní sítě vydržet předpokládanou špičku v zasílání SMS zpráv na silvestra krátce před půlnocí. Tato schopnost systému je také potřebná ve firmách, které budou mít potenciální ekonomický růst. Jako škálovatelná se označují (hardwarová, softwarová, jiná) řešení, která se principielně neliší v závislosti na uspokojovaných požadavcích, například různé databázové systémy.\n\n\nNesprávně provedenou škálovatelnost můžeme chápat jako redundanci (nadbytečnost) – takový systém má pro svoji operabilitu naddimenzované prostředky, které se většinou navíc zbytečně podílejí na nákladech.\n"}
{"id": "514975", "url": "https://cs.wikipedia.org/wiki?curid=514975", "title": "Hausruck", "text": "Hausruck\n\nHausruck je horský hřbet, který je součástí pásu předalpských plošin a pahorkatin mezi Dunajem a vlastními Alpami. Nachází se v hornorakouské čtvrti Hausruckviertel, která je podle něj pojmenována, mezi městy Ried im Innkreis, Haag am Hausruck a Vöcklabruck. Jeho délka činí asi 30 km. Nejvyšším vrcholem je 801 m vysoký Göblberg. Na jihozápadě na Hausruck navazuje středohoří Kobernaußerwald.\nHausruck je hustě zalesněné pohoří, složené především ze slínů a zvětralin. V Ampflwangu se vyskytuje také hnědé uhlí, avšak jeho těžba byla roku 1995 zastavena. Je tu také menší ložisko ropy a zemního plynu u Puchkirchenu.\n"}
{"id": "514976", "url": "https://cs.wikipedia.org/wiki?curid=514976", "title": "50 (číslo)", "text": "50 (číslo)\n\nPadesát je přirozené číslo. Následuje po číslu čtyřicet devět a předchází číslu padesát jedna. Řadová číslovka je \"padesátý\". Římskými číslicemi se zapisuje L. Tento zápis vznikl grafickým rozpůlením římské číslice C (\"centum\" = latinsky sto, tedy polovina je padesát). Tutéž číselnou hodnotu má i hebrejské písmeno nun.\n\n\n\n\n\n\n\n"}
{"id": "514989", "url": "https://cs.wikipedia.org/wiki?curid=514989", "title": "Pukléř", "text": "Pukléř\n\nPukléř je malý, převážně kruhový pěstní štít používaný ve středověku k osobní obraně. Označení vzniklo odvozením od železné puklice na štítu, která se již používala na vikinských kruhových štítech, římských, normanských a dalších.\n\nPukléř se rozšířil nejvíce ve 13. a 14. století, kdy byl spolu s mečem obvyklou výzbrojí pěšího vojáka či jezdce na koni. Má se za to, že se pukléře používaly přes vrcholný středověk až do renesance.\n\nV knize šermu I.33 od Tower Armouries z Leedsu, se pukléř vyskytuje výlučně v kombinaci s jednoručním mečem. Dostal se tak jako jeden z mála do historie knih o šermu. Se stále těžší výzbrojí ztrácí pukléř na významu. Objevuje se však až do 17. století spolu s dalšími párovými zbraněmi (jako je rapír, meč, dýka či nůž) na dobových obrázcích bitev.\n\nPukléř, který je sám o sobě částí výzbroje, byl ponejvíce používán jako obranný nástroj. Často je však v knihách šermu nebo na dobových vyobrazeních bitev znázorňován jako velmi účinná zbraň.\n\nPukléře se vyráběly z rozličných materiálů. Vyskytovaly se kompletně vyrobené z kovu, ale i ze dřeva se dřevěnou puklicí. Školy šermu příležitostně používají i pukléře z kůže.\n\nVelikost a tvar pukléře se také velmi lišila. V knize šermu od Hanse Talhofera lze najít pukléře neobvyklých tvarů s lapacími rohy (? Fanghorn) v podélném směru ruky. Pukléře mívaly 20-50 cm v průměru. Dnešní rekonstrukce se pohybují kolem středu tohoto pásma a mívají 35-35 cm.\n"}
{"id": "514997", "url": "https://cs.wikipedia.org/wiki?curid=514997", "title": "Hra s nevěrou", "text": "Hra s nevěrou\n\nHra s nevěrou (v anglickém originále Derailed) je americký film z roku 2005 natočený podle námětu pocházejícího z novely \"Derailed\" Jamese Siegela v režii Mikaela Håfströma a v hlavních rolích s Clivem Owenem a Jennifer Aniston.\n\nCharles Schine pracuje v reklamní agentuře a žije na předměstí s manželkou Deannou, učitelkou, a adolescentní dcerou Amy, která trpí cukrovkou. Jednou se cestou vlakem do práce seznámí se ženou jménem Lucinda Harrisová, která za něj zaplatí jízdné, když u sebe nemá hotovost. Lucinda je také vdaná a má také dceru. Charles a Lucinda se spolu začnou scházet častěji až se spolu jednou vydají do hotelu. Během milostné předehry je přepadne muž Philippe LaRoche, oba okrade, Charlese zbije a Lucindu znásilní. Charles a Lucinda se dohodnou, že zločin nenahlásí, protože by museli vysvětlovat svým manželským protějškům, proč spolu byli v hotelu.\n\nLaRoche později vyhrožuje Charlesovi, že zabije jeho rodinu, pokud mu nezaplatí 20 000 dolarů, které Charles okamžitě zaplatí. O měsíc později se ale LaRoche ozve znovu, tentokrát z Charlesova domu, kam se dostal, protože řekl, že je Charlesův obchodní partner, a požaduje 100 000 dolarů. Charles pak o celém problému řekne svému příteli Winstonovi, napravenému trestanci. Ten s ním jede na místo předání peněz, aby pohrozil LaRochemu tak, že by přestal Charlese obtěžovat, ale LaRoche Winstona zastřelí přes okno auta, pak odejde a Charles zůstane s Winstonem sám. Vtom přijedou dva policisté, kteří flirtují s prostitutkou a ptají se, proč ji Charles odmítl. Policisté nakonec odjedou a Charles se pokusí auto potopit, ale to zůstane na břehu.\n\nPři policejním výslechu ohledně Winstonovy smrti zavolá Charlesovi znovu LaRoche, který je u Lucindy doma, a vyhrožuje, že zabije ji i její rodinu, pokud Charles okamžitě nedonese 100 000 dolarů. Lucindinu rodinu zachrání, ale utratí za to peníze určené pro dceřin lékařský zákrok, na který s manželkou šetřili několik let. Večer Charles manželce vše vysvětlí.\n\nDruhý den se Charles rozhodne vše prozradit policii, ale nejdřív to chce říct ještě Lucindě. Když se objeví u ní v práci, recepční ho odkáže na Afroameričanku za ním, pravou Lucindu Harrisovou. Charles pak jde do \"Lucindina\" bytu, který se ale zrovna prodává a realitní agentka mu ukáže katalog, na jehož obalu je \"fotka Lucindiny dcery\". Charles se vydá na nádraží, aby našel \"Lucindu\" (ta se ve skutečnosti jmenuje Jane) a ta se tam potká s LaRochem, se kterým se objímá a líbá.\n\nV restauraci, kde se předtím Charles sešel s Jane, ji znovu uvidí, tentokrát s jiným mužem. Vše probíhá stejně. Sleduje je do hotelu, kde byli přepadeni. Než vejde LaRoche do pokoje, udeří ho Charles do hlavy a vejde do pokoje Jane a její nové oběti s LaRochem v rukou. Charles pak střelí LaRoche, do pokoje vejde Janin a LaRochův komplic Dexter a začne přestřelka, ve které jsou střeleni a zabiti všichni kromě Charlese. Charles setře své otisky ze zbraní, při odchodu narazí na svou starou tašku, ve které je 100 000 dolarů.\n\nDalší den je Charles v práci obviněn z krádeže 10 000 dolarů, kterou přizná a dostane za to veřejně prospěšné práce - učení ve vězení. Jednou si začne při hodině číst domácí úkoly a jeden z nich je o příběhu jeho přepadení. Proto jde do vězeňské prádelny, kde narazí na LaRoche. Ten mu řekne, že Jane miloval a bude se mu mstít, když se ho zeptá, jestli je jeho dcera stále ještě panna, Charles na něj zaútočí a bodne ho nožem, který mu předtím dal Winston. Předtím ještě řekne, že si LaRochovo vězení pro své veřejně prospěšné práce vybral úmyslně, LaRoche si myslel, že si Charles nezjistil, jestli někdo boj v hotelu přežil. Charles pak policii tvrdí, že jednal v sebeobraně. Ve vězení potká detektiva Churche, který vyšetřoval Winstonu vraždu a pak se objevil i v hotelu. Ten Charlese podezřívá, ale nemůže nic dělat, protože nemá žádné důkazy.\n\nFilm \"Hra s nevěrou\" se dočkal v roce 2007 dvou remaků ve dvou indických jazycích - \"Pachaikili Muthucharam\" v tamilštině a \"The Train\" v hindštině.\n\n"}
{"id": "514998", "url": "https://cs.wikipedia.org/wiki?curid=514998", "title": "Okres Eferding", "text": "Okres Eferding\n\nOkres Eferding je v Hausruckviertelu, v Horních Rakousích, severně od města Wels.\n\nOkresní hejtmanství Eferding zahájilo svou činnost v roce 1907, když se o to město Eferding marně snažilo již kolem roku 1889. Okres byl vytvořen z území odstoupeného od okresu Wels. V období nacismu v Rakousku byl okres Eferding zrušený a území bylo přičleněno k okresu Grieskirchen. V roce 1945 byl okres Eferding obnovený.\n\nOkres Eferding se člení na dvanáct obcí: 1 město, 3 městyse a 8 obcí. V závorkách jsou uvedeny počty obyvatel k 1. září 2009.\n\n"}
{"id": "514999", "url": "https://cs.wikipedia.org/wiki?curid=514999", "title": "Machanajim", "text": "Machanajim\n\nMachanajim ( מַחֲנַיִם nebo מחניים , doslova \"\"Dvě tábořiště\"\", Mahanayim) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 270 metrů v Chulském údolí v Horní Galileji, nedaleko horního toku řeky Jordán a cca 10 kilometrů severně od břehů Galilejského jezera.\n\nVesnice se nachází cca 22 kilometrů severně od Tiberiasu, cca 125 kilometrů severovýchodně od centra Tel Avivu a cca 57 kilometrů severovýchodně od centra Haify. Je situována v zemědělsky intenzivně využívaném pásu. Machanajim obývají Židé, přičemž osídlení v tomto regionu je takřka zcela židovské. Výjimkou je město Tuba-Zangarija cca 3 kilometry jihovýchodním směrem, které obývají izraelští Arabové, respektive potomci Beduínů.\n\nMachanajim je na dopravní síť napojen pomocí dálnice číslo 90, která spojuje Metulu a Tiberias, a dálnice číslo 91, jež z ní odbočuje poblíž vesnice k východu, do prostoru Golanských výšin. Jižně od vesnice leží Letiště Ben Ja'akov využívané pro vnitrostátní lety.\n\nMachanajim byl založen v roce 1939. Už v roce 1892 zakoupili Židé během první aliji v této lokalitě pozemky. Na nich se roku 1898 usadila skupina Židů z organizace Chovevej Cijon původem z města Tarnów v Polsku a založila zde soukromě hospodařící zemědělskou vesnici typu mošava nazvanou אהבת ציון – Ahavat Cijon (doslova \"\"Láska k Sionu\"\"). Osadníci ale trpěli nedostatkem kapitálu, zkušeností. Jewish Colonization Association se pokoušela osadu pozvednout změnou ekonomické orientace (pěstování tabáku), ale tento pokus také nebyl úspěšný. V roce 1912 byla Ahavat Cijon opuštěna.\n\nPodruhé se o ustavení trvalého osídlení na tomto místě pokoušeli Židé v roce 1917, kdy zde vznikl z iniciativy skupiny Tel Tverski (טל-טברסקי) z organizace Poalej Cijon mošav. Ten se zde udržel 13 let, ale pak byl také z ekonomických a sociálních důvodů opuštěn.\n\nKoncem 30. let 20. století se Jewish Colonization Association obávala, že nevyužité pozemky v této lokalitě budou osídleny arabskými Beduíny a proto se rozhodla zde opět založit trvalou židovskou osadu. Dalším důvodem pro založení vesnice bylo vydání takzvané Bílé knihy, kterou britská mandátní správa omezovala židovské přistěhovalectví a ustupovala od cíle budování židovského národní domova. Roku 1939 zde proto vznikl kibuc Machanajim.\n\nJméno kibucu Machanajim je odvozeno z biblického citátu, který obsahuje Kniha Genesis 32,3 – \"\"Jakmile je Jákob spatřil, zvolal: „To je tábor Boží,“ a to místo pojmenoval Machanajim\"\"\n\nBěhem války za nezávislost v roce 1948 čelila obec četným bojům, které probíhaly v prostoru Horní Galileje. V červenci 1948 tudy Syřané směřovali svůj hlavní útok, při kterém se jim podařilo zničit nedalekou vesnici Mišmar ha-Jarden (nezaměňovat se stejnojmenným současným mošavem, který stojí o pár kilometrů dál). Jedno z křídel útoku vedlo přímo na kibuc Machanajim a sestávalo z osmi tanků, jejichž cílem bylo odříznout Mišmar ha-Jarden zezadu. Machanajim Syřané nakonec nedobyli, ale Mišmar ha-Jarden byl zničen a po válce již nebyl obnoven.\n\n20. července 1949 byla v polním stanu postaveném poblíž kibucu Machanajim podepsána dohoda o příměří mezi Izraelem a Sýrií, čímž oficiálně skončila válka za nezávislost.\n\nRoku 1949 měl kibuc už 154 obyvatel a rozkládal se na ploše 2447 dunamů (2,447 kilometrů čtverečních). Roku 1952 sem dorazila navíc další skupina osadníků.\n\nMístní ekonomika je založena na zemědělství (zejména rostlinná výroba - avokádo, citrusy, hrušky, broskve, zelenina a květiny) a na průmyslu. Přímo v obci sídlí dvě větší firmy zabývající se energetikou a strojírenstvím. Rozvíjí se turistický ruch. Kibuc nabízí turistické ubytování.\n\nV Machanajim fungují zařízení předškolní péče. Základní a vyšší školství jsou k dispozici v okolních větších obcích. V kibucu je zubní ordinace, obchod, sportovní areály, veřejná knihovna, poštovní úřad a společenská jídelna.\n\nObyvatelstvo Machanajim je většinově sekulární. Podle údajů z roku 2014 tvořili naprostou většinu obyvatel Machanajim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 620 lidí. Během roku 2014 populace vzrostla o 8,2 %.\n\n"}
{"id": "515006", "url": "https://cs.wikipedia.org/wiki?curid=515006", "title": "Explorer 13", "text": "Explorer 13\n\nExplorer 13 byla vědecká družice NASA, zaměřená na studium mikrometeoroidů a jejich účinků na systémy kosmické lodi. Byla druhá ze série \"S-55\", kam patřily i družice Explorer 16 a Explorer 23. Explorer 13 byl první úspěšnou družicí v sérii, neboť předchozí Explorer S-55 byl zničen při selhání nosné rakety.\n\nExplorer 13 byl vynesen 25. srpna 1961 raketou Scout X-1 a byl umístěn na eliptickou dráhu s perigeem 125 km a apogeem o 1164 km. Dosažená dráha byla nižší než se plánovalo a životnost družice tak byla zkrácena na 2,3 dne. Družice vstoupila do atmosféry 28. srpna 1961 a shořela.\n\nDružice byla tvořena posledním stupněm rakety Scout na nějž byly umístěny detektory a telemetrická výbava. Družice byla vybavena pěti sadami různých detektorů mikrometeoroidů. Celková délka byla 1,93 metru a průměr 0,61 metru. Elektrická energie byla dodávána fotovoltaickými články.\n\nHlavním typem detektorů byly malé přetlakové buňky, které pokrývaly největší část povrchu. Tyto buňky byly vyrobeny z beryliového bronzu a před startem byly natlakovány heliem. Uvnitř každé buňky byl tlakový spínač, který by v případě zásahu buňky zaznamenal ztrátu tlaku. Buňky měly různé tloušťky stěn, aby bylo možné určit dopadovou energii meteoroidu. Tloušťky byly 0,025 (60 buněk), 0,038 (40 buněk), 0,050 (20 buněk), 0,063 (20 buněk)a 0,125 mm (20 buněk). Detektory byly umístěny po obvodu družice v pěti řadách, každá po 32 buňkách. Celkem byla družice vybavena 160 buňkami, což odpovídá detekční ploše 2,25 m². Během mise nebyly detekovány žádné srážky s mikrometeoroidy.\n\nDalším typem detektorů byly obdélníkové destičky potažené měděným drátem, kterým procházel elektrický proud. Při zásahu se změnil elektrický odpor a tato změna byla zaznamenána a odeslána. Byly použity dráty o průměru 2 mm a 3 mm. Detektory měly pracovat v rozmezí teplot -10 až 60 °C, což postačovalo na změnu odporu vodiče. Proto byly k destičkám paralelně připojeny rezistory, aby kompenzovaly tyto změny. Družice byla osazena celkem 46 detektory, umístěnými na spodní části válcového tělesa. Celková detekční plocha byla 0,11 m². Detektory dokázaly zaznamenat dopady částic o rozměrech přibližně poloviny průměru drátu, tzn. 1 - 1,5 mm. Během činnosti družice nebyl zaznamenán žádný zásah.\n\nFotočlánky ze sulfidu kademnatého byly použity k detekci částic, které nemají dostatečnou energii k poškození kovových částí pláště lodi, ale mohly by poškodit nechráněné plochy. Detektor byl složen z elipsovité baňky s reflexním povrchem. Na jednom konci baňky byl fotočlánek a druhý konec byl zakryt folií z polyethylentereftalátu a hliníku. Když byla folie protržena, vnikly do baňky sluneční paprsky, které byly odraženy k fotočlánku. Během startu byla folie zřejmě protržena, neboť detektor zaznamenával velké množství světla. Experiment tak byl neúspěšný.\n\nDalší detektory byly zaměřeny na detekci částic s hybností 10, 10 a 10 kg·m/s. V této oblasti bylo velmi málo dat a Explorer 13 měl přispět k rozšíření vědomostí o výskytu těchto částic. Získaná data však byla neprůkazná. Nízké perigeum způsobilo, že družice prolétala oblastí se zbytky atmosféry. Mechanické a tepelné působení řídké atmosféry způsobovalo spínání detektorů, které tyto síly mylně považovaly za dopady částic.\n"}
{"id": "515012", "url": "https://cs.wikipedia.org/wiki?curid=515012", "title": "Robin Hood (rozcestník)", "text": "Robin Hood (rozcestník)\n\nRobin Hood může být:\n\n\n\n\n\n\n"}
{"id": "515014", "url": "https://cs.wikipedia.org/wiki?curid=515014", "title": "Mecsek", "text": "Mecsek\n\nMecsek je pohoří v jižním Maďarsku v župě Baranya. Pohoří se rozkládá v délce cca 45 km a šířce 10-15 km severně od župního města Pécs. Pohoří dosahuje výšky přes 600 m n. m.\nNa některých vrcholcích se nacházejí hrady, např. u města Pécsvárad nebo v blízkosti nejvyššího vrcholu pohoří Zengő hrad Zengővárkony. Na vrcholu Misina je postavena televizní věž s vyhlídkovou restaurací a terasou.\n\nPohoří Mecsek leží v ploché krajině Panonské pánve (110–150 m n. m.) a je proto v krajině i přes svou malou nadmořskou výšku velmi výrazné. Pohoří je při dobrém počasí vidět ze vzdálenosti až 100 km. Nejvyšší horou je Zengő v severovýchodní části pohoří (682 m n. m.). Dále následují: Tubes (611 m), Hármashegy (604 m), Dobogó (594 m), Jakab-hegy (592 m), Szószék (586 m) a Szamár-hegy (564 m) Celkem asi 12 vrcholů přesahuje nadmořskou výšku 500 m.\n\nRozdělení na západní a východní Mescek je výškově velmi zřetelné. Západní Mecsek je nižší než východní část pohoří. Další částí je severní Mecsek.\n\nV západní části pohoří leží město Pécs, vrcholy Jakab-hegy a Misina-tetö s televizní věží (cca 600 m n. m.), ke které vede silnice z Pécse. Pod Misinou se nachází zoologická zahrada, zábavní park Vidámpark, dětská železnice a rozhledny (Kis-Tubes, Jánoskilátó, Zsongorkő, Dömörkapu). Část území je prohášena chráněnou krajinnou oblastí (\"Nyugat-Mecsek Tájvédelmi Körzet\").\n\nV oblasti východního Mecseku se kromě již zmíněného vrcholu Zengő nachází vrcholy Kövestető a Hármashegy.\n\nV pohoří pramení několik vodních toků. Nejvýznamnější jsou: Völgységi-patak na severu, Baranya-csatorna na severozápadě, Pécsi-víz na jihozápadě a Vasas-Belvárdi víz na jihu.\n\nSvrchní vrstvy pohoří se skládají převážně z křídy. V oblasti se nachází krasové útvary, z nichž nejznámější je krasová jeskyně u obce Abaliget – Abaligetská jeskyně.\n\nV hlubších vrstvách se nachází až 800 m silné uhelné sloje vzniklé v období jury. Uhelné doly se nacházejí u měst Pécs a Komló, ale v posledních letech je těžba v nich utlumována. V letech 1960 až 1990 se v oblasti těžila uranová ruda.\n\nVyšší polohy pohoří jsou pokryty souvislým listnatým lesem. Zvláštností jsou lesy jedlých kaštanů, které se v podobném rozsahu nalézají jen na málo místech světa.\n\nPředevším jižní svahy jsou využívány pro pěstování vinné révy a ovocnářství.\n\nPohoří je dostupné po dálnici M6 a silnici č. 66. V pohoří se nachází cca 35 km silnic, které jsou v převážné většině značeny jako nebezpečné. Hustota dopravy na těchto silnicích je velmi nízká.\n\nNejvětší města v oblasti jsou:\n"}
{"id": "515018", "url": "https://cs.wikipedia.org/wiki?curid=515018", "title": "Chulata", "text": "Chulata\n\nChulata ( חוּלָתָה, Hulata) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 80 metrů v Chulském údolí v Horní Galileji, nedaleko horního toku řeky Jordán a cca 17 kilometrů severně od břehů Galilejského jezera. Jihovýchodně od vesnice ústí do Jordánu tok Nachal Dišon, do něhož jihovýchodně od Chulaty ústí tok Nachal Chacor.\n\nVesnice se nachází cca 30 kilometrů severoseverovýchodně od Tiberiasu, cca 133 kilometrů severovýchodně od centra Tel Avivu a cca 62 kilometrů severovýchodně od centra Haify. Je situována v zemědělsky intenzivně využívaném pásu. Chulatu obývají Židé, přičemž osídlení v tomto regionu je takřka zcela židovské. Výjimkou je město Tuba-Zangarija cca 10 kilometrů jižním směrem, které obývají izraelští Arabové, respektive potomci Beduínů.\n\nChulata je na dopravní síť napojena pomocí dálnice číslo 90, která spojuje Metulu a Tiberias.\n\nChulata byla založena v roce 1937. Podle jiného pramene k založení došlo už v září 1936. Jméno osady je odvozeno z pojmenování nedalekého jezera Chula v Talmudu. Zakladateli vesnice byla skupina mladých sionistů původem z Německa. Zpočátku šlo o zemědělskou vesnici, jejíž ekonomika byla založena na rybářství v nedalekém jezeře Chula, které tehdy ještě zaujímalo daleko větší rozlohu než v současnosti. V roce 1946 se vesnice přestěhovala do nynější lokality. Ve 40. letech 20. století zřídili obyvatelé obce na východním břehu jezera Chula opěrný bod, skrz který do tehdejší britské Palestiny přicházeli židovští imigranti.\n\nBěhem války za nezávislost v roce 1948 čelila obec četným bojům, které probíhaly v prostoru Horní Galileje. Poté, co syrská armáda zničila mošavu Mišmar ha-Jarden (stávala o něco blíže k řece Jordán než nynější stejnojmenný mošav), dokázali obyvatelé Chulaty uhájit svou osadu. Místní děti ale byly v průběhu bojů evakuovány do kibucu Tel Josef v Jizre'elském údolí.\n\nRoku 1949 měl kibuc už 311 obyvatel a rozkládal se na ploše 2200 dunamů (2,2 kilometrů čtverečních).\n\nBěhem 50. a 60. let 20. století vesnice čelila opakovanému ostřelování ze syrské strany hranice, která tehdy probíhala nedaleko odtud. Ostřelování skončilo až po Šestidenní válce roku 1967, kdy Izrael dobyl Golanské výšiny.\n\nPoté, co během 50. let 20. století došlo k téměř úplnému vysušení jezera Chula se ekonomika kibucu Chulata od roku 1958 přeorientovala z rybářství na rostlinnou výrobu. Výraznou součástí místního hospodářství je turistický ruch v nedaleké přírodní rezervaci Chulské údolí.\n\nV Chulatě fungují zařízení předškolní péče. Základní a vyšší školství jsou k dispozici v okolních větších obcích. V kibucu je zdravotní středisko a sportovní areály.\n\nObyvatelstvo Chulaty je většinově sekulární. Podle údajů z roku 2014 tvořili naprostou většinu obyvatel Chulaty Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s mírně rostoucí populací. K 31. prosinci 2014 zde žilo 572 lidí. Během roku 2014 vzrostla populace o 5,1 %.\n\n"}
{"id": "515023", "url": "https://cs.wikipedia.org/wiki?curid=515023", "title": "Explorer 16", "text": "Explorer 16\n\nExplorer 16 byla vědecká družice NASA, zaměřená na studium mikrometeoroidů a jejich účinků na systémy kosmické lodi. Patřila do série \"S-55\", kam patřily Explorer 13 a Explorer 23. Předchozí Explorer 13 byl naveden na příliš nízkou oběžnou dráhu a nepřinesl tak žádná užitečná data. Explorer 16 již byl vynesen úspěšně na požadovanou dráhu a odesílal data po celou dobu životnosti.\n\nStart se konal 16. prosince 1962 na Wallops Island. Pomocí nosné rakety Scout X-1 byl Explorer 16 umístěn na nízkou oběžnou dráhu s perigeem 750 km a apogeem o 1181 km. Dráha družice se postupně snižuje a odhadovaná životnost na oběžné dráze je 800 let. Činnost družice byla oficiálně ukončena v červenci 1963.\n\nKonstrukce byla shodná s ostatními Explorery řady S-55. Tělo družice bylo tvořeno posledním stupněm rakety Scout kolem nějž byly umístěny detektory a přístrojové vybavení. Celková délka byla 1,93 metru a průměr 0,61 metru. Elektrická energie byla dodávána fotovoltaickými články. Většina povrchu družice byla pokryta detektory mikrometeoroidů. Těch bylo několik druhů a byly zaměřeny na detekci částic různých velikostí a energií. (viz Explorer 13#Popis)\n\n"}
{"id": "515026", "url": "https://cs.wikipedia.org/wiki?curid=515026", "title": "Gonen", "text": "Gonen\n\nGonen ( גּוֹנֵן, Gonen) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 99 metrů v Chulském údolí v Horní Galileji, nedaleko horního toku řeky Jordán a cca 25 kilometrů severně od břehů Galilejského jezera.\n\nVesnice se nachází poblíž hranice mezi Izraelem v mezinárodně uznávaných hranicích a Golanskými výšinami, které jsou ovšem od roku 1967 rovněž pod kontrolou Izraele. Leží cca 38 kilometrů severoseverovýchodně od Tiberiasu, cca 142 kilometrů severovýchodně od centra Tel Avivu a cca 70 kilometrů severovýchodně od centra Haify. Je situována v zemědělsky intenzivně využívaném pásu. Gonen obývají Židé, přičemž osídlení v tomto regionu je zcela židovské. Výjimkou je skupina měst obývaných Druzy na Golanských výšinách, cca 15 kilometrů severovýchodním směrem.\n\nGonen je na dopravní síť napojen pomocí lokální silnice číslo 959, která přichází od jihu, od mostu Pkak přes Jordán a v obci Gonen uhýbá k východu, na Golanské výšiny. Další lokální silnice číslo 918 z ní zde odbočuje směrem k severu.\n\nGonen byl založen v roce 1951. Na místě nynějšího kibucu se do roku 1948 rozkládala arabská vesnice Ghuraba. Ta měla roku 1931 124 obyvatel, roku 1945 220 a roku 1948 zde žilo 255 lidí. Vesnice byla dobyta Izraelci (jednotky Palmach) během počáteční fáze války za nezávislost v květnu 1948, v rámci Operace Jiftach. Její obyvatelé uprchli.\n\nV prostoru vysídlené arabské vesnice se roku 1951 usadili Židé. Zpočátku šlo o polovojenskou osadu typu Nachal. Roku 1953 sem přišla skupina civilních osadníků a v květnu 1953 se obec proměnila na kibuc. Roku 1954 byla vesnice přeměněna na ryze civilní zemědělskou obec. Během 50. a 60. let 20. století vesnice čelila opakovanému ostřelování ze syrské strany hranice, která tehdy probíhala nedaleko odtud. Ostřelování skončilo až po Šestidenní válce roku 1967, kdy Izrael dobyl Golanské výšiny.\n\nBěhem 80. let 20. století prodělával kibuc Gonen závažnou ekonomickou a sociální krizi. V roce 1993 začala reforma hospodaření kibucu, který se zbavil některých nevýdělečných aktivit a změnil skladbu zemědělské výroby. Roku 1998 prošel kibuc částečnou privatizací, po které jsou jeho členové odměňováni podle vykonané práce.\n\nV Gonen fungují zařízení předškolní péče. Základní a vyšší školství jsou k dispozici v Kfar Blum. V kibucu je zubní středisko, obchod, poštovní úřad, veřejná knihovna, společenská jídelna a sportovní areály. Ekonomika obce je založená zčásti na zemědělství (rostlinná výroba, chov ryb) a turistickém ruchu (turistické ubytování).\n\nObyvatelstvo Gonen je sekulární. Podle údajů z roku 2014 tvořili naprostou většinu obyvatel v Gonen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 349 lidí. Během roku 2014 klesla populace o 3,1 %.\n\n"}
{"id": "515029", "url": "https://cs.wikipedia.org/wiki?curid=515029", "title": "Balduin VII. Flanderský", "text": "Balduin VII. Flanderský\n\nBalduin VII. Flanderský (nizozemsky \"Boudewijn VII van Vlaanderen\", francouzsky \" Baudouin VII de Flandre\"; 1093 — 1119) byl hrabě flanderský v letech 1111–1119.\n\nNarodil se jako syn flanderského hraběte a hrdiny první křížové výpravy Roberta II. Flanderského a jeho manželky Klemencie Burgundské. Jeho strýcem z matčiny strany byl papež Kalixt II. Po smrti svého otce v bitvě u Meaux v říjnu 1111 se stal flanderským hrabětem. Jako vládce několika flanderských měst, v nichž se pravidelně konaly trhy, se proslavil represemi proti loupežným rytířům. Podle kronikáře Heřmana z Tournai nechal Balduin jednoho z nich exemplárně uvařit v kotli uprostřed trhu v Bruggách a dalších deset dal pověsit na trhu v Thouroutu.\n\nJiž roku 1105 se jako dvanáctiletý oženil s asi devítiletou Hawise, dcerou bretaňského vévody Alana IV. Manželství pravděpodobně nikdy nebylo naplněno a v roce 1110 bylo rozvedeno. Zemřel v bitvě, když bojoval na straně francouzského krále Ludvíka VI. proti anglickému králi Jindřichovi I. Před smrtí určil za svého nástupce svého bratrance a společníka z mládí Karla I., syna dánského krále Knuta.\n\n"}
{"id": "515033", "url": "https://cs.wikipedia.org/wiki?curid=515033", "title": "Žluťásek barvoměnný", "text": "Žluťásek barvoměnný\n\nŽluťásek barvoměnný (\"Colias myrmidone\") je celosvětově ohrožený motýl z čeledi běláskovitých. Nachází se v lokalitách v západní Asii, jižním Rusku, na Ukrajině, v Rumunsku, od Maďarska po Rakousko a v pohoří Jura poblíž Regensburgu v Německu. V České republice se motýl nacházel v CHKO Bílé Karpaty při hranicích se Slovenskem. Poslední dva exempláře se v České republice vyskytly v roce 2006. V současné době (2010) je motýl v České republice považován za vyhynulý druh.\n\n"}
{"id": "515038", "url": "https://cs.wikipedia.org/wiki?curid=515038", "title": "Alího mešita", "text": "Alího mešita\n\nAlího mešita (arabsky: حرم الإمام علي), známá také jako svatyně Imáma Alího, se nachází ve městě Nadžaf v Iráku. Je zde pohřben Ali ibn Abi Talib, bratranec Mohameda a čtvrtý chalífa (podle šíítů první chalífa). Poblíž této mešity je, podle šíítského přesvědčení, pohřbený i Adam a Noe. Alího mešita je pro šíity, kterých je asi 15 % ze všech muslimů, třetí nejvýznamnější mešitou na světě (tedy hned po Mekce a Medíně).\n\nPrvní mešita byla postavena v roce 977 jako Alího hrobka. Ta byla zničena požárem a přestavěna roku 1086. Znovu obnovena byla krátce po roku 1500 Safavid Shah Ismail.\n\nPo válce v Perském zálivu (1991) byla mešita poškozena a na 2 roky uzavřena a opravována.\n\n\n"}
{"id": "515041", "url": "https://cs.wikipedia.org/wiki?curid=515041", "title": "Šamir (kibuc)", "text": "Šamir (kibuc)\n\nŠamir ( שָׁמִיר‎, Shamir) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 203 metrů na pomezí Chulského údolí a Golanských výšin v Horní Galileji, nedaleko horního toku řeky Jordán a cca 30 kilometrů severně od břehů Galilejského jezera. Jižně od vesnice se do prostoru bývalého Chulského jezera vlévá i tok Nachal Jardinon. O něco dál k jihu pak do Jordánu ústí i tok Nachal Orvim.\n\nVesnice se nachází cca 43 kilometrů severoseverovýchodně od Tiberiasu, cca 147 kilometrů severovýchodně od centra Tel Avivu a cca 73 kilometrů severovýchodně od centra Haify. Je situována v zemědělsky intenzivně využívaném pásu. Šamir obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 10 kilometrů severovýchodním směrem.\n\nŠamir je na dopravní síť napojen pomocí lokální silnice číslo 918, která severojižním směrem sleduje tok Jordánu.\n\nŠamir byl založen v roce 1944. Už v roce 1935 se utvořila skupina mladých sionistů původem z Rumunska, která se trénovala v zemědělském hospodaření v kibucu Ramat Jochanan poblíž Haify. 3. prosince 1944 (podle jiného zdroje roku 1945) se členové skupiny usídlili na tomto místě. Vesnice byla založena na pozemcích Židovského národního fondu.\n\nRoku 1949 měl kibuc už 238 obyvatel a rozkládal se na ploše 2500 dunamů (2,5 kilometrů čtverečních).\n\nBěhem války za nezávislost v roce 1948 v okolí obce, v prostoru Horní Galileje, probíhaly četné boje, ale samotný kibuc Šamir nebyl postižen boji. Byl ale dopravně izolován. Během 50. a 60. let 20. století vesnice čelila opakovanému ostřelování ze syrské strany hranice, která tehdy probíhala nedaleko odtud. Ostřelování skončilo až po Šestidenní válce roku 1967, kdy Izrael dobyl Golanské výšiny.\n\n13. června 1974 do vesnice pronikli arabští teroristé a zabili tři ženy, které tu pracovaly. Útočníci byli přestrojeni za hippies.\n\nEkonomika obce je v současnosti založena na zemědělství. Sídlí zde také průmyslová firma na výrobu optických čoček. V Šamir fungují zařízení předškolní péče. Základní a vyšší školství jsou k dispozici v okolních větších obcích. V kibucu je zdravotní ordinace, zubní středisko, sportovní areály, společenská jídelna a veřejná knihovna.\n\nObyvatelstvo Šamir je většinově sekulární. Podle údajů z roku 2014 tvořili naprostou většinu obyvatel Šamir Židé - cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 900 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 904 lidí. Během roku 2014 stoupla populace o 0,3 %.\n\n"}
{"id": "515043", "url": "https://cs.wikipedia.org/wiki?curid=515043", "title": "Explorer 23", "text": "Explorer 23\n\nExplorer 23 byla vědecká družice NASA, zaměřená na studium mikrometeoroidů a jejich účinků na systémy umělých kosmických těles. Patřila do série \"S-55\", kam patřily Explorer 13 a Explorer 16. Z této série šlo o poslední družici.\n\nStart se konal 6. listopadu 1964 na Wallops Island. Pomocí nosné rakety Scout X-1 byl Explorer 23 umístěn na nízkou oběžnou dráhu s perigeem 451 km a apogeem o 865 km. Družice pracovala po celou dobu své životnosti. Spojení bylo oficiálně ukončeno v listopadu 1965. Dráha družice se postupně snižovala až 29. června 1983 vstoupila do atmosféry a zanikla.\n\nKonstrukce byla téměř shodná s ostatními Explorery řady S-55. Tělo družice bylo tvořeno posledním stupněm rakety Scout kolem nějž byly umístěny detektory a přístrojové vybavení. Celková délka byla 2,34 metru, byla tedy delší než předchozí Explorery S-55. Průměr však měla stejný, 0,61 metru. Elektrická energie byla dodávána fotovoltaickými články. Po obvodu bylo umístěno několik sad detektorů mikrometeoroidů. Družice byla osazena téměř stejnými detektory jako předchozí družice S-55 (viz Explorer 13#Popis). Navíc zde byly umístěny dva kondenzátorové detektory. Účelem těchto detektorů bylo stanovit, zda má kosmické záření nějaký vliv na kondenzátory v elektrických obvodech ostatních detektorů. V laboratorních podmínkách bylo zjištěno, že se elektrony z kosmického záření mohou shromažďovat v kondenzátorech a vytvářet tak falešné impulzy. Během činnosti družice byly zaznamenány dvě vybití jednoho z kondenzátorů, druhý se nevybil ani jednou. Z těchto výsledků bylo stanoveno, že kosmické záření má zanedbatelný vliv na činnost ostatních detektorů.\n\n"}
{"id": "515049", "url": "https://cs.wikipedia.org/wiki?curid=515049", "title": "Bedřich Kamarýt", "text": "Bedřich Kamarýt\n\nBedřich Kamarýt (8. září 1831 Velešín – 21. května 1911 Deštná) byl katolický kněz českobudějovické diecéze, monsignor, malíř a spisovatel. Vytvořil na 2100 většinou náboženských obrazů pro kostely a kaple.\n\nNarodil se 8. září 1831 v jihočeském městečku Velešíně jako první ze čtyř dětí zámečníka Josefa Kamarýta a Anežky, rovněž rozené Kamarýtové. Za zmínku stojí, že také Bedřichův mladší bratr Jan se stal knězem. Původně chtěl být lékařem, ale již po roce studia na univerzitě ve Vídni opustil (mj. kvůli svému odporu k anatomii) a vstoupil do českobudějovického semináře. Poté, co se náhodně seznámil s jistým amatérským malířem se také začal intenzivně zabývat malbou náboženských témat. Učitelem mu byl posléze německý malíř Mücke, který zrovna v té době pobýval v Českých Budějovicích. Dne 23. července 1854 přijal ve svých 23 letech kněžské svěcení a téhož roku nastoupil jako kaplan v Hořepníku. Roku 1857 se mu poštěstilo – ještě jako hořepnickému kaplanu – navštívit s biskupem J. V. Jirsíkem Řím, což v té době bylo pro většinu katolíků jenom nesplnitelným snem. Biskup si mladého kněze oblíbil a měl pochopení pro jeho zálibu. Měl štěstí, že i na svých dalších působištích v Černovicích a Lidmani se ve volném čase mohl věnovat malbě. Již v Hořepníku maloval chrámové obrazy světců pro kostely a kaple a postupně se stal známým široko daleko. V roce 1865 byl ustanoven farářem v Deštné, kde působil 46 let, z toho více než 40 let jako děkan.\n\nJeho malířská tvorba je nesmírně rozsáhlá a odhaduje se na 2100 obrazů, v naprosté většině s církevními náměty. Jeho díla nacházíme především v kostelech a kaplích oblasti jižních a jihovýchodních Čech (Jindřichohradecko, Pelhřimovsko a Táborsko), ale některé obrazy dodal i na Moravu, do Rakouska a dokonce i do českých kostelů v USA díky kontaktu s českým knězem zde působícím, jihočeským rodákem Mons. Josefem Hessounem (obrazy v kostele sv. Jana Nep. v St. Louis byly zničeny spolu s budovou kostela roku 1896 větrnou smrští).\nStyl jeho maleb bychom mohli označit jako projev národního a náboženského romantismu. Byl ovlivněn produkcí 19. století, např. J. V. Hellichem, nazarény a především J. Führichem, kterého si dle svých slov vážil nejvíce. Kamarýt hojně kopíroval starší díla mistrů a neváhal určitá schémata opakovat i několikrát. Šlo mu především o pořízení důstojného posvátného oltářního obrazu, srozumitelného všem věřícím, nikoli o zvyšování vlastní prestiže. Z lokalit, v nichž dodnes můžeme vidět Kamarýtovy obrazy, jmenujme především kostely v Cetorazi, Deštné (mj. téměř celá výzdoba kaple sv. Jana Křtitele), Jindřichově Hradci (kostel sv. Václava), Kardašově Řečici (křížová cesta), Kostelní Radouni, Lidmani, Mnichu, Nové Cerekvi, Pacově, Pluhově Žďáru, Soběslavi, Strmilově (křížová cesta), Velešíně atd.\n\nS jeho nemocí ve stáří souvisí i jeho změna orientace na literární tvorbu, které se soustavně začal věnovat v 90. letech 19. století (pomineme-li jeho prvotinu Cesta do Říma, vydanou r. 1877). Jedná se o historické povídky situované do různých období, od nejstarších dob křesťanských (např. Setníci V. legie, 1893), přes středověk (z období křížových výprav povídka Bůh to chce, 1893) až po 17. stol. ( Kábové z Rybňan, 1893). S přepisováním a korekturami vydatně pomáhal kaplan P. František Šubrt, s nímž si děkan Kamarýt výborně rozuměl.\n\n"}
{"id": "515050", "url": "https://cs.wikipedia.org/wiki?curid=515050", "title": "Univerzita v Oslu", "text": "Univerzita v Oslu\n\nUniverzita v Oslu (norsky Universitetet i Oslo) je nejstarší a největší univerzita v Norsku, sídlí v hlavním městě Oslu. Byla založena roku 1811 a podle posledního dánsko-norského krále Frederika VI. nesla název \"Královská Fredrikova univerzita\". Současný název nese od roku 1939. Do roku 1946 byla jedinou norskou univerzitou. Má osm fakult.\n"}
{"id": "515058", "url": "https://cs.wikipedia.org/wiki?curid=515058", "title": "Alphonse Bertillon", "text": "Alphonse Bertillon\n\nAlphonse Bertillon ([bertijon], 24. dubna 1853, Paříž, Francie – 13. února 1914, Münsterlingen, Švýcarsko) byl francouzský policejní důstojník, který založil kriminalistickou metodu (\"bertillonáž\") pro evidenci a identifikaci pachatelů založenou na antropometrii, měření lidského těla.\n\nNěkteré jeho inovace jako standardizované fotografování pachatelů nebo systematické zdokumentování místa zločinu fotografií se používají v policejní práci dodnes.\n\nOmylu se ovšem dopustil v roli soudního znalce v Dreyfusově aféře — jeho chybný písmoznalecký posudek výrazně přispěl k Dreyfusovu odsouzení. Bertilloneho metoda analýzy písma byla v roce 1904 analyzována renomovanými matematiky (Henri Poincaré, Jean Gaston Darboux a Paul Émile Appell), kteří tuto metodu shledali zcela chybnou. \n\nBertillonův věhlas se odrazil i v kultuře. Dvakrát (v \"Psovi baskervillském\" a v \"Námořní smlouvě\") jej jako experta zmiňuje Sherlock Holmes. Jiný fiktivní hrdina, Arsène Lupin, využívá v povídce \"Útěk Arsène Lupina\" nedostatky Bertillonových antropometrických metod k tomu, aby unikl. Bertillonův systém využívá i detektiv Murdoch i v britsko-kanadském kriminálním seriálu Případy detektiva Murdocha\n\nBertillonovo zavedení antropometrie je dramaticky zpracováno ve třetím díle českého televizního seriálu Dobrodružství kriminalistiky.\n\n"}
{"id": "515062", "url": "https://cs.wikipedia.org/wiki?curid=515062", "title": "Spolužáci", "text": "Spolužáci\n\nSpolužáci (v anglickém originále The Class) je americký sitcom, který původně vysílala televizní stanice CBS v letech 2006 až 2007. Tvůrci seriálu jsou David Crane, jeden z tvůrců seriálu \"Přátelé\", a Jeffrey Klarik, scenárista seriálu \"Jsem do tebe blázen\".\n\nSeriál \"Spolužáci\" se točí okolo osmi lidí, kteří spolu před 20 lety chodili do třetí třídy. Jeden z nich Ethan Haas je všechny zve na party, která má oslavit jeho zasnoubení s ženou, co byla také jeho spolužačkou. Ta se s ním ale přede všemi na party rozejde, ostatní se pak ale začnou seznamovat. \"Mají oddělené životy, ale existuje pár vztahů, které existovaly předtím,\" řekl Klarik, \"V průběhu seriálu se ale vztahy vytvoří. Seriál sleduje jejich individuální životy - není tam jeden obývací pokoj, kde se scházejí.\"\nNápad na \"Spolužáky\" přišel, když tvůrci David Crane a Jeffrey Klarik uklízeli svůj suterén a objevili krabici se školními fotkami Davida Cranea a jeho spolužáků ze třetí třídy. Pár přemýšlel, co dělají dnes a jestli jsou spokojení se svými životy nebo ne. O seriál pak projevily zájem, díky dobré reputaci autorů, CBS, Fox a NBC. Nakonec vyhrála CBS.\n\nPrvní, kdo byl obsazen, byla v prosinci 2005 Lucy Punch jako Holly Ellenbogenová. Postupně byla do března 2006 známa jména zbylých hlavních postav. Někteří herci byli v té době ještě součástí jiných seriálů, např. Andrea Anders ve spin-off \"Přátel\" seriálu \"Joey\". Během následujících měsíců byla oznamována jména herců vedlejších rolí, např. Sara Gilbert byla obsazena do role manželky Richieho Velche Fern.\n\nSeriál byl od 18. září 2006 nasazen na pondělní 20. hodinu, před tím než na CBS vůbec viděli pilotní díl, pravděpodobně se tak stalo díky dobré reputaci tvůrců. Později byli \"Spolužáci\" přesunuti na 20:30 kvůli nízké sledovanosti (v témže roce sklízel úspěch nový seriál \"Jak jsem poznal vaši matku\") a sledovanost se velmi zlepšila. Vedení stanice si objednalo dalších 6 epizod, čímž vzrostl celkový počet na 19. První řada byla ukončena 5. března 2007.\n\nV Česku \"Spolužáky\" vysílala televizní stanice Prima Cool hned od začátku svého vysílání v dubnu 2009.\n\nDne 11. května 2007 napsal server Zap2lt, že \"Spolužáci\" byli zrušeni a mají být nahrazeni seriálem \"Nové trable staré Christine\". O pět dní později zrušení seriálu potvrdila i CBS, která jej nahradila seriálem \"Teorie velkého třesku\". Fanoušci se pak pokusili vedení CBS přimět k obnovení seriálu, ale to se jim nepodařilo.\n\nSeriál byl kritizován kvůli tomu, že všichni hlavní hrdinové jsou běloši, respektive žádný z nich není nebílý, a to ačkoli se seriál odehrává ve Filadelfii, kde bílá populace netvoří většinu. Tvůrci se bránili tím, že dvě z hlavních postav – dvojčata Lina a Kat Warblerovy – byly adoptovány korejskými rodiči (což nebylo v seriálu do jeho konce dokázáno) a že při psaní scénáře nepřemýšleli o barvě pleti hrdinů. Televizní publicistka Lisa de Moraes tomu nevěří, protože David Crane prý tuto výmluvu používá již od \"Přátel\".\n\n\"Spolužáci\" vyhráli People's Choice Awards v kategorii Oblíbená nová televizní komedie proti seriálům \"Studio 30 Rock\" a \"'Til Death\". Oba tyto seriály se dočkaly své druhé sezóny, na rozdíl od vítěze. Seriál také získal nominace na ceny Art Directors Guild a Emmy.\n"}
{"id": "515065", "url": "https://cs.wikipedia.org/wiki?curid=515065", "title": "Tadeusz Koc", "text": "Tadeusz Koc\n\nTadeusz Koc, později Tadeusz Kotz, (9. srpen 1913, Grabanów, Polsko - 3. června 2008, Collingwood, Kanada) byl polský důstojník letectva, nositel polského řádu Virtuti Militari 5. třídy, britského Distinguished Flying Cross a čtyřnásobný držitel Krzyże Walecznych.\n\nBěhem německého útoku na Polsko byl členem 161. stíhací eskadry s niž se účastnil bojů. Na německém soupeři vydobyl půl sestřelu těžké stíhačky Messerschmitt Bf 110. Dne 17. září sestřelil při průzkumu sovětský Polikarpov R-5 nedaleko Delatynu. Poté uprchl přes Rumunsko a Jugoslávii do Francie. Zde se přeškolil na francouzské letadla, avšak do bojů nad Francií již kvůli postupu Wehrmachtu nezasáhl a byl evakuován do Velké Británie. Celkem ve válce docílil 3 sestřelů, 3 dalších ve spolupráci a 3 pravděpodobně.\n"}
{"id": "515074", "url": "https://cs.wikipedia.org/wiki?curid=515074", "title": "Historie kryptografie", "text": "Historie kryptografie\n\nPrvní zmínky o technikách blížících se kryptografii (šifrování) jsou několik tisíc let staré. První období, klasická kryptografie, trvoalo přibližně do první poloviny 20. století a vyznačovalo se tím, že k šifrování stačila tužka a papír, případně jiné jednoduché pomůcky jako například Vigenèrův čtverec. Během první poloviny 20. století začaly vznikat různé sofistikované přístroje, které umožňovaly složitější postup při šifrování, například Enigma. Tím přibližně začalo druhé období, moderní kryptografie. V současnosti se k šifrování zpravidla nepoužívají specializované přístroje, ale počítače.\n\nSouběžně s kryptografie se vyvíjela kryptoanalýza, která se zabývá prolamováním šifer.\n\nDo 70. let 20. století uchovávaly a rozvíjely kryptografii především vlády, ale především díky vytvoření veřejného šifrovacího standardu DES a objevu asymetrické kryptografie se kryptografie dostala v těchto letech do veřejného sektoru.\n\nPrvní výskyt kryptografické metody je použití nestandardních hieroglyfů ve starověkém Egyptě přibližně v letech 4500 př. n. l. Dále některé hliněné tabulky z Mezopotámie vykazovaly známky šifrování, nejspíše se jednalo o nějaké recepty, které mohly být komerčně využitelné. Někteří hebrejští vzdělanci používali v letech 600–500 př. n. l. jednoduchou substituční šifru později známou pod jménem atbaš.\n\nAntičtí Řekové znali některé šifry. Sparta používala jednoduchou transpoziční šifru nazývanou skytalé. Další metoda byla vynalezena řeckým historikem Polybiosem: Polybiův čtverec. Také Římané používali některé jednoduché šifry, například klasickou Caesarovu šifru a její obměny (přibližně 50 let př. n. l.). Existují také zmínky o knize Římská vojenská kryptografie, ale bohužel se tato kniha ztratila.\n\nPravděpodobně nábožensky motivované rozbory textu Koránu vedly arabského matematika Alkinduse k objevu k jedné z nejzákladnějších technik kryptoanalýzy – frekvenční analýzy. Prakticky všechny šifry zůstaly touto klasickou frekvenční analýzou zranitelné až do objevení polyalfabetické šifry Leona Albertiho, které znemožnila použití jednoduché frekvenční analýzy díky použití dvou šifrových abeced namísto jedné, jako tomu bývalo zvykem u dřívějších šifer. Alberti je proto někdy nazýván „Otec západní kryptografie“ (v originále: „Father of Western Cryptology“). Johannes Trithemius ve svém díle \"Poligraphia\" objevuje „Tabula recta“. Tento objev je později znám jako Vigenèrův čtverec, což je zásadní součást Vigenèrovy šifry, kterou v 16. století vymyslel francouzský kryptograf a diplomat Blaise de Vigenère.\n\nAčkoliv bývá Alberti obvykle považován za objevitele polyalfabetických šifer, jeden z článků profesora Ibrahima Al-kadiho zmiňuje, že na základě objevených rukopisů Arabové znali a používali polyalfabetické šifry přibližně 500 let před Albertim.\n\nKolem roku 800 n. l. napsal arabský matematik Alkindus knihu o kryptografii s názvem \"Risalah fi Istikhraj al-Mu'amma\" (\"Rukopis o dešifrování zašifrovaných zpráv\"). V této publikaci popisuje prvotní techniky kryptoanalýzy, včetně polyalfabetické šifry, klasifikaci šifer, arabskou fonetiku a syntax jazyka a především jako první popisuje principy frekvenční analýzy, do které zahrnul i statistickou analýzu arabského jazyka jako je výskyt písmen a některé vztahy mezi písmeny.\n\nNa přelomu 14. a 15. století napsal egyptský matematik Ahmad al-Qalqashandi 14dílnou encyklopedii \"Subh al-a 'sha\", ve které byla část věnována právě kryptografii. Tyto texty pravděpodobně napsal Taj ad-Din Ali ibn ad-Duraihim ben Muhammad ath-Tha 'alibi al-Mausili, ale jeho vlastní publikace o kryptografii byly ztraceny. V encyklopedii byla popsána spousta šifer, jak některé substituční šifry, tak i transpoziční šifry a nejspíše zde byla poprvé popsána šifra s vícenásobnými záměnami u jednotlivých písmen. Také zde byla ukázka použití kryptoanalýzy, konkrétně frekvenční analýzy. Součástí byla i tabulka výskytu písmen v textu a skupiny písmen, které se za sebou nemohou objevit v textu.\n\nKryptografie v Evropě nabyla na významu především díky politice a náboženským revolucím. Během renesance se kryptografie velmi rozšířila v italských městských státech, přičemž některé tamější šifry vycházely z Albertiho polyalfabetické šifry. Tyto šifry ale nebyly tak silné, jak si její objevitelé mysleli, a pravidelně byly prolamovány. Tento přehnaný optimismus v kryptografii někdy zůstává i dodnes a představuje velký problém; je prakticky nemožné přesně určit, jak moc je kryptografický systém bezpečný či zranitelný. Protože není možné přesně změřit bezpečnost systému, odhady, případně i naděje, jsou v oblasti bezpečnosti šifer časté. Současné šifry například spoléhají na to, že P se nerovná NP. Pokud by někdo dokázal opak, tedy rovnost, bylo by to pro dnešní kryptografii smrtící. Kryptografie, kryptoanalýza, tajní agenti a zrada poslů hráli hlavní roli v případu Babington během vlády královny Alžběty I., která nechala popravit svou nevlastní sestru Marii Stuartovnu.\n\nMimo Evropu se od konce islámské Zlaté éry kryptografie příliš nevyvíjí, v Japonsku nebyla používána asi až do roku 1510. Pokročilé metody šifrování nebyly známy přibližně do roku 1860, kdy se Japonsko více otevřelo západu. Během dvacátých let 20. století polští námořní důstojníci pomohli Japonsku s vývojem dalších šifrovacích technik.\n\nPřestože má kryptografie dlouhou historii, až do 19. století se šifrování vyvíjelo spíše stylem ad hoc či pokus-omyl. Kryptografie v této době sestávala především z nasbíraných nepsaných pravidel či odhadů, jako například kryptografický spis Augusta Kerckhoffse z druhé poloviny 19. století. Edgar Allan Poe používal systematické metody k prolamování šifer ve čtyřicátých letech 19. století. O své schopnosti se zmínil ve filadelfském časopisu \"Alexander's Weekly (Express) Messenger\", očekávaje zašifrované texty. Nakonec se mu podařilo rozluštit téměř všechny došlé šifrové zprávy. Jeho úspěch otřásl veřejností na několik měsíců. Později napsal ke kryptoanalýze esej, která pomohla začínajícím britským kryptoanalytikům rozluštit německé kódy a šifry během první světové války.\n\nKryptografie byla také zapojena do popravy nizozemské tanečnice Mata Hari, která byla zároveň vojenskou špionkou. Roku 1917 ji prozradila slabá šifra, která se dostala do rukou Francouzům. Podobným případem se stala Dreyfusova aféra, při které měl ale Alfred Dreyfus více štěstí a nakonec byl zproštěn obžaloby za velezradu.\n\nV první světové válce se v Pokoji 40 (v originále „Room 40“) podařilo rozluštit německou tajnou námořní šifru, což hrálo důležitou roli v námořních událostech během války, zejména při odhalení několika průniků Němců do Severního moře. To nakonec vyústilo v bitvu u Dogger Banku a Bitvu u Jutska, kde britská flotila díky dešifrování německých zpráv vyplula nečekaně proti německé. Nejdůležitější událostí se ale nejspíše stalo dešifrování Zimmermannova telegramu, což zapříčinilo vstup tehdy neutrálních USA do války.\n\nV roce 1917 Gilbert Vernam navrhl šifru, která je dodnes známa jako Vernamova šifra; je jedinou šifrou, u které je proveden důkaz, že je nerozluštitelná. Princip spočívá v tom, že šifrujeme zprávu náhodným klíčem, který je stejně dlouhý jako zpráva. Díky tomu se během šifrování nevyskytuje žádné opakování, což bývá obvyklou slabinou většiny šifrovacích metod. Jeho objev vedl k rozvoji mechanických strojů, sloužících k šifrování.\n\nMatematické metody šifrování se před druhou světovou válkou rozmnožily kolem roku 1932, především díky William F. Friedmanově aplikaci statistiky na kryptoanalýzu a díky práci polského matematika Mariana Rejewskiho, který částečně prolomil německou Enigmu.\n\nI přestože mechanické a elektromechanické šifrovací stroje za druhé světové války byly nepraktické (manuální), velice hojně se využívaly. Za války bylo provedeno mnoho pokroků a vylepšení v oboru šifrování i dešifrování, vše bylo samozřejmě přísně utajeno. Veškeré informace z tohoto období byly odtajněny až po vypršení 50leté lhůty. Poté se pomalu otevřely britské i americké archivy, ze kterých se objevilo mnoho memoárů a článků.\n\nNěmci využívali v několika variantách elektromechanický stroj (s několika rotory), který vyvinuli ve známou Enigmu. Polský matematik Marian Rejewski v roce 1932 odvodil detailní strukturu německé Enigmy za použití omezené dokumentace od kapitána Gustava Bertranda z francouzské vojenské rozvědky. Jednalo se o největší průlom v oboru dešifrování za tisíc let a více (dle historika Davida Kahna). Rejewski a jeho kolegové ze šifrovacího oddělení ( ) pokračovali ve čtení Enigmy a snažili se držet krok s evolucí německých komponent a šifrovacích postupů. Ve Varšavě, kde se 25. června 1939 už schylovalo k válce, byli zasvěceni do tajů dešifrování Enigmy francouzští a britští zástupci zpravodajských služeb.\n\nBrzy po německé invazi do Polska byl celý personál šifrovacího oddělení evakuován na jihovýchod. Jakmile Sovětský svaz napadl Polsko z východu, přešli do Rumunska. Odtud se dostali do Paříže a v její blízkosti pokračovali v prolamování Enigmy. Spolupracovali s britskými kryptology v Bletchley parku, čímž dešifrování urychlili. Za urychlením stálo mnoho šachových mistrů a matematiků, například Gordon Welchman, Max Newman a Alan Turing (koncepční zakladatel moderní výpočetní techniky). Úspěchy v dešifrování samozřejmě zaznamenávalo i Německo. Největším úspěchem bylo prolomení Námořní šifry č. 3 ( ), což mělo za následek sledování a následné potopení celého konvoje v Atlantiku. Jenom díky Ultra (šifrovací informace získané z německého signálu) bylo ministerstvo námořnictví přesvědčeno ke změně šifrovacích kódů. Na konci války dne 19. dubna roku 1945 hlavní britští vojenští důstojníci uvedli, že by nikdy nemohli odhalit prolomení německé Enigmy, protože by to poraženým nepřátelům dalo šanci říct: „We are not well and fairly beaten.“ (\"Nebyli jsme dobře a spravedlivě biti\").\n\nKryptologové z námořnictva Spojených států amerických (US NAVY) ve spolupráci s britskými a holandskými kolegy po roce 1940 pronikli do několika japonských námořních šifrovacích systémů. Jeden z nich, JN-25, skvěle vedl k vítězství USA v bitvě u Midway, přičemž Japonsko toto šifrování stále používalo, o prolomení vůbec nic nevěděli. Americké vojenské skupině SIS (signální zpravodajská služba) se podařilo prolomit japonský nejvyšší bezpečnostní systém, elektromechanický krokovací přepínač, ještě před začátkem války. Američané ho nazvali \"Purple Code\". Američané se odkazovali na informace získané z kryptoanalýz, zejména ze zmiňovaného \"Purple Code\", projekt těchto analýz nazvali \"Magic\". Britové případně využívali \"Ultra\" pro získávání informací z kryptoanalýz, které odposlouchávaly zabezpečený přenos zpráv hned několika druhy Enigmy. Dříve se britské \"Ultra\" říkalo \"Bonifác\", jednalo se o krycí jméno z důvody případné zrady. Nepřítel by se pak domníval, že zdrojem je jeden agent.\n\nTaké německá armáda nasadila několik mechanických pokusů o Vernamovu šifru. Bletchley park je nazval FISH šifrováním (proudová šifra). Max Newman se svými kolegy vytvořil a následně dodal prolamovací zařízení Heath Robinson a první digitální programovatelný počítač nazvaný Colossus, který měl pomoci při kryptoanalýzách. Německé ministerstvo zahraničí začalo používat Vernamovu šifru v roce 1919, některé z těchto přenosů byly přečteny v druhé světové válce částečně jako výsledek oživení některých klíčových materiálů v Jižní Americe, které zde byly bez dostatečné péče německého kurýra.\n\nJaponské ministerstvo zahraničí používalo místní elektronický krokový přepínač založený na systému Purple Code a také používalo několik podobných strojů pro \"upevnění\" v japonských velvyslanectvích. Jedním z nich byl Američany nazván M-stroj (M-machine), další byl označen jako Červený (Red). Všechny byly nakonec \"zničeny\" spojenci.\n\nSpojenecké šifrovací stroje používané ve druhé světové válce včetně britského TypeX a amerického SIGABA (oba byly elektromechanickými rotory vyrobenými ve stejném duchu Enigmy s vylepšeními. Ani není známo, jestli je během války někdo prolomil. Poláci používali stroje Lacida, ale zjistila se jejich menší bezpečnost (díky polským kryptografům v Británii) a z tohoto důvodu se přestaly používat. Američtí vojáci v poli používali stroj M-209 a ještě jejich příbuzný M-94, který byl méně bezpečný. Britští agenti z SOE (výkonné zvláštní operace) z počátku používali tzv. básnické šifry (zapamatované básně sloužily jako šifrovací a dešifrovací klíče). Později ve válce přešli na Vernamovu šifru.\n\nŠifra VIC, používána minimálně do roku 1957 ve spojení se špionským kruhem Rudolfa Abela, byla velice komplexní ruční šifra. Je označována za nejkomplikovanější známou šifru používanou sověty podle Davida Kahna v knize Kahn on Codes. Dešifrováním sovětských šifer se zabýval projekt Venona ( ), ve kterém spolupracovali Američani a Britové.\n\nOd dob druhé světové války se kryptografie a kryptoanalýza staly především matematickými úlohami. Díky široké dostupnosti dostatečně výkonných počítačů a celosvětové síti Internet coby média, se především kryptografie stala běžně využívaným nástrojem a není již nadále spolu s kryptoanalýzou výsadou jednotlivých vlád, nebo podobně velkých společností.\n\nÉru moderní kryptografie započal Claude Shannon, který je pravděpodobně otcem matematické kryptografie, díky práci, kterou vykonal v průběhu druhé světové války v oblasti zabezpečení komunikace. V roce 1949 publikoval v článek \"Communication Theory of Secrecy Systems\".\n\nV polovině 70. let byly dva hlavní veřejné vývoje (pokroky). Prvním bylo zveřejnění návrhu symetrické šifry DES (Data Encryption Standard). Navrhovaná šifra byla předložena výzkumné skupině v IBM pozvaných Národním institutem standardů a technologií ve snaze vyvinout zabezpečené elektronické komunikační zařízení pro podniky, jako jsou banky a jiné velké finanční organizace. Po poradenství a modifikacích od NSA, která pracovala v zákulisí, byla šifra v roce 1977 přijata a zveřejněna jako federální standard zpracování informací (FIPS), nyní FIPS 46-3. DES byla první veřejně přístupná šifra „požehnaná“ vnitrostátním subjektem, jakým je NSA. Vydání své specifikace podle NBS podnítil rozmach veřejného a akademického zájmu v kryptografii.\n\nV roce 2001, kdy NIST oznámil FIPS 197, byla stárnoucí DES nahrazena za AES (symetrická bloková šifra). Po otevřeném výběrovém řízení NIST vybral Rijndael (původní název šifry AES) předložený dvěma belgickými kryptografy. DES a její bezpečnější varianty (například Triple DES) se dnes stále ještě používají. Byly začleněny do mnoha národních a organizačních norem. Nicméně, jejich 56bitová verze byla prokázána za nedostatečnou formu ochrany proti útoku hrubou silou. Jeden takový útok provedla skupina občanských práv Electronic Frontier Foundation v roce 1997 a podařilo se šifru prolomit za 56 hodin. Z tohoto důvodu je použití přímého šifrování DES bezesporu nebezpečné pro použití v nových konstrukcích kryptografických systémů. Veškeré zprávy odeslané od roku 1976 za využití DES byly také ohroženy. Bez ohledu na vlastní kvality DES byl klíč o velikosti 56 bitů shledán za příliš malý už dříve, nejvíce tuto myšlenku prosazoval Whitfield Diffie. Dokonce bylo podezření, že vládní organizace měly dostatečný výkon na prolamování DES zpráv.\n\nNásledující vývoj v roce 1976 byl možná ještě důležitější, jelikož v podstatě změnil způsob, jakým kryptografické systémy fungovaly. Touto změnou byla publikace článku \"New Directions in Cryptography\" (tj. Nové směry v kryptografii), jehož autory byli Whitfield Diffie a Martin Hellman, ve kterém byla představena zcela nová metoda distribuce šifrovacích klíčů. Metoda Diffie-Hellman řeší jeden z palčivých problémů šifrování, kterým je bezpečný přenos šifrovacího klíče protistraně. To vedlo k takřka okamžité reakci v podobě vývoje nových algoritmů pro šifrování, které využívají asymetrickou kryptografii.\n\nV té době využívaly všechny moderní šifrovací algoritmy symetrickou kryptografii, kde je stejný šifrovací klíč použit jak u odesílatele k zašifrování tajné zprávy, tak u příjemce této zprávy pro její dešifrování. Všechny elektromechanické šifrovací přístroje používané v době druhé světové války pracovaly na tomto principu, stejně jako již dávno před nimi Caesarova šifra, nebo Atbaš a další, v historii používané šifry. Klíč, pomocí kterého je tajná zpráva zašifrována, musí být nějakým způsobem předán spolu se zašifrovanou zprávou a nesmí se při tom dostat do nepovolaných rukou.\n\nJe nezbytné, aby byl šifrovací klíč předán mezi komunikujícími stranami nějakou zabezpečenou cestou (běžně užívaný termín je „po bezpečném kanálu“), například důvěryhodnou osobou, která jej přenese v kufříku připevněném k zápěstí, osobním kontaktem, nebo spolehlivým poštovním holubem. Požadavek na bezpečný přenos klíče je netriviální a stává se neudržitelným s rostoucím počtem zúčastněných v šifrované komunikaci, nedostatkem bezpečných kanálů pro přenos klíče, nebo, jak je v oblasti šifrování zvykem, při časté obměně klíče. Zejména pokud má být komunikace bezpečná pro každého účastníka, je třeba dalšího šifrovacího klíče pro každý možný pár účastníků. Způsobu šifrování, kdy obě komunikující strany používají stejný klíč, se říká symetrická kryptografie. Metoda Diffie-Hellman (její následná vylepšení, nebo varianty) učinila práci s těmito šifrovacími systémy mnohem jednodušší a především bezpečnější.\n\nNa rozdíl od symetrické kryptografie, asymetrická kryptografie používá pár matematicky spojených klíčů. Zprávu zašifrovanou jedním klíčem z páru, pak umožňuje dešifrovat ten druhý. Některé algoritmy, nikoliv však všechny, navíc mají tu vlastnost, že není možné zjistit jeden z klíčů za znalosti toho druhého jinou cestou, než je metoda pokus omyl. Takový algoritmus je pak znám jako systém kryptografie s veřejným, popřípadě asymetrickým klíčem. Pokud použijeme takový algoritmus, potřebujeme pouze jeden pár klíčů pro každého účastníka komunikace. Označíme-li jeden z klíčů v páru za privátní (bude za všech okolností udržován tajný), a ten druhý za veřejný (často dostupný všem), není třeba žádného bezpečného kanálu pro přenos klíče. Dokud je privátní klíč tajný, může být veřejný klíč veřejně znám, a to bez narušení bezpečnosti. Pár klíčů je tak možné používat až neomezeně dlouhou dobu bez nutnosti obměny.\n\nAby mohli dva uživatelé komunikovat bezpečně, s využitím algoritmu s asymetrickým klíčem, skrze nebezpečný kanál, potřebuje každý z uživatelů svůj vlastní veřejný a privátní klíč, a také veřejný klíč toho druhého. Mějme následující příklad: Alice a Bob mají oba svůj vlastní pár klíčů, který užívají celé roky při komunikaci s ostatními uživateli. Na začátku komunikace si Alice s Bobem vymění své veřejné klíče, v tuto chvíli nešifrovaně. Alice poté zašifruje zprávu svým privátním klíčem a výsledek zašifruje ještě jednou, tentokrát ale použije Bobův veřejný klíč. Tato dvojitě zašifrovaná zpráva je odeslána Bobovi v podobě digitálních dat. Bob zprávu přijme jako proud bitů a dešifruje jí nejdříve svým privátním klíčem, a poté veřejným klíčem Alice. Pokud je výsledkem čitelná zpráva, může si být Bob jistý, že zpráva přišla od někoho, kdo zná privátní klíč Alice (pravděpodobně ona sama, pokud nakládá se svým privátním klíčem opatrně), a že kdokoliv, kdo by naslouchal jejich komunikaci, by potřeboval Bobův privátní klíč k tomu, aby si zprávu mohl dešifrovat a přečíst.\n\nAlgoritmy asymetrické kryptografie jsou efektivní díky jednocestným funkcím, což jsou funkce, které potřebují relativně malý výpočetní výkon k výpočtu výsledku, ale obrovské množství výkonu pro zjištění původního vstupu. Klasickým příkladem jednocestné funkce je násobení velmi vysokých prvočísel. Je velmi snadné vynásobit dvě velmi velká prvočísla, avšak rozklad součinu na činitele je velmi obtížný. Z matematické povahy jednosměrných funkcí, je ze všech možných klíčů vhodný pouze malý zlomek s danou délkou, a tak vyžadují algoritmy asymetrické kryptografie velmi dlouhé klíče, aby se dosáhlo stejné úrovně bezpečnosti, jakou poskytují algoritmy symetrické kryptografie při kratších klíčích. Nutnost vygenerovat pár klíčů a provádění operací šifrování a dešifrování, činí algoritmy asymetrické kryptografie výpočetně náročnými v porovnání s většinou algoritmů, které používají symetrickou kryptografii. Jelikož mohou algoritmy symetrické kryptografie často využívat jakoukoliv sekvenci (náhodných, nebo alespoň nepředvídatelných) bitů jako klíč, je možné generovat jednorázový klíč pro krátkodobé použití, například relaci. Často se využívá asymetrická kryptografie a dlouhého asymetrického klíče za účelem bezpečné výměny jednorázového symetrického klíče, který je kratší, ale zachovává při tom stejnou sílu šifrování. Pomalejším asymetrickým algoritmem se zašifruje symetrický klíč relace a algoritmus symetrické kryptografie pak šifruje zbytek zprávy.\n\nAsymetrická kryptografie, metoda výměny klíče Diffie-Hellman a nejznámější z algoritmů využívajících veřejný a privátní klíč (obvykle nazýván RSA algoritmus), byly podle všeho nezávisle vynalezeny v britské zpravodajské službě, ještě před veřejným publikováním práce Diffieho a Hellmana v roce 1976. \"GCHQ\" (\"Government Communications Headquarters\", přeloženo jako Centrála vládního spojení), vydala dokumenty, podle kterých vyvinula kryptografii s veřejným klíčem právě před Diffiem a Hellmanem. V 60. a 70. letech vzniklo v \"GCHQ\" několik tajných dokumentů, které popisovaly schémata v podstatě identická s šifrou RSA a metodou výměny klíče Diffie-Hellman v letech 1973 a 1974. Některé z těchto dokumentů byly publikovány a jejich autoři (James H. Ellis, Clifford Cocks a Malcolm J. Williamson) zveřejnili (části) své práce.\n\nVývoj v 70. letech zlomil takřka monopolní postavení vládních organizací na poli velmi kvalitního šifrování (viz kniha „Crypto“, jejímž autorem je Steven Levy). Bylo to vůbec poprvé, kdy měly mimovládní organizace přístup k šifrování, které nemohl nikdo žádným jednoduchým způsobem prolomit, a to ani vláda, což takřka okamžitě vyvolalo značnou kontroverzi, která trvá dodnes. V mnoha zemích je například export kryptografických zařízení předmětem restrikcí. Až do roku 1996 byl export takových zařízení s klíčem delším než 40 bitů (příliš krátký, než aby představoval výraznou překážku pro zkušeného útočníka) z území Spojených států amerických striktně omezován. V roce 2004 volal bývalý ředitel FBI Louis Freeh, který svědčil před Národní komisí pro teroristické útoky na Spojené státy, po nových zákonech proti veřejnému užívání šifrování.\n\nJeden z nejvýznamnějších zastánců silného šifrování pro veřejnost byl Phil Zimmermann. Napsal a v roce 1991 vydal PGP (\"Pretty Good Privacy\", přeloženo jako Celkem slušné soukromí), vysoce kvalitní šifrovací program. Ve chvíli, kdy se cítil ohrožen legislativou, která zvažovala nutnost zavedení zadních vrátek ve všech kryptografických produktech vyvíjených ve Spojených státech, vydal freeware verzi PGP. Krátce po vydání PGP ve Spojených státech bylo vydáno také pro zbytek světa a Ministerstvo spravedlnosti Spojených států amerických odstartovalo dlouhé vyšetřování Zimmermanna pro údajné porušení restrikcí pro export kryptografických systémů. Případ byl nakonec uzavřen a freeware distribuce PGP se tak šířila po celém světě, až se PGP nakonec stalo otevřeným Internetovým standardem (, popřípadě OpenPGP).\n\nModerní šifry, jako například AES a další, kvalitnější asymetrické šifry, jsou považovány za nepřekonatelné. Došlo ale k několika důležitým kryptoanalytickým průlomům do nasazených systémů, které trpěly špatným návrhem, popřípadě implementací. Zatím nebylo dokázáno, že by matematický základ kryptografie s veřejným klíčem byl neprolomitelný, v budoucnu by tak mohla nějaká matematická analýza vést k označení systémů založených na principu veřejného klíče za nebezpečné.\n\nNěkteré události v historii kryptografie měly také výrazný vliv na celý svět. Například Zimmermannův telegram, díky kterému vstoupila do té doby neutrální USA do první světové války nebo rozluštění Enigmy, což způsobilo, že spojenci mohli téměř po celou druhou světovou válku odposlouchávat německou válečnou komunikaci.\n"}
{"id": "515076", "url": "https://cs.wikipedia.org/wiki?curid=515076", "title": "Estadio Mestalla", "text": "Estadio Mestalla\n\nEstadio Mestalla je fotbalový stadion předního celku španělské Primera división Valencia CF. Je pověstný svými strmými tribunami, které vytvářejí nenapodobitelné fotbalové prostředí.\n\nStadion byl otevřen 20. května 1923 přátelským utkáním, ve kterém se proti sobě postavily dva valencijské celky Valencia CF a Levante. Nahradil tak dosluhující stánek Algirós, který byl prvním útočištěm klubu. Původně byl stadion postaven pro 17 000 diváků, což ale dlouho nestačilo a už v roce 1927 byla kapacitě navýšena na 25 000.\n\nAni v této podobě však dlouho nevydržel, protože v roce 1936 v zemi vypukla občanská válka a stadion sloužil jako soustřeďovací tábor a odpadní skladiště. Byl velmi poškozen, po konci nepokojů v roce 1939 zůstaly vlastně jen pozemek a rozbořené tribuny.\n\nV následujícím desetiletí vyhrál tým své první tři tituly ve španělské lize a navíc 2 triumfy v španělském poháru. Tyto úspěchy výrazně posloužily jako podpora pro obnovu Mestally.\n\nV padesátých letech se Mestalla dočkala největší přestavby. Jejím cílem bylo další navýšení kapacity na 45 500 diváků. Tento sen téměř překazila povodeň v říjnu roku 1957, kdy se z břehů vylila řeka Turia. Mestalla povodeň nejen přečkala a dočkala se dokončení stavebních úprav, ale v roce 1959 bylo na stadionu vybudováno umělé osvětlení.\n\nV šedesátých letech zůstal stadion beze změn, zatímco klub začal ukazovat svou sílu i na evropské scéně. 15. září 1961 odehrála Valencia na stadionu Mestalla první oficiální zápas se zahraničním klubem, kterým byl Nottingham Forest. Od roku 1969 do roku 1994 nesl stadion název podle bývalého presidenta klubu Luise Casanovy Gilera, který klub vedl na konci třicátých let.\n\nV roce 1971 vyhrál klub svůj 4. španělský titul. Rok nato představil zadní zastřešení, které se skládalo z kanceláře avantgardního stylu a také síně slávy, která držela původní vlajku klubu. V letě 1973 nahradila 14 řad k stání za oběma brankami místa k sezení, což znamenalo zvýšeni komfortu a přizpůsobení novým trendům. Management Valencie začal uvažovat o možnosti přestěhování klubu ze současného místa na okraj města, ale nakonec byl projekt zamítnut a o několik let později, v roce 1978 byla Mestalla zrekonstruována kvůli pořádání Mistrovství světa 1982.\n\nV současné době probíhá výstavba nového stadionu pro 75 000 diváků Nou Mestalla, kam by se měl klub přestěhovat v průběhu sezony 2009/2010. 26. května 2008 došlo k tragické události, když po pádu lešení zahynuli 4 stavaři.\n"}
{"id": "515077", "url": "https://cs.wikipedia.org/wiki?curid=515077", "title": "Ager", "text": "Ager\n\nAger je řeka v Horních Rakousích; vytéká z jezera Attersee u Schörfling am Attersee a Seewalchen am Attersee a ústí jako hraniční řeka mezi obcemi Lambach a Stadl-Paura do Traunu.\nNázev Ager se vysvětluje odvozením od keltského \"Agria\", což znamená „rychle se ženoucí“ - důkaz dřívějšího prudkého toku řeky.\nŘeka vznikla táním mohutného ledovce oteplováním koncem doby ledové.\nV poválečné době byl Ager nejrůznějšími průmyslovými odpady značně znečištěný. Dnes po vybudování několika čistíren odpadních vod se Ager změnil k lepšímu.\n\nMimo Attersee odvodňuje Ager také Mondsee, Zellské jezero (Zeller See či Irrsee) a Fuschlsee, které jsou nyní relativně krátkými potoky propojeny.\n\n"}
{"id": "515079", "url": "https://cs.wikipedia.org/wiki?curid=515079", "title": "Acida", "text": "Acida\n\nSlovo Acida z může mít více významů:\n"}
{"id": "515087", "url": "https://cs.wikipedia.org/wiki?curid=515087", "title": "Lahavot ha-Bašan", "text": "Lahavot ha-Bašan\n\nLahavot ha-Bašan ( , doslova \"„Bašánské Plameny“\" - podle biblického regionu „Bášan“ zmiňovaného například v Knize Jozue 13, 11 a dříve mylně identifikovaného s Golanskými výšinami, Lahavot HaBashan, v oficiálním seznamu sídel Lahavot HaBashan) je vesnice typu kibuc v Izraeli, v Severním distriktu, v oblastní radě ha-Galil ha-Eljon (Horní Galilea).\n\nLeží v nadmořské výšce 88 metrů na pomezí Chulského údolí a Golanských výšin v Horní Galileji, nedaleko horního toku řeky Jordán a přibližně 28 km severně od břehů Galilejského jezera. Na severním okraji vesnice ústí do řeky Jordán vodní tok Nachal Orvim. Nedaleko od něj severním směrem se pak do prostoru bývalého Chulského jezera vlévá i tok Nachal Jardinon.\n\nVesnice se nachází přibližně 40 km severoseverovýchodně od Tiberiady, přibližně 145 km severovýchodně od centra Tel Avivu a přibližně 70 km severovýchodně od centra Haify. Je situována v zemědělsky intenzivně využívaném pásu. Lahavot ha-Bašan obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách přibližně 12 km severovýchodním směrem.\n\nLahavot ha-Bašan je na dopravní síť napojen pomocí lokální silnice číslo 918, která severojižním směrem sleduje tok Jordánu. Z ní zde směrem k západu odbočuje lokální silnice číslo 977.\n\nLahavot ha-Bašan byl založen v roce 1945. K slavnostnímu založení došlo 2. listopadu 1945 ve výroční den vydání Balfourovy deklarace. Šlo zároveň o výraz protestu proti takzvané Bílé knize z roku 1939, kterou Britové omezovali židovské přistěhovalectví do tehdejší mandátní Palestiny. Prvními osadníky byla skupina sionistických aktivistů, kteří se již od roku 1940 připravovali v jiných kibucech na zřízení vlastní zemědělské komunity, kterou doplnili mladí Židé přistěhovalí z Polska a Německa.\n\nOsadníci zde nejprve odpracovali celkem  pracovních dnů odvodňováním zdejší krajiny a přípravou půdy. Teprve pak se roku 1947 nastěhovali do trvalých obydlí. Zpočátku se uvažovalo o radikálně kolektivistém řešení, kdy měl celý kibuc sestávat ze dvou velkých budov. V jedné by bylo společné bydlení, v druhé úřadovny, kanceláře a společenské místnosti. Projekt ale nebyl z finančních důvodů realizován.\n\nRoku 1949 měl kibuc (tehdy nazývaný Ma'ale ha-Bašan) 25 obyvatel a rozkládal se na ploše 4000 dunamů (4 km²).\n\nBěhem války za nezávislost v roce 1948 v okolí obce, v prostoru Horní Galileje, probíhaly četné boje. Během 50. a 60. let 20. století vesnice čelila opakovanému ostřelování ze syrské strany hranice, která tehdy probíhala nedaleko odtud. Ostřelování skončilo až po šestidenní válce roku 1967, kdy Izrael dobyl Golanské výšiny.\n\nKibuc prošel privatizací a jeho členové jsou odměňováni podle skutečně vykonané práce. V Lahavot ha-Bašan fungují zařízení předškolní péče. Základní a vyšší školství jsou k dispozici v okolních větších obcích. V kibucu je obchod se smíšeným zbožím, zubní ordinace, sportovní areály, veřejná knihovna a poštovní úřad.\n\nObyvatelstvo Lahavot ha-Bašan je sekulární. Podle údajů z roku 2014 tvořili naprostou většinu obyvatel Lahavot ha-Bašan Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 844 lidí. Během roku 2014 vzrostla populace o 6,0 %.\n\n"}
{"id": "515095", "url": "https://cs.wikipedia.org/wiki?curid=515095", "title": "Reedová", "text": "Reedová\n\nReedová [\"rídová\"] je přechýlená verze příjmení Reed a jejími nositelkami jsou mimo jiné:\n\n"}
{"id": "515107", "url": "https://cs.wikipedia.org/wiki?curid=515107", "title": "Ne'ot Mordechaj", "text": "Ne'ot Mordechaj\n\nNe'ot Mordechaj ( נְאוֹת מָרְדְּכַי, doslova „\"Mordechajovy pastviny\"“, Ne'ot Mordechai, v oficiálním seznamu sídel Ne'ot Mordekhay) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 70 metrů v Chulském údolí v Horní Galileji, nedaleko horního toku řeky Jordán a cca 30 kilometrů severně od břehů Galilejského jezera.\n\nVesnice se nachází cca 42 kilometrů severně od Tiberiasu, cca 142 kilometrů severovýchodně od centra Tel Avivu a cca 68 kilometrů severovýchodně od centra Haify. Je situována v zemědělsky intenzivně využívaném pásu. Neot Mordechaj obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 15 kilometrů východním směrem.\n\nNe'ot Mordechaj je na dopravní síť napojen pomocí lokální silnice číslo 977, která na západ od vesnice ústí do dálnice číslo 90.\n\nNe'ot Mordechaj byl založen v roce 1946. K slavnostnímu založení došlo 2. listopadu 1946, v den výročí vydání Balfourovy deklarace. Nová osada byla pojmenována podle Mordechaje Rozovského - sionistického předáka z Argentiny. Prvními obyvateli byli Židé přistěhovalí z Československa, Rakouska a Anglie. Ti už roku 1940 utvořili skupinu nazvanou Ga'aton (געתון), která v přípravném táboře poblíž města Naharija trénovala na založení vlastní zemědělské vesnice.\n\nKrátce po vzniku vesnice v roce 1946 byli zabiti dva členové zakladatelské skupiny, Šlomo ben Jehuda (שלמה בן-יהודה) a Šlomo Bentov (שלמה בנטוב). Byl tu podle nich pojmenován most, který překračuje řeku Jordán na severním okraji obce (lokální silnice 977), nazvaný Most Šlomo. V prvních letech čelili obyvatelé izolaci v obklopení nepřátelskými arabskými vesnicemi. Tu zesiloval ještě fakt, že hlavní tok Jordánu tehdy vedl západně od vesnice, která ta byla osamělou a dopravně těžko přístupnou výspou na jeho pravém břehu. Během války za nezávislost v roce 1948 v okolí obce, v prostoru Horní Galileje, probíhaly četné boje. Děti byly v této době z kibucu evakuovány.\n\nRoku 1949 měl kibuc 25 obyvatel a rozkládal se na ploše 450 dunamů (0,45 kilometrů čtverečních). V 50. letech 20. století se krajina jižně od Ne'ot Mordechaj proměnila vysušením převážné části Chulského jezera na rovinatou zemědělskou oblast. Roku 1954 přibyla do kibucu další skupina osadníků, tentokrát Židů z Argentiny.\n\nKibuc prošel privatizací a jeho členové jsou odměňováni podle odvedené práce. Místní ekonomika je založena na zemědělství a na průmyslu. Funguje zde obuvnická firma Teva Naot. V Ne'ot Mordechaj fungují zařízení předškolní péče. Základní a vyšší školství jsou k dispozici v okolních větších obcích. V kibucu je obchod se smíšeným zbožím, zubní ordinace, sportovní areály a veřejná knihovna.\n\nObyvatelstvo Ne'ot Mordechaj je sekulární. Podle údajů z roku 2014 tvořili naprostou většinu obyvatel Neot Mordechaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 544 lidí. Během roku 2014 populace stoupla o 0,0 %.\n\n"}
{"id": "515121", "url": "https://cs.wikipedia.org/wiki?curid=515121", "title": "Bitva u Oriamendi", "text": "Bitva u Oriamendi\n\nBitva u Oriamendi bylo ozbrojené střetnutí mezi karlisty a vládním vojskem, odehrávající se 16. března 1837 pod kopcem Oriamendi nedaleko San Sebastiánu.\n\nPo neúspěšném obléhání Bilbaa karlisty z konce roku 1836 přešly vládní síly do protiofenzívy. Do pohybu se daly tři armády generálů Sarsfielda, Espartera a Lacyho Evanse z britské legie. Povstalci byli zatlačeni do pevností Santa Bárbara a Hernani, avšak po příchodu posil se vydali znovuobsadit Oriamendský kopec. Zde se střetli s vládním vojskem. Podařilo se jim narušit nepřátelské pozice, Evansova legie se dala na útěk a ostatní generálové byli nuceni ustoupit.\n"}
{"id": "515126", "url": "https://cs.wikipedia.org/wiki?curid=515126", "title": "Longue durée", "text": "Longue durée\n\nLongue durée [\"long dyré\"] (franc.; něm. \"lange Dauer\"), doslova \"dlouhé trvání\", znamená historické procesy, které lze pozorovat a pochopit jen ve velmi dlouhém časovém měřítku. Zároveň je to program historického bádání, které si všímá především takových velmi pomalých, ale důležitých vývojových procesů a strukturálních změn. \n\nVýraz vznikl mezi historiky školy Annales kolem Fernanda Braudela. Podle členů školy Annales má být historická věda zdůvodňována strukturalisticky. V dějinách lze podle tohoto konceptu rozlišit právě tři časové roviny:\n\n1. Podle vlastního smyslu \"Longue durée\" se základní politické, hospodářské a společenské struktury mění jen velmi pomalu, nebo dokonce vůbec ne. Jako příklady se uvádějí třeba dynastie egyptských panovníků (faraonů), feudalismus, nebo skutečnost, že Barcelona leží na pobřeží Španělska. Tato rovina se v tomto konceptu považuje za nejdůležitější, neboť jako první vytváří předpoklady a vysvětlení pro zbývající dvě vrstvy. \n\n2. Konjunktury: tímto termínem se například označují hospodářská kolísání a cykly konjunktury, které se udály v delším časovém úseku, během let a desetiletí. Příkladně by se mohlo jednat o Zlatý věk Holandska nebo o světovou hospodářskou krizi ve 30. letech 20. století. \n\n3. Poslední rovinu tvoří dějiny událostí, jak je zaznamenává kronikář a historik nachází v archivních dokumentech. Zde nalezneme události politické, např. zavádění zákonů, změny jednotlivých vlád, vyslovení nedůvěry vládě, které se udávají zpravidla v časovém rámci dnů a týdnů, někdy i hodin. Historikové školy Annales považují tuto rovinu za nejméně závažnou.\n\n"}
{"id": "515130", "url": "https://cs.wikipedia.org/wiki?curid=515130", "title": "James", "text": "James\n\nJames (česky Jakub) je v anglicky mluvících zemích běžné křestní jméno, zkracované jako \"Jim\" nebo \"Jimmy\".\n\n\n"}
{"id": "515132", "url": "https://cs.wikipedia.org/wiki?curid=515132", "title": "Šáhova mešita", "text": "Šáhova mešita\n\nŠáhova mešita (persky: مسجد امام , Masdžed-e Emám), též známá jako mešita Imáma Chomejního, leží na severní straně náměstí Nakš-e džahán v Isfahánu v Íránu. Šáhova mešita patří mezi nejznámější a nejvýznamnější perské Islámské stavby v Íránu.\n\nStavba mešity započala roku 1611 a stavba je obložena modrými lesklými obklady a kaligrafickými nápisy. Minarety mešity jsou vysoké 42 metrů, portál sahá do výšky 27 metrů, cibulová kopule do výšky 54 metrů. Mešita je zvláštní svou polohou k náměstí, s jehož stranou svírá úhel 45°. Vstupní portál totiž dle pravidel Islámu musí směřovat k Mekce.\nMešita je spolu s náměstím Nakš-e džahán zapsána do UNESCO.\n"}
{"id": "515141", "url": "https://cs.wikipedia.org/wiki?curid=515141", "title": "Sojuz T-6", "text": "Sojuz T-6\n\nSojuz T-6 byla sovětská kosmická loď řady Sojuz, která v roce 1982 letěla k orbitální stanici Saljut 7. Na palubě lodi ke stanici přiletěli členové první sovětsko-francouzské posádky Vladimir Džanibekov, Alexandr Ivančenkov a Jean-Loup Chrétien.\n\nČlenové posádky Sojuzu T-6 pracovali na připravených experimentech na kosmické stanici a po týdnu úspěšně přistáli 2. července 1982 v Kazachstánu.\n\n\n\nStart lodi proběhl 24. června 1982 v 16:29:48 UTC z kosmodromu Bajkonur v Kazašské SSR. Sojuz T-6 se dostal na oběžnou dráhu a po samostatném letu a několika úpravách dráhy se přiblížil ke kosmické stanici. Přibližovací manévr řídil palubní počítač Sojuzu, ve vzdálenosti 900 m od stanice kvůli problémům s automatickým naváděcím systémem převzal ruční řízení Džanibekov a úspěšně spojil Sojuz 25. června 1982 v 17:46 UTC se zadním spojovacím uzlem Saljutu 7. Po kontrole hermetičnosti spojení posádka přestoupila do stanice, kde se setkala se členy základní posádky Anatolijem Berezovojem a Valentinem Lebeděvem.\n\nPro misi Sojuz T-6 připravili vědci řadu experimentů:\n\nDne 1. července 1982 byl v rámci testů kosmické lodě Sojuz T-6 zkušebně zapálen na 69 s manévrovací motor, čímž došlo ke zvýšení oběžné dráhy orbitálního komplexu. Následujícího dne kosmonauti Džanibekov, Ivančenkov a Chrétien přestoupili na palubu Sojuzu, uzavřeli průlezy a po kontrole hermetičnosti oddělili v 11:04 UTC Sojuz od Saljutu 7. Po zahájení brzdícího manévru a odhození obytné a přístrojové sekce vstoupila loď ve výšce 100 km ve 13:57 UTC do atmosféry a bez problémů přistála 2. července 1982 ve 14:21:10 UTC na území Kazachstánu 65 km severovýchodně od města Arkalyk.\n"}
{"id": "515145", "url": "https://cs.wikipedia.org/wiki?curid=515145", "title": "Kfar Blum", "text": "Kfar Blum\n\nKfar Blum ( כְּפַר בְּלוּם, doslova \"\"Blumova vesnice\"\", Kfar Blum, v oficiálním seznamu sídel Kefar Blum) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 74 metrů v Chulském údolí v Horní Galileji, nedaleko horního toku řeky Jordán a cca 31 kilometrů severně od břehů Galilejského jezera.\n\nVesnice se nachází cca 42 kilometrů severně od Tiberiasu, cca 145 kilometrů severovýchodně od centra Tel Avivu a cca 70 kilometrů severovýchodně od centra Haify. Je situována v zemědělsky intenzivně využívaném pásu. Kfar Blum obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 15 kilometrů východním směrem.\n\nKfar Blum je na dopravní síť napojen pomocí lokální silnice číslo 9778 a dalších místních komunikací, které na západ od vesnice ústí do severojižního tahu dálnice číslo 90.\n\nKfar Blum byl založen v roce 1943. Zakladateli kibucu byla skupina mladých levicových sionistů z organizace ha-Bonim Dror, kteří již roku 1936 zahájili zemědělský výcvik v Kvucat Kinneret. V roce 1938 byla tato skupina posílena o židovské přistěhovalce z Pobaltí. Skupina pak až do roku 1943 pokračovala ve výcviku v osadě Binjamina. V listopadu 1943 se osamostatnili a přikročili k založení vlastní zemědělské vesnice. Kfar Blum je pojmenována podle bývalého francouzského předsedy vlády Léona Bluma, který v té době čelil pro své socialistické přesvědčení a židovský původ, pronásledování ze strany nacistů.\n\nRoku 1949 měl kibuc 278 obyvatel a rozkládal se na ploše 1500 dunamů (1,5 kilometru čtverečního).\n\nV Kfar Blum fungují zařízení předškolní péče a základní škola, do které dojíždějí i děti z okolních vesnic. V kibucu je obchod se smíšeným zbožím, lékařská ordinace, sportovní areály a společenské centrum. Ekonomika Kfar Blum je založena na zemědělství, průmyslu a turistickém ruchu (vodácké atrakce na řece Jordán, ubytování pro turisty). V obci se koná každoroční hudební festival zaměřený na vážnou hudbu. Obec přikročila k expanzi a nabízí pozemky pro výstavbu soukromých rodinných domů. Má tu vyrůst 164 vil.\n\nObyvatelstvo Kfar Blum je sekulární. Podle údajů z roku 2014 tvořili naprostou většinu obyvatel Kfar Blum Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 633 lidí. Během roku 2014 stoupla populace o 6,0 %.\n\n"}
{"id": "515146", "url": "https://cs.wikipedia.org/wiki?curid=515146", "title": "Them Crooked Vultures", "text": "Them Crooked Vultures\n\nThem Crooked Vultures je rocková superskupina, která vznikla v roce 2009. Jejími členy jsou Dave Grohl, Josh Homme a John Paul Jones. O spolupráci a nahrání společného alba uvažoval Grohl již od roku 2005, kdy se o tom zmínil v tisku. Následně pak na své narozeninové oslavě lednu roku 2009 vzájemně představil dva zbývající členy formace. Trojice se zavřela do studia a v červenci začala nahrávat. V srpnu pak hráli první koncerty a následovalo turné po Evropě. Zaznamenali obrovské úspěchy a vyprodávali koncerty, i když album, které nese stejnojmenný název Them Crooked Vultures, vyšlo až v listopadu. Trojice v současnosti pracuje na dalším studiovém albu, které by mělo podle předpokladů vyjít koncem roku 2010.\nTCV fungují souběžně s Grohlovou domovskou kapelou Foo Fighters i Queens of the Stone Age, domovskou kapelou Joshe Homma.\n\n\n\n"}
{"id": "515153", "url": "https://cs.wikipedia.org/wiki?curid=515153", "title": "Norman Rockwell", "text": "Norman Rockwell\n\nNorman Percevel Rockwell (3. února 1894, New York, USA – 8. listopadu 1978, Stockbridge, USA) byl americký malíř a ilustrátor. Známý se stal zejména obálkami, které přes čtyři desetiletí kreslil pro časopis \"The Saturday Evening Post\". Jejich námětem byl každodenní život americké společnosti. Jeho ambice překračovaly úroveň ilustrátora. Zejména díky obrazům z pozdního období svého života došel uznání i u soudobé umělecké kritiky.\n\n Narodil se 3. února 1894 v New Yorku do středostavovské rodiny Jarvise Waringa a Nancy Rockwellových. Měl staršího bratra Jarvise. Jako pětiletý zažil slavnostní návrat admirála George Deweye ze španělsko-americké války. To byl zřejmě jeden z hlavních podnětů na jeho cestě k výtvarnému umění. Ihned po přehlídce totiž začal kreslit válečné lodě. V roce 1903 se rodina přestěhovala do města Mamaroneck ve Westchester County.\n\nNa střední škole se Rockwellovi nelíbilo. Už tehdy byl rozhodnutý, že se stane ilustrátorem. Dojížděl na Manhattan na kurzy do Parsons School of Design. V 15 letech střední školu opustil a zapsal se na National Academy Museum and School, kde hlavně kopíroval sádrové odlitky. Roku 1910 přestoupil na Art Students League of New York. Zde jej vyučovali Thomas Fogarty (ilustraci), George Bridgman (anatomii) a Frank DuMond. Rok nato obdržel první zakázku: Doprovodil ilustracemi knihu C. H. Claudyho s názvem \"Tell Me Why: Stories about Mother Nature\" (Řekni mi proč: Příběhy o Matce přírodě). V roce 1912, když se rodina dočasně přestěhovala zpátky do New Yorku, zřídil si Rockwell ateliér v Upper West Side. Otec po čase zjistil, že se tato místnost nalézala v domě s nevěstincem. \n\nRoku 1913, teprve devatenáctiletý, se stal výtvarným redaktorem magazínu Boys' Life, založeného tři roky před tím. Časopis byl zaměřený na chlapce mezi 6 a 10 lety a podporoval skauting. Sem začal Rockwell kreslit své první obálky. Od té doby se děti staly jedním z jeho hlavních námětů. V roce 1915 se Rockwellovi znovu stěhovali, tentokrát do New Rochelle. Rockwell si zde se svým přítelem, malířem komiksů Victorem Forsythem, zřídil obchod.\n\nForsyth příležitostně publikoval v kresby v renomovaném týdeníku The Saturday Evening Post (dále jen Post). Na jeho podnět předložil Rockwell v roce 1916 pár svých kreseb na ukázku jeho redakci ve Filadelfii. Ještě 20. května toho roku vyšla v \"Postu\" první Rockwellova obálka s obrázkem \"Boy with Baby Carriage\" (Kluk s kočárkem). To byl počátek dlouhé, více než 47 let trvající spolupráce Rockwella s tímto periodikem. Za tu dobu vyšlo celkem v \"Postu\" celkem 322 Rockwellových obálek. Rockwell příležitostně pracoval i pro jiné časopisy, nejčastěji \"The Literary Digest\", \"The Country Gentleman\", \"Leslie's Weekly\", \"Judge\", \"Peoples Popular Monthly\" a \"Life\". V roce 1918 byl odveden k námořnictvu, během služby však mohl i nadále kreslit a malovat.\n\n V roce 1916 si vzal svou první ženu, učitelku Irene O'Connorovou, která bydlela ve stejném nájemním domě v New Rochelle jako Rockwellovi. Irene byla jeho modelkou pro kresbu \"Mother Tucking Children into Bed\" (Maminka ukládá děti do postele), která se objevila na obálce časopisu \"The Literary Digest\" v lednu 1921. Od roku 1927 však manželé žili odděleně a v roce 1930 se rozvedli. Rozchod s manželkou však Rockwellovi způsobil deprese. V té době si pronajal apartmán v jednom z hotelů v západní části Central Parku.\n\nV roce 1930 odjel na do Kalifornie, kde se pohyboval v okruhu tehdejších filmových hvězd. Zde poznal další učitelku, Mary Barstowovou, kterou si po krátké romanci ještě téhož roku vzal. Odstěhovali se spolu do Bonnie Crest poblíž New Rochelle ve státě New York. Zde žili v okázalém domě postaveném v koloniálním retrostylu. Do roku 1936 se jim narodili tři synové: Jarvis Waring, Thomas Rhodes a Peter Barstow. Přestože nebyli příliš nábožensky založeni, patřili do sboru farního kostela sv. Jana poblíž jejich domova. Zde také nechali pokřtít své syny. V roce 1939 se Rockwellovi přestěhovali do Arlingtonu ve státě Vermont, městečka uprostřed lesů, kde Rockwell začal malovat maloměstský život. S místními lidmi se sžil a nalezl zde rovněž kolegy ilustrátory.\n\nPoválečné období, které po umělecké stránce přineslo Rockwellovi největší úspěchy, bylo spojeno s problémy v osobním životě. Rodina v souvislosti s náklady na vzdělání synů těžko vycházela s penězi, Rockwell byl přepracovaný a propadal depresím, jeho manželka čelila psychickým problémům a alkoholismu. Nakonec musela být hospitalizována v sanatoriu v Stockbridge ve státě Massachusetts. Roku 1953 se celá rodina do Stockbridge přestěhovala. V roce 1959 Mary Rockwellová zemřela na srdeční selhání. Roku 1961 si vzal Molly Pundersonovou, další učitelku, která už byla v důchodu.\n\nPo první světové válce Rockwell i nadále spolupracoval s \"Postem\". Zvláštní obliby došly jeho vánoční obálky. Stal se uznávanou celebritou, což se projevilo i tím, že byl v roce 1922 jmenovaný jedním z porotců soutěže Miss America, pořádané v Atlantic City. Rockwell však stále svou tvorbu reflektoval ve vztahu k soudobému umění. Během jedné z krizí, kdy o své tvorbě pochyboval, odjel roku 1923 do Paříže. Zde se dokonce zapsal do kurzů na jedné z uměleckých škol a experimentoval s modernou. Ještě téhož roku se – poněkud bezcílně – potuloval po sevrní Africe a Jižní Americe. V roce 1924 ilustroval svůj první \"Boy Scout Calendar\" (Chlapecký skautský kalendář); s periodikem pak spolupracoval až do roku 1976. V roce 1926 vyšla v \"Postu\" poprvé celobarevná obálka, jejíž provedení bylo svěřeno Rockwellovi.\n\nV roce 1927 opět navštívil Evropu. V té době také navázal přátelství s Francisem S. Fitzgeraldem. Další tvůrčí krizi prožíval Rockwell kolem roku 1932. Znovu hledal vysvobození v Paříži, kam odjel s manželkou i novorozeným synem Jarvisem. V té době vytvořil pro \"Post\" jen pár obálek. Novým impulzem se pro něj v roce 1935 stala zakázka na ilustrování speciálního vydání Toma Sawyera. Rockwell, který se ve své tvorbě vždy striktně držel reality, proto odjel do Hannibalu v Missouri, rodného města Marka Twaina a zároveň dějiště jeho románů. Dalším projektem, kterým se Rockwell zabýval, byly doprovodné ilustrace k biografii spisovatelky Louisy May Alcottové, která vycházela na pokračování v časopisu \"Women's Home Companion\" (Dámský domácí průvodce) v roce 1937. Rockwell se opět vypravil do města, kde Alcottová vyrůstala, do Concordu v Massachusetts. Pro inspiraci si fotografoval místa i lidi. Fotografie mu byla většinou významnou pomůckou při malování. Krátce před vypuknutím druhé světové války, v roce 1938, vzal Rockwell rodinu na výlet do Anglie. Měla tak možnost zakusit tamní stísněnou předválečnou atmosféru.\n\n I během 2. světové války pracoval Rockwell jako angažovaný umělec. Jeho výrazovým prostředkem byly hlavně obálky v \"Postu\", kterými se snažil povzbudit morálku a patriotismus svých spoluobčanů. V letech 1941–1946 vytvořil sérii 11 obálek, ve kterých znázornil osudy fiktivního vojáka Willieho Gillise od odvodu po vítězný návrat z války. Modelem pro Gillise byl Robert Otis Buck z Vermontu, kterého Rockwell objevil v místní tančírně. Protože Buck nebyl ze zdravotních důvodů odveden, mohl malíři permanentně sloužit jako model.\nRockwell však chtěl vytvořit zásadnější angažované dílo. V roce 1943 namaloval soubor čtyř rozměrných obrazů s názvem \"Four Freedoms\" (Čtyři svobody), které dokončil za sedm měsíců. Dílo bylo inspirováno výroční zprávou amerického prezidenta Franklina D. Roosevelta Kongresu z ledna 1941, ve které formuloval čtyři principy, které se měly vztahovat na všechny obyvatele světa. Zněly: svoboda od nedostatku, svoboda slova a přesvědčení, svoboda vyznání a svoboda od strachu. Úřady ve Washingtonu zprvu o obrazy neměly zájem, Rockwell je proto publikoval v \"Postu\". Vláda je ovšem později vydala jako plakáty v miliónových nákladech a ještě v roce 1943 uspořádala putovní výstavu originálů v 16 městech. Rockwell sám považoval za nejlepší malbu ze \"Čtyř svobod\" \"Svobodu projevu\". Pro obrazy byla putovní výstava štěstím. V době jejího konání totiž vypukl v Rockwellově ateliéru požár, který zničil nejen množství rekvizit a kostýmů, které malíř používal jako vzory při malování, ale také mnoho obrazů. Viníkem požáru byl Rockwell samotný, protože se vznítil žhavý popel z jeho nezbytné dýmky.\n\n Rockwellovo angažmá za války mu přineslo zvýšenou pozornost médií. V roce 1945 přinesl o malíři rozsáhlý materiál časopis The New Yorker, rok nato připravil výtvarník Arthur L. Guptill publikaci \"Norman Rockwell Illustrator\". Rockwell nechal v knize čtenáře nahlédnout do metody své práce a odhalil fotografii jako zdroj detailního popisu skutečnosti na svých obrazech. O své zkušenosti s adepty ilustrační tvorby se Rockwell podělil i v rámci Famous Artists School (Škola slavných umělců), kterou v roce 1948 založil spolu s dalšími členy Society of Illustrators (Spolku ilustrátorů). Jednalo se o korespondenční kurzy, škola sídlila ve Westportu ve státě Connecticut. Roku 1951 namaloval svou zřejmě nejpopulárnější obálku \"Postu\" – \"Saying Grace\" (Modlitba před jídlem).\n\nV roce 1957 vyšel v měsíčníku \"Atlantic Monthly\" článek, označující Rockwella za umělecky a politicky bezvýznamného. Obvinil ho zároveň, že kazí Američanům vkus. Byla to doba, kdy americkou uměleckou scénu ovládal abstraktní expresionismus; máloco mohlo být tak odlišné jako Rockwellův hyperrealistický styl a např. Pollockova abstrakce. Názory podobného druhu se objevovaly po celá 60. léta. Rockwell se však sám vůči abstraktní malbě nevymezoval a respektoval ji. V roce 1962 dokonce sám jeden takový obraz, který parafrázoval Pollockovu tvorbu, namaloval a umístil na obálku \"Postu\".\nRoku 1959, když jeho manželka Mary nečekaně umřela, začal pracovat na své autobiografii, s jejímž koncipováním mu pomáhal syn Thomas. Vzpomínky pod názvem \"My Adventures as an Illustrator\" (Má dobrodružství jako ilustrátora) vycházely nejprve na pokračování v \"Postu\", v roce 1960 pak vyšly knižně.\n\nV roce 1963 se Rockwell rozhodl spolupráci s \"Postem\" ukončit. Jeho poslední obálka vyšla 14. prosince. Od roku 1964 začal ilustrovat společenský časopis Look. Uvedl se obálkou s názvem \"Problem We All Live With\" (Problém, se kterým žijeme všichni), která kritizovala rasismus. V roce 1968 mu The Danenberg Galleries v New Yorku uspořádala retrospektivu, na níž bylo vystaveno 40 pláten včele s \"Modlitbou před jídlem\". O čtyři roky později mu tatáž galerie uspořádala výstavu při příležitosti 60 let umělecké činnosti. Rockwellovy obrazy ale bylo možné také spatřit v místě jeho bydliště, ve Stockbridge, kde v roce 1969 otevřel galerii svých vlastních obrazů v The Old Corner House (Starém domě na rohu).\n\nV roce 1976 vyšla v časopisu \"American Artist\" jeho vůbec poslední obálka. O rok později obdržel od prezidenta Geralda Forda Presidential Medal of Freedom, nejvyšší ocenění, které může civilní americký občan dostat. Zemřel 8. listopadu 1978 ve věku 84 let na zánět plic ve Stockbridge. Jeho pohřbu se zúčastnila i manželka tehdejšího prezidenta Rosalynn Carterová.\n\nV roce 1993 bylo ve Stockbridge otevřeno Norman Rockwell Museum. Budovu projektoval architekt Robert A. M. Stern. Nejvyhledávanějšími exponáty jsou \"Čtyři svobody\". Pod záštitou High Museum of Art v Atlantě a Rockwellova muzea byla roku 1999 zahájena velká putovní výstava Rockwellových obrazů, plánovaná na čtyři roky. Pod jejím vlivem začali vlivní umělečtí kritici zmírňovat své dosavadní příkré odsudky malířova díla.\n\nRockwell proslul především jako ilustrátor. Přes čtyřicet let kreslil pro \"Saturday Evening Post\", nevyhýbal se ale ani spolupráci s dalšími periodiky jako \"Ladies' Home Journal\", \"Look\" a \"Boy Scout Calendar\". Ve svých kresbách zobrazoval každodenní život zejména středních vrstev společnosti. Tematizoval maloměstský život a podporoval vlastenectví. Kresby mají mnohdy humornou povahu. Jsou provedeny s takovým smyslem pro detail, že připomínají fotografii. Vytvořil také mnoho plakátů. Značnou část jeho díla tvoří kresby pro reklamu na různé spotřební zboží.\n\nNorman Rockwell byl velmi pracovitý, vytvořil přes 4000 maleb a kreseb. Většina z nich je ve veřejných sbírkách, část raného díla byla zničena při požáru ateliéru v roce 1943. Během své dlouhé kariéry portrétoval americké prezidenty Eisenhowera, Kennedyho, Johnsona a Nixona i zahraniční osobnosti včetně Gamala Abdela Nassera a Džaváharlála Néhrúa. Jednou z jeho posledních portrétních prací byl portrét legendární zpěvačky Judy Garlandové v roce 1969.\nIlustroval přes 40 knih, včetně Toma Sawyera a Huckleberry Finna.\n\nZa každoroční příspěvky do \"Boy Scouts Calender\" získal v roce 1939 cenu Silver Buffalo Award, nejvyšší ocenění, které může dospělý od amerických skautů získat. Ilustroval i kalendáře: nejznámější byla \"Four Seasons\" (Čtyři roční období), která nakladatelství Brown & Bigelow vydávalo v různých podobách v letech 1947-1964. Rockwell byl mnohostranný umělec. Ilustroval i různé brožury, katalogy, plakáty (zvláště filmové), edice not, navrhoval známky a hrací karty a dokonce i nástěnné malby (včetně známých \"Yankee Doodle Dandy\" a \"God Bless the Hills\", které byly dokončeny v roce 1936 pro hotel \"Nassau Inn\" v Princetonu, státě New Jersey.\n\nUmělečtí kritici Rockwellovo dílo často odmítali. Zejména obálky \"The Saturday Evening Post\" byly podle jejich mínění příliš \"nasládlé\" a americký život idealizovaly – dokonce se vžil pejorativní termín \"rockwellovský\". Někteří soudobí kritici považují jeho práce za buržoazní a kýčovité. Více je respektována jeho tvorba po 2. světové válce, kdy si vybral vážnější témata, jako v sérii maleb proti rasismu pro časopis \"Look\". Příkladem je obraz \"The Problem We All Live With\" (Problém, se kterým žijeme všichni). Obraz líčí šestiletou černošku Ruby Bridgesovou, obklopenou policisty, jdoucí do školy v New Orleansu podél zdi popsané rasistickými nápisy.\n\n\n\n\n"}
{"id": "515156", "url": "https://cs.wikipedia.org/wiki?curid=515156", "title": "Halové mistrovství Evropy v atletice 1988", "text": "Halové mistrovství Evropy v atletice 1988\n\n19. Halové mistrovství Evropy v atletice se odehrávalo v maďarské Budapešti ve dnech 5. března – 6. března 1988. Dějištěm šampionátu byla hala Sportcsarnok (dnes Sportovní hala László Pappa), ve které se konalo již HME v roce 1983. V též hale se konalo také halové mistrovství světa v roce 1989 a 2004.\n\n"}
{"id": "515157", "url": "https://cs.wikipedia.org/wiki?curid=515157", "title": "Sladový květ", "text": "Sladový květ\n\nSladový květ je odpad při výrobě pivního sladu, který se používá hlavně jako kvalitní krmivo pro hospodářská zvířata.\n\nJe podmíněn přípravou obilek surového sladového ječmene na produkt, z kterého již lze dále získat slad pro vaření piva.\n\nKlíčení sladového ječmene je jednou ze základních podmínek pro vznik sladového květu. Při klíčení se suchá semena ječmene navlhčí a ve tmě se nechají klíčit. Cílem klíčení je aktivace enzymů v zrnu a docílení požadovaného rozluštění zrna při minimálních nákladech a únosných ztrátách. Zásobní látky, obsažené v suchém zrnu jsou při skladování a před zahájením sladovacího procesu ve vázané formě. Činností vlastních enzymů zrna aktivovaných vodou dojde k jejich odbourávání na rozpustné produkty.\n\nHvozděním se z naklíčeného sladového ječmene (ze zeleného sladu) odstraňuje vlhkost. Po naklíčení totiž není pro vysoký obsah vody skladovatelný, je nutno obsah vody snížit až pod 2 %. Tak se deaktivuji enzymy v zrnu a zastaví další životní projevy (klíčení) a nepokračuje luštění zrna. Na hvozdění (sušení) přicházejí naklíčená ječná zrna, která již mají klíček i kořínky. \n\nUsušený slad se dále dochladí a odklíčí, tj. zbaví se kořínků a klíčků, kterým se souhrnně říká sladový květ. Odkličování se provádí v odsávané odkličovačce, kde jsou mechanicky odlamovány kořínky a klíčky ze zrn a společně s polámanými zrny a pluchami propadávají perforovaným pláštěm do spodní části, vznikající prach je odsáván. Odklíčený slad je vážen a dopravován na vyzrání do skladovacích sil.\nNa 100 kg usušeného sladu připadá asi 5 kg sladového květu.\n\nSladový květ je nejcennějším odpadem při zpracování sladu, jeho složení a vlastností do značné míry závisí na druhu sladovaného ječmene. Rychle přijímá vlhkost a proto se musí uchovávat v suchém a chladném prostředí, jinak se brzy kazí, plesniví a hnije. Ze sladoven se expeduje buď volně ložený, pytlovaný bez úpravy nebo granulovaný. Některé sladovny sladový květ melou, čímž dosáhnou nejen zvýšení objemové hmotnosti květu, ale i lepší skladovatelnosti.\n\nKromě vysokého obsahu bílkovin je sladový květ významný také obsahem minerálních látek, vitamínů a enzymů. Obsahuje vitaminy A1, A2, B1, B2, B6, kyselinu pantotenovou, nikotinovou, nikotinamid, biotin, inositol, kyselinu p-aminobenzoovou, kyselinu listovou, Lactobacillus cassei, rhizopterin a dále vitaminy C, D a E. Obsahuje proteololytické a amylolytické enzymy. Dále v něm byly zjištěny i organické kyseliny: jablečná, asparagová, jantarová, octová, propionová, citrónová a vyšší mastné kyseliny, polytenoly, cholesterin, olejovité látky, pryskyřice, vosky a cukry.\n\nSladový květ je významným zdrojem dusíkatých látek (250 g/kg) a je vhodný zejména do krmných dávek pro skot. Mino svůj obsah dusíkatých látek, působí aromaticky a zchutňuje krmné dávky. Vhodně se uplatňuje zejména ve směsných krmných dávkách (zvláště do směsí pro dojnice a pro mladá zvířata). Je dobře přijímán a podporuje příjem dalších krmiv. Má příznivé účinky na laktaci. Obsah sladového květu v krmivu nemá překročit 10 – 15 %, vyšší dávky způsobují hořknutí mléka. Opatrnost vyžaduje jeho podávání březím zvířatům. Přidává se také do siláže pro zlepšení její struktury i zvýšení výživností.\n\nVhodné je sladový květ dávat zkrmovat koním nemocným a koním v rekonvalescenci. Obsahuje ale proměnlivé množství hordeninu, substance, která je příbuzná s katecholaminem. V 1 kg sladového květu je ho obsaženo až 4 g. Dopingové kontroly při koňských dostizích jsou schopny v moči koně tuto látku zjistit.\n\nPoužívá se také pro průmyslové zpracování v drožďárnách a k přípravě léčiv. Slouží ve formě teplých lokálních léčebných zábalů pro fyzickou i psychickou rekondici. V kosmetice se využívá jeho extraktu, bývá součásti pleťové vody.\n\n"}
{"id": "515158", "url": "https://cs.wikipedia.org/wiki?curid=515158", "title": "Frazeologie", "text": "Frazeologie\n\nFrazeologie je lingvistická lexikologická disciplína o ustálených slovních spojeních. Základní jednotkou je frazém, tj. obrazné, ustálené víceslovné pojmenování (např. „mít namále“, „být páté kolo u vozu“).\n\nPodle přístupu se frazeologie dělí na frazeologii historickou, porovnávací, apod.\n\nFrazeologismy lze také dělit podle kritérií formálních a sémantických, ale existují i jiné způsoby dělení.\n\n"}
{"id": "515159", "url": "https://cs.wikipedia.org/wiki?curid=515159", "title": "Ryan Reynolds", "text": "Ryan Reynolds\n\nRyan Rodney Reynolds (* 23. října 1976, Vancouver, Britská Kolumbie, Kanada) je kanadský herec nejvíce proslulý díky svým komediálním rolím ve filmech \"Hele kámo, kdo tu vaří?\", \"Určitě, možná\", \"Miluji tě k sežrání\", \"Návrh\" nebo díky roli Deadpoola ve filmech \"\" a \"Deadpool\".\n\nNarodil se Jamesovi, bývalému policistovi a pak obchodníkovi, a Tammy, prodavačce, Reynoldsovým jako nejmladší ze čtyř bratrů. Dva jeho bratři jsou policisté. Má irské předky. školu studoval ve Vancouveru stejně jako vysokou, tu ale nedokončil.\n\nSvou hereckou kariéru zahájil v roce 1990 v kanadské mýdlové opeře \"Hillside\". Jako dospělý účinkoval ve filmu společnosti National Lampoon \"Sexy párty\" v roli Vana Wildera a v televizním seriálu \"Two Guys, a Girl and a Pizza Place\" jako student medicíny Michael \"Berg\" Bergen. V roce 2005 hrál číšníka Montyho ve filmu \"Hele kámo, kdo tu vaří?\" a hudebního producenta Chrise Brandera v romantické komedii \"Miluji tě k sežrání\" s Amy Smart a Annou Faris. V roce 2009 ztvárnil Andrewa Paxtona v úspěšné romantické komedii \"Návrh\" se Sandrou Bullock.\n\nAčkoli hraje většinou komediální role, v roce 2005 hrál zápornou postavu George Lutze v hororovém remaku \"\". Kvůli roli Hannibala Kinga ve filmu \"\" s Wesleyem Snipesem a Jessicou Biel podstoupil intenzivní fyzický trénink. Vedle Raye Liotty si v kriminálním akčním snímku \"Sejmi eso\" zahrál agenta FBI.\n\nKomiksového hrdinu Deadpoola ztvárnil ve spin-off série X-Men jménem \"\". Další komiksovou postavu, Hala Jordana, si zahrál ve filmu \"Green Lantern\" uvedeném v roce 2011. V roce 2016 byl uveden další snímek ze série X-Men, kde se Reynolds vrátil do role Deadpoola ve stejnojmenném spin-off filmu \"Deadpool.\" Menší roli si zahrál ve thrillerovém snímku \"\". Dne 15. prosince 2016 získal hvězdu na chodníku slávy na Hollywood Boulevard. S Jakem Gyllenhaalem a Rebeccou Ferguson si zahrál v roce 2017 ve snímku \"Život\". Premiéra snímku \"Deadpool 2\" je stanovena na 1. června 2018.\n\nV roce 2002 začal chodit s kanadskou zpěvačkou Alanis Morissette a později se i zasnoubili, ale v roce 2007 oznámili rozchod. Krátce poté začal chodit s herečkou Scarlett Johansson, v květnu 2008 oznámili zasnoubení a již v září se vzali. V prosinci 2010 nejdříve oznámili odloučení a pak po vzájemné dohodě požádali o rozvod. Rozvedeni byli k 1. červenci 2011.\n\nSvoji druhou ženu, Blake Lively, poznal na natáčení filmu \"Green Lantern.\" V červnu 2012 si spolu pořídili dům v Bedfordu ve státě New York a 9. září 2012 se v Severní Karolíně vzali. Mají tři dcery, James (narozena v roce 2014), Ines (narozena v roce 2016) a třetí dceru (jméno zatím neznámé), narozená v roce 2019.\n\n"}
{"id": "515160", "url": "https://cs.wikipedia.org/wiki?curid=515160", "title": "Halík", "text": "Halík\n\nPříjmení Halík má více nositelů:\n\n"}
{"id": "515167", "url": "https://cs.wikipedia.org/wiki?curid=515167", "title": "Amir (Izrael)", "text": "Amir (Izrael)\n\nAmir ( עָמִיר, doslova \"Snop\", Amir) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 75 metrů v Chulském údolí v Horní Galileji, nedaleko horního toku řeky Jordán a cca 32 kilometrů severně od břehů Galilejského jezera.\n\nVesnice se nachází cca 43 kilometrů severně od Tiberiasu, cca 145 kilometrů severovýchodně od centra Tel Avivu a cca 70 kilometrů severovýchodně od centra Haify. Je situována v zemědělsky intenzivně využívaném pásu. Amir obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 15 kilometrů východním směrem.\n\nAmir je na dopravní síť napojen pomocí lokální silnice číslo 9779, která vede západním směrem do města Kirjat Šmona, kde ústí do severojižního tahu dálnice číslo 90.\n\nAmir byl založen v roce 1939. Šlo o poslední opevněnou židovskou osadu typu Hradba a věž zbudovanou v tehdejší britské Palestině během osidlovací vlny, která byla židovskou reakcí na arabské povstání z let 1936-39. Zakladateli nové vesnice byli mladí levicoví sionisté z organizace Ha-Šomer ha-ca'ir z Polska a Litvy. Zdejší pozemky vykoupil Židovský národní fond od původního arabského majitele.\n\nPůvodně byla osada zřízena o něco jižněji, ale kvůli malárii šířící se z okolí tehdejšího Chulského jezera, která postihla osadníky, byl kibuc počátkem roku 1942 posunut do nynější lokality, o několik kilometrů k severu. Během 40. let 20. století se obyvatelé osady ve spolupráci s jednotkami Palmach podíleli na organizování ilegální židovské imigrace přes hranicí se Sýrií. Během války za nezávislost v roce 1948 byl kibuc Amir po jistou dobu obléhán Araby. Tehdy padli dva členové kibucu, jejichž rodné jméno bylo \"Josef\". Byl tu pak po nich pojmenován most, který překračuje řeku Jordán na severním okraji vesnice, nazývaný Most Josef.\n\nRoku 1949 měl kibuc 271 obyvatel a rozkládal se na ploše 2510 dunamů (2,51 kilometru čtverečního).\n\nEkonomika kibucu je založena na zemědělství a průmyslu. Kibuc prošel privatizací a jeho členové jsou odměňováni podle vykonané práce. V Amir fungují zařízení předškolní péče. Základní škola a vyšší vzdělávací stupně jsou k dispozici v okolních obcích. V kibucu je obchod se smíšeným zbožím, zubní ordinace, sportovní areály a veřejná knihovna.\n\nObyvatelstvo v Amir je sekulární. Podle údajů z roku 2014 tvořili naprostou většinu obyvatel Amir Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 550 lidí. Během roku 2014 stoupla populace o 1,5 %.\n\n"}
{"id": "515173", "url": "https://cs.wikipedia.org/wiki?curid=515173", "title": "Planika drobnolistá", "text": "Planika drobnolistá\n\nPlanika drobnolistá (\"Arbutus andrachne\") je stálezelený keř nebo strom, rostoucí ve východním Středomoří a jihozápadní Asii. V Izraeli roste v původních středomořských hájích v oblasti Galileje, Karmelu, Samařsku a Judských horách.\n\nStrom dorůstá do výšky 5 metrů. Má bílé květy, červené plody, velké asi 12 milimetrů, které se podobají jahodám. Nápadná je jeho hladká červenohnědá borka.\n\nPalestinští Arabové ho tradičně užívali při stavbě střech a z listí dělali odvar proti nemocem kůže a zažívání. Neuvařené plody ale vyvolávají bolesti břicha a barví zuby, což popisuje už v 1. století řecký učenec Dioskoridés.\n\nPři archeologických vykopávkách bývají nalezeny trámy z planiky jen výjimečně. V galilejském údolí Nachal Becet byly při archeologickém výzkumu objeveny zbytky planiky, jejichž stáří je odhadované na šest tisíc let.\n\nPro svou barvu a jméno (\"ktalav\") je zdrojem lidových pověstí. Jedna z nich vypráví o mladíkovi, který ve sporu o dívku zabil holí vlastního otce (\"katal-av\"). Ze zahozené hole a krve zabitého vyrostl strom planika.\n\nPlanika drobnolistá se sází jako okrasná rostlina, je však obtížné její množení.\n\n\n\n"}
{"id": "515175", "url": "https://cs.wikipedia.org/wiki?curid=515175", "title": "Arura (jednotka)", "text": "Arura (jednotka)\n\nArura je jednotka obsahu používaná ve starověku.\n\nPřevodní vztahy:\n\n"}
{"id": "515178", "url": "https://cs.wikipedia.org/wiki?curid=515178", "title": "15. pařížský obvod", "text": "15. pařížský obvod\n\n15. pařížský obvod (francouzsky: \"15 arrondissement de Paris\") též nazývaný obvod Vaugirard (\"Arrondissement de Vaugirard\") je městský obvod v Paříži. Je územně nejrozsáhlejší a také nejlidnatější ze všech pařížských obvodů. Patří k němu i ostrov Cygnes. Název obvodu je odvozen podle ulice \"Rue de Vaugirard\", která prochází obvodem a je se svými 4360 metry nejdelší ulicí v Paříži. Vaugirard je zkomolenina z \"Val Gérard\" neboli \"Gérardovo údolí\". Gérard de Moret byl opatem v Saint-Germain-des-Prés, který přispěl ve 13. století k rozvoji zdejší vesnice nazývané jeho jménem. Z původního \"Valgérard\" přes \"Vaulgérard\" vzniklo dnešní \"Vaugirard\". Z významných institucí zde sídlí Pasteurův ústav, který je světoznámým centrem v oblasti epidemiologie a infekčních nemocí. Tento obvod je geograficky nejnižší. Hladina Seiny dosahuje 28 metrů nad mořem, což je nejnižší místo v Paříži a maximální výška v obvodu nepřesahuje 60 metrů nad mořem.\n\n15. obvod leží na levém břehu řeky Seiny, která tvoří jeho západní hranici se 16. obvodem. Na severu hraničí jednak se 7. obvodem (jejich hranicí jsou ulice \"Avenue de Suffren\", \"Rue Pérignon\", \"Avenue de Saxe\" a \"Rue de Sèvre\") a rovněž se 6. obvodem přes \"Boulevard du Montparnasse\". Na východě jej odděluje od 14. obvodu ulice \"Rue Vercingétorix\" a na jihu tvoří hranici Boulevard périphérique, za kterým jsou obce Vanves a Issy-les-Moulineaux. Součástí obvodu je také Parc Suzanne Lenglen, který leží rovněž za okružním bulvárem.\n\nV roce 2006 v obvodu žilo 232 949 obyvatel a hustota zalidnění činila 27 470 obyvatel na km. Tento počet odpovídá 10,7% pařížské populace. Jedná se o nejlidnatější pařížský obvod a má více obyvatel než město Bordeaux, které je 9. nejlidnatějším městem Francie.\n\nRadnice 15. obvodu se nachází v ulici \"Rue Péclet\" č. 31. Současným starostou je od roku 2008 Philippe Goujon za Unii pro lidové hnutí (UMP).\n\n15. obvod má v pařížské městské radě 17 zástupců. Od roku 2008 jimi jsou:\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 57-60.\n\nOd roku 1790 tvořily hranici města hradby, které byly postaveny v letech 1785-1788. Území dnešního 15. obvodu se nacházelo až za touto hradbou. Rozkládaly se zde dvě samostatné vesnice Vaugirard a Grenelle. Mezi lety 1841-1844 byly postaveny nové městské hradby ve větší vzdálenosti od původních a nově již zahrnovaly obě vesnice. Dne 16. června 1859 vstoupil v platnost zákon, podle kterého od 1. ledna 1860 se území mezi těmito dvěma hradbami stalo součástí Paříže. Tím byly obě vesnice začleněny do Paříže a s nimi ještě část města Issy (současná čtvrť Javel), ze kterých vznikl dnešní obvod.\n\n\n\nVedle kostelů katolických jsou zde tři kostely protestantské církve, čtyři ortodoxní kostely a dvě synagogy.\n\n\n\n\nJeden z románů o soukromém detektivovi Nestoru Burmovi spisovatele Léo Maleta \"Les eaux troubles de Javel\" se odehrává v 15. obvodu.\n\nSochař Constantin Brâncuşi měl ve čtvrti svůj ateliér, ve kterém žil a pracoval v letech 1925-1957. Tento ateliér dnes již neexistuje, ale byl rekonstruován v Centre Georges Pompidou.\n\n\n"}
{"id": "515181", "url": "https://cs.wikipedia.org/wiki?curid=515181", "title": "Odeon (nakladatelství)", "text": "Odeon (nakladatelství)\n\nOdeon bylo československé a posléze české nakladatelství. Dnes je název užíván jako obchodní značka vydavatelského koncernu Euromedia Group.\n\nNakladatelství Odeon bylo založeno roku 1925 Janem Fromkem, původně knihkupcem, který se přátelil s mnoha osobnostmi československé meziválečné avantgardy. Na edičním plánu se tak spolupodíleli i Jindřich Honzl, Jindřich Štyrský nebo Vítězslav Nezval. Nejznámější vydávanou řadou byla \"Edice Odeon\", vycházely v něm však i bibliofilie nebo speciální edice poezie. Pod značkou Odeonu byla tištěna i Revue Devětsilu (ReD), redigovaná Karlem Teigem, tvůrcem loga podniku a mnoha knižních obálek. Fromek významně podporoval i levicový tisk, jménem Odeon kryl například vydávání publikací Komunistické internacionály. Nakladatelství zaniklo v roce 1940, protože se Fromek musel z politických důvodů skrývat. Po válce se rozvedl a jeho manželka, která díky svému věnu umožňovala fungování nakladatelství, se pokoušela vést podnik sama. Odeon zanikl znárodněním v roce 1949.\n\nV roce 1953 vzniklo v důsledku reorganizace nakladatelství a distribuce neperiodického tisku v Československu \"Státní nakladatelství krásné literatury, hudby a umění\" (SNKLHU) a jeho úkolem bylo vydávání publikací z oborů, uvedených v názvu nakladatelství. Roku 1961 se ze SNKLHU vydělilo hudební oddělení, ze kterého se stalo samostatné Státní hudební vydavatelství (SHV), později přejmenované na Supraphon, a SNKLHU se přejmenovalo na \"Státní nakladatelství krásné literatury a umění\" (SNKLU). Od roku 1966 neslo poetičtější název Odeon, který odkazoval na prvorepublikové nakladatelství. Převzato bylo i logo Karla Teigeho.\n\nNakladatelství bylo známé kvalitními českými překlady beletrie, zejména soudobých autorů. Od roku 1953 vydávalo (počínaje 57. svazkem) brožovanou edici Světová četba, která začala v roce 1948 vycházet v nakladatelství Svoboda, kde vyšlo prvních 56 svazků; pod hlavičkou SNKLHU, SNKLU a Odeon pak vyšlo během čtyřiceti let dalších více než 500 svazků. Vyniklo také tituly s uměleckou tematikou (obrazy a fotografie), vydávány byly i literárněvědné a estetické studie. Za své tituly získalo řadu ocenění v oblasti knižní kultury.\n\nPo roce 1989 podnik neobstál v nových podmínkách a roku 1994 vstoupil do likvidace.\n\nPo několika pokusech o oživení byla značka roku 1999 koupena vydavatelským koncernem Euromedia Group, které pod hlavičkou Odeonu vydává několik beletristických edic.\n\n\n"}
{"id": "515185", "url": "https://cs.wikipedia.org/wiki?curid=515185", "title": "Aruzza", "text": "Aruzza\n\nAruzza je stará jednotka hmotnosti používaná v islámských zemích. Do češtiny se dá přeložit jako rýžové zrno.\n\n1 aruzza = 0,0186 g = 1/240 miskálu kanonického.\n\n"}
{"id": "515190", "url": "https://cs.wikipedia.org/wiki?curid=515190", "title": "Faktor strachu", "text": "Faktor strachu\n\nFaktor strachu (v anglickém originále Fear Factor) je americká reality show, soutěž vysílaná společností National Broadcasting Company (NBC) v letech 2001–2006. V České republice od roku 2009 tento pořad vysílá stanice Prima Cool. Moderátorem soutěže je Joe Rogan.\n\nV každé epizodě 6 soutěžících (3 ženy a 3 muži) plní 3 extrémní úkoly. Ve zvláštních epizodách soutěží například pouze ženy či tři páry mezi sebou. Tyto úkoly je prověřují jak fyzicky, tak i psychicky. Na vítěze čeká po splnění všech tří úkolů odměna 50 000 dolarů (v některých epizodách však činí až 1 milion dolarů).\n\nSoutěžící plní nejrůznější fyzicky náročné úkoly pod vodou, ve výškách, konzumují nevábně vypadající části těl nebo celé živočichy, například žížaly, tropické šváby a další. Některé úkoly mnohdy žádný ze soutěžících nesplní. Pokud se tak stane, všichni soutěžící se vrací, a dostávají druhou šanci, odměna je však snížena na polovinu.\n\nV České republice byla pod stejným názvem rovněž odvysílána i britská verze pořadu.\n\n"}
{"id": "515199", "url": "https://cs.wikipedia.org/wiki?curid=515199", "title": "Ask (jednotka)", "text": "Ask (jednotka)\n\nAsk je stará jednotka hmotnosti a objemu používaná ve Skandinávii.\n\n\n\n"}
{"id": "515200", "url": "https://cs.wikipedia.org/wiki?curid=515200", "title": "Trimestr", "text": "Trimestr\n\nTrimestr (z lat. \"tri\"-, tři a \"mensis\", měsíc) znamená doslova \"trojici měsíců\" a může znamenat:\n\nNa některých amerických školách je rok rozdělen do čtyř trimestrů (zimní: leden - březen, jarní: duben - červen, letní: červenec - září a podzimní: říjen - prosinec). V letním trimestru mají řádní studenti volno, školy však často organizují různá praktika, kurzy a podobně.\n"}
{"id": "515208", "url": "https://cs.wikipedia.org/wiki?curid=515208", "title": "Zpívající fontána", "text": "Zpívající fontána\n\nZpívající fontána je původně pojmenování pro renesanční fontánu v Praze před letohrádkem královny Anny.\n\nDnes se jedná o obecné označení fontány s hudebním doprovodem.\n\n\n"}
{"id": "515211", "url": "https://cs.wikipedia.org/wiki?curid=515211", "title": "Obecná psychologie", "text": "Obecná psychologie\n\nObecná psychologie patří mezi základní psychologické disciplíny. Zpracovává základní teoretické otázky a udává základ pro ostatní aplikované obory psychologie.\n\n\nCelý proces vnímání zahrnuje putování impulzu od původního smyslového receptoru (chuťové, hmatové buňky apod.) dostředivými (aferentními) nervy až do příslušné senzorické oblasti v mozku, kde teprve vzniká vědomý zážitek vjemu. Některé vjemy však vůbec nemusí být vědomé, přestože jinak ovlivňují myšlení člověka (např. čichové vjemy). Základní vlastností receptorů je senzitivita (citlivost) vůči změnám vnitřního a vnějšího prostředí.\n\nAbsolutní podnětový práh udává rozsah intenzity podnětu, který je smyslovými receptory zachytitelný (při této intenzitě začíná docházet ke vzruchu receptoru).\n\n\"Dolní podnětový práh\" je nejnižší intenzita podnětu:\n\n\"Horní podnětový práh\" naopak udává nejvyšší intenzita podnětu, která působí na naše receptory a stále vyvolává počitek. Při presažení tohoto prahu podnět buď nevnímáme, anebo jej vnímáme jako bolestivý.\n\n\"Rozdílový podnětový práh\" je přitom nejmenší rozdíl mezi dvěma podněty různé intenzity, který vede ke vzniku dvou počitků (nejmenší rozlišitelný rozdíl). Rozdílový podnětový práh se řídí Weberovým zákonem: čím vyšší intenzitu má počáteční podnět, tím větší změna musí nastat, abychom si uvědomili změnu. Ten platí jen pro střední hodnoty, nikoliv pro extrémy.\n\nSíla vjemu není přímo úměrná intenzitě působící fyzikální veličiny a pro každý smysl platí poněkud odlišný vztah. Weberův–Fechnerův zákon platí například pro sluch či zrak a definuje, že intenzita počitku je přímo úměrná logaritmu intenzity podnětu:\n\nSenzorická adaptace je fyziologický jev, který nemůžeme vědomě ovlivnit. Tento jev je přizpůsobení se změněným podmínkám. Jedním z příkladů je adaptace očí na světlo nebo na tmu.\n\nHabituace je tendence přivyknout si na podnět a dále již ho nevnímat. Habituaci můžeme ovlivnit naší vůlí. Učíme se nereagovat na podněty. Opakem je dishabituace.\n\nDalším jevem, souvisejícím s vnímáním, je \"transdukce\". Mozek reaguje toliko na elektrochemické nervové impulzy. Každý z receptorů musí příslušné podněty přeložit do nervových signálů, které jsou aferentními nervovými drahami přiváděny do mozku. Nervové vzruchy ze všech smyslových orgánů (mimo nosních, ty směřují do tzv. čichového bulbu pod čelními laloky) se orientují do talamu (zadní části mezimozku).\n\nZrak slouží k optickém vnímání tohoto světa. Díky němu rozeznáváme světlo, tmu, barvy, tvary a prostor. Pro člověka je to nejdůležitější smysl, protože 80 % informací vnímáme zrakem.\n\nStavba oka: rohovka, duhovka, zornice, čočka, sítnice.\nV sítnici se nacházejí tyčinky (cca 120 milionů - černobílé vidění) a čípky (cca 7 milionů - barevné vidění) \n\nDvě hlavní teorie barevného vidění:\n\n\nObě teorie se vzájemně doplňují - trichromatická vysvětluje funkci fotoreceptorů, teorie protibarev funkci buněk za fotoreceptory.\nPokud má člověk všechny tři typy čípků, vnímá správně všechny barvy a mluvíme o normální trichromázii. Pokud chybí jeden typ čípků mluvíme o dichromázii (protanopie - vada čípků citlivých pro červenou a postižený jedinec se nazývá protanop, deuteranopie - pro zelenou - deuteranop, a vzácná tritanopie - tritanop pro modrou barvu). Dichromázii se též říká daltonismus po Johnu Daltonovi, který vadou trpěl a vědecky ji vysvětlil. Vada bývá většinou jen částečná a pak mluvíme anomální trichromázii (protanomálie, deuteranomálie či tritanomálie). Úplná ztráta vnímání barev se nazývá monochromázie spojená většinou s dalšími vývojovými anomálemi zrakového orgánu.\n\nJe to soubor několika různých receptorů v kůži.\n\nDruhy receptorů v kůži:\n\nDalší senzorické procesy Sluch, Chuť.\n\nProces příjmu a zpracování informací z okolí pomocí smyslových orgánů (receptorů). Výsledkem je VJEM; souhrn vlastností předmětu, který působí na naše smysly\n\nDvě hlavní teorie:\nTato teorie říká, že k vytvoření vjemu nám stačí jen ty informace, které přicházejí z receptorů.\nTato teorie říká, že k vytvoření vjemu se podílí, krom informací z receptorů, i inteligence, myšlení, naše minulé zkušenosti a další.\n\nPercepční obrana - snížená schopnost vnímat (tuto obranu může způsobit nějaké trauma)\n\nApercepce - vnímání na základě zkušenosti (objekt, který jsme viděli už dřív, rychleji poznáme)\n\nPareidolie (Rorschachův test) - vnímání skvrn nebo oblaků jako nějaké objekty, lidi, zvířata a nebo bytosti\n\nPoruchy vnímání:\n\nVědomí je obsah mysli, který si člověk dokáže vybavit. Podle W. Wundta jde o všeobecné spojení duševních zážitků. Dnešní autoři vědomí nahrazují pojmy zkušenost, zážitek nebo chování. Vědomí nezahrnuje ale jen sledování prostředí (vnitřního a vnějšího), ale i ovlivňování prostředí.\nVědomí tedy zahrnuje \"sledování a ovládání\".\n\nMůžeme chápat dvěma způsoby:\n\nVigilita - tento termín označuje stav bdělosti a připravenost zpracovávat informace\nJedna z přirozených změn vědomí je spánek. Spánek je důležitý pro čerpání a obnovu sil a konsolidaci informací. Deprivace spánku může vést k vyčerpání. Cirkadiánní cyklus - typický cyklus potřeby střídání bdění a spánku (biologické hodiny)\n\nSpánek je celkový útlum činnosti ústředního nervstva provázený snížením intenzity většiny životních pochodů. Spánek má zejména význam především pro učení, paměť a schopnost soustředění. Spánek se skládá ze dvou cyklů označovaných jako spánek REM (rapid eye movement) a spánek nREM (Non Rapid eye movement).\n\n\nLidské tělo potřebuje dosáhnout REM fáze z důvodů, že jeho deprivace může způsobit úzkost, podrážděnost a poruchy paměti. REM fáze proběhne 4-5x za noc, délka trvání jedné fáze je 10 minut až hodina, poté se navrací do NREM.\n\n\nSnění je stav změněného vědomí, ve kterém se obrazy uchovávané v paměti a fantazie dočasně mísí s událostmi vnější reality. Méně rozumíme tomu, proč sníme, než tomu, co se nám zdá. Každý má sny, i přesto, že si své sny ráno neumí vybavit. Snové představy, častěji zrakové než sluchové, bývají velmi živé, že bývá často narušeno testování reality.\nJan Evangelista Purkyně (kniha: O spánku, snech a stavech příbuzných) dokazuje osvěžující a léčivou funkci snů pro duševní rovnováhu.\nDalší významné psychologické teorie snění vytvořili především psychodynamičtí a kognitivní psychologové.\n\nLidský mozek je dynamický celek, schopný vytvářet a generovat a následně analyzovat své vlastní informace.\nRobert W. McClarkey a A. Allan Hobson jsou autory hypotézy \"aktivace – syntéza\", podle níž snění reprezentuje subjektivní uvědomění a interpretaci neuronální aktivity ve spánku. Aktivační stadium – před započetím REM fáze mozek sám sebe zapíná automaticky asi po 90 minutách spánku pomocí neuronů, jež jsou součástí retikulárně-aktivačního systému. Syntetické stadium – samočinně aktivovaný mozek náhodné nervové signály interpretuje. Syntéza probíhá v mozkové kůře, která je odpojena od vnějšího světa a proto nemůže svou činnost testovat na základě senzorických podnětů. Neokortex se tak pokouší z nervových vln a signálů vytvořit nejlepší možný příběh.\n\nPsychologické interpretace snů sahají do nejhlubší historie lidstva (Mojžíšovy sny, Jákobovy sny, Josefovy sny apod.). Podle Freuda jsou sny „královskou cestou do nevědomí“ (kniha: Výklad snů vyd. 1900). Latentní (skrytý) obsah snu jsou vytěsněná přání do nevědomí, se formou snu zjevují a snově se realizují. Manifestní (zjevný) obsah snu je korigován snovou cenzurou, jež chrání snícího před vyjádřením nevědomých přání, které by vyvolávalo anxietní (tzn. chorobně úzkostné) stavy. Snová práce - jejím úkolem je zamaskovat a zakódovat nevědomý materiál takovým způsobem, aby byl schopen vejít do vědomí.\nSen nás může upozornit na něco skrytého v našem bdělém životě. Sen má také kompenzační funkci, živé sny nás mohou upozornit na jednostranný pohled na život (nebo situaci).\n\nSny jsou pouhé vedlejší produkty zpracování informací, a tudíž nemají žádný psychologický význam. Christopher Evans tvrdí, že vždy jde o mentální úklid a jedná se o bezesmyslný šum vyvolaný nervovým systémem nebo periodickou kontrolu nervových okruhů.\n\nPozornost je schopnost vybírat určité informace za účelem podrobnější analýzy za současného ignorování jiných informací. Pozornost je úzce spjata se selekcí vnímání. Proces, jehož prostřednictvím si vybíráme podněty, se nazývá selektivní pozornost. Selektivní pozornost je proces, jehož prostřednictvím některé podněty vybíráme k dalšímu zpracování a některé ignorujeme. V případě zraku jsou základním prostředkem pro zaměřování pozornosti oční pohyby. Většina očních fixací je zaměřena na nejvíce informací pozorované scény. Většinou jsme schopni selektivního poslouchání s využitím vodítek, jako je směr zdroje zvuku a hlasová charakteristika mluvčího.\n\nKvalita pozornosti závisí na úrovni aktivace. Pozornost je výběrová, soustředíme se vždy na jednu činnost nebo jeden objekt, dokážeme ale pozornost přenášet z jedné činnosti na druhou.\n\nVlastnosti pozornosti:\n\nPomocí paměti jsme schopni si uchovávat informace pro pozdější použití.\nFáze zapamatovávání:\n\nZapomínáním a způsoby uchovávání v paměti se zabýval německý psycholog a filosof Hermann Ebbinghaus, který také vytvořil křivku zapomínání.\n\nDruhy paměti:\n\nRozdělení paměti:\nAmnézie - ztráta deklarativní paměti, může být způsobeno traumatem\n\nMyšlení je jednou z kognitivních vlastností člověka. Neexistuje jednotná definice, která by obsáhla vše, co k myšlení patří. Je to velmi složitý proces, který je úzce spojen s krátkodobou pamětí a nejčastěji ho lidé používají k řešení problémů.\n\nMyšlení má různé druhy, formy, operace a vlastnosti.\n\n\"Rozdělení problému na malé části, které pak jednu po jedné zkoumáme.\"\n\n\"Sjednocení malých částí problému do jednoho celku, který pak zkoumáme.\"\n\n\"Obecné vyvozování tvrzení z více případů.\"\n\n\"Aplikace poznatků na konkrétní příklad (opak indukce).\"\n\n\"Zkoumáme problém na základě známého schématu.\"\nHledání jedinečnosti\noddělení důležitého od nedůležitého\nzobecňování, hledání společných znaků\n\n\n\"Jak moc se zaměříme na ty nejmenší detaily.\"\n\n\"S kolika informacemi můžeme najednou pracovat.\"\n\n\"Důslednost a srozumitelnost při řešení.\"\n\n\"Zdali jsme schopni přizpůsobovat se novým postupům při řešení.\"\n\n\"Jak rychle dokážeme problém správně a přesně vyřešit.\"\n\n\"Potřebné pro práci se symboly.\"\n\n\"Řešení problému pomocí již známých postupů (výborné pro matematiku).\"\n\n\"Hledání nových způsobů jak řešit problém (toto myšlení hodně souvisí s fantazií).\"\n\nJsou komplexní stav, který vzniká při reakci na určité podněty. Cit je subjektivní prožitek, zatímco emoce jsou širší pojem.\n\nSložky emoce:\n\nDělení emoce z hlediska intenzity a délky trvání:\n\nDeprivace - dlouhodobé neuspokojování potřeb v adekvátní míře(strádání)\n\nFrustrace - zklamání z důvodů znemožnení dosáhnutí cíle kvůli nějakému problému\n\n\n"}
{"id": "515212", "url": "https://cs.wikipedia.org/wiki?curid=515212", "title": "Nakš-e džahán", "text": "Nakš-e džahán\n\nNáměstí Nakš-e džahán (persky: , \"mejdán-e Naqš-e Džahán\"), oficiálně známé jako Imámovo náměstí (, \"mejdán-e Emám\"), dříve známé jako Šáhovo náměstí (, mejdán-e Šáh), se nachází v centru města Isfahán v Íránu. Je světově významné a spolu s Šáhovou mešitou je na seznamu Světového dědictví UNESCO. Kromě mešity je náměstí obklopeno budovami ze safíovské éry. Šáhova mešita se nachází na jižní straně tohoto náměstí, na západní straně stojí paláce Ali Qapu, na východní straně se nachází mešita šejcha Lotfolláha () a na severní straně se nachází velký bazar.\n\nNáměstí je znázorněno na zadní straně íránské bankovky s hodnotou 20 000 riálů.\n"}
{"id": "515220", "url": "https://cs.wikipedia.org/wiki?curid=515220", "title": "Děsivé dějiny", "text": "Děsivé dějiny\n\nDěsivé dějiny (v anglickém originále \"Horrible Histories\") je edice knih, které humorně popisují historii a dějiny národů, zemí, oblastí a civilizací. Autorem je Terry Deary a ilustrátorem Martin Brown.\n\nDo edice Terry Dearyho patří:\nPříručky:\nSpeciální vázané knihy:\n\nV letech 2010–2012 natočila televize BBC podle knižní předlohy dětský částečně animovaný televizní seriál \"Děsivé Dějiny\", který nejen ve Velké Británii ale i v jiných zemích sklidil úspěch od dětí a mládeže.\n"}
{"id": "515221", "url": "https://cs.wikipedia.org/wiki?curid=515221", "title": "Zpívající fontána (Košice)", "text": "Zpívající fontána (Košice)\n\nZpívající fontána v Košicích se nachází v polovině Hlavní třídy mezi Košickým státním divadlem a dómem svaté Alžběty.\n\nFontána má obdélníkový půdorys, který v kratších hranách volně přechází v bazénku na běžný chodník. Fontánu tvoří několik desítek trysek různé intenzity. Osvětlení a intenzita trysek je synchronizována s právě hrající hudbou.\n\nV těsné blízkosti vodotrysku se nachází Košická zvonkohra.\n\n\n"}
{"id": "515225", "url": "https://cs.wikipedia.org/wiki?curid=515225", "title": "Pařížská Socha Svobody", "text": "Pařížská Socha Svobody\n\nPařížská Socha Svobody je socha v Paříži, která je zmenšenou kopií Sochy Svobody v New Yorku. Nachází se na ostrově Cygnes v jihozápadní části Paříže.\n\nSocha je dar, který věnovali francouzští občané žijící ve Spojených státech amerických městu Paříži u příležitosti 100. výročí Velké francouzské revoluce. Byla slavnostně odhalena 15. listopadu 1889, tři roky po Soše Svobody v New Yorku. Autorem sochy je Frédéric Auguste Bartholdi, který vytvořil i newyorskou sochu. Socha byla postavena nedaleko Bartholdiho ateliéru na západním cípu ostrova Cygnes nedaleko stanice metra Boulevard Victor a čelem směřuje k New Yorku. Původně byla otočena směrem k Eiffelově věži, ale od roku 1937 hledí na západ.\n\nSocha je vysoká 11,5 m, tedy jen asi čtvrtinu výšky originálu. Kniha, kterou Svoboda třímá v ruce, nese nápis \"IV Juillet 1776 = XIV Juillet 1789\" (4. červenec 1776 = 14. červenec 1789). Jedná se o významná data americké a francouzské revoluce.\n\nKromě této zmenšeniny, která je nejznámější, se v Paříži vyskytují další kopie. V Lucemburských zahradách stojí asi dva metry vysoká Socha Svobody. Nachází se jen pár metrů jižně od vchodu na ulici \"Rue de Fleurus\".\n\nDalší kopie je vystavená v technickém muzeu Arts et métiers. Jedná se o model, který navrhl Frédéric Auguste Bartholdi pro newyorskou sochu.\n\nV Paříži se rovněž nachází kopie pochodně, kterou drží Svoboda. Pomník \"Flamme de la Liberté\" (česky \"Plamen Svobody\") se nachází na náměstí \"Place de l'Alma\". Jedná se o dar Spojených států. V roce 1987 vyhlásil americký deník New York Herald Tribune, jehož evropská redakce sídlí v Paříži, veřejnou sbírku ke 100. výročí vzniku Sochy Svobody. Pomník byl odhalen v roce 1989. Po smrti princezny Diany v roce 1997, jejíž vůz havaroval v tunelu pod náměstím, se \"Plamen Svobody\" stal jejím neoficiálním vzpomínkovým památníkem.\n\n"}
{"id": "515226", "url": "https://cs.wikipedia.org/wiki?curid=515226", "title": "Sergej Ignaťjevič Ruděnko", "text": "Sergej Ignaťjevič Ruděnko\n\nSergej Ignaťjevič Ruděnko (; 20. října 1904 - 10. července 1990) byl generál sovětského letectva během druhé světové války.\n\nNarodil se v rodině řemeslníka na severní Ukrajině v Černigovské oblasti. V polovině dvacátých let se dobrovolně přihlásil do Rudé armády. Prodělal krátkou prezenční službu u letecké jednotky, načež se přihlásil do vojenské pilotní školy, kterou zakončil v roce 1927. Mezi lety 1930 - 1932 absolvoval kurz pro mladé velitele na Žukovského letecké akademii a poté tři roky velel eskadře. V letech 1935 a 1936 se na ní vrátil a vystudoval její operační fakultu. Poté kariérně stoupal přes velitele pluku a letecké brigády až na post velitele 31. letecké divize ve speciální vojenské oblasti Západ, kterým se stal v lednu 1941.\n\nPo napadení Sovětského svazu nacistickým Německem 22. června 1941 se na rozdíl od mnoha jiných osvědčil. V říjnu byl povýšen na generálmajora, nedlouho poté byl jmenován velitelem letectva v 61. armádě a posléze v době bitvy o Moskvu letectva celého Kalininského frontu. Na jaře 1942 nastoupil k frontu Volchovskému coby zástupce velitele Alexandra Novikova, se kterým se spolupodílel na plánování letecké podpory při prolamování leningradské blokády. V červnu téhož roku byl Ruděnko převelen do prostoru Jihozápadního frontu, kde se přes krátké působení u 8. letecké armády stal velitelem 16. letecké armády, jímž zůstal až do konce války. Účastnil se bitvy u Stalingradu, při které si padl do oka s tehdejším velitelem Donského frontu Konstantinem Rokossovským, se kterým pak delší dobu spolupracoval. Mimo jiné podporoval jeho Střední front v bitvě u Kurska. V závěru války pomáhala Ruděnkova 16. armáda Žukovovu 1. běloruskému frontu při postupu a útoku na Berlín.\n\nPo skončení Velké vlastenecké války zůstal Ruděnko velitelem 16. letecké armády až do roku 1948. V jeho závěru byl na dva roky jmenován velitelem sovětských výsadkových vojsk. Následovaly funkce náčelníka hlavního štábu vzdušných sil, velitele bombardérů dlouhého doletu, velitele strategických útočných sil a opět náčelníka hlavního štábu vzdušných sil. V roce 1955 byl Ruděnko povýšen na maršála letectva a v roce 1958 byl jmenován prvním zástupcem hlavního velitele vzdušných sil. Mezi lety 1968 a 1973 velel Gagarinově letecké akademii a ve zbytku života se věnoval publikační činnosti.\n\n"}
{"id": "515229", "url": "https://cs.wikipedia.org/wiki?curid=515229", "title": "Émile Waxweiler", "text": "Émile Waxweiler\n\nEmile Waxweiler (22. května 1867, Mechelen, Belgie – červen 1916) byl belgický inženýr a sociolog. Byl členem Belgické královské akademie a Mezinárodního statistického institutu.\n\nEmile Waxweiler se narodil 22. května 1867 v městě Mechelenu v Belgii a zemřel koncem června 1916 při dopravní nehodě v Londýně, kde působil na London School of Economics. \n\nWaxweiler dosáhl nejvyššího stupně vzdělání v inženýrství na univerzitě v Gentu. Následně strávil dva roky ve Spojených státech amerických, kde studoval otázku průmyslové organizace. V roce 1895 byl jmenován vedoucím oddělení statistiky belgického Úřadu práce a od roku 1897 pořádal kurzy politické a finanční ekonomie, statistiky a demografie, stejně jako deskriptivní geometrie na univerzitě Université Libre de Bruxelles.\n"}
{"id": "515238", "url": "https://cs.wikipedia.org/wiki?curid=515238", "title": "Madona Svatotomská", "text": "Madona Svatotomská\n\nObraz Madony Svatotomské (též Tomské či Brněnské), zvaný Palladium města Brna, pochází z kostela sv. Tomáše v Brně. Jde o starobylou, pravděpodobně raně gotickou ikonu, namalovanou latinským kopistou podle vzoru italo-byzantské Hodegetrie, tzn. Matku Boží, která nabízí dítě-Ježíše k adoraci.\n\nOriginální předloha se nedochovala. K nejstarším vzorům patří celá postava stojící hodegetrie na mozaice v apsidě katedrály v Torcellu ze 12. století a poloviční postava na deskovém obrazu z katedrály v Lucce, dílo malíře Berlinghieriho z doby kolem roku 1230. Další kopie obrazu vznikly v Levantě pro účastníky křížových výprav, například stranově obrácená ikona z kláštera sv. Kateřiny na Sinaji, či v Benátkách a v Toskánsku ve 2.–3. třetině 13. století, Např. Duccio di Buoninsegna namaloval kopii pro katedrálu v Sieně mezi léty 1285–1295. Z pravoslavných obrazů kolem roku 1300 nebo později vznikla ikona Trojeručica v Chilandaru na hoře Athos, dále Smolenská a Tikvinská madona. Mladší je Madona Čenstochovská (Čenstochová), zvaná Palladium Polska.\n\nPodle legendy jde o jednu ze tří ikon, které namaloval apoštol sv. Lukáš (tzv. Svatolukášské Madony), k níž mu modelem seděla Panna Marie s Ježíškem. Ikonu uctívanou v Jeruzalémě ze Svaté země do Konstantinopole přivezla snad římská císařovna Helena, případně byzantská císařovna Aelia Eudokia. Císař Konstantin měl darovat obraz milánskému biskupovi Eustorgiovi, který ho uložil roku 326 v kostele nedaleko Milána. Později byl přemístěn do kostela sv. Eustorgia v Miláně. Odtud ho při plenění města někdy mezi lety 1158–1162 jako válečnou kořist odvezl císař Fridrich I. Barbarossa spolu s ostatky sv. Tří králů do Kolína nad Rýnem. Od něj ikonu za opakovanou vojenskou pomoc dostal český král Vladislav II., který ji spolu s nohou bronzového tzv. Milánského svícnu uložil v královské klenotnici baziliky sv. Víta v Praze.\n\nPodle historiků však pochází z 13. či z počátku 14. století.\n\nRoku 1350 markrabě Jan Jindřich, bratr císaře Karla IV., založil v Brně klášter augustiniánů-eremitů s rodovým pohřebištěm markrabat. Karel IV. mu měl roku 1356 daroval onen obraz. Poté byla pro Madonu vystavěna zvláštní kaple, honosně přestavěná v polovině 17. století. Mezi lety 1401–1402 byla do spony na prsou Panny Marie vsazena relikvie ze závoje Panny Marie, potřísněného Kristovou krví.\n\nIkoně bylo již od 14. století přičítáno mnoho zázraků, mezi jinými záchrana Brna proti mnohonásobné přesile Švédů roku 1645, ochrana před morovou epidemií roku 1713, před obléháním Brna pruskými a saskými vojsky roku 1743 a mnoho uzdravení, jež jsou popsána v latinských spisech \"Gemma Moraviae\" a \"Conchylium marianum\" z roku 1736. Madona byla proto nazývána Divotvůrkyně, řecky Thaumaturga.\n\nV letech 1735–1736 dal převor brněnských augustiniánů Ondřej Zirkl obraz vsadit do stříbrného rámu a vyzdvihnout na nový stříbrný oltář, který vytvořili v Augsburgu stříbrník Johann Georg Herkomer a jeho bratr sochař Johann Jakob Herkomer mladší. Při ceremoniálu papežské korunovace dne 10. května 1736 obraz zlatými korunkami slavnostně korunoval olomoucký biskup a kardinál Wolfgang Hannibal von Schrattenbach jako třetí mariánskou ikonu v českých zemích. Za josefinských reforem roku 1783 byli augustiniáni nuceni přemístit svůj klášter i s Madonou do kostela Nanebevzetí Panny Marie zrušeného kláštera cisterciaček na Starém Brně, kde je zázračná madona uctívána dodnes na hlavním oltáři.\n\nPanně Marii Svatotomské byla zasvěcena 4. kaple Svaté cesty z Prahy do Staré Boleslavi. Kaple byly vystavěny v letech 1674–1690, v horním rohu výklenku bylo jméno stavebníka a jeho erb. Donátorem této kaple byl František Karel říšský hrabě Kolowrat-Liebsteinský, moravský hejtman.\n\nObraz (ikona) představuje polofiguru Panny Marie v tmavě modrém plášti (peplum) s pokrytou hlavou (maforium), s desénem ze zlatých pruhů a z rovnoramenných zlatých křížků. Na krku má vsazenou kosočtverečnou sponu s relikvií v zasklené schránce s popiskou na pergamenovém pásku. Madona gestem pravé ruky věřícím „ukazuje cestu“, upozorňuje na Ježíška, respektive pobízí nás k jeho uctívání. Na levé paži drží Ježíška v podobě vzrostlého dítěte, oblečeného do dlouhé zřasené tuniky. Ježíšek pravou rukou žehná a v levici drží svitek textu (zákon – logos). V horních rozích obrazu jsou vytlačeny řecké zkratky slov MP Matka Boží (Mater theotokos). Obraz vznikl kopírováním starší předlohy, pravděpodobně ve 2. třetině 13. století nebo až po roce 1261; je namalovaný temperou na dřevěné desce, kterou tvoří tři prkna, dvě lipová a jedno topolové, spojená svlaky. Pozadí obrazu má křídový podklad, bylo zlacené a svatozáře ryté.\n\nObraz byl v minulosti vícekrát opravován, přemalován, pozadí bylo již v gotické době překryto stříbrným či zlatým příkrovem a do svatozáře Madony vsazeno 12 hvězd. Tato výzdoba byla uloupena za třicetileté války. Dřevěný rám byl do barokního stříbrného druhotně oříznut. Dnešní rozměry obrazu jsou 86 x 50 cm, původní zlaté korunky madony a Ježíška byly v 19. století nahrazeny kopiemi z pozlacené mědi s barevnými skleněnými kameny, a na rám zavěšen zlatý náhrdelník K opravám došlo například k papežské korunovaci roku 1736 nebo ke stému výročí korunovace roku 1836. Přemalby a příkrov byly sňaty při restaurování roku 1946 (Hedvika Böhmová). Celý stříbrný oltář prošel generální opravou v brněnské firmě S:Lucas v letech 2009–2010.\n\n\n\n\n"}
{"id": "515239", "url": "https://cs.wikipedia.org/wiki?curid=515239", "title": "Richard Hudson", "text": "Richard Hudson\n\nRichard Hudson (narozen 9. května 1948, Tottenham, Londýn, Anglie) je anglický zpěvák-písničkář a hudebník.\n\nRichard Hudson byl členem Elmer Gantry’s Velvet Opera, kde hrál na bicí, kytaru a zpíval. V roce 1970 se spolu s Johnem Fordem připojil ke skupině Strawbs. Hudson and Ford spolu vytvořili autorskou dvojici, která produkovala písničky poněkud jiného zaměření, než hlavní skladatel skupiny Strawbs, Dave Cousins. V roce 1973, po 52 vystoupeních na turné k albu Bursting at the Seams, došlo k nezvratným změnám, kterých pak litovaly obě zúčastněné strany. Hudson a Ford odešli a založili skupinu Hudson Ford. Hudson přešel od bicích ke kytaře a začal se více věnovat sólovému zpěvu.\n\n\n\n\n\n\n\n\n\n\n\n\n\n\n"}
{"id": "515240", "url": "https://cs.wikipedia.org/wiki?curid=515240", "title": "Noční fotografie", "text": "Noční fotografie\n\nNoční fotografie je fotografický žánr, při kterém jsou snímky pořizovány v exteriéru v době mezi soumrakem a svítáním nebo za snížených světelných podmínek.\n\nJohn Adams Whipple v roce 1863 využil elektrické osvětlení k pořízení noční fotografie Bostonského parku. Vznikla jedna z prvních nočních fotografií.\n\nS umělým osvětlením pro noční snímky experimentoval William Bell (1830 Anglie - 1910 USA), scénu osvětloval zapálením hořčíkového drátu.\n\nNa počátku 20. století několik významných fotografů jako například Alfred Stieglitz nebo William Fraser začali pracovat v noci. V roce 1932 Brassaï zveřejnil svůj cyklus \"Paris de Nuit\" - knihu černobílých fotografií z ulic noční Paříže. Během druhé světové války využíval britský fotograf Bill Brandt výpadky proudu - takzvané black-out k fotografování ulic za měsíčního světla.\n\nFotograf se musí vyrovnat s širokým rozsahem kontrastů a nutností správně nastavit expozici. Vzhledem k potřebné dlouhé době expozice je zpravidla nutné fotografovat ze stativu. Díky dlouhému času lze zvýšit efekt záběru například dynamikou barevných čar pohybujících se objektů. Možnost fotografovat bez stativu nabízí vysoce citlivé filmy nebo nastavení digitálního fotoaparátu na vyšší ISO.\n\nPůsobivé noční fotografie ve městě lze pořídit krátce po západu Slunce, kdy má obloha ještě tmavomodrý odstín, ale noční osvětlení již svítí.\n\nDalšího efektu lze dosáhnout přisvětlení bleskem - prokreslí se pozadí i popředí - vznikne tedy fotografie s velkým prostorovým efektem.\n\nSoučástí noční fotografie je takzvaná astrofotografie a fotografování noční oblohy. Měsíční světlo lze využít k fotografování noční krajiny. Pro snímání Měsíce se doporučuje objektiv s ohniskovou vzdáleností alespoň 300 mm.\n\nDo žánru noční fotografie patří takzvaná modrá hodina, kterou se označuje doba soumraku každé ráno a večer, kdy není ani úplné denní světlo, ani úplná tma. Tato doba je zvláštní kvalitou svého světla, během ní má obloha modrou barvu a přibližně stejný jas jako umělé osvětlení budov a pouličního osvětlení. Nebeská modř má však jinou fyzikální podstatu než během dne a tudíž má i jiné spektrální složení.\n\nTuto chvíli lze využít pro pořízení snímků za dostupného světla. Ve srovnání s fotografováním za úplné tmy je osvětlení prostředí dostatečné, je tedy více vidět, kontrasty mezi světlými a tmavými místy jsou zmírněny a snímky mají zajímavou atmosféru. Využití najde v široké škále fotografických žánrů, především ve fotografii architektury. Skutečnost, že umělé osvětlení budov má přibližně stejný jas a barevný kontrast poskytuje vyrovnaný fotografický motiv. Využitím rozptýleného světla odražené od oblohy se jako výsledek získají rovnoměrně osvětlené předměty s měkkými konturami, barvami a jemnými pastelovými tóny. Různé teploty barev (modrá obloha, oranžové světlo, modrobílé žárovky, tyrkysové zářivky) poskytují nezvykle barevné fotografie. Tento efekt se ještě více zesílí delší expoziční dobou. V portrétní fotografii poskytuje příjemné rozptýlené světlo v tomto čase rovnoměrně osvětlenou pokožku s měkkou kresbou a jemnými pastelovými tóny.\nDoba trvání modré hodiny závisí na zeměpisné šířce, ročním období, oblačnosti a dalších faktorech, v průměru je tato doba přibližně 30 minut. Ranní čas je o něco delší než večer.\n\n\n"}
{"id": "515243", "url": "https://cs.wikipedia.org/wiki?curid=515243", "title": "Hrnčířské Boudy", "text": "Hrnčířské Boudy\n\nHrnčířské Boudy () je osada, která je tvořená skupinou horských bud v centrálních Krkonoších. Leží na území Krkonošského národního parku a katastrálně spadají pod městys Černý Důl. Nacházejí se ve vzdálenosti 3,5 km severně od jeho centra v prostoru mezi Liščí a Černou horou na jihozápadně orientovaném svahu pod sedlem Sokol.\n\nJedná se o šest budov, z nichž pět stojí na luční enklávě o šířce 400 m a výšce přibližně 300 m a jedna na samostatné mýtině ve vzdálenosti 200 m jižně. Čtyři stavby jsou seřazeny pod horní hranicí louky. Na krajích stojící Bouda Mír a Náchodská bouda jsou větší a slouží k ubytovacím účelům. Mezi nimi stojí dvojice starých krkonošských chalup, z nichž severněji položená dříve sloužila jako jednotřídní základní škola. Na spodním konci louky se nachází horská chata Hájenka, ke které patří malý lyžařský vlek. Mimo luční enklávu stojí šestá stavba, chata Cihlářka, nacházející se v lese 200 m pod Hájenkou. Obě zmíněné stavby jsou větších rozměrů a slouží ubytovacím účelům.\n\nProstor Hrnčířských bud se svažuje jihozápadním směrem do údolí, kde se do říčky Čisté vlévá Stříbrný potok.\n\nMotorovým vozidlem jsou dostupné údolím Čisté po asfaltové pro běžný provoz uzavřené komunikaci z Černého Dolu na Lučiny, ze které odbočuje zpevněná cesta severozápadním směrem k boudám na Liščí louce.\n\nNa jízdním kole jsou dostupné po cyklotrasách:\n\nPěší přístup je možný po turistických trasách:\n\n"}
{"id": "515247", "url": "https://cs.wikipedia.org/wiki?curid=515247", "title": "Infernum", "text": "Infernum\n\nInfernum je polská black metalová kapela založena v roce 1992 ve Vratislavi.\n\n\n\n\n"}
{"id": "515248", "url": "https://cs.wikipedia.org/wiki?curid=515248", "title": "Brooke Shieldsová", "text": "Brooke Shieldsová\n\nBrooke Christa Camille Shields (* 31. května 1965, New York, USA) je americká herečka, spisovatelka a modelka. Mezi její známější filmy patří \"Děvčátko\" a \"Modrá laguna\", ze seriálů pak \"Správná Susan\", \"Zlatá sedmdesátá\" a \"Džungle rtěnek\".\n\nNarodila se v New Yorku do dobře známé americké rodiny s kořeny mezi italskou šlechtou. Její babička byla italská kněžna Donna Marina Torlonia. Otec Frank Shields byl podnikatel a matka Teri zahájila její kariéru.\n\nSvé prostřední jméno Camille získala v 10 letech při biřmování. Rodiče se rozvedli v jejím dětství, má tři poloviční sestry a dva nevlastní sourozence. Nejdříve bydlela na Manhattanu, později v New Jersey.\n\nMěla pouze 5 dní, když se její matka rozhodla vybudovat jí kariéru. Když jí bylo 8, pózovala nahá a v 10 letech dostala zaplaceno za to, že se objevila v Playboyi. V 16 letech za sebou měla již šestnáct let kariéry a vydělala více než prezident Spojených států. Zakladatelka Ford Models Eileen Ford o Brooke Shields řekla: \"...Je profesionální dítě a jedinečná. Vypadá jako dospělá a také tak myslí.\"\n\nSvou modelingovou kariéru zahájila v roce 1966 v pouhých 11 měsících. Její první práce byla pro Ivory Soap, kdy ji fotpgrafoval Francesco Scavullo. Pokračovala jako úspěšná dětská modelka s agentkou Eileen Ford, která tvrdí, že svou dětskou divizi zřídila jen kvůli ní. V roce 1980, ve svých 14 letech, se stala nejmladší modelkou, která se objevila na obálce módního magazínu \"Vogue\". V témže roce se objevila v kontroverzní reklamě na džíny Calvina Kleina. V televizní verzi reklamy pronášela proslulý slogan: \"Chcete vědět, co je mezi mnou a mými džínami od Calvina? Nic.\"\n\nDo svých 16 let se její tvář stala jednou z nejrozpoznatelnějších tváří na světě díky dvojité kariéře modelky a dětské herečky. Často se objevovala na obálkách různých módních časopisů a stala se pravidelným návštěvníkem newyorského nočního klubu Studio 54.\n\nV roce 2009 způsobily rozruch její nahé fotografie Richarda Prince \"Spiritual America\", které byly pořízeny když jí bylo 10 let. Po varování od policie byly odstraněny z výstavy v Tate Modern.\n\nJejí první hlavní filmová role byla v roce 1978 ve filmu Louise Malleho \"Děvčátko\", kde hrála dítě, které žilo v nevěstinci. Ve filmu se objevilo mnoho nahých scén. Protože jí v době natáčení bylo pouze 11 let, objevil se problém, zda nejde o dětskou pornografii. Následoval méně kontroverzní a také méně známý film \"Wanda Nevada\".\n\nNa začátku osmdesátých let přišly dodnes snad její nejznámější filmy \"Modrá laguna\", který také obsahoval několik nahých scén náctiletých milenců z tropického ostrova, a \"Endless Love\". V letech 1981–1984 čtyřikrát za sebou vyhrála People's Choice Award v kategorii nejoblíbenější mladý umělec. V osmdesátých letech účinkovala také v mnoha televizních pořadech, např. \"The Muppet Show\".\n\nV letech 1983–1987 přerušila svou kariéru, aby se mohla věnovat studiu na Princetonské univerzitě. Zde vystudovala francouzskou literaturu. Její diplomová práce se týkala právě dětské a adolescentní filmové kariéry.\n\nDíky roli stalkera Joeyho Tribbianiho v seriálu \"Přátelé\" získala v roce 1996 svůj vlastní sitcom \"Správná Susan\", za který znovu zvítězila v People's Choice Award a získala dvě nominace na Zlatý glóbus.\n\nV roce 1998 si ve filmu \"Maléry paní Margaret\" zahrála lesbu Lily. O tři roky později ztvárnila v televizním filmu \"Kauza: Dítě\" další lesbickou postavu. Spolu s Cherry Jones hrály v příběhu podle skutečné události zaregistrovaný lesbický pár, který bojoval o své dítě.\n\nNěkolikrát hostovala v seriálu \"Zlatá sedmdesátá\" v roli Pam Burkhart, matky postavy Jackie v podání Mily Kunis. Objevila se také v seriálech \"Dva a půl chlapa\", \"Plastická chirurgie s. r. o.\" či \"Hannah Montana\", kde hrála Mileyinu zemřelou matku. Pravidelnou seriálovou roli získala Shieldsová v roce 2008 v seriálu \"Džungle rtěnek\", který byl ovšem o rok později zrušen. V roce 2010 se objevila jako Frankieho sousedka-nemesis v seriálu \"Průměrňákovi\".\n\nObjevila se také v mnoha jevištních představeních. Většinou šlo o přepracované muzikály jako \"Pomáda\", \"Cabaret\", \"Wonderful Town\" nebo \"Chicago\" na Broadwayi. V \"Chicagu\" hrála také na londýnském West Endu.\n\nV osmdesátých letech během studia na Princetonu chodila se spolužákem Deanem Cainem. Byla také spojována s John F. Kennedym mladším, hercem Liamem Neesonem, zpěvákem Georgem Michaelem. nebo japonským princem Naruhitem. Přátelila se také s Dodim Fayedem.\n\nV letech 1997–1999 byla vdaná za tenistu Andre Agassiho, jejich sňatek byl anulován, chodili spolu od roku 1993. V roce 2001 se vdala za televizního scenáristu Chrise Henchyho, se kterým má dvě dcery – Rowen Francesovou (nar. 15. května 2003) a Grier Hammondovou (nar. 18. dubna 2006)\n\nV roce 2005 začala veřejně mluvit o své poporodní depresi, způsobené mnoha faktory v jejím životě (např. krátce před porodem zemřel její otec), aby rozšířila povědomí o této chorobě, psala o tom i ve své knize \"Down Came the Rain\", a mluvila o výhodě antidepresiv. Kvůli tomu se dostala do sporu s Tomem Cruisem. Ten vyznává scientologii a je skeptický k psychiatrii. Brooke Shields na Cruiseovo prohlášení reagovala tím, že bez pomoci lékařů v boji proti poporodní depresi by se z ní nedostala a nemohl by se z ní stát ten milující rodič, kterým je dnes. Cruise se jí později soukromě omluvil a Shieldsová s manželem pak navštívili jeho svatbu s Katie Holmesovou.\n\nV roce 2009 mluvila při posledním rozloučení se svým přítelem zpěvákem Michaelem Jacksonem ve Staples Center v Los Angeles. Byli dlouholetí přátelé a pobývali spolu třeba na předávání Grammy v roce 1993. Řekla také, že ji Jackson několikrát žádal o ruku a chtěl s ní adoptovat dítě.\n\n"}
{"id": "515249", "url": "https://cs.wikipedia.org/wiki?curid=515249", "title": "Třída Ambassador", "text": "Třída Ambassador\n\nTřída \"Ambassador\" je fiktivní třída hvězdných lodí Hvězdné flotily Spojené federace planet, které se vyskytují ve sci-fi příbězích Star Trek. Plavidla této třídy se objevila v několika epizodách seriálů \"\" a \"\".\n\nDesign třídy \"Ambassador\" navrhl pro natáčení \"Nové generace\" výtvarník Andrew Probert jako přirozený mezičlánek mezi staršími loděmi třídy \"Excelsior\" z a filmu a novými plavidly třídy \"Galaxy\", mezi něž patří i USS \"Enterprise\" (NCC-1701-D) z \"Nové generace\". První loď třídy \"Ambassador\" se v tomto seriálu objevila ve třetí řadě, kdy se již Probert na produkci nepodílel. Její design proto pro výrobu filmového modelu upravili Rick Sternbach a Greg Jein.\n\nLodě třídy \"Ambassador\" jsou těžké křižníky určené jak pro boj, tak i pro průzkumné mise. Mají klasickou koncepci hvězdných lodí Flotily skládající se z talířové sekce (primární trup), spojovacího krku a inženýrské sekce (sekundární trup se strojovnou a warpovými motory), po jejíž bocích jsou umístěny warpgondoly. V průběhu výroby byla konstrukce mírně upravena, spojovací krk byl s primárním trupem posunut mírně dozadu. V souvislosti s tím a s minimální bezpečnou vzdáleností warpgondol a talířové sekce musely být posunuty vzad i gondoly.\n\nNa palubě lodi třídy \"Ambassador\" mohli bydlet také rodinní příslušníci posádky, ale pouze u těch členů, jež na lodi sloužili více jak šest měsíců.\n\nPodle původního Probertova návrhu měly mít lodě délku 524,3 m, v knize \"Star Trek Encyclopedia\" se vyskytuje údaj 526 m. Ve scénáři k epizodě „Enterprise včerejška“ seriálu \"Nová generace\", který nebyl v této podobě odvysílán, bylo uvedeno, že posádka \"Enterprise\"-C čítala 700 osob.\n\nVýzbroj plavidel třídy \"Ambassador\" tvoří 10 phaserových baterií a 2 torpédomety s fotonovými torpédy.\n\n\n\n\n\n\nKromě výše popsaných lodí byla v seriálech zmíněna některá další plavila, která podle publikace \"Star Trek Encyclopedia\" patří do třídy \"Ambassador\". Zde uvedená registrační čísla pochází z téže publikace.\n\n"}
{"id": "515259", "url": "https://cs.wikipedia.org/wiki?curid=515259", "title": "Adéla Francouzská (1009–1079)", "text": "Adéla Francouzská (1009–1079)\n\nAdéla Francouzská zvaná také Adéla z Messines ( \"Adèle de France \" nebo \"Adèle de Messines\", 1009/1014 – 8. ledna 1079) byla normandská vévodkyně a poté flanderská hraběnka z dynastie Kapetovců.\n\nAdéla se narodila z třetího manželství francouzského krále Roberta II. a Konstancie, dcery provensálského hraběte Viléma I. Manželství Adéliných rodičů bylo uzavřeno v rozmezí září 1001 a 25. srpna 1003. Král byl v minulosti již dvakrát ženatý, obě ženy zapudil.\n\nPoprvé se Adéla vdávala roku 1027 za mladého normandského vévodu Richarda III. Manželství bylo kratičké a bezdětné, protože Richard byl již následující rok pravděpodobně otráven. Již roku 1028 byla v Paříži znovu provdána za syna flanderského hraběte Balduina V. Během občanské války, jež vzplanula po smrti krále Roberta, podporoval Adélin tchán společně s Fulkem Nerrou jejího bratra Jindřicha proti druhému bratrovi Robertovi. Když Jindřich již jako král Francie, roku 1060 umíral, zřejmě rozhodl o regentovi svého nezletilého syna Filipa. Byl jím stanoven Adélin manžel Balduin, který francouzského krále sice uznával jako svého lenního pána, ale zároveň byl leníkem Svaté říše římské.\n\nAdéla dala manželovi dva syny a dceru Matyldu, jež se provdala za normandského vévodu Viléma. Balduin tak nebránil svým poddaným, kteří se připojili k normanským vojákům při invazi do Anglie. Roku 1067 zemřel. Ovdovělá Adéla se uchýlila do benediktinského řádu, z rukou papeže přijala vdovský závoj a stala se jeptiškou. Byla pohřbena v klášteře Messines u Ypres, který sama založila.\n\n"}
{"id": "515261", "url": "https://cs.wikipedia.org/wiki?curid=515261", "title": "Jicchak", "text": "Jicchak\n\nJicchak (: ) je hebrejské jméno a tvar jména Izák. Mezi jeho nositele patřili či patří:\n\n"}
{"id": "515263", "url": "https://cs.wikipedia.org/wiki?curid=515263", "title": "Ajelet ha-Šachar", "text": "Ajelet ha-Šachar\n\nAjelet ha-Šachar ( אַיֶּלֶת הַשַּׁחַר, Ayelet HaShahar, v oficiálním seznamu sídel Ayyelet HaShahar) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží cca 15 kilometrů severně od Galilejského jezera, cca 130 kilometrů severovýchodně od centra Tel Avivu a cca 60 kilometrů severovýchodně od centra Haify v Horní Galileji, v ploché úrodné nížině Chulského údolí při horním toku řeky Jordán v nadmořské výšce 163 metrů. Jižně od obce probíhá občasný vodní tok Nachal Chacor. Severně od kibucu teče vádí Nachal Machberam. Západním směrem se terén zvedá do kopcovité části Horní Galileje. Zhruba 3 kilometry od vesnice stojí pahorek Har Ajelet.\n\nAjelet ha-Šachar je osídlen Židy a je situován v oblasti s etnicky ryze židovským osídlením. Pouze cca 6 kilometrů jihovýchodním směrem leží město Tuba-Zangarija obývané izraelskými Araby, respektive Beduíny.\n\nNa dopravní síť je Ajelet ha-Šachar napojen pomocí dálnice číslo 90, která v severojižním směru spojuje Metulu a Tiberias. Dálnice míjí obec na západním okraji a je zde převedena do obchvatu, který ponechává na dotyku k vlastní obcí jen původní starou trasu, nyní využívanou pro lokální dopravu. Při této staré cestě leží také archeologická lokalita Tel Chacor.\n\nAjelet ha-Šachar byl založen roku 1918. Šlo o jednu z pouhých dvou nových židovských osad, které toho roku v Palestině vznikly (druhou byl Tel Chaj). K slavnostnímu založení osady došlo 30. června 1918. Pozemky, na které vesnice vznikla, zakoupila Jewish Colonization Association už v roce 1892. Tehdy ale pokus o osídlení této lokality nevyšel a půdu pak využívali rolníci z nedaleké vesnice Roš Pina. V roce 1915 se tu usadila skupina šesti Židů napojených na organizaci Poalej Cijon, kteří byli přistěhovalci v rámci druhé aliji. Teprve v roce 1918 ale došlo k založení trvalého sídla.\n\nZpočátku čelili osadníci nedostatku vody a útokům okolních Arabů. V roce 1920 se do Ajelet ha-Šachar uchýlili obyvatelé židovské osady Kfar Gil'adi, kteří byli kvůli arabským útokům evakuováni ze svých domovů. V době britského mandátu sloužila vesnice jako jedno z center Palmachu, elitních vojenských jednotek palestinských Židů. Také odtud byla organizována ilegální imigrace Židů přes syrskou hranici. Během války za nezávislost v roce 1948 byl kibuc opakovaně ostřelován.\n\nRoku 1949 měl kibuc už 570 obyvatel a rozkládal se na ploše 4820 dunamů (4,82 kilometrů čtverečních). V roce 1951, kdy došlo k rozkolu v organizaci ha-Kibuc ha-Meuchad (viz Kibucové hnutí), odešli někteří členové Ajelet ha-Šachar do jiných kibuců, zejména do Ha-Gošrim.\n\nBěhem šestidenní války v roce 1967 byl Ajelet ha-Šachar ostřelován syrskou armádou.\n\nEkonomika obce je založena na zemědělství, drobném průmyslu a turistickém ruchu. Pěstuje se zde zelenina, avokádo, broskve nebo granátová jablka. V Ajelet ha-Šachar fungují zařízení předškolní péče i základní škola Mevo Galil (מבוא גליל), kam dojíždějí i děti z okolních vesnic. Roku 2001 bylo v kibucu zřízeno centrum pro absorpci Židů původem z Etiopie, kteří zde absolvují aklimatizační kurzy. Kibuc prošel částečnou privatizací, po které jsou jeho členové odměňováni podle vykonané práce. V Ajelet ha-Šachar je k dispozici obchod a synagoga.\n\nObyvatelstvo Ajelet ha-Šachar je sekulární. Podle údajů z roku 2014 tvořili naprostou většinu obyvatel v Ajelet ha-Šachar Židé - cca 1400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1500 osob).\n\nJde o menší sídlo vesnického typu, byť v kategorii zdejších kibuců jde o lidnatější obec s některými střediskovými funkcemi. K 31. prosinci 2014 zde žilo 1498 lidí. Během roku 2014 klesla populace o 10,5 %.\n\n"}
{"id": "515265", "url": "https://cs.wikipedia.org/wiki?curid=515265", "title": "Slatinná stráň", "text": "Slatinná stráň\n\nSlatinná stráň (německy \"Moorlahn\") je vrchol v České republice ležící v Krkonoších.\n\nSlatinná stráň se nachází v centrálních Krknoších asi 2,5 km jižně od Pece pod Sněžkou a asi 7 km rovněž jižně od nejvyššího vrcholu hor Sněžky. Nachází se na rozsoše spojující Liščí a Černou horu. Od obou jí oddělují sedla s nadmořskou výškou okolo 1100 metrů. Sedlo s Černou horou se nachází jižním směrem a sedlo s Liščí horou nazývané Sokol severozápadním směrem. Hora leží na území Krkonošského národního parku.\n\nPod severním svahem Slatinné stráně se nachází hluboké údolí řeky Úpy, do jejíhož povodí patří i západní a východní svah. Západní svah odvodňuje Luční potok, východní pak Javoří potok. Pod jihozápadním svahem hory protéká Stříbrný potok, který patří do labského povodí.\n\nSmrčiny byly ve vrcholových partiích z větší části vykáceny. Dochovaly se částečně na prudších ubočích zejména západně od vrcholu. Na svazích hory se nacházejí rozsáhlé luční enklávy.\n\nPřímo přes vrcholovou partii vede z Lučin asfaltová cesta, po které je vedena zeleně značená trasa 4208 vedoucí do Velké Úpy. Asi 100 m východně od vrcholu prochází žlutě značená trasa 7215 do Pece pod Sněžkou a 250 m jižně od vrcholu vede po úbočí červeně značená trasa 0407 od Kolínské k Pražské boudě, od které pokračuje silnice do Pece pod Sněžkou.\n\nNa lučních enklávách (Lučiny, Javorské boudy) na úbočích hory se nachází velké množství horských bud. Zejména západní svah pak slouží ke sjezdovému lyžování, nacházejí se zde velké lyžařské vleky obsluhující sjezdovky Javor a Smrk.\n\n"}
{"id": "515273", "url": "https://cs.wikipedia.org/wiki?curid=515273", "title": "Spálený Mlýn (Malá Úpa)", "text": "Spálený Mlýn (Malá Úpa)\n\nSpálený Mlýn (německy \"Mohornmühle\") je částí obce Malá Úpa nacházející se ve východních Krkonoších.\n\nMístní část Malé Úpy \"Spálený Mlýn\" se nachází na území Krkonošského národního parku v centrální části Krakonošova údolí mezi Pěnkavčím vrchem, Kraví horou a Dlouhým hřebenem. Leží v hlubokém údolí říčky Malé Úpy v prostoru jejího soutoku s Jelením potokem a dnes bezejmenným potokem s dřívějším německým názvem Plader Bach. Původně nesla lokalita název \"Mohornův Mlýn\", ovšem poté co původní mlýn stojící na levém břehu řeky vyhořel, vžil se název současný. V roce 1779 v tomto mlýně přenocoval císař Josef II.\n\nPřevážnou část zástavby tvoří typické krkonošské chalupy, stojí zde ale i několik pozdějších staveb vybudovaných k ubytovacím účelům. Dno údolí zaujímá poměrně velké parkoviště. Ve východním svahu stojí socha Krakonoše a vedle ní tzv. Čertův mlýn, což je model mlýna s pohyblivými pohádkovými postavami poháněnými vodou.\n\nPodél říčky Malé Úpy prochází Spáleným Mlýnem silnice II/252 z Pomezních Bud do Trutnova. Turistickým rozcestím procházejí modře značená turistická trasa 1813 Pec pod Sněžkou - Malá Úpa (kostel), zeleně značená trasa 4250 Pec pod Sněžkou - Horní Maršov a výchozí je tu žlutě značená trasa 7220 na Pomezní Boudy. Dále jsou tudy vedeny další místní značené trasy a naučná stezka.\n"}
{"id": "515276", "url": "https://cs.wikipedia.org/wiki?curid=515276", "title": "Lovro Šturm", "text": "Lovro Šturm\n\nLovro Šturm (* 19. květen 1938, Lublaň) je slovinský politik a právník.\n\nŠturm po dokončení Klasického gymnázia v Lublani nastoupil na Právnickou fakultu Univerzity v Lublani, kterou dokončil v roce 1961. Následně působil na \"Institutu veřejné správy\" při Právnické fakultě. V roce 1966 obdržel doktorát na lublaňské Právnické fakultě, na níž v roce 1971 začal vyučovat.\n\nV letech 1972 až 1985 byl vedoucím Institutu veřejné správy. V roce 1986 obdržel profesuru. Krátce byl vedoucím \"Institutu lidských práv\". V letech 1985 až 1990 byl vedoucím katedry správně-právních věd na lublaňských právech. Ve svém oboru také realizoval rozličné výzkumné záměry.\n\nZa prvních svobodných voleb v roce 1990 byl členem státní volební komise. 30. října 1990 se stal soudcem Ústavního soudu Republiky Slovinsko. Jako soudce Ústavního soudu působil také po osamostatnění Slovinska až do roku 1998. Od 25. dubna 1997 do skončení mandátu soudce byl také předsedou Ústavního soudu. V roce 2000 byl krátce ministrem školství a sportu v Bajukově vládě a v letech 2005 až 2008 ministrem spravedlnosti v Janšově vládě.\n\n\n"}
{"id": "515281", "url": "https://cs.wikipedia.org/wiki?curid=515281", "title": "Boubínský kmet", "text": "Boubínský kmet\n\nBoubínský kmet je v šumavské mytologii starý pán a vládce Boubína, pamětník jeho slávy, která třikrát zanikla a třikrát byla znovu vzkříšena („třikrát les, třikrát ves“ – pověsti vypravují, že na temeni Boubína býval kdysi hrad a vedle něho osada, pole, pastviny a salaše). Opatruje boubínské lesy. Je obrovitého vzrůstu, vysoký jako jedle. Zjevuje se uprostřed sychravých nocí na vrcholu Boubína. Neškodí lidem, jen je může vyděsit svým zjevem a hrobově temnou samomluvou. Mluví lidskou řečí. Když se prodírá lesem, ozývá se praskot, dupot a šustění stromů, jako by se hnala vichřice. \n"}
{"id": "515282", "url": "https://cs.wikipedia.org/wiki?curid=515282", "title": "Plátno", "text": "Plátno\n\nPlátno je textilie, tkaná tou nejjednodušší plátěnou vazbou, prostým křížením osnovy a útku. Tuhé plátno se vyrábělo hlavně ze lnu i z konopí, dnes většinou z bavlny a z umělých vláken. Plátno bylo dlouho jediná běžně dostupná tkanina, z níž se šily šaty i prádlo. Dnes se užívá například na ložní prádlo (prostěradlo), na výrobu stanů a plachet a také jako malířské plátno, podklad pro olejovou malbu. Proto se obrazům na plátně říká také „plátno“.\n\nPlátno je nejstarší a dlouho jediná tkanina, známá už v předhistorických dobách; české sloveso „platit“ se patrně odvozuje od toho, že se kousky plátna užívaly jako platidlo, což zachytil ve své zprávě o Praze z 10. století Ibráhím ibn Jákúb. V egyptských hrobech se zachovaly vzorky i celé balíky nesmírně jemného plátna z bavlny. Až do novověku se plátno vyrábělo po domácku: domácí napředli nitě a pozvali potulného tkalce, který si nosil jednoduchý stav. V horských krajích bylo tkalcovství běžné zimní zaměstnání rolníků a vyrobené plátno sami nosili na trh, později je od nich vykupovali faktoři. Textilní výroba byla jedna z prvních, v níž se už kolem roku 1800 hromadně uplatnily stroje a plátenictví tak zaniklo.\n\nNejjemnější plátno bylo bavlněné a ještě kolem roku 1900 se len často míchal s bavlnou (tzv. irské plátno). Na hrubší plátno se používalo konopí, případně juta (pytlovina); ta je také základem pravého linolea. Mezi zvláštní druhy plátna patří:\n\nMalířské plátno je poměrně tuhé, nejčastěji lněné nebo konopné, a předem apretované. Před použitím se musí napnout na dřevěný rám („blindrám“), který se dá vypnout klíny v rozích; někdy se plátno také lepí na desku nebo lepenku. Před použitím se musí natřít klihovým základem s plavenou křídou („šeps“) a případně vybrousit. Někteří moderní malíři malovali na plátno bez základu, jiní používali jako základ například černý asfalt. Proti dříve používaným dřevěným deskám je plátno lehké a dá se i svinout, časem však křehne a restaurátoři je musí nažehlovat na novou podložku.\n\nNejstarší zachovaný obraz na plátně pochází z roku 1410, ale běžné užívání plátna se prosadilo až začátkem 16. století, společně s olejovou malbou, patrně zásluhou benátských malířů. Předchůdcem je panelové malířství, což je malba na dřevo.\n\nPannotypie je historický fotografický proces, který patří do kategorie přímých pozitivních procesů jako modifikace mokrého kolódiového procesu. Podkladem citlivé vrstvy bylo černé voskované plátno, proti kterému se dal obraz pozorovat v odraženém světle. Světlý negativ se tak při prohlížení proti tmavému pozadí jevil jako pozitiv. Tato technika se pozná podle zvrásněné textury plátna a typických prasklin.\n\n\n"}
{"id": "515283", "url": "https://cs.wikipedia.org/wiki?curid=515283", "title": "Petra Schersingová", "text": "Petra Schersingová\n\nPetra Schersingová, rozená Müllerová (* 18. července 1965, Quedlinburg) je bývalá německá atletka, běžkyně, která reprezentovala tehdejší NDR.\n\nJejí specializací byla hladká čtvrtka a štafeta na 4 x 400 metrů.\n\n\n"}
{"id": "515284", "url": "https://cs.wikipedia.org/wiki?curid=515284", "title": "David Razi'el", "text": "David Razi'el\n\nDavid Razi'el (: , žil 19. prosince 1910 – 20. května 1941) byl příslušník židovského podzemního hnutí během Britského mandátu Palestina a jeden ze zakladatelů radikálního židovského hnutí Irgun.\n\nNarodil se v litevské části carského Ruska ve městě Smarhoni (dnes Hrodenská oblast, Bělorusko). Když mu byly tři roky, podnikl společně s rodinou aliju do Palestiny, tehdy ještě pod osmanskou nadvládou, kde se jeho otec stal učitelem hebrejštiny na základní škole v Tel Avivu. Razi'el později studoval filosofii a matematiku na Hebrejské univerzitě v Jeruzalémě a v roce 1929 v reakci na Hebronský masakr vstoupil do židovské podzemní vojenské organizace Hagana. Když pak v roce 1931 revizionistické sionistické hnutí založilo svou vlastní podzemní vojenskou organizaci s názvem Irgun, stal se jedním z jeho prvních členů a podle internetových stránek této organizace „prokázal vynikající vojenské dovednosti.“\n\nV této organizaci postupně vystoupal do velících pozic; v roce 1937 se stal prvním velitelem Irgunu v Jeruzalémském distriktu a již o rok později se stal náčelníkem štábu organizace. Období, kdy zastával tuto nejvyšší funkci, bylo charakteristické násilnostmi proti Arabům, včetně používání bomb na arabských tržištích.\n\nV květnu 1941 Razi'el souhlasil s účastní na tajné misi jménem Britské armády v Iráku. V tomto období totiž Irák sympatizoval s nacistickým Německem a rovněž tak poskytoval útočiště jeruzalémskému muftímu Hadž Amínu al-Husejní, který hitlerovské Německo otevřeně podporoval. Právě muftího přítomnost byla jedním s důvodů, proč Razi'el souhlasil, neboť doufal v jeho zajetí. Dne 17. května se tedy společně se třemi kolegy, včetně Ja'akova Meridora, vydal na tuto tajnou misi, avšak již o tři dny zahynul společně s britským důstojníkem při německém leteckém náletu. Po jeho smrti se Meridor vrátil do Palestiny, kde převzal velení Irgunu.\n\nRazi'elovy ostatky byly exhumovány v roce 1955 a následně byly převezeny na Kypr. Znovu exhumovány byly v roce v roce 1961, načež byly převezeny do Jeruzaléma, kde byly pohřbeny na národním hřbitově na Herzlově hoře. Na jeho počet nese v Izraeli mnoho ulic jeho jméno a rovněž tak i mošav Ramat Razi'el v jeruzalémském distriktu v Judských horách. Jeho sestra Ester Razi'el-Na'or se stala po vzniku Izraele poslankyní Knesetu za stranu Cherut, kterou založil Menachem Begin.\n\n"}
{"id": "515288", "url": "https://cs.wikipedia.org/wiki?curid=515288", "title": "Franc Testen", "text": "Franc Testen\n\nFranc Testen (* 1948, Lublaň) je slovinský právník.\n\nTesten maturoval v roce 1967 na lublaňském klasickém gymnáziu, Právnickou fakultu Univerzity v Lublani dokončil v roce 1971. V letech 1971 až 1979 pracoval jako podnikový právník v lublaňské společnosti Metalka.\n\nSoudcem lublaňského soudu se stal v roce 1979 a působil zde až do roku 1984 na úseku obchodního rejstříku, hospodářských přestupků a hospodářských sporů. Jako nezávislý právní konzultant pracoval pro Lublaňskou banku (1984 až 1985), Iskru (1985 – 1990) a v letech 1990 až 1992 byl ředitelem právního odboru Lublaňské banky.\n\n16. listopadu 1992 byl zvolen soudcem Nejvyššího soudu. V květnu 1993 byl zvolen soudcem Ústavního soudu. Tři roky působil jako místopředseda Ústavního soudu a od listopadu 1998 do listopadu 2001 jako jeho předseda. Mandát soudce Ústavního soudu skončil 24. května 2002. Od 24. srpna 2002 působil Testen opět na Nejvyšším soudu. Od roku 1992 je členem pracovní skupiny při ústavním výboru Státního shromáždění na změnu ústavy.\n\n27. února 2004 byl Testen zvolen Státním shromážděním na šest let do funkce předsedy Nejvyššího soudu. Po uplynutí mandátu v únoru 2010 se nepodařilo hned zvolit předsedu, a tak Soudní rada jednomyslně jmenovala dočasnou předsedkyni Alenku Jelencovou Puklavcovou.\n\n\n"}
{"id": "515289", "url": "https://cs.wikipedia.org/wiki?curid=515289", "title": "Tetrovití", "text": "Tetrovití\n\nTetrovití (\"Characidae\") je čeleď sladkovodních paprskoploutvých ryb z řádu trnobřiší (Characiformes). S více než 1100 platnými druhy se jedná o druhově nejbohatší čeleď řádu. Pochází z Jižní a střední Ameriky, od Argentiny po Texas. Často nádherné zbarvení a stálá živost učinily z mnoha malých a mírných druhů této čeledi jedny z nejoblíbenějších akvarijních rybek.\n\nValná většina rodů této čeledi se velmi dobře chová a odchovává, přičemž většina druhů je mírné povahy, zůstává drobná a žije pospolitě v hejnech. Měli by být proto chovány v početnějších skupinách nejméně po šesti až osmi exemplářích.\nVětšina se podobá parmičkám, některé tetrovité mají buďto dlouhý, protáhlý (torpédovitý) nebo i vysoký hřbet a přitom i silně zploštělý tvar trupu (jako např. terčové tetry). Ocasní ploutev je vždy rozvětvená, někdy je dolní část prodloužená, řitní ploutev je dlouhá a u všech druhů charakteristický znak – na kořeni ocasu jedna tuková ploutev. Čelisti mohou být jak ozubené, tak bez zubů. Horní má jednu nebo dvě řady zubů, u čeledí \"Brycon\" a \"Creagrutus\" jsou to tři až čtyři. Spodní čelist má jednu až dvě řady, často vícehrotých zubů. Forma a uspořádání zubů jsou jedním z důležitých poznávací znaků v taxonomii.\nMnoho rodů z čeledi tetrovitých je velice pestrých s duhově barevnou kresbou. V kůži mnoha těchto ryb se nachází pod barevným chromatoforem vrstva guaninu, která minimum sluneční světlo proniknuvšího pod hladinu odráží a světélkuje. Můžeme se domnívat, že v tmavých vodách deštného pralesa to slouží ke způsobu rozpoznávání a k soudržnosti druhu či houfování.\nPřevážná většina tetrovitých jsou malé ryby, dosahujících necelých deseti centimetrů délky. Nejmenší druh dosahuje nejvýše 13 milimetrů, největší, Kujaba brazilská \"Salminus brasiliensis\", pak až k 1 metru délky.\n\nTetrovití žijí v nejrůznějších biotopech a ekologických výklenkách. Obývají jak horní toky tak dolní části toků až po ústí řek. Existují druhy žijící skrytě v rostlinách, některé obývající i volné toky, nebo stojaté vody a tůně. Většina jsou ryby hejnové, ale jsou i druhy žijící samotářsky.\nTéměř všechny tetry vypuzují k vytření jikry i sperma volně do vody, kde dochází k oplodnění a jikry se dále vyvíjejí, aniž se rodiče o ně starají. Ryby se třou většinou v párech, často při paralelním plavání v proudícím toku, oplodněné lepkavé jikry se pak zachytí mezi rostlinami, na nichž pak do vykulení zůstávají viset. Mnoho druhů rádo požírá své vlastní jikry, které ulpěly na rostlinách nebo na písku a kamenech. Některé druhy se třou také v jeskyních, pobřežních dírách a vymletých kapsách nebo si v písku pro potěr vytloukají jamky. Počet jiker nakladených při jednom výtěru je velmi variabilní a může se pohybovat od cca jednoho sta až po několik stovek. U podčeledi \"Glandulocaudinae\" jsou druhy s vnitřní oplodnění.\nPotrava tetrovitých je velmi různorodá, jsou to převážně všežravci, ale vyskytují se i vyloženě býložravé či čistě dravé ryby. U podčeledi Pilovití \"Serrasalminae\" existují druhy živící se také plody a semeny, u dalších i druhy jako např. Tetra trojúhelníková \"Catoprion mento\", živících se obíráním šupin jiných ryb.\n\nTyto ryby žijí od Texasu a Mexika přes Střední Ameriku a sever Jižní Ameriky až po střední Argentinu. K této čeledi patří jak známé Piraňa červená (\"Pygocentrus nattereri\"), tak i mnoho malých druhů sladkovodních rybek, jako např. Tetra neonová (\"Paracheirodon\").\n\nTato velice diversifikovaná čeleď se dělí do čtrnácti podčeledí. Některé z rodů nemohly být přiřazeny k žádné podčeledi či kladu, a proto jsou vedeny jako Incertae sedis.\n\n"}
{"id": "515294", "url": "https://cs.wikipedia.org/wiki?curid=515294", "title": "Gazelle (značka jízdních kol)", "text": "Gazelle (značka jízdních kol)\n\nSpolečnost Koninklijke Gazelle N. A. byla založena v roce 1882 Willemem Köllingem a od svého počátku vyráběla jen kola. Během své 128leté historie vyrábí kola ve stále stejné továrně v nizozemském městečku Dieren.\n\nV současnosti je Gazelle největším nizozemským výrobcem kol do města a expanduje také do ostatních zemí. V Nizozemí také Gazelle svá kola montuje, a to v továrně, kterou roku 1882 založil W. Kölling.\n\nZa dobu své existence se kola Gazelle stala synonymem kol do města a etalonem kvality. Stačí se jen projít po ulicích holandských měst a můžete vidět 20, 40 nebo i 60 let stará kola Gazelle, na kterých se ulicemi měst prohání již několikátá generace majitelů. Majitelé těchto kol je většinou přirovnávají k Rolls-Royce mezi koly, protože se za dobu své historie podařilo Gazelle vybudovat značce image robustních, bezúdržbových, kvalitních a velmi trvanlivých kol.\n\nObecně spočívá rozdíl mezi koly do města a jinými koly ve způsobu použití kola. Zatímco v českých končinách si většinou pod pojmem kolo každý představí sportovní nářadí, kola do města (tzv. \"citybikes\") jsou především dopravním prostředkem. Jejich primárním účelem není sportovní jízda na kole, ale přeprava nejen po městě co nejpohodlnějším způsobem. Kola jsou stavěna s důrazem na pohodlí - jezdí se na nich vzpřímeně, čemuž odpovídá jiná geometrie rámu kola. Při návrhu kol je dbáno na co největší bezúdržbovost kola. Proto se používají bezúdržbové komponenty jako např. nábojové převodovky a alternátory, různé druhy bubnových brzd apod. Kolo je vždy připraveno k jízdě bez nutnosti seřizování v jakémkoliv počasí a za jakýchkoliv povětrnostních podmínek. Přitom jsou zakryty všechny mechanické části, od kterých hrozí ušpinění nebo poškození oděvu. Na kole je tak možno jezdit v obleku nebo šatech například do práce. Kola je dále možno vybavit bohatým příslušenstvím, například pro přepravu dětí nebo nákladu, jako jsou koše, dětské sedačky, ochranné plexištíty, tašky apod. A již základní modely bývají plně vybaveny blatníky, nosiči, stojany, osvětlením atd.\n\n\nStěžejním programem jsou pro Gazelle stále kola do města, kterých, včetně modelů pro děti a skládaček, má kolem šedesáti. Po letech odmlky se Gazelle také vrací do segmentu sportovních kol, ke se mimo v současné době módních horských kol zaměřuje zejména na modely z dob největší sportovní slávy Gazelle - silniční kola. Od roku 2007, kdy z výrobních pásů Gazelle sjelo první elektrokolo se velmi zajímavou oblastí portfolia tohoto výrobce stávají právě elektrokola. A nedílnou součástí produkce tohoto holandského výrobce jsou také kola v ČR označovaná jako speciální - nákladní jednostopá kola s nákladním boxem a tandemy.\n"}
{"id": "515296", "url": "https://cs.wikipedia.org/wiki?curid=515296", "title": "Ketové", "text": "Ketové\n\nKetové (ketsky \"Ostygan\", rusky \"Кеты\") jsou sibiřský národ v současnosti obývající malé území v Krasnojarském kraji podél středního toku Jeniseje. Dříve než byli rozpoznáni jako samostatný národ, používalo se pro ně a některá další etnika společné označení \"Osťáci\", pro samotné Kety pak jenisejští Osťáci.\n\nV dobách imperiálního Ruska se pro celou skupinu nepříbuzných národů žijících v oblasti kolem řek Obu a Jeniseje používalo označení \"Osťáci\", turkické slovo označující cizince. Později začali být rozlišováni na \"obské Osťáky\", dnes známé jako Chanty, a \"jenisejské Osťáky\", tedy Kety. Samotné jméno \"Ket\", v ketštině prostě „člověk“, vstoupilo v oficiální platnost v 30. letech 20. století, kdy se v Sovětském svazu začala hojněji užívat autoetnonyma, tedy označení národů v jejich vlastním jazyce.\n\nDnešní Ketové jsou posledními přežívajícími příslušníky kdysi rozsáhlé skupiny národů obývajících rozsáhlé území na jihu střední Sibiře. Ostatní, jižněji žijící národy této skupiny byly asimilovány okolními (Rusy, Evenky, Chakasy) v průběhu 17.–19. století.\n\nPředci Ketů doputovali do dnešního území z jižněji ležících oblastí. Legendy vypráví o dávném útěku před „horskými lidmi“ (\"Tystad\") přes vysoké pohoří na sever do tajgy; nejpravděpodobnějším místem konání této události jsou Sajany na rusko-mongolské hranici. O jižním původu svědčí také celá řada starých místních názvů na jihu Sibiře; většina hydronym (jména řek) v této oblasti pochází právě z ketského jazyka. Dalším zajímavým argumentem je tradiční ketský oděv, na rozdíl od okolních kmenů v tajze nosili Ketové volné kaftany, teprve později dodatečně přizpůsobené drsnému severskému podnebí.\n\nPočátkem 17. století dobyli oblast ruští kozáci a uvalili na Kety povinnost platit daně. Marně se stavěli na odpor, jejich luky a šípy nemohly ruským zbraním konkurovat. Aby se okupanti pojistili proti hromadným vzpourám, proběhly rozsáhlé deportace, které narušily tradiční vysoce organizovanou strukturu společnosti.\n\nZa každého člověka bylo nutné ročně odevzdat úřadům 5–12 sobolích, veverčích nebo jiných kožešin. Protože výše odváděných dávek závisela jen na libovůli úředníků, upadlo brzy mnoho Ketů do dluhů. Mnoho z nich zahynulo hladem, jiní na následky nemocí přivezených z Evropy (neštovice, břišní tyfus, chřipka), které se šířily formou epidemie. V 19. století byl národ natolik zdecimován, že již nebyl schopný samostatné existence nezávislé na ruském zásobování.\n\nPříchod sovětské éry znamenal konec nomádského způsobu života. Ketové byli nuceni se usadit v trvalých sídlech budovaných po sovětském vzoru. Vznikaly zde kolchozy, kde se chovali sobi a dobytek a pěstovala zelenina; staleté stravovací návyky byly vytlačované ruskými, lidé si zvykli kupovat potraviny v obchodech. Stejně tak i ostatní ruská kultura (například odívání, hygiena) byla předkládána jako pokroková. Děti začaly chodit do škol, na nižším stupni probíhala výuka nejdříve v ketštině, od 50. let výhradně rusky. Rusifikace proběhla prakticky ve všech oblastech denního, kulturního i společenského života.\n\nPodle sčítání lidu v roce 2002 žilo v Rusku 1494 lidí ketské národnosti (pro srovnání: v roce 1989 se ke své národnosti přihlásilo 1113 Ketů). Ketštinu jako svůj jazyk uvedlo 485 z nich, což je patrně značně nadhodnocený odhad. Sociolingivistické průzkumy probíhající v letech 1999–2005 ukazují, že ketsky mluví dohromady necelých 150 obyvatel, z toho zdaleka ne všichni plynule.\n\nKetština, tradiční jazyk Ketů, je posledním přežívajícím členem jenisejské jazykové rodiny, u níž byla prokázána příbuznost se severoamerickou jazykovou rodinou Na-Dené. Podle současných znalostí tak ketština zůstává jediným jazykem dokládajícím pleistocénní migraci člověka z Asie do Ameriky. Zejména v průběhu 20. století však proběhla výrazná asimilace ketského obyvatelstva Rusy a ketštinu tak dnes ovládá jen několik desítek lidí, převážně starší generace.\n\nPodobně jako u většiny domorodých sibiřských kmenů byl hlavním kmenovým náboženstvím šamanismus. Šaman zastával jak funkci kněze, tak i léčitele. Za účasti svých pomocných duchů zprostředkovával spojení světa živých se světem duchů a předků. Duch \"Es’\" představoval nebe, mužský princip a dobro, zatímco jeho žena \"Hosedam\" (\"Qosedam\") ztělesňovala zemi, ženský princip a zlo a připisoval se jí původ všech nemocí a neštěstí. Mezi Kety panoval po Sibiři rozšířený kult uctívání medvěda, kromě toho měla každá menší skupina své posvátné zvíře, které bylo zakázáno zabíjet.\n\nHlavním způsobem obživy Ketů byl lov zvěře, rybolov a obchodování s kožešinami. Svou kořist (zejména divoké kachny, veverky) lovili dřevěnými šípy s otrávenými hroty, jako jed používali zkažený rybí olej. Ve srovnání s okolními národy tajgy (zejména Samojedy) probíhal chov sobů jen v omezené míře a vždy pouze jako doplněk k primárnímu lovu a sběru.\n\nTradičním ketským letním obydlím byly obytné lodě s plochým dnem zvané \"ilimka\" (na obrázku) a čumy, kryté plstí nebo pláty kůry, zvané \"qus\". Zimu přečkávali v zemnicích zvaných \"banggus\"; ženy s dětmi zůstávaly uvnitř, zatímco muži chodili na lov.\n"}
{"id": "515302", "url": "https://cs.wikipedia.org/wiki?curid=515302", "title": "Sojuz TM-1", "text": "Sojuz TM-1\n\nSojuz-TM 1 (označení 1986-035A) byla kosmická loď vyvinutá pro pilotovaný výsadek na orbitální stanici Mir. Navržena a vyvinuta byla roku 1986 sovětskou konstrukční kanceláří „Golovnoje kontruktorskoje bjuro“ – „Головное контрукторское бюро“ (ГКБ). Celková délka činila 6,98 m za maximálního průměru 2,72 m s předpokládanou životností 14 dní autonomního let a 6 měsíců připojení ke stanici.\n\nBezpilotní loď odstartovala 21. května 1986, na Zem se vrátila 30. května téhož roku.\n\n"}
{"id": "515306", "url": "https://cs.wikipedia.org/wiki?curid=515306", "title": "Vizuální román", "text": "Vizuální román\n\nVizuální román (, z anglického spojení slov visual novel) je interaktivní počítačová hra užívající vesměs statickou grafiku, obvykle ve východním stylu kresby.\n\nV japonštině je často rozdíl mezi vlastními vizuálními romány (známé zkráceně jako NVL) a dobrodružnými hrami (zkráceně AVG nebo ADV). Na západě se toto rozlišení obvykle ztrácí, neboť oba typy jsou přímočařejší ve srovnání se západními adventurami.\n\nV Japonsku jsou VN a ADV velice populární a tvoří až 70% vydaných her, nicméně na západě je trh s vizuálními romány malý. Přesto jsou mezi západními příznivci populární některá anime, vytvořená podle slavných vizuálních románů, mezi takové tituly patří např. \"Air\" (2000) a \"Clannad\" (2004) od Key; \"Kimi ga nozomu eien\" (2001) a \"School Days\" (2005) od Age; \"Higuraši no naku koro ni\" (2002) od 07th Expansion; \"Fate/stay night\" (2004) od Type-Moon, a série \"Phoenix Wright\"(2005).\n\nVizuální romány jsou se jen zřídkakdy vyrábí pro herní konzole, ale některé více populární hry jsou někdy portovány na systémy jako PlayStation 2 atd. Slavnější vizuální romány jsou také často adaptovány do formy psaných románů, manga komiksů a či do anime.\n\nOproti běžným hrám je zde velice zjednodušená hratelnost, která se po většinu doby skládá z klikáním pro pohyb textu, grafiky a zvuků. Tímto se přibližují interaktivním filmům. Současné hry navíc mnohdy nabízejí funkci automatického posouvání, která činí i toto klikání nepotřebným.\n\nVětšina vizuálních románů má více dějových linek a více zakončení, herní mechanika se v těchto případech obvykle skládá z několika nesouvislých míst, kde hráč rozhoduje o směru, kterým se hra bude ubírat.\n\nNěkteré romány do sebe implementují i pokročilejší herní prvky, například bitvy ve formě taktického RPG (\"Utawarerumono\") atd.\n\nPokud je při tvorbě hry použit dabing, často jím nedisponuje hlavní hrdina, kvůli lepší identifikaci hráče s protagonistou a zabránění zahlcení velkým počtem mluvených dialogů, protože hlavní hrdina má obvykle nejvíce dialogových možností.\n\nObecně jsou vizuální romány vyprávěny v první osobě než v třetí, herní události jsou prezentovány z pohledu jedné postavy. Je docela běžné, že základní strukturní jednotka je spíše den než kapitola, se stereotypním probuzením a návratem do postele ohraničujícím události každého dne. Samozřejmě existují výjimky.\n\nV typickém vizuálním románu se grafika skládá ze souboru různých pozadí (obvykle jen jedno pro každé místo ve hře), s herními postavami tvořenými sprity. Výhled je obvykle z pohledu protagonistů, kteří zůstávají neviditelní. V některých důležitých částech hry je statická grafika někdy nahrazena animací, často je pak zobrazena i hlavní postava. Tyto scény lze mnohdy po jejich \"odemčení\" zhlédnout v menu hry.\n\nMnoho grafických románů je zaměřených na drama, a to zejména s tématy týkající se romantiky nebo rodiny, ale jsou běžné i vizuální romány se sci-fi, fantasy a hororovou tematikou.\n\nPůvodně na PC vycházející vizuální romány tradičně obsahovaly ecchi scény, i když celkové zaměření není erotické (dá se to srovnat \"povinnými sexuálními scénami\" v hollywoodských akčních filmech), nicméně naprostá většina konzolových portů neobsahuje obsah pro dospělé, a řada nových her i pro PC se zaměřuje na všechny věkové kategorie. Přesto je poté většina románů stále následována verzí s přidanými hentai scénami.\n\nOd roku 2007 vznikly téměř všechny významné vizuální romány v Japonsku. Pouze několik získalo licenci v USA a dalších zemích. Kromě oficiálních komerčních překladů existuje neoficiální překladatelská scéna, které se zasloužila o anglický překlad mnohých bezplatných vizuálních románů (např. Narcissu) a několika komerčních prací (např. \"Umineko no Naku Koro ni\" či \"Fate/stay night\"). Existují i některé ruské překlady.\n\nOd roku 2006 (Colorless Day) vychází vizuální romány i z řad české produkce. Nejvíce jich bylo produkováno díky soutěži na festivalu Animefest v Brně v roce 2009.\n\n\n"}
{"id": "515307", "url": "https://cs.wikipedia.org/wiki?curid=515307", "title": "Eduardo Schwank", "text": "Eduardo Schwank\n\nEduardo Schwank (* 23. dubna 1986, Rosario, Argentina) je argentinský profesionální tenista. Ve své dosavadní kariéře vyhrál na okruhu ATP World Tour jeden turnaj ve čtyřhře. Na turnajích typu Challenger zaznamenal 13 finálových vítězství (7x zvítězil ve dvouhře a 6x ve čtyřhře). Na French Open 2011 se společně s Kolumbijcem Juan Sebastiánem Cabalem probojovali do finále mužské čtyřhry a ve stejné sezóně prohrál s Giselou Dulkovou finále smíšené čtyřhry na US Open.\n\nNejvýše klasifikován na žebříčku ATP ve dvouhře byl na 48. místě (červen 2010) a ve čtyřhře pak na 17. místě (červen 2011).\n\n\n"}
{"id": "515309", "url": "https://cs.wikipedia.org/wiki?curid=515309", "title": "Jonáš a doktor Matrace (album)", "text": "Jonáš a doktor Matrace (album)\n\nJonáš a doktor Matrace (1969) je střednědlouhá (GL) gramofonová deska Jiřího Suchého a Jiřího Šlitra se studiovými nahrávkami písniček ze stejnojmenné hry. Obsahuje 7 písniček a dialog o protestování. V nahrávce písničky \"Mississippi\" je také malý studiový dialog obou komiků. Na nahrávce hraje Ferdinand Havlík, který také písně aranžoval, se svým orchestrem.\n\nNa albu už nesměly vyjít písničky \"Kdo chce psa bít\" a \"Člověk, to zní hrdě\" a z dialogu o protestování museli Suchý se Šlitrem přímo ve studiu vyškrtat nejsilnější satirické narážky. \n\nPodle Pavla Klusáka obal alba vytvořil Karel Vilgus, na albu jsou ale jako výtvarníci uvedeni Pavel Brom a Milan Kopřiva.\n\n\n"}
{"id": "515311", "url": "https://cs.wikipedia.org/wiki?curid=515311", "title": "Inkrementalismus", "text": "Inkrementalismus\n\nInkrementalismus (z lat. \"incrementum\" – zvyšování) je metoda dosahování určitého cíle postupně a zvolna, po dílčích částech. Použit může být jak v projektech vyžadujících rozsáhlé plánování, tak v těch, které je nepotřebují a jasný je pouze cíl; stejně tak může být rozvržen časově nebo v případech, kdy není nutné znát termín celkového dokončení, toliko coby sled dílčích cílů, kdy každý začíná po skončení toho předchozího. \n\nInkementalismus může být vykládán též jako inkrementální (postupný) rozhodovací proces, směřující k danému cíli. Takto chápaný proces čelí většinou větší kritice ve prospěch jiných rozhodovacích a plánovacích strategií kvůli jeho nedostatečné koncepci a integritě.\n\nInkrementalismus tak tvoří protiklad jiných metod a strategií uskutečňování cílů (například strategie \"top-down & bottom-up\", česky přibližně \"seshora dolů a zdola nahoru\"). Jeho přímé opositum, které aspiruje k dosáhnutí změny v jednom atomárním kroku, bývá (byť řídce) nazýváno revolucionismus.\n\nInkrementalismus může též fungovat jako strategie prosazení změny, která je jako celek veřejnosti nepřijatelná, ale tento odpor je prostřednictvím dílčích změn v určité fázi převážen. Tuto „plíživou“ formu inkrementalismu obhajoval americký politolog Charles E. Lindblom.\n\n\nPrincip inkrementalismu se spojuje s podobenstvím toho, „jak uvařit žábu“. Pokud je tato vhozena do horké vody, ihned vyskočí. Pokud bude ovšem vložena do studené vody a ta bude postupně přiváděna k varu, žába se uvaří. Ve skutečnosti je to nesmysl, neboť žába z té vody vyskočí, jakmile jí bude příliš horko.\n\n\n"}
{"id": "515313", "url": "https://cs.wikipedia.org/wiki?curid=515313", "title": "Elm (e-mailový klient)", "text": "Elm (e-mailový klient)\n\nElm je textový e-mailový klient pro systémy typu UN*X. Jeho jméno vzniklo zkratkou z anglického \"ELectronic Mail\" (\"elektronická pošta\"). Je k disposici i se zdrojovým kódem pod licencí blízkou BSD licenci, jedná se tedy o svobodný software.\n\nJeho původním autorem je Dave Taylor, který jej vyvinul v době, kdy pracoval pro Hewlett-Packard. Později se o elm začal starat tým dobrovolníků.\n\nStal se vzorem a inspirací pro pozdější e-mailové klienty, například pro Mutt a Pine.\n\n\n"}
{"id": "515321", "url": "https://cs.wikipedia.org/wiki?curid=515321", "title": "Industriální společnost", "text": "Industriální společnost\n\nIndustriální společnost (též průmyslová společnost) je podle vysvětlení moderní sociologie typem společnosti, ve které se využívá moderní společenské hierarchie. K vývoji tohoto typu společenského uspořádání došlo v oblasti západního světa v dobách průmyslové revoluce (18. – 20. století). K tomuto uspořádání se dospělo přirozeným vývojem z takzvané předprůmyslové, předmoderní anebo též zemědělské společnosti. Průmyslovou společnost je možné charakterizovat rovněž jako společnost masy lidí a je typická pro pozdní novověk vývoje lidstva na Zemi.\n\nIndustriální éru je možné snadno charakterizovat především raketovým vzestupem těžby a poptávky po neobnovitelných surovinách, které byly zapotřebí pro další rozvoj lidských aktivit. Tohoto rozvinutí bylo lidstvu umožněno dosáhnout především díky mnoha užitečným objevům, mezi které se řadí objevení parního stroje, dále textilních zařízení, spřádacích stavů a později elektrického proudu. Tyto vynálezy si velmi brzy našly své uplatnění v průmyslu, ve kterém došlo díky objevu nových výrobních metod k mohutnému nárůstu produkce a efektivity výroby. Ekonomický potenciál industrializovaných regionů nesrovnatelně vzrostl (oblasti Střední Anglie, Midlands), při porovnání s regiony, které byly industrializovány až později. Na druhou stranu, později industrializované regiony mohly lépe těžit ze stále se urychlujícího vědeckého pokroku a ze změny společenských priorit. To v kombinaci s vhodnou ekonomickou politikou vlády (obvykle protekcionismus – praktické využití teorie nezralého průmyslu) vedlo k tomu, že později industrializované (zprůmyslněné) regiony předehnaly původní průmyslová jádra (Porúří, Německo).\n\nZemědělská produkce se soustředila z malých rodinných farem do velkostatků a družstev, které disponovaly potřebným kapitálem k zakoupení zemědělských strojů (mlátičky, první kombajny), čímž razantně vzrostla jejich produktivita. To má za následek uvolnění velké části pracovních sil ze zemědělství, jelikož zde byly zastoupeny stroji a mechanizací. Tyto pracovní síly se z venkova přesouvají do měst, kde jsou posléze zaměstnány v nových moderních továrnách a průmyslových zařízeních.\n\nDochází ke vzniku zcela nových průmyslových odvětví – výroba petroleje, hnojiva a pokročilých chemikálií a k do té doby nevídanému vědecko-technickému rozmachu. Tyto obory potřebují jak nekvalifikovanou pracovní sílu, tak tu kvalifikovanou. Ta je školena ve zcela nových vzdělávacích zařízeních, jelikož rozvoj všeobecného světského vzdělání je další typickou charakteristikou industriální společnosti. Podnikatelům a bohatým lidem, kteří disponují kapitálem a finančními prostředky, brzy dochází, že výhodnou alternativou k uložení jejich úspor mohou být investice do rozvoje těžby, vědy, průmyslu, infrastruktury anebo do akcií perspektivních společností. Tímto způsobem rychle bohatne mnoho budoucích magnátů. Dochází k nastartování vědecko-technické revoluce v mnoha vědních oborech, která trvá prakticky až dodnes.\n\nKaždoročně jsou prezentovány a patentovány nové a nové vynálezy (mezi jinými například telegraf, benzínový motor, telefon, bleskosvod, penicilin, letadlo, automobil, podzemní dráha, džíny, fotografie, žárovka, kulomet a mnoho dalších). Později přichází na řadu i automatizace výrobních procesů a objev pásové (sériové) výroby (H.Ford), s čímž souvisí s obrovským rozmachem vědy o managementu. Pracovní síly, které nejsou v dobách pokročilé industrializace zapotřebí v průmyslu se přesouvají dále, do sektoru služeb, jehož naprostá dominance je charakteristická pro dnešní, post-industriální dobu.\n\nV dobách průmyslové společnosti dochází k rozsáhlé urbanizaci a populačnímu rozmachu, který je zapříčiněn poklesem mortality (úmrtnosti) v důsledku rozvoji hygieny, koloniální expanzi a pokroku v medicíně a lékařství. Simultánně dochází k růstu natality, porodnosti. Tento proces se souhrnně nazývá demografická revoluce.\n\nK počátku průmyslové revoluce je datován i začátek negativního působení člověka na životní prostředí, v bezprecedentní míře. Přírodě škodí rychlý a nekontrolovaný rozvoj důlní činnosti, spalování nekvalitního paliva a všeobecný nezájem o ekologii, jelikož tato věda touto dobou ještě neexistovala (vznikla v roce 1866). Tovární činnost nemá však negativní následky nejenom na životní prostředí, ale i na život člověka samotného. Je zdokumentováno, že průměrná délka dožití na počátku devatenáctého století je na anglickém venkově 56 let, zatímco u dělníků v továrnách pouze 18 roků. Námezdní dělníci žijí často v nuzných a chudých poměrech. Jejich nízké mzdy jim často umožňují jen základní přežívání a v začátcích průmyslové éry je standardem, že v továrnách pracuje celá rodina i s dětmi. Tento problém je časem ošetřen zákazem dětské práce (nejprve v dolech, později i v textilních mlýnech a v dalších podnicích) a dalším rozvojem sociálního zákonodárství. I tak dochází k častým stávkám a dělnickým nepokojům, které bývaly většinou brutálně potlačeny.\n\nZ ekonomického hlediska je pro industriální éru typický vývoj kapitalismu, zejména v duchu liberalismu, později imperialismu (organizovaný kapitalismus). Velmi často dochází i ke konfrontaci výše zmíněných stylů, k jejich mixování, prolínání a vzájemnému ovlivňování. V rozporu s hlavním proudem vývoje, který má na svědomí periodické střídání ekonomické konjunktury a krize, jejíž dopady bývají většinou hluboké, dochází i k formování socialistických a marxistických idejí (Karl Marx), které volají po sociální rovnosti, zastavení \"vykořisťování\" dělnictva a třídní spravedlnosti. Ze sociálního hlediska je nutné vyzvednout i rozvoj demokracie, svobody, významu žurnalistiky a emancipace (zrovnoprávnění) žen. Během této doby dochází i ke značnému myšlenkovému posunu ve filosofii (Immanuel Kant), literatuře (dekadence, naturalismus, impresionismus, expresionismus, surrealismus), v klasické hudbě či v architektuře (historizující slohy, secese). Dochází rovněž k odklonu od tradičních náboženských hodnot (především v do té doby striktně katolických státech a k všeobecné liberalizaci náboženského vyznání.\n\nZ měst se v éře průmyslové civilizace stávají ekonomická centra lidské aktivity. Dochází k výstavbě továrních a rezidenčních (obytných) čtvrtí. Města potřebují velké množství energie, kterou jim dodává vytěžené uhlí. To je do měst transportováno železnicemi, dalším vynálezem, kterým během devatenáctého století lidstvo protká lidstvo téměř celou planetu skrz na skrz. Železnice umožňují na svou dobu nevídanou mobilitu materiálu i pracovních zdrojů a slouží jako základní faktor pro další expanzi – ať už výrobní, populační, ekonomickou anebo koloniálně-osídlovací. Typickým příkladem expanze je výstavba transkontinentální americká železnice (Union Pacific a Central Pacific). Lidstvo má díky spoutání síly páry ve svých rukou moc změnit své okolí ve velkém. Dochází proto ke stavbě technických skvostů, mezi které se řadí na svou dobu přelomový parník Great Eastern, Panamský průplav, Brooklynský most anebo Chryslerův mrakodrap. Pro průmyslovou éru je typické překonávání limitů. Do tohoto období je datován i vznik automobilových závodů, dobytí severního a jižního pólu a průkopnické cestovatelství (Cecil Rhodes).\n\nS fenoménem expanze souvisí i fenomén kolonialismu. Vyspělé evropské průmyslové státy potřebují zůstat za každou cenu konkurenceschopné, potřebují přírodní zdroje pro svůj další růst a tak si na řetězu konferencí v Berlíně v letech 1884-1885 rozdělují sféry vlivu nad Afrikou. Tento jev je rovněž znám pod přezdívkou \"Dělení Afriky\". Z pomyslného koláče se podaří nejvíce ukousnout Anglii a Francii, v menší míře i Belgii, Německu, Itálii a Portugalsku. Jediné dva africké státy, které si uhájí svou svobodu, jsou Libérie (koupená Američany jako domov pro bývalé otroky) a Ethiopie (tehdy Habešské císařství). Čistě administrativní určení afrických hranic platí v mnoha případech až dodnes a rovněž až dodnes je zdrojem etnického napětí, válek a konfliktů. Kolonie však nalezneme i v jiných částech světa, v Oceánii, Asii či Karibiku. Jako koloniální pozůstatek můžeme dnes vidět například Britský Commonwealth anebo Francouzské společenství národů.\n\nJe všeobecně uznáváno, že prvním státem, který postoupil z průmyslové do post-industriální éry jsou Spojené státy americké (USA) krátce po skončení druhé světové války. Neexistuje však ale jednotná hranice, podle kterého se tento fakt posuzuje. Z ekonomického hlediska se každá společnost mění v post-industriální ve chvíli, kdy je více jejího HDP (Hrubého domácího produktu) získáváno ze sektoru terciárního sektoru (služeb), než ze sektoru sekundárního průmyslu (výrobní činnosti). Jiní odborníci a ekonomové zase používají kritérium zaměstnanosti obyvatelstva podle sektorů. Za přechod mezi průmyslovou a post-industriální společností je možné globálně považovat datum vypuštění prvního pozemského satelitu Sputnik 1 (4. října 1957) anebo datum prvního použití atomové bomby při zničení japonského města Nagasaki (6. srpna 1945). Základními znaky post-industriální éry je zmenšení významu primárního průmyslu, přesun pracujícího obyvatelstva do činností služeb, další růst vzdělání obyvatelstva, zavádění moderních komunikačních, výpočetních a výrobních technologií, robotizace, orientace na high-tech (technologicky špičkový) průmysl, orientace na kvalitu a uvědomění si ekologického aspektu a nedostatků intenzivního průmyslového rozvoje. Post-industriální éra je rovněž zodpovědná za likvidaci ekologických a sociálních škod, které vznikly v éře průmyslové. Typický je i dekolonialismus. Velmi vhodným příkladem pro ukázku tohoto typu společenského vývoje je dnešní Japonsko anebo Jižní Korea. Post-industriální éru, ve které nyní žijeme, označujeme rovněž jako tzv. informační éru, plastovou éru (zkráceně plastověk) anebo dobu jadernou.\n\n"}
{"id": "515322", "url": "https://cs.wikipedia.org/wiki?curid=515322", "title": "Johanna Fatemanová", "text": "Johanna Fatemanová\n\nJohanna Fatemanová (* 1974) je americká hudebnice, zpěvačka, editorka a přispěvatelka do řady zinů. V roce 1998 se stala spoluzakladatelkou elektro-punkového tria Le Tigre. Je také členkou kapely a uměleckého spolku MEN.\n\nVyrůstala v kalifornském Berkeley, kde byl její otec Richard Fateman zaměstnán jako počítačový vědec a profesor na Kalifornské univerzitě v Berkeley. Na oficiální webové stránce Le Tigre uvádí, že během střední školy vystupovala se svou nejlepší přítelkyní Mirandou Julyovou. V sedmnácti letech se odstěhovala do oregonského Portlandu, kde začala studovat na soukromé univerzitě umění Reed College, ze které později přešla na uměleckou školu do New Yorku.\n\nEditovala a přispívala do řady zinových médií včetně \"My Need To Speak on the Subject of Jackson Pollock; ArtaudMania!!! The Diary of a Fan; The Opposite and The Opposite Part II\" a \"Snarla\", kde spolupracovala s Mirandou Julyovou. V tomto prostředí se poprvé setkala s Kathleen Hanna. Někdy bývá označována za „Zinovou královnu“.\n\nV Portlandu začala spolupracovat na živých vystoupeních projektu Julie Ruin své kamarádky Kathleen Hanna. Kooperace vyústila v založení kapely \"The Troublemakers\", pojmenované po filmu G.B. Jonese, která se ovšem po krátké době rozpadla, poté co odjela studovat uměleckou školu do New Yorku.\n\nPřesto došlo k obnovení jejich tvorby na americkém Východním pobřeží a spolu s filmařkou Sadie Benningovou založily novou kapelu s názvem Le Tigre, která se zaměřila na punk a elektronickou hudbu v kombinaci se samplováním. První album \"Le Tigre\" vydaly u nezávislého hudebního vydavatelství Mr. Lady Records. Poté skupinu opustila Sadie Benningová, která se vydala na dráhu filmové režisérky. Místo ní přišla JD Samson, se kterou již natočily druhou desku \"Feminist Sweepstakes\" (2001). Skupina po krachu labelu Mr. Lady uzavřela smlouvu s Universal Records, u kterého vydala třetí studiové album \"This Island\" (2004). Koncertní turné po Spojených státech uskutečnila v letech 2005 a 2006, předtím hrála i v Evropě. Od roku 2007 má, kromě krátké aktivity v roce 2009, dlouhodobou přestávku činnosti.\n\nBěhem hraní v kapele začala paralelně pracovat na svém sólovém projektu \"Swim With the Dolphins\", pojmenovaném po stejnojmenné knize. Podílela se také na hudbě k filmu \"Gone\" experimentální filmařky Cecilie Doughertyové.\n\nHudebnice přispívá do zinů a časopisů jakým je například \"Artforum\". V roce 2006 se objevila v sérii „spoken-word“ videí \"People are a Trip\" režírovaných Julianou Luekingovou.\n\nJe spolumajitelkou kadeřnického salónu \"Seagull\" v newyorském West Village. Spolu se svým kolegou v podnikání se objevila v dokumentu kanálu Current TV.\n\nDále hraje jako DJka, spolupracuje s jednou z největších nadací na ochranu zvířat na světě IFAW v rámci projektu \"Whale Remix Project\" a pokračuje ve vystupování s kolegyní z Le Tigre JD Samson v projektu \"MEN\". Žije v New Yorku s dcerou \"Goldie\" (nar. březen 2009).\n\n"}
{"id": "515332", "url": "https://cs.wikipedia.org/wiki?curid=515332", "title": "Hanzovní kříž", "text": "Hanzovní kříž\n\nHanzovní kříž bylo prvoválečné vojenské záslužné vyznamenání, založené roku 1915 třemi hanzovními městy Hamburkem, Brémami a Lübeckem. Byla udělována členům 75. brémského, 162 lübeckého, 76. hamburského pěšího pluku a obyvatelům těchto tří měst, sloužících u jiných útvarů. Byly udělovány samostatně, takže zde byla možnost, že jeden člověk obdrží všechny tři kříže (Manfred von Richthofen a Vilém II.).\n\nOdznakem je postříbřený měděný, červeně smaltovaný tlapatý kříž. Ve středovém medailonu se pak nachází městský znak jednoho ze tří zakladatelských měst (podle toho, které město vyznamenání udělilo, buď stříbrný klíč v červeném poli (Brémy), stříbrná brána v červeném poli (Hamburg) nebo černý orel s stříbrno-červeným polceným středovým štítkem ve zlatém poli (Lübeck)). Na zadní straně se pak nachází nápis Für Verdienst im Kriege 1914 (\"Za zásluhy ve válce 1914\").\n\nStuha je u hamburského hanzovního kříže bílá s dvěma červenými pruhy, u brémského bílá s čtyřmi červenými pruhy a u lübeckého polcená bílo-červená.\n"}
{"id": "515336", "url": "https://cs.wikipedia.org/wiki?curid=515336", "title": "JD Samson", "text": "JD Samson\n\nJD Samson, vlastním jménem Jocelyn Samson (* 4. srpna 1978, Cleveland, Ohio) je americká hudebnice, zpěvačka, od roku 2000 členka elektro-punkového tria Le Tigre a členka hudebního a uměleckého projektu MEN. Podílí se na několika dalších hudebních formacích.\n\nVyrůstala na clevelandském předměstí Pepper Pike v Ohiu. Po ukončení střední školy \"Orange High School\" pokračovala studiem na univerzitě Sarah Lawrence College, kterou ukončila v roce 2000 s diplomem v oboru film.\n\nČlenkou tria Le Tigre se stala poté, co kapelu opustila Sadie Benningová. Je také členkou skupiny New England Roses a elektro-punkové formace Herms (odvozeno od \"hermafrodit\"), v níž koncertuje s Peaches, Radio Sloanem a Samanthou Maloneyovou. V roce 2006 nahrála píseň \"Can I Get Get Get\" s hudebníkem Junior Senior. \n\nPřihlásila se k lesbické orientaci. Spoluzaložila uměleckou skupinu \"Dykes Can Dance\". V roce 2003 vydala svůj kalendář \"JD's Lesbian Calendar\", na kterém spolupracovala s fotografkou Cass Birdovou, následovaný kalendářem z roku 2006 \"JD's Lesbian Utopia\", který mapoval její cesty po Spojených státech obytným autem.\n\nOd přerušení činnosti kapely Le Tigre na začátku roku 2007 hraje společně s kolegyní Johannou Fatemanovou v remixovém projektu MEN. S Bitch spoluprodukovala skladbu od kanadské folkařky Ferron \"In the Meantime\" na kompaktním disku \"Boulder\" vydaném v roce 2008. \n"}
{"id": "515340", "url": "https://cs.wikipedia.org/wiki?curid=515340", "title": "Eric Cantona", "text": "Eric Cantona\n\nEric Daniel Pierre Cantona (* 24. května 1966, Marseille) je bývalý francouzský fotbalista. Pelé ho roku 2004 zařadil mezi 125 nejlepších žijících fotbalistů. Dnes se věnuje herectví. Od ledna 2011 dělá sportovního ředitele týmu New York Cosmos.\n\nS fotbalem začal v Auxerre v letech 1983–1985. Poté na dva roky odešel do FC Martigues, ale pak se znovu vrátil do Auxerre. V roce 1988 odešel do Marseille, ve kterém vyrostl, s kterým získal titul mistra Francie a odkud si ho za dvě sezony přetáhlo Bordeaux. V něm však vydržel jen jednu sezonu a znovu se stěhoval. Tentokrát do Montpellieru. Po dalších dvou sezonách se vrátil do Marseille, s nímž získal znovu titul mistra Francie a Francouzský pohár. Znovu se stěhoval do Nimes, odkud ho v roce 1992 získal anglický Leeds. Neustále stěhování bylo důsledkem toho, že pro jeho zkraty na něj nikde neměli nervy. Šikovného hráče si ale všiml skaut Manchesteru United a tak měl do konce kariéry Cantona nové působiště. V 5 sezonách v dresu United vyhrál čtyřikrát Barclays Premier League a dvakrát Anglický pohár. V r. 1994 a 1995 byl Cantona vyhlášen nejlepším hráčem Anglie.\n\nByl proslulý také svými výstřelky. Například na premiéru filmu \"Batman\" všichni přišli s tmavými obleky, jen on byl v bílém s červenými teniskami. Nerad se podřizoval. Tyto výstřelky mu byly odpouštěny, nikoli však nezapomenutelný zkrat v lednu roku 1995 na stadionu Crystal Palace FC. Byl vyloučen, proto kráčel ze hřiště a neunesl vulgarity domácího fanouška, který seběhl jedenáct řad, aby mu vynadal a vyzval ho, aby se vrátil zpět do Francie. Vyprovokovaný Cantona přeskočil bariéru a stylem kung-fu fanouška nakopl. Scéna jako z asijského filmu o bojovém umění. Soud mu vyměřil pokutu a 120 hodin veřejně prospěšných prací, tři čtvrtě roku nehrál. Tento moment se dodnes označuje za chvíli, kdy byl rasismus „vykopnut“ z britských fotbalových stadionů. V předvečer 31. narozenin překvapivě ohlásil, že končí. Na zádech nosil sedmičku, kterou po něm nosí další hvězdy. Nejprve David Beckham a pak Cristiano Ronaldo.\n"}
{"id": "515341", "url": "https://cs.wikipedia.org/wiki?curid=515341", "title": "Ostřice oddálená", "text": "Ostřice oddálená\n\nOstřice oddálená (\"Carex distans\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20–80, Je vytrvalá, trsnatá, s krátkým oddenkem, bez výběžků. Listy jsou střídavé, přisedlé, s listovými pochvami. Lodyha je trojhranná, hladká, asi 2x delší než listy, čepele jsou asi 2–6 mm široké, oboustranně zelené. Bazální pochvy jsou nejčastěji červenohnědé, nerozpadavé, bezčepelné. Ostřice oddálená patří mezi různoklasé ostřice, nahoře jsou klásky čistě samčí, dole čistě samičí. Samčí vrcholový klásek bývá jen jeden, zřídka 2, samičích nejčastěji 2–3, zřídka 4. Samičí klásky jsou asi 1–3 cm dlouhé kromě horního stopkaté (dolní na cca 40 mm dlouhé). Dolní listen má pochvu a je kratší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 4–5 mm dlouhá, zelenohnědá, nelesklá, vynikle žilnatá, zakončená krátkým dvouzubým zobánkem. Zobánek je na vnitřní straně zubů drsný. Každá mošnička je podepřená plevou, která hnědá s úzkým blanitým lemem, na vrcholu plevy často třásnitým a zeleným drsným středním žebrem. V ČR kvete nejčastěji v květnu až v červnu. Počet chromozómů: 2n=69–74.\n\nOstřice oddálená roste ve velké části Evropy, na sever po Velkou Británii a severní Skandinávii, na východ po evropské Rusko. Dále roste v severní Africe a v Asii ostrůvkovitě na východ až po Írán. Byla zavlečena i do Severní Ameriky, ale je tam známa jen ze 2 historických lokalit\n\nV ČR roste roztroušeně od nížin po pahorkatiny, je to silně ohrožený druh flóry ČR, kategorie C2. Najdeme ji na zasolených loukách a prameništích, hlavně na minerálně bohatých.\n\n\n \n"}
{"id": "515344", "url": "https://cs.wikipedia.org/wiki?curid=515344", "title": "Tlapatý kříž", "text": "Tlapatý kříž\n\nTlapatý kříž (anglicky \"Cross Pattée\", německy \"Tatzenkreuz\") je druhem kříže, používaným v heraldice, vexilologii, symbolice nebo faleristice.\n\nNa rozdíl od normálního kříže se jeho ramena rozšiřují od středu směrem ven. Tato rozšiřující se ramena mohou být rovná nebo dovnitř prohnutá. Kříž s dovnitř prohnutými rameny (užitý např. na gruzínské vlajce) je ve středoevropské heraldice nazýván též přesnějším názvem kříž tlapatý vydutý, nebo také kříž Leopoldův.\n\nTlapatý kříž může být heroldský i volný (pak je obecnou figurou), rovnoramenný i latinského typu. Tlapatý kříž se, stejně jako maltézský, často používá při vytváření řádových dekorací a vyznamenání. V současnosti je používán např. jako znak armádou Spolkové republiky Německo nebo jako znak organizace polských skautů Harcerů. Je také insignií Řádu německých rytířů.\n"}
{"id": "515358", "url": "https://cs.wikipedia.org/wiki?curid=515358", "title": "Plátno (rozcestník)", "text": "Plátno (rozcestník)\n\nPlátno může znamenat:\n\n"}
{"id": "515361", "url": "https://cs.wikipedia.org/wiki?curid=515361", "title": "Dragica Wedam Lukić", "text": "Dragica Wedam Lukić\n\nDragica Wedam Lukić (* 13. květen 1949, Lublaň) je slovinská právnička.\n\nPrávnickou fakultu Univerzity v Lublani absolvovala v roce 1971. V roce 1997 získala profesuru z civilního práva procesního. V letech 1994 až 1995 byla prorektorkou Univerzity v Lublani. Před zvolení ústavní soudkyní v roce 1998 vyučovala na lublaňských právech, kam se po skončení mandátu soudkyně vrátila a kde doposud působí na katedře občanského práva. V roce 2007 navrhla Wedam Lukić státní volební komisi na kandidáta prezidentských voleb Danilo Türka.\n\n\n"}
{"id": "515364", "url": "https://cs.wikipedia.org/wiki?curid=515364", "title": "Gustav Skalský", "text": "Gustav Skalský\n\nPhDr. Gustav Skalský (13. března 1891, Velká Lhota u Dačic – 20. září 1956, Praha) byl český historik, docent numismatiky, ředitel Národního muzea.\n\nJeho otcem byl teolog Gustav Adolf Skalský.\n\nGustav Skalský působil od roku 1945 jako vědecký vedoucí Národního muzea. Je považován za zakladatele moderní české numismatiky.\n\n\n"}
{"id": "515370", "url": "https://cs.wikipedia.org/wiki?curid=515370", "title": "Ottokar Slawik", "text": "Ottokar Slawik\n\nOttokar Slawik (2. července 1871, Těšín – 22. května 1946, Schärding) byl hudební skladatel a hudební kritik.\n\nVyučoval na hudební škole v Těšíně (\"Musikschule Slawik\"), kterou roku 1860 založil jeho otec Karl Slawik. Zkomponoval klavírní skladby, písně, sborové zpěvy a operu Resel. Zemřel v Rakousku.\n\nMezi žáky těšínské školy Ottokara Slawika patřil Max Rostal. Jeho synem byl hudební skladatel Fritz Slawik.\n\n \n"}
{"id": "515371", "url": "https://cs.wikipedia.org/wiki?curid=515371", "title": "Jože Tratnik", "text": "Jože Tratnik\n\nJože Tratnik (* 26. únor 1941, Lublaň) je slovinský právník.\n\nAbsolvoval lublaňskou právnickou fakultu, poté působil jako státní zástupce v Kočevji a náměstek státního zástupce v Lublani. Při reorganizaci soudnictví v roce 1979 se stal tajemníkem prokuratury SRS.\n\nV roce 1985 byl parlamentem jmenován náměstkem republikového tajemníka spravedlnosti a tuto funkci Tratnik vykonával dvě volební období. V letech 1993 až 1997 byl státním tajemníkem na ministerstvu spravedlnosti, poté rok působil jako státní podtajemník na ministerstvu financí. V dobách svého působení na ministerstvu spravedlnosti se podílel na přípravách zákona o denacionalizaci, zákona o volbách, zákona o notariátu, zákona o politických stranách, o místní samosprávě a dalších právních předpisů.\n\nOd roku 1998 je soudcem Nejvyššího soudu RS. Na soudce Ústavního soudu byl Tratnik navržen slovinskou notářskou komorou. Soudcem Ústavního soudu se stal 25. května 2002 a od 11. listopadu 2007 do 10. listopadu 2010 byl jeho předsedou.\n\n\n"}
{"id": "515381", "url": "https://cs.wikipedia.org/wiki?curid=515381", "title": "Uzi Dajan", "text": "Uzi Dajan\n\nUzi Dajan (: עוזי דיין, narozen v roce 1948) je generálmajor Izraelských obranných sil (IOS) v záloze, izraelský politik a bývalý předseda Národní bezpečnostní rady.\n\nUzi Dajan je synovec Moše Dajana a jeho otec Corik byl zabit v bitvě u Ramat Jochanan v dubnu 1948. Jeho matka Miri se v březnu 1950 znovu vdala za Moše Rabinoviče, kterého potkala v létě předcházejícího roku v Římě. Společně měli dvě děti, Dana (* 1951) a Michala (* 1956). Uzi Dajan vyrůstal v mošavu ha-Jogev, později vstoupil do armády a patnáct let působil v elitní jednotce Sajeret Matkal. Postupně se vypracoval na velitele jednotky a působil rovněž jako velitel Centrálního velitelství, zástupce náčelníka Generálního štábu IOS a předsedy Národní bezpečnostní rady. Před volbami do Knesetu v roce 2006 založil stranu Tafnit; ta však nezískala dostatek hlasů, aby překročila volební práh. V polovině roku 2008 pak společně se stranou vstoupil do Likudu.\n\nV srpnu 2011 se po trojnásobném teroristickém útoku v jižním Izraeli vyslovil pro možnost izraelské intervence na Sinajském poloostrově. Dodal, že by bylo třeba požádat Egypt o svolení, neboť izraelskou vojenskou přítomnost na poloostrově zakazuje egyptsko-izraelská mírová smlouva.\n\nVystudoval bakalářský obor matematiky a fyziky na Hebrejské univerzitě v Jeruzalémě, kde byl jeho učitelem nositel Nobelovy ceny za ekonomii profesor Robert Aumann. Poté studoval ve Spojených státech na Stanfordově univerzitě, kde získal magisterské vzdělání v oblasti operačního výzkumu. Je ženatý a se svou manželkou Tamar má tři děti.\n\n"}
{"id": "515391", "url": "https://cs.wikipedia.org/wiki?curid=515391", "title": "Třinecké železárny", "text": "Třinecké železárny\n\nTřinecké železárny (německy \"Trzynietzer Eisenwerk\", polsky \"Huta trzyniecka\"), na Těšínsku známé též jako \"Werk\", jsou významným českým výrobcem ocelových dlouhých válcovaných výrobků a dlouhodobě jedním z největších průmyslových podniků na severovýchodě Českého Slezska.\n\nDnešní město Třinec bylo původně zemědělskou obcí ve vlastnictví Těšínské komory, která spravovala majetek arcivévody Karla Habsburského ve východní části Rakouského Slezska. V letech 1836 až 1839 zde byla vystavěna dřevouhelná pec na výrobu železa. Důvodem výstavby byla nevelká úrodnost místní půdy, odbyt dřeva z blízkého Jablunkovska (na počátku 19. století bylo zpřístupněno k těžbě dřeva dosud nedotčené údolí Lomné), existence vodního zdroje (Třincem protékající řeky Olše, kterou bylo možné použít jako zdroj energie a jako vodní cestu pro dopravu dřeva), četná naleziště železné rudy a vápence v okolí a dostatek místních pracovních sil. Místní rudy měly nízký obsah manganu a hodily se tak výborně ke slévání. Proto byla již v roce 1842 v návaznosti na vysokou pec postavena slévárna. V roce 1845 byla postavena též smaltovna.\n\nDo 70. let 19. století byly Třinecké železárny jen podružným podnikem Těšínské komory – hlavní závody byly v Ustroni a v Lískovci. Rozhodující význam pro další rozvoj železáren i Třince samotného měla výstavba Košicko-bohumínské dráhy, dovedené do Třince roku 1871. Železárny tak byly spojeny s novými ložisky rud v Horních Uhrách a ložisky uhlí z ostravsko-karvinských dolů. Současně se z hlediska odbytu produkce otevřela cesta ke vzdálenějším trhům.\n\nV roce 1906 Těšínská komora železárny prodala nově vzniklé Rakouské báňské a hutní společnosti (\"Österreichische Berg- und Hüttenwerkgesellschaft\") ve Vídni. Železárny byly dále modernizovány a válcovny byly jako první na světě elektrifikovány.\n\nV areálu Třineckých železáren se nachází bývalý zámeček Sanssouci - v překladu „bez starosti“. Ten nechal vystavět v jižní části území Konské, v lukách nedaleko pravého břehu Olše svobodný pán Jiří Bees. Dnes slouží budova bývalého zámku jako šatny a kanceláře Třineckých železáren.\n\nPo skončení první světové války Rakousko-Uhersko zaniklo. Na oblast Těšínska, včetně Třince, si činilo nároky jak Československo, tak Polsko. Na počátku sporu obou nově vzniklých států oblast připadla Polsku, v Sedmidenní válce pak Československu. Velvyslanecká konference ve Spa rozhodla o příslušnosti této části Těšínska k Československu.\n\nSídlo Rakouské báňské a hutní společnosti bylo v roce 1920 přeneseno z Vídně do Brna a společnost byla přejmenována na \"Báňskou a hutní společnost\". V roce 1930 bylo sídlo společnosti přeneseno do Prahy. V rámci kapitálově silné Báňské a hutní společnosti znamenala 20. léta 20. století pro železárny velké investice a rozvoj. Staly se největším podnikem v československé části Těšínska, zaměstnávaly téměř 6 000 lidí a patřily mezi nejmodernější a nejlépe vybavené železářské podniky ve střední Evropě. V roce 1929 se podílely na tehdejší celkové československé výrobě oceli z více než 23 % a na výrobě válcovaného materiálu z více než 31 %.\n\nPo mnichovském diktátu v roce 1938 Polsko na základě ultimáta vojensky obsadilo a anektovalo východní část československého Těšínska, včetně Třince. Na základě dekretu prezidenta Polské republiky vznikla společnost \"Spółka Górnicza i Hutnicza Karwina-Trzyniec, Spółka akcyjna, Cieszyn\", se sídlem v Těšíně, a Třinecké železárny se staly jejím majetkem. Po porážce Polska na začátku druhé světové války Těšínsko obsadili Němci. Polská společnost byla přejmenována na \"Berg- und Hüttenwerksgesellschaft Karwin-Trzynietz, Aktiengesellschaft\" a byl na ni převeden i zbývající majetek Báňské a hutní společnosti na Těšínsku.\n\nPo druhé světové válce se obnovil předválečný stav. Polsko požadovalo vydání Třince, ale neuspělo a svých územních nároků se v roce 1958 s konečnou platností vzdalo. Na Báňskou a hutní společnost byla uvalena národní správa a následně byla znárodněna pod názvem \"Báňská a hutní společnost, národní podnik\". Počínaje dnem 6.3.1950 byla k oslavě 50. narozenin sovětského státníka bývalá Báňská a hutní akc. spol. přejmenována na Železárny V.M. Molotova v Třinci. V roce 1958 železárny dosáhly trojnásobku největší předválečné produkce a byly největším výrobcem železa, oceli a válcovaného zboží v Československu. Objem produkce vyvrcholil v 80. letech 20. století. V této době byly do provozu zaváděny i moderní hutní technologie, například byla vybudována kyslíková konvertorová ocelárna s následným blokovým a později i sochorovým kontinuálním odléváním.\n\nKoncentrace hutní prvovýroby Těšínského Slezska do Třince. Z Ustroně přemístěna mimo jiné lupková válcovací trať (postavená v roce 1859) byla v Třinci umístěna v budově pudlovny. Trať byla vybavena třemi válcovacími duo stolicemi. Výkon původního parního pohonu 58,8 kW byl v roce 1885 zvýšen na 184 kW. Vyválcované lupové tyče sloužily jako vsázka pro jemnou a střední trať.\nJemná trať I byla vybudováno v Ustroni roku 1856 jako první válcovací trať na Těšínsku. Trať vyráběla tyčovou ocel, drát a páskovou ocel.\nStřední trať byla postavena v Ustroni roku 1860. Trať byla poháněná parním strojem 58,8 kW, který byl v Třince v roce 1899 zvýšen na 294 kW. Trať vyráběla tyčovou ocel, důlní kolejnice, žebrové tyče, tyče drobného kolejiva a ploštiny.\nJemná a střední trať byly spolu s příslušným zařízením umístěny v samostatné dřevěné budově, později označené jako válcovna B.\nZ Karlovy hutě (Lískovec) byla do Třince přemístěna hrubá trať a válcovna železničních nákolků.\nHrubá trať sloužila pro výrobu kolejnic do váhy 35 kg/m. Trať byla poháněná parním strojem 220 kW s pístovým rozvodem pro vratný pohon.\nUvedena do provozu válcovna železničních nákolků. Trať byla poháněná parním strojem 110 kW.Válcovna vyráběla vagónové osy pro dvojkolí, kované hřídele, různé tvarové výkovky, děrované kotouče a kované sochory.\nByla uvedena do provozu Vratná trať, poháněná dvojčinným reverzním parním strojem.Výrobním sortimentem bylo v tehdejší době válcování předvalků, sochorů, bram, kolejnic o váze do 45 kg/m o délce 20 m, U a I nosníky.\nElektrifikace válcoven. Elektrické pohony hrubé tratě, jemné i střední tratě měly dva spolu spojené asynchronní motory pro napětí 3000 V, každý o výkonu 552 kW. Na společné hřídeli motoru byl umístěn těžký setrvačník o váze cca 50tun.Dne 28. 7. 1906 byl uveden do provozu první elektrický vratný pohon v Evropě. Tři spolu spojené poháněcí motory vratné tratě o celkovém výkonu 2650 kW byly napájeny z nového ilgnerova měniče, později označeného jako ilgner I. Měnič měl asynchronní motor na napětí 3100 V a poháněl na společné hřídeli opatřené dvěma setrvačníky o váze 26 tun dvě dynama spojená do serie o nominálním výkonu 1500 kW.\n\nTřinecké železárny jsou dnes hutním podnikem, který má uzavřený hutní výrobní cyklus. Hlavním výrobním programem je výroba dlouhých válcovaných výrobků. Zůstávají jedním z nejvýznamnějších průmyslových podniků na severovýchodě Českého Slezska a nejvýznamnějším producentem ocelových dlouhých válcovaných výrobků v Česku.\n\nTřinecké železárny hrají od svého vzniku důležitou roli v životě regionu a města Třinec, které se zejména díky nim stalo z malé zemědělské obce významným městem. Mimo jiné podporují i český extraligový hokejový tým HC Oceláři Třinec. Ze strukturálních fondů Evropské unie společnost získala v letech 2010 - 2015 přes 2 miliardy Kč.\n\nV roce 1991 byly železárny v rámci privatizace převedeny na společnost TŘINECKÉ ŽELEZÁRNY, a. s. Zakladatelem a jediným akcionářem této společnosti byl Fond národního majetku. V letech 1994 až 1996 Fond národního majetku svou majetkovou účast postupně snižoval a od roku 1996 je většinovým akcionářem této společnosti (69,04 % akcií k 31. 12. 2008) MORAVIA STEEL a. s. Ta je z poloviny vlastněna společností R.F.G. a. s. a z druhé poloviny společností FINITRADING a. s. Ta je jediným vlastníkem společnosti R. F. G. a. s. a vlastníkem dalších 16,34 % akcií železáren. Všechny společnosi patří do konsolidovaného celku FINITRADING, kam patří například i Barrandov Studio. Společnost FINITRADING ovládají slovenští miliardáři Mária Blašková, Ján Moder, Evžen Balko a Tomáš Chrenek.\n\nDnem 1. 4. 1904 byly všechny dosud samostatné třinecké hutě sloučeny a vytvořeno společné vedení pro Třinecké železárny. Od tohoto roku funkci ředitelů vykonávali:\n\n\nSoučástí skupiny TŘINECKÉ ŽELEZÁRNY – MORAVIA STEEL je celá řada dalších dceřiných společností. Jsou to zejména:\n\n\n\n\n\n\n\n\n\n\n\n"}
{"id": "515397", "url": "https://cs.wikipedia.org/wiki?curid=515397", "title": "Assárion", "text": "Assárion\n\nAssárion je stará hebrejská jednotka hmotnosti. Nazývala se též lepton.\n\nVelikost 1 assárion činila přibližně 6,7 g.\n\n"}
{"id": "515399", "url": "https://cs.wikipedia.org/wiki?curid=515399", "title": "Větrná farma", "text": "Větrná farma\n\nVětrná farma je skupina větrných turbín nacházejících se ve stejné lokaci, jejichž cílem je produkovat elektrickou energii. Takovéto farmy mohou turbín obsahovat až stovky a pokrývat tak stovky kilometrů čtverečních. Takovéto farmy mohou být na pevnině či na vodní hladině moří či oceánů.\n\nNejvětší větrné farmy na pevnině se nachází v USA, Číně či Indii. Největší tato farma je k roku 2018 Gansu Wind Farm v Číně, která má výkon 6 000 MW, přičemž do roku 2020 dosáhne výkonu 20 000 MW. Na moři je to k roku 2018 Walney Wind Farm u Anglie s výkonem 659 MW.\n\nV České republice je největší větrnou farmou Větrná farma Kryštofovy hamry, nacházející se na Chomutovsku. Čítá 21 turbín s instalovaným výkonem 42 MW. K uvedení do provozu došlo v roce 2007.\n"}
{"id": "515405", "url": "https://cs.wikipedia.org/wiki?curid=515405", "title": "Kensington Security Slot", "text": "Kensington Security Slot\n\nKensington Security Slot (též nazýváno Kensington lock nebo K-Slot) je část zařízení proti krádeži, od společnosti \"Kensington Computer Products Group\". Je to malá, kovem zesílená zdířka, kterou lze nalézt na téměř všech typech přenosných počítačů a elektronického vybavení, zejména těch dražších z nich, jako jsou laptopy, počítačové monitory, herní konzole, videoprojektory, ale i na stolních počítačích. Používá se spolu s kabelem a zámkem, většinou taktéž od Kensingtonu. Existují i jiné zabezpečovací systémy proti odcizení, ale Kensington lock je natolik rozšířen, že (zejména u notebooků) jde de facto o standard.\n\nZámky, které jsou součástí kabelu, jsou většinou kombinační nebo na klíč. Kabel má na svém konci malou smyčku, což jej umožňuje zajistit okolo pevně připevněných objektů (přišroubovaných stolů, přivařeného potrubí radiátoru apod.) a tím elektroniku fyzicky zabezpečit proti krádeži.\n\nKensington lock se nejčastěji používá tam, kde jsou přenosné počítače nebo spotřební elektronika na veřejném místě (pro potřeby jednotlivců také, ale v menší míře). Nejčastěji se jedná o počítače v internet café, na veletrzích, na předváděcí místech v prodejnách; či videoprojektory ve školách, přednáškových sálech, hotelích apod.\n\nKensington lock není zamýšlen jako zcela nepřekonatelný, bývá ale považován za dostatečně zabezpečující, aby odradil příležitostné zloděje a ty, kteří jej chtějí přece jen překonat, zdržel co nejdelší dobu. Například samotný kabel, tvořený spletkem ocelových drátů lze přestřihnout většinou jen velkými obouručními kleštěmi, se kterými by zloděj na veřejných místech budil podezření.\n\n"}
{"id": "515421", "url": "https://cs.wikipedia.org/wiki?curid=515421", "title": "Jochaj Ben Nun", "text": "Jochaj Ben Nun\n\nJochaj Ben Nun (: יוחאי בן-נון, narodil se 17. prosince 1924 v Haifě, zemřel 6. června 1994 v New Yorku) byl šestý velitel Izraelského vojenského námořnictva a nositel medaile za Hrdinství.\n\nJochaj Ben Nun se narodil v Haifě a vyrůstal v Jeruzalémě. Jeho rodiče přišli do Palestiny během první aliji. V roce 1941 vstoupil do elitních úderných jednotek Palmach, tři roky strávil výcvikem a posléze povýšil na velitele jednotky. V roce 1944 se stal členem Paljam, které byly námořní součástí Palmach. Během tajných operací se mu v roce 1945 podařilo potopit dvě lodě britského Královského námořnictva (\"Royal Navy\").\n\nKdyž vypukla izraelská válka nezávislost, stal se členem izraelské elitní námořní jednotky Šajetet 13. Jako její příslušník se přihlásil na mimořádně nebezpečnou operaci, při které došlo k potopení egyptského torpédoborce \"Emir Farúk.\" Řídil malé jednomotorové výbušné plavidlo (podobné italskému MTM; \"Motoscafo da turismo modificato\"), které mělo narazit do egyptského torpédoborce. Původním plánem bylo vyslat člun a nechat jej narazit do torpédoborce. Jelikož však existovala možnost, že by Egypťané člun zpozorovali a mohli se mu tak vyhnout, bylo navrženo, aby jej řídil dobrovolník, který by na něm obkročmo seděl a krátce před nárazem (nějakých 50 až 100 metrů) seskočil. V takovém případě by Egypťané, i kdyby plavidlo zpozorovali, již neměli šanci se mu vyhnout. Jochaj byl s plavidlem odtažen veslicí co nejblíže egyptskému torpédoborci a poté vyrazil. Jeho kolegové po chvíli čekání po explozi začali odplouvat, v domnění, že Jochaj při explozi zahynul, ale pak uslyšeli jeho hlas. Když se dostal na veslici, vysvětlil, že egyptská průzkumná světla byla vypnuta až do okamžiku, kdy z výbušného plavidla seskočil. Za tuto operaci byl dekorován oceněním Hrdina Izraele.\n\nU námořnictva sloužil i po skončení války za nezávislost a během Sinajské války sloužil jako velitel lodi \"INF Jaffo\" a zúčastnil se zajetí egyptského torpédoborce. Po válce se opět vrátil k velení Šajetet 13.\n\nV roce 1960 se stal velitelem izraelského námořnictva a z této funkce se zasadil o vytvoření velké flotily o útočné síle. Přestože jej v této funkci v roce 1966 nahradil Šlomo Arel, zúčastnil se šestidenní války v roce 1967 jako dobrovolník a bojoval v námořních operacích a na Golanských výšinách.\n\nJako civilista založil polostátní společnost Izraelský oceánografický a limnologický výzkum Ltd. (hebrejsky: חקר ימים ואגמים בע״מ), která prováděla oceánografický a sladkovodní vědecký výzkum. V letech 1968 až 1982 byl jejím generálním ředitelem. Po jomkipurské válce v roce 1973 byl jedním z protestujících, kteří volali po rezignaci vlády Goldy Meirové.\n\nZemřel 6. června 1994 v New Yorku a je pohřben v kibucu Ma'agan Micha'el. Na jeho počest nese jeho jméno námořní výzkumná nadace \"Nadace admirála Jochaje Ben Nuna pro námořní a sladkovodní výzkum.\"\n\nPosmrtně bylo vydáno jeho dílo:\n\n"}
{"id": "515426", "url": "https://cs.wikipedia.org/wiki?curid=515426", "title": "Srbské demokratické hnutí obnovy", "text": "Srbské demokratické hnutí obnovy\n\nSrbské demokratické hnutí za obnovu (srbsky: a ), zkratka a SDPO, je monarchistická politická strana v Srbsku. Jejím současným předsedou je Veroljub Stevanović a Vojislav Mihailović, nejmladší syn generála četniků Draža Mihailoviće.\n\nSrbské demokratické hnutí za obnovu vzniklo 14. května 2005 ve městě Ravna Gora. Vznikla rozštěpením uvnitř Srbského hnutí za obnovu (SPO), kvůli rozporům s hlavou strany Vukem Draškovićem a jeho ženou, Danicou. Ze 13 poslanců za Hnutí v Srbský parlament po volbách do parlamentu z roku 2003 jich 9 již zastupovalo novou SDPO, zbytek zůstal věrný Draškovićovi a SPO. \n\nSDPO udržuje úzké vazby s Demokratickou stranou Srbska premiéra Vojislava Koštunicy.\n\nSDPO je členem Mezinárodní monarchistické konference.\n\n"}
{"id": "515427", "url": "https://cs.wikipedia.org/wiki?curid=515427", "title": "Pine", "text": "Pine\n\nPine je e-mailový klient vyvíjený od roku 1989 na Washingtonské univerzitě. Od verze 4.64 vydané 28. září 2005 je vývoj zastaven, nástupcem je nový klient Alpine, který je licencován jako svobodný software. Pine je naproti tomu freeware. Je dostupný pro Unix a pro Microsoft Windows, k verzi pro Unix jsou navíc k dispozici i zdrojové kódy.\n\nLze se setkat s výkladem jména jako anglické rekurzivní zkratky \"Pine Is Not Elm\" (tedy \"Pine není elm\"), ovšem jeden z původní autorů tvrdí, že se jedná pouze o zpětně vymyšlenou zkratku. On sám by dal přednost \"Pine Is Nearly Elm\" (\"Pine je skoro elm\") a skutečnost je taková, že jméno původně žádný zkratkový význam nemělo. Washingtonská univerzita posléze dala jménu význam zkratky \"Program for Internet News and E-mail\".\n\n"}
{"id": "515434", "url": "https://cs.wikipedia.org/wiki?curid=515434", "title": "Arrakis", "text": "Arrakis\n\nArrakis je fiktivní pouštní planeta z románové série \"Duna\" Franka Herberta. Pro své prostředí bývá planeta často označována jako Duna. V pozdějších letech je známa pod zkráceným názvem Rakis. \n\nArrakis je třetí planeta soustavy Canopus. Je nejsušší ze všech obyvatelných planet Impéria, povrchová voda se zde prakticky nevyskytuje. Většinu povrchu planety tvoří písečné pouště, v menší míře se zde vyskytují skalní útesy, na obou pólech se nacházejí polární čepičky, z nichž někteří obyvatelé těží vodu. \n\nVe středních šířkách planety jsou časté písečné bouře, které v důsledku relativně hladkého povrchu planety nabývají ohromné síly, větrem hnaný písek může dosahovat až rychlosti 800 km/h. \n\nNa planetě se vyskytují některé rostliny a živočichové, typické pro pozemské pouště (pouštní tráva, kaktusy, pouštní liška, myš klokanovitá, pouštní jestřáb). \n\nNejvětším organismem je gigantický pouštní červ, fremeny nazývaný šaj-hulúd, stařešina pouště. Červi běžně dosahují délky několika set metrů a jsou přísně teritoriální - každý červ má své vymezené území, které si brání a útočí jak na jiné organismy, tak i na ostatní červy. V těle písečných červů se odehrávají složité chemické reakce - červ žere prakticky všechno, co na svém území nalezne, včetně kovů, proto útočí na pojízdné továrny sklízející melanž. Požírá i pouštní písek. Červi jsou významným producentem kyslíku arrakiské atmosféry. \n\nČervi jsou nesmírně vitální. Každá část jejich článkovaného těla je schopna regenerace, takže velkého červa je velmi obtížné usmrtit, pokud se ovšem dva červi nezabijí mezi sebou. Po smrti se značná část jeho těla rozpadne na písečné pstruhy, kteří se zavrtají zpět do písku. Tělo písečného červa je vystavěno na křemičité bázi, voda je pro ně smrtelný jed. Mladého červa je proto možné utopit, přičemž vyvrhne tekutinu, která je prudce jedovatá, avšak Ctihodná matka ji dokáže ve svém těle transformovat na opojnou drogu, fremeny nazývanou Voda života. Dlouhé tenké křemičité zuby písečných červů jsou fremeny vybrušovány na rituální dýky, zvané krispely. \n\nPísečný pstruh je kožovitý tvor, raná forma písečného červa. Píseční pstruzi dokážou ve svém těle uzavřít vodu a jsou tak hlavní příčinou dehydratace Arrakisu. V sérii je několikrát vyslovena domněnka, že píseční pstruzi pocházejí z jiné, neznámé planety a Arrakis dříve bývala životu příznivá planeta zemského typu. \n\nStejným způsobem se pokusil svržený imperiální rod Corrinů přetvořit pomocí písečných červů planetu Salusa Secundus, ovšem neúspěšně. Teprve o 5000 let později se to podařilo na Kapitule, planetě Bene Gesseritu.\n\nMelanž je nejcennější produkt Arrakis a prakticky jediný důvod, proč tato planeta stojí v centru zájmu Impéria. Melanž je houbovitá látka, nacházející se v hluboké poušti, \"koření\", které prodlužuje lidský život, zvyšuje fyzickou kondici a poskytuje svému uživateli mimořádné psychické schopnosti. Proto je užívána předními šlechtickými rody, Sesterstvem Bene Gesserit i navigátory Kosmické gildy k bezpečnému putování vesmírem, a je tak jednou z nejvýznamnějších látek ve vesmíru. Aniž by si to většina lidí uvědomovala, člověk, který dokáže ovládnout Arrakis se zároveň stává vládcem celého Impéria. \n\nTeprve v období Rozptylu po rozkladu Starého impéria se Tleilaxanům podaří vyrobit syntetickou melanž, Arrakis tak ztratí monopol na melanž a s tím i část svého významu. \n\nObyvatelé Arrakis se dosti striktně rozdělují na lid z měst a lid z pouště. Obyvatelé měst jsou víceméně loajální Impériu. Teprve za krutovlády Harkonnenů, zejména Glossu Rabbana se i mezi obyvateli měst začaly šířit nepokoje. Významnou složkou arrakiské společnosti jsou pašeráci, kteří v poušti těží melanž na vlastní pěst a dodávají ji na černý trh. \n\nNaproti tomu lidé z pouště, kteří se nazývají fremeni, nenávidí všechny přistěhovalce, protože se domnívají, že Arrakis okrádají o melanž - bohatství, které má patřit pouštnímu lidu. Jde o velmi uzavřenou společnost, plně přizpůsobenou životu v poušti, do níž se jen málokomu podaří proniknout. Harkonnenové se pokoušeli všechny fremeny vyhladit, aniž by přitom postřehli, že jich v poušti žije mnohonásobně víc, než se domnívali. Místo vyhubení tak jenom umocnili jejich zášť vůči tyranskému rodu. \n\nPlaneta se poprvé objevuje už v trilogii \"Historie Duny - Služebnický Džihád\" což je svatá válka proti všem robotům a myslícím strojům. Služebnický proto, že je pojmenován podle Sereny Služebnice, vizionářky a dcery místokrále Maniona Služebníka, mimochodem taky snoubenky Xaviera Harkonnena, toho času vrchního velitele vzdušných sil Salusy Secundus a na rozdíl od jeho potomků, veskrze kladné postavy. V té době je obývána jen hrstkou obyvatel, která zda zůstala z dávných časů, kdy byla planeta imperiální botanickou stanicí. Tito obyvatelé žijí na okraji pouště, protože život v hluboké poušti považují za nemožný. Nicméně jeden chlapec, Selim, který je neprávem vyhnán ze své komunity, dokáže v poušti přežít a ovládne základní pouštní dovednosti, především jízdu na červu. Později se k němu připojí další vyhnanci a následně i skupina uprchlých otroků z planety Poritrinu. Poušť začnou považovat za svůj domov a protože se cítí svobodní, nepodléhající žádnému vládci, pojmenují sami sebe fremeni. ( free - svobodný a man - člověk )\n\nV té době se ovšem o planetu začnou zajímat obchodníci z Impéria, kteří spustí ve velkém výkup melanže - nejprve jako exotické drogy, později jako účinného léku proti nemocem a konečně i jako zdroje předzvěstných schopností pro navigátory vznikající Kosmické gildy. Pouštní lidé se postupně rozštěpí do dvou skupin - jedni vidí obchodníky s melanží jako své nepřátele, kteří drancují bohatství pouště, jiní naopak považují příliv peněz na Arrakis jako možnost k zpříjemnění a usnadnění života. Postupně si tyto dvě skupiny zcela rozejdou a vytvoří \"lid z měst\" a \"lid z pouště\". \n\nPo deset tisíc let imperiální vlády Corrinů je Arrakis využívána jako zdroj melanže, aniž by se někdo hlouběji zajímal o fremeny nebo planetární ekologii. Situace se změní teprve když je Arrakis svěřena jako pololéno rodu Harkonnenů, kteří se chovají k místnímu obyvatelstvu nesmírně krutě a zajímají se pouze o maximální zisk. Na Arrakis tehdy přijde imperiální planetolog Pardot Kynes, který zjistí, že Arrakis by se mohla stát mnohem příjemnější životu, pokud by fremeni provedli její ekologickou transformaci. Podaří se mu stát členem fremenského síče a přesvědčit pouštní lid o svých plánech. Po jeho smrti naváže na Kynesovo učení jeho syn Liet, který je už pravý fremen. \n\nMezitím se imperátor Shaddam IV. rozhodne použít Arrakis jako past na vévodu Leta Atreida, který se stal v impériu velmi populární. Proto mu Arrakis svěří jako léno, načež je úskokem poražen nepřátelským rodem Harkonnenů s tajnou pomocí imperiálních vojsk. Letův syn Paul však uprchne do pouště, podaří se mu získat na svou stranu fremenskou komunitu a s jejich pomocí získat Arrakis do své moci a s ní i imperiální trůn. \n\nZa Paulovy vlády a tři tisíciletí trvající vlády jeho zmutovaného syna Leta II. je téměř dokončena ekologická transformace, z Arrakis se stane planeta podobná Zemi. Teprve po Letově smrti se sem navrátí píseční pstruzi, kteří postupně Arrakis opět přetvoří v poušť. O další dva tisíce let později je povrch planety spálen tajemnými Ctěnými matre, které se pokoušejí ovládnout Impérium a z Arrakis se tak stane pustina, zdánlivě zcela bez života.\n\nPo několika desítkách let, v závěru celé série, se však ukáže, že píseční červi dokázali přežít v hlubokém písku pouště, a když nebezpečí pominulo, vrátili se zpět na povrch a znovu přetvořili Arrakis na pouštní svět.\n\n\n"}
{"id": "515439", "url": "https://cs.wikipedia.org/wiki?curid=515439", "title": "Gymnázium Botičská", "text": "Gymnázium Botičská\n\nGymnázium Botičská je střední škola gymnaziálního typu v Praze, založená v roce 1956. Sídlí v centru města v historické budově architekta Josefa Srdínka budované v letech 1882-1884 jako městský chudobinec. Zřizovatelem je hlavní město Praha. Ve třinácti třídách čtyřletého studia studuje zhruba 400 žáků (situace k roku 2009). Gymnázium je zaměřené na přírodovědné předměty, hlavně na biologii a chemii; jedná se o fakultní školu Přírodovědecké fakulty UK v Praze.\n\nV zahradě školy je sportovní areál, který se v zimě zakrývá nafukovací halou. Studenti mohou dále cvičit v tělocvičně a posilovně.\n\nV suterénu budovy je provozováno Středisko volného času. Studenti mohou v rámci střediska navštěvovat kroužky, například Klub náruživých přírodovědců, keramiku, latinu, jazykové kroužky, sportovní hry a další. \n\nGymnázium používá systém Škola OnLine, který umožňuje informovat studenty a rodiče o rozvrhu, suplování, prospěchu, chování, docházce a školních akcích pomocí webu\n\n\nŠkola zařazuje do výuky v každém ročníku výchovně-vzdělávací kurz nebo soustředění. První ročník adaptační soustředění a lyžařský kurz, druhý ročník přírodovědný kurz, třetí ročník sportovně-turistický kurz a čtvrtý jazykově-mediální kurz.\n\nNedílnou součástí výuky jsou i projekty, například projekt Botič (faunu a flóru, chemické a fyzikální vlastnosti a krásy povodí potoka Botiče). Nebo projekt jazykově-mediální, ve kterém studenti zpracovávají v cizím jazyce život a dílo vědecké osobnosti.\n\nGymnázium má odborné učebny a laboratoře pro výuku biologie, chemie, fyziky, cizích jazyků, zeměpisu, společenských věd, dějepisu, ateliér a keramickou dílnu pro výuku výtvarné výchovy a dvě počítačové třídy.\n\nVe výbavě školy nechybí ani hvězdářské dalekohledy, triedry, GPS, binokulární lupy, mikroskopy a mnohé další. Devět učeben je nastálo vybaveno datavideoprojektory.\n\nV suterénu školy je zřízeno Středisko volného času (posilovna, stolní tenis, kulečníková herna, keramická dílna, knihovna, studentský klub). \n\nŠkola nemá vlastní jídelnu, ale stravování pro studenty je zajištěno v jídelně VOŠES a SPŠPT v Podskalské ulici (asi 5 minut chůze od budovy Gymnázia Botičská). \n\nJedná se o environmentální project s mezinárodní izraelskou školou v Tel Avivu, spočívá ve sledování počtu vybraných druhů ptáků a jejich hnízdní úspěšnosti a jejich schopnosti hubit škůdce. Projekt Comenius je zaměřen na spolupráci studentů a učitelů v rámci EU.\n\n\n"}
{"id": "515440", "url": "https://cs.wikipedia.org/wiki?curid=515440", "title": "Budavári Sikló", "text": "Budavári Sikló\n\nBudavári Sikló je pozemní lanovka v maďarském hlavním městě Budapešti, v jeho I. městském obvodu.\n\nLanovka vede z náměstí Clark Adám tér v budínském podhradí v pravobřežní čtvrti Víziváros po východním svahu Hradního vrchu (Várhegy) k hradnímu paláci na náměstí Szent György tér. Dolní stanice se nachází v blízkosti východního portálu tunelu pod Hradním vrchem (Alagút). \n\nProvozovatelem je budapešťský dopravní podnik BKV. Lanovka je v provozu denně od 7.30 do 22.00.\n\n\n"}
{"id": "515447", "url": "https://cs.wikipedia.org/wiki?curid=515447", "title": "Kurent", "text": "Kurent\n\nKurent (německy \"Kurrentschrift\", z latinského \"currere\" běžet) je německá obdoba novogotického kurzívního písma používaná od 16. století až téměř do poloviny 20. století (v Německu). Toto písmo bylo používáno i v českých zemích, kde v průběhu 18. století nakonec vytlačilo domácí českou novogotickou kurzívu. Okolo poloviny 19. století byl ovšem kurent v jazykově českých textech nahrazen písmem humanistickým. Kurent vznikl jako písmo, kterým lze rychle psát a zároveň je dobře čitelné (pro slavnostní příležitosti se používala kreslená podoba zvaná fraktura a pro listiny polokurzívní kanzlei).\n\nV průběhu svého používání si kurent zachoval díky od počátku publikovaným příručkám poměrně pevnou podobu na rozdíl od jiných národních novogotických písem, která vznikala živelně. Poměrně typickou formu získaly minuskulní hlásky c, e, k, r a dlouhé s, u majuskul B a K. Dále docházelo k zdvojování dříků písmen. S časnou stabilizací podoby se pojí pro psaní nevhodné zachování ostrých hran, na rozdíl od oblých vlnek, které se objevily při živelném vývoji národních variant novogotického písma.\n\n\n"}
{"id": "515448", "url": "https://cs.wikipedia.org/wiki?curid=515448", "title": "Tesařík zavalitý", "text": "Tesařík zavalitý\n\nTesařík zavalitý (\"Ergates faber\") je brouk z čeledi tesaříkovitých, dorůstající velikosti 23 až 60 milimetrů. V České republice je zákonem chráněný (v kategorii silně ohrožené druhy) a v Červené knize je uveden jako ohrožený druh. Rozšířen je ve střední a jižní Evropě, na Ukrajině, na Kavkaze, v Turecku a v severní Africe. V horách se nachází ve výškách až 1000 m nad mořem. Jeho živnou rostlinou jsou borovice.\n\n\n\n"}
{"id": "515469", "url": "https://cs.wikipedia.org/wiki?curid=515469", "title": "Vláda Republiky Slovinsko", "text": "Vláda Republiky Slovinsko\n\nVláda Republiky Slovinsko (: \"Vlada republike Slovenije\") je nejvyšší orgán moci výkonné ve Slovinsku. Z hlediska ústavy a zákonů se vláda jeví – podobně jako za účinnosti socialistické ústavy – jako výkonný výbor parlamentu, což však v praxi již tak jednoznačné není.\n\nPředsednictvo Slovinské národněosvobozenecké rady (SNOS) jmenovalo 5. května 1945 první (tzv. národní) vládu Slovinska. Vláda byla definována jako nejvyšší orgán moci výkonné ve Slovinsku a byla odpovědná SNOSu nebo jeho předsednictvu. Skládala se z ministerstva financí, vnitra, spravedlnosti, průmyslu a hornictví, obchodu a zásobování, zemědělství, lesnictví, stavebnictví, školství, lidového zdraví, sociálních věcí a místního trhu.\n\nV roce 1953 bylo zrušeno předsednictvo Lidového shromáždění Lidové republiky Slovinsko (LS LRS), vláda a všechna ministerstva a byl ustanoven \"výkonný výbor LS LRS\", státní sekretariáty (vnitra, spravedlnosti, hospodářství, rozpočtu a státní správy). V roce 1963 byl změněn název na \"výkonný výbor Socialistické republiky Slovinsko\" (IS SRS). Výkonný výbor sestával z předsedy, jednoho či více místopředsedů a členů, kteří byli zvoleni na návrh Předsednictva SRS – tito členové vedli republikové sekretariáty nebo byli předsedy republikových výborů či orgánů státní správy.\n\nOd 23. června 1990 existoval výkonný výbor Republiky Slovinsko, který se účinností ústavy přeměnil ve vládu Republiky Slovinsko. Některé zdroje však již po 28. červnu 1991 hovoří o vládě.\n\nSoučasná slovinská vláda se skládá z předsedy a ministrů. Vedle ministrů jsou důležitou složkou exekutivy také státní tajemníci, jež pomáhají v odborných otázkách.\n\nPředseda je ustavován volbou, ministři jmenováním. Počet, působnost a organizaci ministerstev upravuje zvláštní zákon. Samotný proces ustavení vlády je jeden z nejtypičtějších příkladů pozůstatků vlády shromáždění (skupščiny).\n\nPředseda vlády je v první fázi navržen prezidentem republiky po poradách s politickými kluby Státnímu shromáždění. Pokud v tajné volbě není předseda vlády zvolen, může prezident opět navrhnout kandidáta (i stejného), ovšem kandidáty v této chvíli mohou navrhnout i parlamentní skupiny nebo seskupení deseti poslanců. Je-li více kandidátů, hlasuje se nejprve o kandidátovi prezidenta republiky a není-li tento zvolen, pak o kandidátech ostatních. Jestliže nebyl žádný z kandidátů zvolen, rozpustí prezident Státní shromáždění a vypíše nové volby, pokud do čtyřiceti osmi hodin Shromáždění nerozhodlo o nové volbě premiéra, kdy pro zvolení stačí většina počítaná z přítomných poslanců. O kandidátech se hlasuje podle pořadí určeného počtem hlasů z předchozích voleb, kandidát prezidenta má přednost. Není-li ani při této volbě zvolen premiér, rozpustí prezident Shromáždění a vypíše nové volby. Samotné ministry jmenuje a odvolává Státní shromáždění na návrh předsedy vlády. Nedůvěra může být vyjádřena pouze tím, že většina všech poslanců zvolí nového premiéra. Pokud vládě není vyslovena důvěra, musí Státní shromáždění do třiceti dnů zvolit nového předsedu vlády nebo vyslovit důvěru původnímu.\n\nPremiér a ministři skládají po ustavení do funkce slib totožný se slibem prezidenta republiky, který zní: „\"Přísahám, že budu ctít ústavní řád, jednat podle svého svědomí a ze všech svých sil usilovat o blaho Slovinska.\"“\n\nPředseda vlády koordinuje činnost jednotlivých ministrů, jež jsou odpovědní za činnosti vlády a každý jednotlivý ministr za činnost svého ministerstva. Vláda i ministři jsou odpovědní Státnímu shromáždění.\n\nAlespoň deset poslanců Státního shromáždění může předložit interpelaci k činnosti vlády nebo jednotlivého ministra. Pokud většina poslanců po projednání interpelace vysloví nedůvěru, složí vláda nebo ministr své funkce.\n\nObžalobu pro porušení ústavy nebo zákonů při výkonu úřadu může proti premiérovi nebo ministrovi předložit Státní shromáždění Ústavnímu soudu.\n\nFunkci předsedy slovinské vlády (1945–1953) a předsedy výkonného výboru (1953–1990) vykonávali Boris Kidrič (1945-1946), Miha Marinko (1946-1953; krátce i jako předseda výkonného výboru), Boris Kraigher (1953–1962), Viktor Avbelj (1962–1965), Janko Smole (1965–1967), Stane Kavčič (1967–1972), Andrej Marinc (1972–1978), Anton Vratuša (1978–1980), Janez Zemljarič (1980–1984), Dušan Šinigoj (1984–1990) a Lojze Peterle (1990). Z dikce ústavy vyplývá, že předseda vlády koordinuje činnost vlády a dbá o sjednocení politické a správní orientace vlády.\n\n\n"}
{"id": "515471", "url": "https://cs.wikipedia.org/wiki?curid=515471", "title": "Věc Makropulos (opera)", "text": "Věc Makropulos (opera)\n\nVěc Makropulos je tříaktová opera, kterou v letech 1923–1925 napsal český hudební skladatel Leoš Janáček. Jedná se o přepracování stejnojmenné divadelní hry Karla Čapka (poprvé uvedena 21. listopadu 1922 ve Vinohradském divadle). Leoš Janáček převzal od Karla Čapka základní dějová fakta, postavy a situace ze stejnojmenné „filosofické komedie“ o touze po nesmrtelnosti i strachu z ní. Janáček samotný vložil do díla vyhrocené erotické vztahy a erotickou atmosféru příběhu, což je pro něj typické. Snažil se vcítit do ústřední role ženy, slavné zpěvačky Emilie Marty. Ta i přes svůj cynismus, který získala ze zkušeností se svým dlouhým životem (žije už 300 let) touží po lásce, smyslu a naplnění a vlastně závidí smrtelníkům, že v tyto věci věří.\n\nOpera vznikala v letech 1923 až 1925, tedy v době, kdy Janáčkovi bylo okolo sedmdesátky. Karel Čapek byl o šestatřicet let mladší než Leoš Janáček a tedy vzhlížel k němu s generační úctou. Čapek udělil Janáčkovi k adaptaci díla svolení v dopise z 10. září 1923, poté, co si o něj Janáček oficiálně požádal. Čapek dal Janáčkovi právo upravit svou divadelní hru jakkoli a rovnou i rezignoval na nějaké schvalování textu ze své strany a dal tím Janáčkovi volnou ruku. Neznamenalo to ovšem, že by Čapek ke vznikající opeře neměl žádné pochybnosti. Očekával, že Janáček změní vyznění jeho díla, což se také stalo. Zatímco Čapkovo drama je koncipováno jako komedie, je Janáčkovo ztvárnění příkladem tragického opusu. Důkazem je například konec, kdy v Čapkově podání Emilie neumírá, zatímco Janáček nechává hlavní hrdinku zemřít. Janáček také hru výrazně proškrtal (například úplně vyškrtl diskusi o smyslu dlouhověkosti, která byla ve 3. jednání) a ponechal jen nejdůležitější stránky příběhu. Často nechává nedopovězené či nevysvětlené části příběhu.\n\nKdyž sám nakonec Čapek navštívil jedno z představení opery, byl prý okouzlen a dokonce se domníval, že snad Janáček žádnou repliku nevypustil. Po představení Janáčkovi řekl: \n\nPremiéra opery Věc Makropulos se uskutečnila 18. prosince 1926 v Národním divadle v Brně za Janáčkovy účasti:\n\nV Národním divadle v Praze byla opera uvedena poprvé v roce 1928 (premiéra 1. března). Následovala uvedení v letech 1956, 1965, 1977, 1985 a 1993\n\nV roce 2008 byla opera uvedena v obsazení: dirigent: Tomáš Hanus, režie: Christopher Alden, scéna: Charles Edwards, kostýmy: Sue Willmington, režijní spolupráce: Peter Littlefield, světelný design: Adam Silverman, sbormistr: Martin Buchta, dramaturgie: Beno Blachut ml., obsazení: Emilia Marty - Gun-Brit Barkmin, Albert Gregor - Gianluca Zampieri, Solicitátor Vítek - Jan Markvart, Kristina - Alžběta Poláčková, Jaroslav Prus - Martin Bárta, Janek - Tomáš Kořínek, Advokát dr. Kolenatý - Gustáv Beláček, Strojník - Bohuslav Maršík, Poklízečka - Lenka Šmídová, Hauk-Šendorf - Jan Ježek, Komorná - Stanislava Jirků, Sbor, balet a orchestr opery Národního divadla.\n\nNásledovala inscenace v roce 2010, kterou režíroval americký režisér Robert Wilson a ve které titulní roli ztvárnila Soňa Červená. Toto představení bylo oceněno Cenou Alfréda Radoka za rok 2010 za hudbu a za scénografii.\n\nV kanceláři solicitátora Vítka u advokáta Kolenatého se rozvine expozice děje. Už skoro sto let se táhne soudní spor mezi rodinou Gregorů a rodem barona Josefa Ferninanda Prusa o statek Loukov. Před sporem na panství vládl baron Prus, který zemřel bez potomků a bez závěti. V dědictví nastoupil jeho bratranec Emerich. Ovšem proti němu vystoupili synovec Prusovy matky baron Szephazy s žalobou o celé dědictví a jakýsi Ferdinand Karel Gregor s nároky na statek Loukov. Bez závěti se soudní spor vleče až do teď. Gregor si na obhajobu vzal advokáta Kolenatého a po něm to přebírali jeho potomci až k současnému dr. Kolenatému, který zastupuje Alberta Gregora, což je vnuk Ferdinanda Gregora. Na druhé straně stojí Jaroslav Prus. Vypadá to, že Jaroslav proces vyhraje, pokud se nenajde závěť Josefa Ferdinanda Pruse, která by zněla ve prospěch Albertova děda. Albert už je zoufalý a naděje na jeho dědictví se rozplývá. Zvrat do situace přinese zpěvačka Emilia Marty. Ta se dozví o sporu a vstupuje do kanceláře, kde vylíčí, co přesně ví. Prozradí, kde je uložena závěť, která je ve prospěch Ferdinanda Gregora. Advokát jde do Prusova domu a závěť opravdu nalezne. Emilia Marty vyžaduje od Alberta Gregora jako odměnu za závěť, že ji odevzdá řecké listiny, které byly v majetku jeho praděda. Listiny si však ponechal Prus, který je nalezl v závěti ve žluté obálce, a nechce je Emilii vydat. K výhře Alberta ve sporu chybí doklad, že synem Prusovým, který je označen za dědice, byl skutečně Ferdinand Gregor. Emilia slíbí, že takový doklad advokátovi pošle.\n\nPo představení opery vypravuje uklízečka strojníkovi o slavném úspěchu zpěvačky. Blouzní o ní i Kristína, dcera solicitátora Vítka, a Emiliině kráse podléhá i Kristinin milý, Prusův syn Janek. Za Emilií přispěchá sem i Prusa, Albert a slabomyslný stařec Hauk, který ve zpěvačce pozná svou někdejší lásku, španělskou cikánku Eugenii. V rozhovoru s Prusem prozradí Emilia další podrobnosti o Josefu Prusovi i o jeho záhadné milence Elině. Zde je také poprvé zmíněno jméno Elina Makropulos, které je uvedeno v matričním zápise u matky Ferdinanda Gregora. Prus proto tvrdí, že ne Gregor, ale právě Makropulos by mohl být jedině dědicem. Emilia tedy slíbí další doklad, že Gregor a Makropulos byli vlastně jedna a tatáž osoba. Emilia opět vyžaduje vydání žluté obálky s listinami, ale Prus stále odmítá. Vynucuje si proto listiny od Janka, který je má z lásky k ní otci ukrást. To vyslechne Prus a slíbí listiny odměnou za lásku.\n\nDěj se přesouvá k Emilii do ložnice. Prus je překvapen podivnou chladností své milenky, když následně se dozví, že jeho syn Janek se zabil, dozvěděv se o otcově návštěvě u Emilie. Následně se rozvíjejí bouřlivé scény od vstupu Hauka, který vyzývá Emilii, aby s ním uprchla, až po vstup advokáta, Vítka, Gregora a Kristíny. Advokát prohlašuje dokument poslaný mu Emilií za padělek, protože je na něm podpis stejným rukopisem jako na fotografii, kterou Emilia dala Kristíně. Všichni se nakonec vrhají na Emiliin kufřík, kde objeví listiny s podpisem různých jmen, vždy téhož rukopisu a iniciály E. M. Emilia konečně prozradí tajemství. Je dcerou lékaře Makropula, který vynalezl pro císaře Rudolfa II. elixír mládí - lektvar prodlužující lidský život o 300 let a musel ho vyzkoušet na ní, své dceři Elině Makropulos. Prožila za ta léta několik životů a ztratila schopnost citu, lásky, ale i nenávisti a smyslu pro dobro či zlo. Život ji omrzel, ale přesto když se blížil konec třísetleté lhůty, přišla sem - nikoli kvůli uměleckému úspěchu, ale aby vyzvedla z pozůstalosti svého někdejšího milence Josefa Ferdinanda Pruse, jediného člověka, kterého před sto lety milovala, co mu kdysi zapůjčila. A byl to právě otcův recept, ona \"Věc Makropulos\", díky které by si znovu prodloužila mládí. Po prozrazení svého tajemství si uvědomí nicotu svého života a listinu nabízí komukoliv z přítomných. Všichni ji odmítají a Kristina ji vezme do rukou a zničí. Emilia vykřikne \"Pater hemon\" a padá k zemi.\n\nPremisu Janáčkova díla si v 70. letech 20. století vypůjčil britský filosof Bernard Williams ve své eseji nazvané \"Věc Makropulos: Úvahy nad úmorností nesmrtelnosti (The Makropulos Case: Reflections on the Tedium of Immortality)\". V této eseji, která vzbudila živou a stále pokračující filosofickou debatu, Williams obhajuje názor, že nesmrtelný život v jakékoli možné podobě by nikdy nebyl žádoucí. Na příkladu Janáčkovy opery konkrétně ukazuje, že nekončící život na této zemi by nutně vedl k nekončící nudě.\n\n1955 Marie Steinerová, Antonín Jurečka, Jaroslav Jaroš, Marie Bakalová, Eduard Hrubeš, Miroslav Pokorný, František Rössler, Josef Kejř, Mužský sbor a Symfonický orchestr brněnského rozhlasu, Břetislav Bakala, nahrávka Československého rozhlasu\n\n1966 Libuše Prylová, Ivo Žídek, Rudolf Vonásek, Helena Tattermuschová, Přemysl Kočí, Viktor Kočí, Karel Berman, Milan Karpíšek, Mužský sbor Národního divadla, Milan Malý (sbormistr), Orchestr Národního divadla v Praze, Bohumil Gregor, Supraphon DV 6248-49 a SV 8351-52, CD 10 8351-2\n\n1978 Elisabeth Söderström, Peter Dvorský, Vladimír Krejčík, Anna Czaková, Václav Zítek, Zdeněk Švehla, Dalibor Jedlička, Beno Blachut, Sbor Státní opery ve Vídni, Helmuth Froschauer, Vídeňská filhramonie, Sir Charles Mackerras, Decca LP D144D 2, CD 430 372-2 \n\n\n"}
{"id": "515482", "url": "https://cs.wikipedia.org/wiki?curid=515482", "title": "Expedice 33", "text": "Expedice 33\n\nExpedice 33 byla třicátou třetí expedicí na Mezinárodní vesmírnou stanici (ISS). Expedice trvala od září do listopadu 2012. Byla šestičlenná, tři členové posádky přešli z Expedice 32, zbývající trojice na ISS přiletěla v Sojuzu TMA-06M.\n\nSojuz TMA-05M a Sojuz TMA-06M expedici sloužily jako záchranné lodě.\n\nZdroj pro tabulku: ASTROnote.\n\nZáložní posádka:\n"}
{"id": "515483", "url": "https://cs.wikipedia.org/wiki?curid=515483", "title": "Mabel Gayová", "text": "Mabel Gayová\n\nMabel Gay Tamayo (* 5. května 1983, Santiago de Cuba) je kubánská atletka, reprezentantka v trojskoku.\n\nPrvní úspěch zaznamenala v roce 1999 na mistrovství světa do 17 let v Bydhošti, kde získala zlatou medaili. O rok později skončila čtvrtá na juniorském mistrovství světa v Santiago de Chile. V roce 2002 v Kingstonu již získala na mistrovství světa juniorů zlatou medaili. Na světovém šampionátu v Paříži 2003 se umístila ve finále na pátém místě (14,52 m). V témž roce získala zlato na Panamerických hrách v Santo Domingu. Na halovém MS 2004 v Budapešti skončila devátá. O tři roky později vybojovala na Panamerických hrách v brazilském Rio de Janeiru bronz.\n\nReprezentovala na letních olympijských hrách v Pekingu. Její kvalifikační skok 14,09 m však na postup do finále nestačil. V roce 2009 získala na mistrovství světa v Berlíně stříbrnou medaili (14,61 m). Ve finále prohrála jen s krajankou Yargelis Savigneovou. Později zvítězila výkonem 14,62 m na světovém atletickém finále v Soluni. V roce 2010 skončila na halovém MS v katarském Dauhá na pátém místě.\n\n\n"}
{"id": "515495", "url": "https://cs.wikipedia.org/wiki?curid=515495", "title": "Vláda Alojze Peterleho", "text": "Vláda Alojze Peterleho\n\nVláda Alojze Peterleho (do 28. června 1991 \"výkonný výbor\") byla první slovinská vláda po prvních svobodných volbách v roce 1990. Vláda fungovala v období od 16. května 1990 do 14. května 1992, kdy ji byla vyhlášena konstruktivní nedůvěra.\n\n\n\n\n\n"}
{"id": "515496", "url": "https://cs.wikipedia.org/wiki?curid=515496", "title": "Rakousko-uherská ponorková flotila", "text": "Rakousko-uherská ponorková flotila\n\nRakousko-uherská ponorková flotila byla jednou ze složek rakousko-uherského loďstva, a to mezi léty 1905 až 1918. Sestávala z 27 ponorek 7 tříd. Výrazně se zapojila do úspěchu rakousko-uherského loďstva nad mnohem silnějším nepřítelem v první světové válce.\n\nHistorie ponorek u rakousko-uherské Kriegsmaríny začíná v lednu 1905, kdy námořní sekce ministerstva války vypsala veřejnou soutěž na první rakousko-uherské podmořské čluny. Soutěž vyhrály americká firma Lake, německá Germania-Werft a rakouská Whitehead. Od každé firmy byly zakoupeny dva kusy. U 1 a U 2 Lakeovy konstrukce byly stavěny v Námořním arzenále v Pule a do služby vstoupily až v roce 1911. První rakousko-uherskou ponorkou se tak stala U 4 od firmy Germania, zařazená do stavu c. a k. námořnictva 29. srpna 1909. Sesterská U 3 ji následovala nedlouho poté. V první polovině roku 1910 pak byly dokončeny i U 5 a U 6 Hollandovy konstrukce, licenčně vyráběné firmou Whitehead. První ponorkovou základnou se stala U-Station Pola, zřízená v roce 1909. Na vydání prvních provizorních předpisů si však posádky ponorek musely počkat až do roku 1912 (služební odznak pro posádky ponorek však byl zřízen již v březnu 1910). \n\nV lednu 1910 byla zřízena speciální komise viceadmirála Zieglera, která měla zhodnotit výsledky zkoušek prvních čtyř rakousko-uherských ponorek (U 3 - U 6). Tato komise shledala, že se dají nanejvýš využít k obraně přístavů a pobřeží, avšak pozdější válečná nutnost nasadila tyto ponorky i do akcí na hlubokém moři. PO zhodnocení komise následovalo vypsání druhé soutěže, kterou dne 27. ledna 1913 vyhrála Germania-Werft. Objednáno bylo pět ponorek (měly nést označení U 7 - U 11) a stavba probíhala v Německu. Po vypuknutí války převzalo tyto plavidla německé námořnictvo a zařadilo je do služby jako U 66 - U 70. Další ponorné čluny byly objednány u italské firmy Fiat-Laurenti, avšak obchod zhatila neutralita Itálie v první světové válce. Dalším přírůstkem do ponorkové flotily tak byla U 12, původně soukromý projekt společnosti Whitehead, kterou předtím rakousko-uherské námořnictvo dvakrát odmítlo. Nyní kvůli nedostatku jiných plavidel byla s povděkem odkoupena.\n\nKdyž vypukla 1. světová válka, měla rakouská marína k dispozici jen 4 bojeschopné ponorky, přičemž pátá byla ve výstavbě a další dvě sloužily k výcviku. V září 1914 se ponorky se svou depotní lodí Pelikan přemístily na základnu na Brionských ostrovech, kde měla vzniknout hlavní ponorková základna. O několik dní později byly ale ponorky U 3 a U 4 odtaženy do Boky Kotorské, která později nesla hlavní tíhu operační činnosti ponorek na Jadranu.\n\nRakousko-uherská ponorková flotila čítala celkem 27 ponorek 7 tříd. 2 třídy byly americké Lake (U 1 a U 2) a Holland (U 5, U 6 a U 12), jedna vlastní rakouské konstrukce firmy Whitehead s názvem Havmanden (U 20, U 21, U 22 a U 23), zbytek pak německé třídy Germania (U 3 a U 4), UB-I (U 10, U 11, U 15, U 16 a U 17) a UB-II (U 27, U 28, U 29, U 30, U 31, U 32, U 40, U 41, U 43 a U 47). Jedna ponorka byla francouzské třídy Brumaire, jednalo se o francouzskou ponorku Curie, která byla po svém potopení vyzvednuta, opravena a zařazena do služby jako U 14.\nDne 27. června 1915 začala být navíc budována německá ponorková základna v Boce Kotorské. Německé ponorky působící na Jadranu pak dostaly rakousko-uherskou imatrikulaci, čímž se Německo vyhnulo případným mezinárodním protestům kvůli neomezené ponorkové válce, kterou tyto podmořské lodě vykonávaly.\n\nZa první světové války 27 rakouských ponorek dokázalo potopit 11 větších válečných lodí nepřítele (2 pancéřové křižníky, 2 pomocné křižníky, 5 torpédoborců a 2 ponorky) a 4 další vážně poškodit (1 bitevní loď, 2 křižníky, 1 torpédoborec). Při útocích na námořní dopravu se jim podařilo potopit 108 obchodních lodí o celkovém objemu 196 102 BRT. Jejich ztráty byly 7 ponorek (U 3, U 6, U 16, U 20, U 23, U 27 a U 30). Při službě na ponorkách zahynulo 99 námořníků (z toho 6 velitelů) a 46 mužů padlo do zajetí (2 z nich v zajetí zemřeli).\n\n"}
{"id": "515504", "url": "https://cs.wikipedia.org/wiki?curid=515504", "title": "Jože Mencinger", "text": "Jože Mencinger\n\nJože Mencinger (* 5. březen 1941, Jesenice) je slovinský právník, ekonom, politik a pedagog.\n\nMencinger byl ministr hospodářství a místopředseda vlády v roce 1991 a čtyřicátý rektor Univerzity v Lublani (1998 až 2005). V roce 2001 obdržel zlatý Čestný řád svobody. Od roku 2002 je členem Státní rady Republiky Slovinsko.\n\n"}
{"id": "515520", "url": "https://cs.wikipedia.org/wiki?curid=515520", "title": "Sde Nechemja", "text": "Sde Nechemja\n\nSde Nechemja ( שְׂדֵה נְחֶמְיָה, doslova „\"Nechemjovo pole\"“, Sde Nehemia, v oficiálním seznamu sídel Sede Nehemya) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 77 metrů v Chulském údolí v Horní Galileji, nedaleko horního toku řeky Jordán a cca 32 kilometrů severně od břehů Galilejského jezera. Severně od obce se slévají jednotlivé prameny Jordánu (Hasbani neboli Snir a Banias neboli Nachal Chermon) a vytvářejí jeden vodní tok.\n\nVesnice se nachází cca 45 kilometrů severoseverovýchodně od Tiberiasu, cca 147 kilometrů severovýchodně od centra Tel Avivu a cca 72 kilometrů severovýchodně od centra Haify. Je situována v zemědělsky intenzivně využívaném pásu. Sde Nechemja obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 10 kilometrů východním směrem. Společně s vesnicemi Amir a Kfar Blum vytváří Sde Nechemija téměř souvislou aglomeraci zemědělských kibuců.\n\nSde Nechemja je na dopravní síť napojena pomocí lokální silnice číslo 9779, která se na západě, ve městě Kirjat Šmona, napojuje na severojižní tah dálnice číslo 90. Most, kterým překonává tato lokální silnice řeku Jordán, se jmenuje Most Josef, na počest dvou padlých mužů ze sousedního kibucu Amir.\n\nSde Nechemja byla založena v roce 1940. Jejími zakladateli byla skupina židovských přistěhovalců z Evropy a USA. Byla pojmenována na počet Nechemji de Liemeho (נחמיה דה לימה) - předáka Židovského národního fondu z Nizozemska. Původní jméno osady ale znělo Chuljot (חוליות) - nynější pojmenování bylo přijato až po vzniku státu Izrael.\n\nUž od počátku trpěli zakladatelé kibucu malárií. Posléze došlo k rozšíření osazenstva příchodem dvou dalších skupin, patřících k hnutí Gordonia z Rakouska a k hnutí Makabi ha-Ca'ir z (bývalého) Československa.\n\nObec vznikla na pozemcích vykoupených od sousední arabské vesnice al-Dawwara, která stávala až do roku 1948 cca 1,5 kilometru jihovýchodně od nynějšího kibucu. Dawwara měla roku 1931 552 obyvatel. V roce 1948 zde žilo 812 lidí. Tato arabská vesnice byla v květnu 1948, v počáteční fázi války za nezávislost dobyta jednotkami Palmach v rámci Operace Jiftach a její obyvatelé uprchli. Zástavba v al-Dawwara pak byla zcela zbořena.\n\nRoku 1949 měl kibuc Sde Nechemja už 185 obyvatel a rozkládal se na ploše 1320 dunamů (1,32 kilometrů čtverečních). V prosinci 1954 byla Sde Nechemja poškozena při velkých záplavách, které nastaly na řece Jordán.\n\nEkonomika kibucu je založena na zemědělství a průmyslu (továrna na zpracování plastů). Kibuc prošel počátkem 21. století privatizací a jeho členové jsou odměňováni individuálně, podle vykonané práce.\n\nV Sde Nechemja fungují zařízení předškolní péče. Základní školství je k dispozici v sousedním kibucu Kfar Blum. Je zde veřejná knihovna, zubní ordinace, poštovní úřad, plavecký bazén a další sportovní areály a společná jídelna.\n\nObyvatelstvo Sde Nechemja je většinově sekulární. Podle údajů z roku 2014 tvořili naprostou většinu obyvatel Sde Nechemja Židé - cca 1000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1050 lidí. Během roku 2014 stoupla populace o 7,5 %.\n\n"}
{"id": "515529", "url": "https://cs.wikipedia.org/wiki?curid=515529", "title": "Yargelis Savigneová", "text": "Yargelis Savigneová\n\nYargelis Savigne Herrera (* 13. listopadu 1984, Guantánamo) je bývalá kubánská atletka, dvojnásobná mistryně světa a halová mistryně světa v trojskoku.\n\nVěnuje se také skoku do dálky. Na světovém šampionátu v Helsinkách 2005 skončila čtvrtá (669 cm), po diskvalifikaci Rusky Kotovové pro doping v roce 2013 jí byla přiznána bronzová medaile. V roce 2006 se umístila na halovém mistrovství světa v Moskvě na šestém místě. Sportovní kariéru ukončila v roce 2013.\n\nJejí osobní rekordy ji řadí na přední místa v historických tabulkách. Její výkon v hale je pátým nejlepším v celé historii. Dál skočily jen Slovinka Marija Šestaková (15,08 m), Olga Rypakovová (15,14 m) z Kazachstánu, Britka Ashia Hansenová (15,16 m) a světová rekordmanka Ruska Taťána Lebeděvová (15,36 m). Pod otevřeným nebem je v tabulce šestá.\n\n\n"}
{"id": "515545", "url": "https://cs.wikipedia.org/wiki?curid=515545", "title": "Lasswellova formule", "text": "Lasswellova formule\n\nLasswellova formule představuje jeden z typických modelů komunikace vytvořený politologem Haroldem Lasswellem v roce 1948. Podle něj je rozhodující: Kdo říká – co – jakým kanálem – komu – s jakým účinkem. Lasswellova formule sehrála významnou roli v sociologii a sociální psychologii při analýzách politických a reklamních kampaní a při rozboru efektivity masmediálního vysílání (rozhlas, televize).\n\nTento model zdůrazňuje, jak mimořádně důležitá je již sama osoba produktora, jeho prestiž, role, status, obliba. Stejně důležité je přesné vymezení adresáta, cílové skupiny, volba prostředků atd.\nPřestože se jedná o často využívaný a snadno zapamatovatelný model, je mnohdy kritizován především proto, že v jeho definici chybí otázka „proč“.\n\nV každé formě komunikace musí být někdo, kdo komunikuje, sděluje. Ten je zároveň zdrojem i přenašečem informací. Na straně komunikátora či odesílatele je velmi důležitá důvěryhodnost, expertnost, kredibilita a atraktivita jeho samotného i samotné podávaní informace.\nVýznamnou roli v komunikaci hraje obsah a povaha sdělení. Jedná-li se o útok na naše emoce, či je sdělení spíše zaměřeno na racionální uvažování o problému. Zásadní vliv může mít i zvolení jednostranné (představující pouze klady či pouze zápory) nebo oboustranné (představující pozitivní i negativní stránku věci) argumentace.\n\nInformačním kanálem se myslí prostředek přenosu informací. Zjednodušeně můžeme hovořit o pěti základních informačních kanálech korespondujících s našimi pěti smysly. Volba komunikačního kanálu závisí na povaze sdělovaných informací. Obecně je za nejlepší komunikační kanál považováno video, jedná-li se však o komplexnější zprávu, vhodnější je psaná forma. Za nejhorší komunikační kanál je považováno audio.\n\nZnalost publika je velmi klíčovým faktorem ovlivňujícím volbu všech předešlých komponent komunikace.\n\nLasswellův model se také zaměřuje na dopad, který má komunikace na příjemce. Při vhodně zvoleném způsobu prezentace a prostředků sdělení můžeme změnit postoj i chování příjemce týkající se daného tématu.\n\nLasswellova formule je sice snadno zapamatovatelná, občas jí však byla vytýkána její jednostrannost a neúplnost. Formule se totiž především zaměřuje na účinky, které měly obsahy zpráv vyvolat. Neobsahuje všechny proměnné ovlivňující komunikaci. V návaznosti na kritiku byla později rozšířena o další dvě komponenty: proč a s jakým záměrem.\n\nNavíc se jedná o lineární model komunikace, který je dnes již překonán.\n\n"}
{"id": "515547", "url": "https://cs.wikipedia.org/wiki?curid=515547", "title": "EFL Cup", "text": "EFL Cup\n\nEFL Cup (dříve Football League Cup nebo Capital One Cup) a česky \"Ligový pohár\" je anglický fotbalový pohár založený roku 1961 a pořádaný ligovou asociací pro týmy ze čtyř nejvyšších lig, které asociace spravuje. Nejúspěšnějším týmem poháru je s osmi vítězstvími Liverpool FC. Vedle Ligového poháru se v Anglii hraje také nejstarší fotbalová soutěž na světě FA Cup, kterou pořádá Anglická fotbalová asociace a jež je otevřená i týmům mimo čtyři nejvyšší soutěže.\n\nOd sezony 1981/82 se anglický ligový pohár nazývá podle hlavního sponzora soutěže:\n\n\nZdroj:\n\n"}
{"id": "515548", "url": "https://cs.wikipedia.org/wiki?curid=515548", "title": "Západoevropská unie", "text": "Západoevropská unie\n\nZápadoevropská unie (zkratka ZEU; anglicky: \"Western European Union, WEU\"; francouzsky: \"Union de l'Europe occidentale, UEO\") byla mezivládní vojenská a obranná organizace působící ve spolupráci s Evropskou unií, se sídlem v Bruselu (původně v Londýně), která vznikla rozšířením Bruselského paktu (Západní unie) o dva nové členské státy Německou spolkovou republiku a Itálii prostřednictvím Pařížských dohod uzavřených 23. října 1954, které vstoupily v platnost na 55 let a završily londýnskou a pařížskou konferenci.\nTvořilo ji 10 členů, kteří byli současně členy EU a NATO. Členské státy se dohodly na zrušení Západoevropské unie k 31. březnu 2010, přičemž činnosti paktu měly být zastaveny do 15 měsíců. 30. června byla ZEU oficiálně prohlášena za zrušenou.\n\nHlavním důvodem tohoto procesu bylo začlenění SRN do euroatlantických bezpečnostních struktur zejména Severoatlantické aliance, což se nezdařilo cestou skrze Evropské obranné společenství. Téhož dne, kdy vznikla Západoevropská unie, byl podepsán také \"„Protokol o přístupu SRN k Severoatlantické smlouvě“.\" Nejobtížněji proběhla ratifikace Pařížských dohod ve Francii, kde si levice uměla jen těžko představit německé vojsko v alianci s dalšími členy paktu. Francouzské Národní shromáždění ratifikovalo dohody na druhý pokus 29. prosince 1954 až poté, co premiér Mendès-France spojil hlasování s vyslovením důvěry své vládě. SRN byla přijata za člena NATO 5. května 1955.\n\nV 60. a 70. letech nehrála ZEU významnou roli, protože její členové byli současně přítomni v hlavní obranné alianci NATO. Do vstupu Spojeného království do Evropského hospodářského společenství regulovala vztahy mezi ním a Evropskými společenstvími.\n\nAž v roce 1981 přišli italský a západoněmecký ministr zahraničí s tzv. Genscher-Colombovou iniciativou, která měla za cíl centralizovat obrannou a zahraniční politiku Evropských společenství prostřednictvím ZEU. Přestože nedošlo k její realizaci, tak na setkání ministrů obrany a zahraničí členských zemí ZEU v Římě roku 1984 byla vypracována Římská deklarace, která přinesla větší pravomoci v obranné politice pro ZEU. Její úloha v obraně západní Evropy, respektive tato obranná role v rámci Evropských společenství, byla potvrzena tzv. Haagskou platformou (Platformou o evropských bezpečnostních zájmech) v roce 1987.\n\nSmlouva o Evropské unii zavedla úzkou spolupráci Evropské unie se ZEU.\n\nAmsterodamská smlouva definovala pozici ZEU v rámci Evropské unie jako \"„nedílnou součást jejího vývoje“\" a delegovala na ni část gesce obranné a bezpečnostní politiky. ZEU se účastnila operací v Iráku počátkem 90. let, na realizaci Petersberských úkolů, kam se řadila spolupráce EU s albánskými policejními sbory či přítomnost policejních jednotek v Mostaru.\n\nOd 1. ledna 2002 byly dceřiné orgány ZEU, Ústav bezpečnostních studií a Satelitní středisko, vyjmuty z řízení této organizace a v současnosti podléhají přímo Evropské unii. Smlouva z Nice dále ze Smlouvy o Evropské unii zrušila řadu bodů týkajících se vzájemných vztahů mezi ZEU a EU. Přesto byl bezpečnostní organizaci ponechán V. bod o \"kolektivní obraně EU\".\nPařížské dohody skončily svojí platnost po 55 letech (doba, na kterou byly uzavřeny) dne 31. března 2010. Bylo rozhodnuto, že pravomoci a funkce ZEU budou postupně do roku 2011 převedeny pod orgány EU.\n\n\n\"ZEU se skládá z 10 členských zemí, 6 přidružených zemí, 7 přidružených partnerů a 5 pozorovatelů.\"\n\n\n"}
{"id": "515549", "url": "https://cs.wikipedia.org/wiki?curid=515549", "title": "Lipanská mohyla", "text": "Lipanská mohyla\n\nLipanská mohyla Karla Koutka se tyčí na severním svahu Lipské hory. Byla odhalena roku 1881, jako památka bratrovražedné bitvy u Lipan, která se zde odehrála 30. května 1434 a padl v ní vojevůdce Prokop Holý. \n\nK Lipské hoře byla vedena řada táborů lidu.\n\nPrvní známý je již z 21. července 1775, kdy selský lid, povzbuzen pověstmi o ulehčení roboty, se sešel na Lipanské hoře a odtud mohutným proudem táhl na černokostelecký zámek a tam si společným náporem vydobyl na direktoru Petru Blažkovi poloviční robotu.\n\nOd této doby lze datovat mnohé sešlosti lidu na lipanské pláni. 29. května 1870, na dalším táboru, vznikla myšlenka postavení Lipanské mohyly. Následně byl založen spolek Prokop, který vznikl za účasti českobrodských a kolínských občanů, jehož předsedou se stal velimský statkář Josef Škopek. 27. května 1881 je podepsána smlouva s kameníkem Karlem Koutkem. O měsíc později - 29. června 1881 byl položen základní kámen a 11. září 1881 došlo ke slavnostnímu odhalení, jehož se zúčastnilo asi 20 000 přihlížejících.\n\nKe konci první světové války - 30. května 1918 se u Lipanské mohyly konal protestní tábor, za účasti komisaře dr. Hera, na kterém hlavní řečník, poslanec Emil Špatný, vyjádřil naději, že příští tábor bude vládnout již český lid.\n\nV únoru 1939 přísahalo věrnost 23 československých generálů, z nichž 15 bylo popraveno v nacistických sekyrárnách a zbylých osm skončilo v koncentračních táborech, nebo utekli za hranice.\n\nKaždý rok se u Lipanské mohyly pravidelně pořádají vzpomínkové akce.\n\nMohyla je složena z na sebe naskládaných pískovcových cihel, jež dosahují do výšky 11 metrů. Do cihel je vložen kalich, symbol husitů.\n"}
{"id": "515554", "url": "https://cs.wikipedia.org/wiki?curid=515554", "title": "Kfar Szold", "text": "Kfar Szold\n\nKfar Szold ( כְּפַר סָאלְד, doslova „\"Vesnice Szoldové\"“, Kfar Szold, v oficiálním seznamu sídel Kefar Szold) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 131 metrů na pomezí Chulského údolí a Golanských výšin v Horní Galileji, nedaleko horního toku řeky Jordán a cca 34 kilometrů severně od břehů Galilejského jezera.\n\nVesnice se nachází cca 47 kilometrů severoseverovýchodně od Tiberiasu, cca 150 kilometrů severovýchodně od centra Tel Avivu a cca 75 kilometrů severovýchodně od centra Haify. Je situována v zemědělsky intenzivně využívaném pásu. Kfar Szold obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 10 kilometrů východním směrem.\n\nKfar Szold je na dopravní síť napojen pomocí lokální silnice číslo 918.\n\nKfar Szold byl založen v roce 1942. Jádro budoucích osadníků v Kfar Szold se zformovalo už roku 1934 a tvořili je židovští přistěhovalci z Německa a z rumunského Sedmihradska z levicového sionistického hnutí ha-Bonim Dror. Ti se v následujících letech připravovali na založení vlastní osady a absolvovali zemědělský výcvik. Roku 1937 se usadili v osadě typu Hradba a věž v lokalitě Ša'ar ha-Negev v Negevu (nyní kibuc Chafec Chajim), ale toto místo jim nevyhovovalo. Roku 1942 se proto přesunuli sem, do Horní Galileje. Osadu, kterou zde toho roku založili, pojmenovali podle Henrietty Szoldové - přední představitelky amerického ženského hnutí v rámci sionistické organizace a zakladatelky organizace Hadassah.\n\nV počátečním období čelili osadníci malárii a zhoršené bezpečnostní situaci v této oblasti, kde tehdy ještě existovaly četné arabské vesnice. Během války za nezávislost v roce 1948 byl Kfar Szold první židovskou osadou v tomto regionu, která byla napadena Araby. K útoku došlo v lednu 1948 a provedla ho Arabská osvobozenecká armáda Fauzí al-Kaukdžího. V této době ještě existoval britský mandát Palestina a Britové poslali na pomoc obleženým Židům vojenskou jednotku, která útočníky zahnala. K novým útokům zde došlo v dubnu a květnu 1948 a provedla je syrská armáda. Kibuc ale nedobyla. Izraelci si navíc podrželi strategicky významný pahorek na úpatí Golan Giv'at ha-Em necelé 2 kilometry severně od Kfar Szold, odkud mohli v následujících letech kontrolovat syrské pozice.\n\nAž do roku 1948 se v okolí Kfar Szold nacházely i arabské vesnice. Cca 2 kilometry severozápadním směrem to byla vesnice Madahil. Madahil měla roku 1931 17 domů. Byla koncem dubna 1948, v počáteční fázi války za nezávislost dobyta jednotkami Palmach v rámci Operace Jiftach a její obyvatelé uprchli. Zástavba v Madahil pak byla zcela zbořena.\n\nRoku 1949 měl kibuc Kfar Szold už 327 obyvatel a rozkládal se na ploše 2135 dunamů (2,135 kilometrů čtverečních). V roce 1952, kdy došlo k rozkolu v organizaci ha-Kibuc ha-Meuchad (viz Kibucové hnutí), odešli někteří členové Kfar Szold do jiných kibuců, zejména do Giv'at Chajim (Ichud).\n\nDo roku 1967, kdy byly během šestidenní války dobyty Golanské výšiny, čelila vesnice opakovanému ostřelování syrskou armádou, která měla nedaleko odtud, v lokalitě Tel Azazijat své palebné postavení. Podobně významný opěrný bod měli Syřané i v nedalekém Tel Facher. Během šestidenní války byla úkolem likvidace silné koncentrace syrských pevností v této oblasti pověřena brigáda Golani, která pak dobyla Tel Azazijat, ze kterého bylo možno ostřelovat celé Chulské údolí.\n\nEkonomika kibucu je založena na zemědělství, průmyslu a turistice. V Kfar Szold fungují zařízení předškolní péče. Základní školství je k dispozici v okolních vesnicích Kfar Gil'adi a Dafna. Je zde lékařská a zubní ordinace, plavecký bazén a další sportovní areály a obchod.\n\nObyvatelstvo Kfar Szold je většinově sekulární. Podle údajů z roku 2014 tvořili naprostou většinu obyvatel Kfar Szold Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 572 lidí. Během roku 2014 stoupla populace o 2,0 %.\n\n"}
{"id": "515556", "url": "https://cs.wikipedia.org/wiki?curid=515556", "title": "Dril černolící", "text": "Dril černolící\n\nDril černolící (\"Mandrillus leucophaeus\") je úzkonosý primát z čeledi kočkodanovití. Má dva poddruhy. Žije v Kamerunu, v části Nigérie, v pevninské části Rovníkové Guineje a na jejím ostrově Bioko v hustých pralesních porostech, v nížinách a říčních nebo pobřežních oblastech do nadmořské výšky 1200 m nad mořem. Otevřeným bezlesým prostorám se vyhýbá.\n\nDospělí samci měří na délku od 60 do 75 cm a váží asi 25 kg. Samice jsou zhruba poloviční velikostí i váhy. Ocas mají krátký, od 5 do 7 cm. Na hřbetě je olivově zelená srst s odstínem hnědé nebo šedé barvy, středně dlouhá. Břišní strana a vnitřní strana stehen jsou našedlé barvy. Obličej je sytě černý, za obličejovou části hlavy se nachází světlejší srst tvořící okruží, přerušené pouze na hlavě korunkou v tmavé barvě. Dospělí samci mají na bradě růžovou skvrnu.\nOblast genitálií je červená, sedací hrboly jsou růžové, na spodní straně modré. Samice jsou převážně celé černé. Ve tvářích mají drilové lícní vaky, do kterých si během pastvy ukládají potravu. Čenich je poměrně krátký, černě zbarvený a holý, spodní pysk je ohraničen červeně. Mají 32 zubů, jejich zubní vzorec je 2:1:2:3.\n\nJsou všežravci, ve stravě však převažuje rostlinná složka, ovoce, listy, kořeny a houby. Jen doplňkově si jídelníček zpestřují o bezobratlé živočichy: termity, pavouky, korýše, žáby, housenky nebo vejce. Živí se také na plantážích s maniokem nebo palmou kokosovou či olejovou, za což na ně místní obyvatelé pořádají hony.\n\nVytvářejí malé skupiny 20 až 25 jedinců vedených jediným samcem, nebo sestavují větší tlupy s více samci, ale ti bývají podřízeni. Vedoucí samec dává najevo své postavení zvýšenou agresivitou, jež je zpravidla směřována k ostatním samcům. Neúspěšní samci žijí samotářsky na hranici teritoria tlupy, ze které pocházejí. Samci se zdržují více na zemi, kdežto samice a mláďata zase v nižších patrech lesního porostu. Po zemi chodí po čtyřech končetinách. Aktivní jsou pouze přes den, na ochranu proti dravcům nocují na hustých stromech ve výškách okolo 10 metrů.\n\nKomunikace mezi nimi je zvuková, vizuální a chemická, když zanechávají značkovací sekret z prsních žláz na větvích stromů. Z hlediska sociální hierarchie je důležitá doteková komunikace, například vzájemná péče o srst.\n\nV období páření se oblasti okolo pohlavích orgánů více prokrvují a zbarvuji se fialově až rudě. Samice po 170 až 180 dnech březosti rodí jedno mládě o hmotností kolem 750 g se světle šedým zbarvením, barva na tmavou se změní okolo osmého měsíce. Mládě je kojeno do 15 až 16 měsíců, pečuje o ně převážně matka a pomáhají jí mladší členové tlupy. Samci mají pouze funkci ochrannou, někdy cizí mláďata zabíjejí. Samice se může pářit opět po 17 až 19 měsících. Pohlavní dospělost u samic nastává třetím, u samců až šestým rokem.\n\nPrůměrná délka života v přírodě je asi 30 a v zajetí 35 let. Bývají loveni levharty, výjimečně šimpanzi, ale často je loví lidé pro maso. Při lovu jsou vybiti všichni členové tlupy. Ohrožuje je nejvíce kácení původní vegetace a odlesňování velkých ploch. Druhy nově vysazovaných stromů, (plantáže) jim neposkytují vhodnou potravou.\n\nOba poddruhy žijí od sebe odděleně a na pohled se nepatrně liší barvou i způsobem života.\n\nV ČR tyto vzácné primáty chová jako jediná ZOO Dvůr Králové, kde se je podařilo už několikrát rozmnožit.\n\n\n"}
{"id": "515558", "url": "https://cs.wikipedia.org/wiki?curid=515558", "title": "Hotel Føroyar", "text": "Hotel Føroyar\n\nHotel Føroyar je čtyřhvězdičkový hotel nad hlavním městem Faerských ostrovů Tórshavnem. Společně s hotelem Hafnia je to jediný čtyřhvězdičkový hotel na ostrovech. Zároveň je to největší a nejmodernější hotel v zemi. Byl založen roku 1983 pod názvem Hotel Borg. Design hotelu zařídili dánští architekti firmy Friis & Moltke. Součástí hotelu je i prvotřídní restaurace Glasstovan.\n\n\n"}
{"id": "515566", "url": "https://cs.wikipedia.org/wiki?curid=515566", "title": "Zlatý slavík 1983", "text": "Zlatý slavík 1983\n\nVýsledky ankety Zlatý slavík 1983:\n"}
{"id": "515568", "url": "https://cs.wikipedia.org/wiki?curid=515568", "title": "Eva Vrabcová Nývltová", "text": "Eva Vrabcová Nývltová\n\nEva Vrabcová Nývltová (* 6. února 1986, Trutnov) je česká atletka a běžkyně na lyžích.\n\nV současnosti hájí barvy lyžařského klubu Olfin car Vella Trutnov. Startovala šestkrát na mistrovství světa v klasickém lyžování (poprvé již v devatenácti letech) a třikrát na zimní olympiádě. Jejím nejlepším individuálním umístěním z těchto akcí bylo 5. místo v Soči 2014.\n\nJako atletka se zúčastnila Letních olympijských her 2016, kde běžela maraton. V dubnu 2018 se stala českou rekordmankou v půlmaratonu. Svého největšího úspěchu dosáhla na Mistrovství Evropy 2018, kde získala bronzovou medaili v maratonu v novém českém rekordu.\n\nJako juniorka získala na Mistrovství světa 2004 stříbro ve štafetě, o rok později bronz znovu ve štafetě a na Mistrovství světa 2006 stříbro v běhu na 5 km klasicky a bronz ve skiatlonu. V kategorii dospělých však dlouho na tyto úspěchy nedokázala navázat. Každé umístění ve třicítce považovala za úspěch, ale moc jich nebylo. Zlomovou se pro ni stala až sezóna 2013/14, před kterou ohlásila, že se buď zlepší nebo po sezóně skončí. A dařilo se jí – nejprve dosáhla 8. místa na Tour de Ski a poté zazářila i na olympiádě v Soči, kde byla jedenáctá ve skiatlonu a pátá na 30 km volně. V závodu Světového poháru na legendárním Holmenkollenu byla sedmá na 30 km klasicky a ve Finále Světového poháru ve Falunu dojela desátá. Celkově skončila v Světovém poháru čtrnáctá, čímž vylepšila své umístění oproti předchozí sezóně o 59 míst. Jejím dosavadním maximem v konečném pořadí seriálu byla 40. příčka z roku 2011. Její umístění bylo nejlepším českým výsledkem po sedmi letech − v roce 2007 byla Kateřina Neumannová třetí. Sama přičítala zlepšení výsledků mnoha změnám v přípravě – navýšení síly a spolupráci s kondičním trenérem Filipem Tomášem; také si změnila jídelníček. Po sezóně se však potýkala s nemocí, čtyřikrát brala antibiotika, nemoc ji poznamenala i v úvodních závodech sezóny 2014/15. Na podzim 2014 oslovila Vrabcová Nývltová Kateřinu Neumannovou s žádostí o spolupráci. Na Mistrovství světa 2015 ve Falunu se sešly ke společnému tréninku a Neumannová poté o Vrabcové Nývltové řekla, že jí kvůli nízké váze chybí svalová hmota a že jí neprospívá letní atletický trénink, který se neslučuje s lyžařským.\n\nNejvětších úspěchů dosáhla v juniorské kategorii: 2. a 3. místo na Mistrovství světa juniorů 2006 ve slovinské Kranji (5 km klasicky, 10 km skiatlon) a rovněž 2. a 3. místo na Mistrovství světa juniorů ve štafetách (2004, 2005).\n\nV jednotlivých závodech SP bylo jejím nejlepším výsledkem 5. místo v závěrečném výběhu na Alpe Cermis na Tour de Ski 2015, celkem ve 13 závodech obsadila místo v první desítce.\nVěnuje se také vytrvalostním běhům, v roce 2014 vyhrála závod Běchovice–Praha. V roce 2016 se rozhodla zaměřit primárně na atletiku. Na Pražském maratonu 8. května 2016 skončila celkově na šestém místě, stala se mistryní České republiky a časem 2:30:10 splnila limit pro účast na olympiádě v Riu. Na mistrovství Evropy v atletice 2016 v Amsterdamu skončila v půlmaratonu na osmém místě časem 1:12:01. Na LOH 2016 se umístila na 26. místě a s časem 2:33:51 byla desátou nejrychlejší Evropankou.\n\nNa MS 2017 v Londýně se v maratonu umístila na 14. místě a vylepšila si osobní rekord na hodnotu 2:29:56; stala se tak druhou nejrychlejší Evropankou závodu. Dne 7. dubna 2018 na pražském půlmaratonu o sekundu překonala 24 let starý český rekord Aleny Peterkové a s časem 1:11:01 se stala českou rekordmankou.\n\nNa Mistrovství Evropy v atletice 2018 v Berlíně dosáhla svého životního úspěchu, když v maratonu získala bronzovou medaili v čase 2:26:31, čímž se stala českou rekordmankou na této trati.\n\nJe dcerou Karla Nývlta, bývalého reprezentanta v běhu na lyžích, v současnosti maséra BK Kara Trutnov. V červnu 2012 se v Trutnově provdala za svého dlouholetého přítele Martina Vrabce. Její manžel jí pomáhá i jako servisní technik, vedle trenéra Šlofara a fyzioterapeuta Jisla. Žije v Trutnově.\n\n"}
{"id": "515573", "url": "https://cs.wikipedia.org/wiki?curid=515573", "title": "Optický dostřeďovač", "text": "Optický dostřeďovač\n\nOptický dostřeďovač (též optický centrovač) je samostatná součást trojpodstavcové soupravy nebo součást teodolitu či totální stanice, která umožňuje dostředění (centraci) přístroje nad měřickým bodem (umístění vertikální osy přístroje tak, aby procházela zvoleným bodem). Dostřeďovač plní stejnou funkci jako olovnice, je ale přesnější (přesnost do 1 mm na 1,5 m výšky stroje) a je nezávislý na povětrnostních podmínkách (vítr).\n\nVestavěný dostřeďovač má okulár umístěný na boku alhidády přístroje a má tyto části:\n\nPopis funkce: Teodolit umístíme na stativ přibližně nad měřický bod. Při pohledu do okuláru dostřeďovače po zaostření uvidíme rysku i měřický bod. Posuneme teodolit na stativu tak, aby se střed rysky dostal do zákrytu s měřickým bodem, a přístroj je vycentrován.\n\nModerní dostřeďovače umožňují přepínat záměrnou přímku dolů (do nadiru) nebo nahoru (do zenitu). Centrace nahoru se používá v místech, kde není možné stabilizovat měřický bod na terénu nebo na podlaze, například v podzemních prostorách.\n\nOptický dostřeďovač se používá při přípravě přístroje na stanovisku před vlastním měřením. Příprava přístroje zahrnuje kromě centrace i horizontaci (urovnání přístroje do vodorovné polohy).\n\nU moderních geodetických přístrojů (21. století) je optický dostřeďovač nahrazen laserovým dostřeďovačem.\n\nDostřeďovač funguje správně, pokud je jeho osa (laserový paprsek) shodná se sviskou osou přístroje. Pokud shodná není, dochází k odchylce a, když:\n\nkde:\na - odchylka od správné centrace\nvp - výška přístroje\nα - úhel odklonu dostřeďovače od svislice\n\nSprávnost funkce zjistíme centrací v obou polohách přístroje. Po centraci v I. poloze proložíme přístroj do II. polohy (otočíme kolem svislé osy o 180°). Pokud dostřeďovač funguje správně, centrace se nezmění. Pokud dostřeďovač vykazuje odchylku, posune se cílová značka o její dvojnásobek. Pokud tento posun opravíme o polovinu, přístroj je správně dostředěn. Cílová značka pak při otáčení alhidádou opisuje kolem měřického bodu kroužek o poloměru a.\n"}
{"id": "515581", "url": "https://cs.wikipedia.org/wiki?curid=515581", "title": "Rumberk (hrad)", "text": "Rumberk (hrad)\n\nRumberk je zřícenina hradu, která leží asi 0,5 km jihovýchodně od obce Deštná v okrese Blansko. Jeho zbytky jsou chráněny jako kulturní památka České republiky.\n\nHrad Rumberk byl založen na půdě olomouckého biskupství v době, kdy byl biskupem Bruno ze Schauenburku. Jako první se po hradu uvádí v roce 1274 rytíř Bertold, který přišel s biskupem Brunem z Dolního Saska na Moravu. Tato lenní biskupská država zůstala rodu potomků rytíře Bertolda až do poloviny 14. století. Potom se toto biskupské léno rozdělilo na několik částí a centrum panství s městečkem Rumberk získal roku 1391 Zikmund z Letovic. Hrad Rumberk se však v tomto zápise neuvádí, pravděpodobně došlo k jeho opuštění pro nepotřebnost. Kolem roku 1400 hrad vyhořel a od té doby je pustý.\n\nRoku 2009 proběhl na hradě archeologický výzkum, po kterém byla památka zpopularizována, připravuje se i její turistické využití. V současnosti (od roku 2014) jde o upravené místo (vybavené přístřeškem, lavičkami a třemi informačními panely, z toho dvěma oboustrannými), vhodné jako cíl malé vycházky, ze zříceniny není žádné zdivo patrné.\n\n"}
{"id": "515583", "url": "https://cs.wikipedia.org/wiki?curid=515583", "title": "Pozemšťan (film)", "text": "Pozemšťan (film)\n\nPozemšťan (orig. \"The Man from Earth\") je americký sci-fi film z roku 2007 napsaný Jeromem Bixbym a režírovaný Richardem Schenkmanem. Film na sebe upozornil tím, že byl distribuován přes internetové peer-to-peer sítě a jeho tvůrci za to uživatelům těchto sítí poděkovali.\n\nHlavní postavou filmu \"Pozemšťan\" je John Oldman, právě nečekaně končící vysokoškolský učitel. Při improvizovaném rozlučkovém posezení s přáteli následně John kolegům vědcům zadá úvahu: \"Jaký by byl dnes člověk, který by přežil 14 000 let do současnosti?\" Film se odehrává pouze v Oldmanově domě a jeho okolí, kde o svém životě diskutuje se svými kolegy-vědci ze školy.\n\nFilm začíná, když si John Oldman balí věci a připravuje se odstěhovat do svého nového působiště. Jeho kolegové ho přinutí si ještě před odchodem popovídat. Mezi nimi jsou biolog Harry, zanícená křesťanka Edith, antropolog Dan, a historička Sandy, která je do Johna zamilovaná.\n\nJak na Johna jeho kolegové tlačí, aby jim vysvětlil svůj odchod, John pomalu odhalí, že je původem prehistorický jeskynní muž, který z nějakého důvodu přežívá více než 14 000 let. Zhruba každých 10-20 let, když si okolí začne uvědomovat, že nestárne, se pak přestěhuje. Kolegové mu nechtějí věřit. On pokračuje a říká, že byl Sumer, pak Babylóňan, později se stal žákem Buddhy. Diskuze se pak dostane k Johnovým biologickým a psychickým schopnostem. John řekne, že se nehlásí k žádnému náboženství a nevěří ve všemohoucího boha. Tvrdí, že byl Ježíš, ve své době se pouze snažil rozšířit Buddhovo učení dále, nikdy nechodil po vodě apod. Jeho kolegové pak začnou mluvit o tom, jestli není blázen a nebo pod vlivem drog.\n\nJohn docela podrobně vypráví o svém životě, přátelé na něj potom začnou naléhat, aby ukončil tento svůj skvělý příběh, hrozí mu, že ho nechají poslat někam na pozorování. Napětí roste, protože nejdříve John trvá na svém. Nakonec ale řekne, že si vše vymyslel. Přátelé postupně odejdou, až zůstane pouze Will Gruber a Sandy. John se z legrace se Sandy baví o jménech, která během svého života používal (jeho jméno Oldman, český starý muž, bylo jedním z faktů, kterým zdůvodňoval svůj příběh), jedním z nich mělo být John Thomas Partee, které používal během doby, kdy učil na Harvardu. To zaslechne Will a je šokován - to bylo jméno jeho otce, který kdysi opustil jeho i matku. John je skutečně jeho otec. Šokovaný Will dostane infarkt a zemře. Když je odvezeno jeho tělo, rozloučí se Sandy a odjíždí. V poslední chvíli se ale rozhodne strávit ještě část svého života s ní.\n\nNa scénáři k filmu pracoval americký povídkář Jerome Bixby třicet let, až do své smrti v roce 1998. Poslední řádky údajně diktoval na smrtelné posteli svému synovi Emersonovi.\nPříběh byl zfilmován až v roce 2007 v režii Richarda Shenkmana za cenu 200 000 dolarů .\n"}
{"id": "515584", "url": "https://cs.wikipedia.org/wiki?curid=515584", "title": "Ha-Gošrim", "text": "Ha-Gošrim\n\nha-Gošrim ( הַגּוֹשְׁרִים, doslova „\"Stavitelé mostů\"“, HaGoshrim, v oficiálním seznamu sídel HaGosherim) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce cca 110 metrů v severní části Chulského údolí v Horní Galileji, nedaleko pramenišť řeky Jordán a cca 36 kilometrů severně od břehů Galilejského jezera.\n\nVesnice se nachází cca 48 kilometrů severoseverovýchodně od Tiberiasu, cca 150 kilometrů severovýchodně od centra Tel Avivu a cca 75 kilometrů severovýchodně od centra Haify. Je situována v zemědělsky intenzivně využívaném pásu. Ha-Gošrim obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 10 kilometrů východním směrem.\n\nHa-Gošrim je na dopravní síť napojena pomocí dálnice číslo 99. Z ní zde k jihovýchodu odbočuje lokální silnice číslo 918 a k severu další lokální komunikace, která vede k městu Ghadžar na izraelsko-libanonské hranici.\n\nHa-Gošrim byl založen v roce 1948. Stojí nedaleko místa bývalého židovského mošavu Nechalim (נחלים) zřízeného zde roku 1944. Pracovní název osady Nechalim zněl Mecudat Usiškin Dalet - מצודות אוסישקין ד (neboli \"Usiškinova pevnost D\"). Šlo o součást plánu Mecudot Usiškin vypracovaného Židovskou agenturou na zřízení skupiny židovských osad v Horní Galileji. Během války za nezávislost v roce 1948 byl mošav opuštěn kvůli rozporům mezi jeho členy a kvůli nelehké bezpečnostní situaci a byl přestěhován do okolí Petach Tikva v centrálním Izraeli, kde pod názvem Nechalim existuje dodnes.\n\nK založení ha-Gošrim pak došlo v září 1948. Zakladateli nově zřízeného kibucu byli židovští přistěhovalci z Turecka.\n\nAž do roku 1948 se v okolí nynějšího ha-Gošrim nacházely i arabské vesnice. Cca 1 kilometr severozápadním směrem to byla vesnice al-Khisas. Al-Khisas měla roku 1931 386 obyvatel. Byla koncem května 1948, v počáteční fázi války za nezávislost dobyta jednotkami Palmach v rámci Operace Jiftach a její obyvatelé uprchli. Zástavba v al-Khisas pak byla zcela zbořena.\n\nV roce 1952, kdy došlo k rozkolu v organizaci ha-Kibuc ha-Meuchad (viz Kibucové hnutí), se do ha-Gošrim přistěhovali někteří členové z jiných kibuců, zejména z Kfar Gil'adi a Ajelet ha-Šachar.\n\nEkonomika kibucu je založena na zemědělství, turistice a průmyslu. Funguje zde firma na výrobu kosmetických přístrojů. Od roku 1998 prošel kibuc privatizací a jeho členové jsou odměňováni individuálně, podle odvedené práce. V ha-Gošrim fungují zařízení předškolní péče. Základní školství je k dispozici v okolních vesnicích Kfar Gil'adi a Dafna. Je zde lékařská a zubní ordinace, plavecký bazén a další sportovní areály, veřejná knihovna a obchod.\n\nObyvatelstvo ha-Gošrim je většinově sekulární. Podle údajů z roku 2014 tvořili naprostou většinu obyvatel ha-Gošrim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 699 lidí. Během roku 2014 klesla populace o 1,3 %.\n\n"}
{"id": "515589", "url": "https://cs.wikipedia.org/wiki?curid=515589", "title": "Dohoda ze Zákup", "text": "Dohoda ze Zákup\n\nDohoda ze Zákup představuje smlouvu uzavřenou 8. července 1876 v Zákupech mezi ministrem zahraničních věcí Rakousko-Uherska Gyulou Andrássym a ministrem zahraničí Ruska Alexandrem Gorčakovem, která obsahovala společné chování smluvních stran v tehdy probíhající balkánské krizi. Hostitelem schůzky byl majitel zámku Zákupy císař František Josef I. Schůzky se zúčastnil také ruský car Alexandr II. Obě země byly od roku 1873 v alianci s Německým císařstvím prostřednictvím Spolku tří císařů. \n\nDohoda, o níž nebylo vydáno žádné komuniké, obsahovala postup při eventuálním vítězství Turecka v srbsko-turecké válce, kdy mělo dojít ke statu quo ante bellum a k zahájení reforem v Bosně a Hercegovině. Pokud by válku vyhrála srbsko-černohorská koalice, mělo následovat rozšíření území těchto zemí a vzniknout Bulharsko. \n\nRakousko touto dohodou mělo získat právo na okupaci většiny Bosny a Hercegoviny. Rusko naopak mohlo po válce ke svému území anektovat jižní Besarábii a Zakavkazské území.\n"}
{"id": "515596", "url": "https://cs.wikipedia.org/wiki?curid=515596", "title": "Šárka (Janáček)", "text": "Šárka (Janáček)\n\nŠárka je tříaktová opera Leoše Janáčka, libreto k ní dle vlastního románu napsal Julius Zeyer na žádost Antonína Dvořáka. Jedná se o první operu Leoše Janáčka, pochází z roku 1887, premiéru však měla až v roce 1925 v Mahenově divadle v Brně (tehdejší Divadlo Na hradbách).\n\nText opery vychází ze čtvrtého dílu Zeyerova díla Vyšehrad, nicméně jeho zhudebnění nebylo bez problémů. Antonín Dvořák, na jehož žádost byl text sepsán, váhal s jeho zhudebněním. Bedřich Smetana, kterého Zeyer oslovil, pro změnu zhudebnění odmítl a tak bylo dílo vydáno knižně. Po jeho vydání se prací na něm ujal v roce 1887 Leoš Janáček, který po 6 měsících práce měl připraven klavírní výtah celé opery. Janáček následně konzultoval své vznikající dílo s Dvořákem, který neměl významnějších výhrad, načež se Janáček obrátil na Zeyera s prosbou o svolení zhudebnit jeho libreto. Zeyer nicméně opakovaně nesouhlasil se zhudebněním. I to byl jeden z důvodů, proč Janáček práce na opeře na 30 let odložil.\n\n"}
{"id": "515603", "url": "https://cs.wikipedia.org/wiki?curid=515603", "title": "Határ út (stanice metra v Budapešti)", "text": "Határ út (stanice metra v Budapešti)\n\nStanice Határ út leží v jižní části Budapešti na lince M3 budapešťského metra. Byla otevřena 29. března 1980. Stanice je hloubená, uložená 4,86 metrů pod povrchem. Je vybavena třemi kolejemi, s jedním bočním nástupištěm pro kolej směr z centra a ostrovním nástupištěm mezi zbývajícími dvěma kolejemi. V pravidelném provozu jsou užívány krajní koleje. V místě je umožněn přestup na tramvajové linky 42, 50 a 52 a řadu autobusových linek. Pojmenována je podle 3,5 km dlouhé ulice Hátar út (Hraniční ulice), jež zde počíná a před rokem 1950 tvořila hranici města.\n\n"}
{"id": "515607", "url": "https://cs.wikipedia.org/wiki?curid=515607", "title": "Pöttyös utca (stanice metra v Budapešti)", "text": "Pöttyös utca (stanice metra v Budapešti)\n\nStanice Pöttyös utca (Puntíkatá ulice) leží v jižní části Budapešti na lince M3 budapešťského metra. Stanice byla otevřena 29. března 1980. Stanice je hloubená, uložená 5,6 metrů pod povrchem, s ostrovními nástupišti.\n\n"}
{"id": "515609", "url": "https://cs.wikipedia.org/wiki?curid=515609", "title": "Bradley Cooper", "text": "Bradley Cooper\n\nBradley Cooper, celým jménem Bradley Charles Cooper (* 5. ledna 1975 Filadelfie) je americký filmový, televizní a divadelní herec. Poprvé na sebe upoutal v televizním seriálu \"Alias\" a později ztvárnil vedlejší role například ve snímcích \"Nesvatbovi\" (2005), \"Yes Man\" (2008) a \"Až tak moc tě nežere\" (2009). Proslavily jej filmy \"Pařba ve Vegas\" (2009), \"A-Team\" (2010), \"Všemocný\" (2011) a \"Terapie láskou\" (2012). Za roli v posledním zmíněném filmu si vysloužil svou první nominaci na Oscara v kategorii Nejlepší mužský herecký výkon. V roce 2011 jej časopis \"People\" vyhlásil za „Nejvíce sexy muže“.\n\nNarodil se ve Filadelfii v Pensylvánii a vyrůstal v nedalekém Jenkintownu. Matka Gloria (rozená Campano) je italo-američanka a otec Charles J. Cooper byl Američan irského původu, který pracoval jako burzovní makléř ve společnosti Merrill Lynch. Má sestru jménem Holly. Vyrůstal v katolické rodině a během studia na Germantown Academy pracoval v místním deníku \"Philadelphia Daily News\". Poté co školu v roce 1993 zdárně dokončil studoval krátce jeden rok na Villanova University. Následně přešel na Georgetown University, kde v roce 1997 získal s vyznamenáním bakalářský titul v oboru anglického jazyka. Během studií se naučil plynně francouzsky a strávil šest měsíců na výměnném studijním pobytu v Aix-en-Provence ve Francii. Později, v roce 2000, získal magisterský titul (\"Master of Fine Arts\") v oboru herectví na Actors Studio Drama School při The New School v New Yorku.\n\nProfesionální hereckou kariéru zahájil v roce 1999 v televizním seriálu \"Sex ve městě\". O tři roky později zaznamenal první filmový debut ve snímku \"Léto k nepřežití\", kde se objevil díky své dřívější roli Willa Tippina v úspěšném televizním dramatu \"Alias\". V roce 2003 ze seriálu odešel, avšak dvakrát se jako host vrátil zpět. V témže roce byl také hostem v televizním seriálu \"Miss Match\".\n\nV roce 2004 si spolu s Jasonem Priestleyem zahrál v rodinném filmu \"Láska v přímém přenosu\" a ztvárnil vedlejší postavu v seriálu \"Jack & Bobby\". Hrál slavného lotra Sacka Lodgeho v komedii \"Nesvatbovi\" (2005) a objevil se v filmu \"Lemra líná\" (2006) jako kamarád postavy Trippa, kterého ztvárnil Matthew McConaughey. Zahrál si hlavní roli v sitcomu \"Šéfkuchař nadivoko\" společnosti Fox, založeném na pamětech šéfkuchaře Anthony Bourdaina, který měl premiéru v roce 2005. Nicméně koncem téhož roku Fox ohlásil konec tohoto seriálu kvůli jeho malé sledovanosti.\nV březnu 2006 hrál na Broadwayi ve hře \"Three Days of Rain\" s Julií Robertsovou a Paulem Ruddem v Bernard B. Jacobs Theater. Dále se v roce 2008 objevil v divadelní hře \"The Understudy\" z produkce režisérky Theresy Rebeck na divadelním festivalu Williamstown, kde si zahrál po boku Kristen Johnston.\n\nRoku 2007 byl obsazen v páté sezóně seriálu \"Plastická chirurgie s. r. o.\", kde ztvárnil postavu Aidana Stona, televizní hvězdu fiktivní show \"Hearts 'N Scalpels\". O rok později si zahrál spolu Jimem Carreyem ve snímku \"Yes Man\" a s Rainnem Wilsonem ve filmu \"Rocker\".\nV roce 2009 hrál třeba ve snímcích \"Slečna zamilovaná\", \"Až tak moc tě nežere\", \"Případ číslo 39 \" a \"Pařba ve Vegas\". Zatímco za první zmíněný film si spolu se Sandrou Bullock odnesl Zlatou malinu v kategorii Nejhorší pár na filmovém plátně, poslední zmíněný film, kde si zahrál jednu z hlavních rolí, byl kasovní úspěch. V říjnu téhož roku obdržel za svůj výkon v tomto filmu ocenění Hollywood Comedy Award na 13. ročníku hollywoodského filmového festivalu. Zároveň byl nominován na čtyři další filmové ceny (mimo jiné na Teen Choice Award).\n\nV roce 2010 se objevil v romantické komedii \"Na sv. Valentýna\" režiséra Garryho Marshalla, kde si zahrál po boku Jessicy Alby. Film se stal kasovním úspěchem, Dalším snímkem z tohoto roku je například akční film \"A-Team\".\n\nRoku 2011 si zahrál ve sci-fi thrilleru \"Všemocný\", natočeném na motivy románu \"The Dark Fields\" z roku 2001 od Alana Glynna, a v pokračování komedie \"Pařba ve Vegas\" nazvaném \"Pařba v Bangkoku\". Za oba snímky si vysloužil nominace na filmová ocenění (Teen Choice Award, People's Choice Award). V září toho roku mu britské vydání pánského měsíčníku \"Gentlemen's Quarterly\" udělilo ocenění „Mezinárodní muž roku“. O měsíc později jej časopis \"People\" označil za „Nejvíce sexy muže“.\n\nV roce 2012 byl obsazen například v dramatu \"The Words\" nebo v romantické komedii \"Terapie láskou\" režiséra Davida O. Russella, v níž si zahrál po boku Roberta De Nira a Jennifer Lawrence. Druhý zmíněný film zaznamenal mimořádný úspěch a sám Cooper byl za svůj výkon nominován mimo jiné na Oscara, Zlatý glóbus či cenu BAFTA za nejlepší mužský herecký výkon. V roce 2013 by se měl na filmovém plátně objevit znovu po boku herečky Jennifer Lawrence, a to ve snímku \"Serena\", filmové adaptaci stejnojmenného románu Rona Rashe.\n\nKoncem roku 2006 se oženil s herečkou Jennifer Esposito. V květnu 2007 manželka požádala o rozvod.\n\nV září 2010 se objevila zpráva o Cooperově zhruba ročním vztahu s herečkou Renée Zellweger. V březnu 2011 přinesl časopis \"People\" informaci o tom, že se pár rozešel. Od září 2012 do ledna 2013 byla Cooperovou partnerkou herečka Zoe Saldana. V březnu 2013 začal chodit s britskou modelkou Suki Waterhouse, dvojice se rozešla v březnu 2015. Následující měsíc začal chodit s ruskou modelkou Irinou Shayk. V listopadu 2015 se nastěhoval do jejího apartmánu v New Yorku. V březnu 2017 mu porodila dceru.V červnu 2019 dvojice potvrdila, že se spolu rozcházejí.\n\n"}
{"id": "515610", "url": "https://cs.wikipedia.org/wiki?curid=515610", "title": "Ledňáček", "text": "Ledňáček\n\nLedňáček může mít vícero významů:\n\nPůvodní význam, český název několika rodů čeledi ledňáčkovití (\"Alcedinidae\"). Patří sem:\n\n"}
{"id": "515612", "url": "https://cs.wikipedia.org/wiki?curid=515612", "title": "Dafna", "text": "Dafna\n\nDafna ( דַּפְנָה, Dafna) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 139 metrů na pomezí Chulského údolí a Golanských výšin v Horní Galileji, nedaleko pramenišť řeky Jordán, z nichž jedno (řeka Dan) protéká přímo vesnicí. Dafna leží a cca 38 kilometrů severně od břehů Galilejského jezera.\n\nVesnice se nachází cca 50 kilometrů severoseverovýchodně od Tiberiasu, cca 152 kilometrů severovýchodně od centra Tel Avivu a cca 77 kilometrů severovýchodně od centra Haify. Je situována v zemědělsky intenzivně využívaném pásu. Dafnu obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 10 kilometrů východním směrem.\n\nDafna je na dopravní síť napojena pomocí dálnice číslo 99.\n\nDafna byla založena v roce 1939. Šlo o vesnici založenou jako opevněné sídlo typu Hradba a věž (Choma u-migdal). Zároveň šlo o součást bloku židovských osad takzvaných Usiškinových pevností - Mecudot Usiškin (מצודות אוסישקין), které Židovská agentura v této době zřizovala v Horní Galileji kvůli posílení židovských vojenských a demografických pozic v tomto regionu. Vesnice Dafna navazuje na židovské sídlo Dafni (דפני), o kterém se počátkem našeho letopočtu zmiňuje Flavius Iosephus. Zakladateli novověké Dafny byli židovští přistěhovalci z Litvy, Polska a Německa, kteří zformovali už roku 1932 přípravnou skupinu, jež procházela zemědělským výcvikem v Nes Cijona. Před rokem 1948 byla Dafna jedním z výcvikových míst pro elitní židovské jednotky Palmach.\n\nBěhem války za nezávislost v roce 1948 probíhaly v okolí vesnice těžké boje. Až do roku 1948 se v okolí Dafny nacházely i arabské vesnice. Cca 1 kilometr severním směrem to byla vesnice Shawka al-Tahta. Shawka al-Tahta měla roku 1931 136 obyvatel a v roce 1948 zde žilo 232 lidí. Vesnice byla v květnu 1948, v počáteční fázi války za nezávislost dobyta jednotkami Palmach v rámci Operace Jiftach a její obyvatelé uprchli. Zástavba v Shawka al-Tahta pak byla zcela zbořena.\n\nRoku 1949 měl kibuc Dafna už 562 obyvatel a rozkládal se na ploše 3200 dunamů (3,2 kilometrů čtverečních).\n\nEkonomika kibucu je založena na zemědělství (4,227 kilometrů čtverečních zemědělských pozemků) a turistice. V obci také působí firma Dafna Industries zaměřená na výrobu bot. Od roku 2000 prošel kibuc Dafna privatizací a jeho členové jsou již odměňováni individuálně, podle vykonané práce. Zároveň začal proces otevírání obce novým obyvatelům, kteří si zde mohou zbudovat soukromý rodinný dům. První takové domy zde byly dostavěny roku 2006. V Dafně fungují zařízení předškolní péče a střední škola. Základní školství je k dispozici v Kfar Gil'adi. V kibucu je zdravotní středisko, poštovní úřad, obchod, bazén, sportovní areály a synagoga.\n\nObyvatelstvo Dafna je sekulární. Podle údajů z roku 2014 tvořili naprostou většinu obyvatel v Dafna Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací, která po roce 2008 prudce stoupla. K 31. prosinci 2014 zde žilo 882 lidí. Během roku 2014 klesla populace o 0,1 %.\n\n"}
{"id": "515614", "url": "https://cs.wikipedia.org/wiki?curid=515614", "title": "Prezidentské volby na Ukrajině 2010", "text": "Prezidentské volby na Ukrajině 2010\n\nPáté prezidentské volby na nezávislé Ukrajině proběhly v lednu a únoru 2010. Občané volili prezidenta přímo na pětileté období. Volby pronásledovaly obavy ze zfalšování výsledků, které byly prokázány u minulých prezidentských voleb, a které vyústily v tzv. oranžovou revoluci; podle pozorování OBSE a většiny mezinárodních pozorovatelů, jichž bylo přítomno více než 3000, však byly kvalifikované a transparentní.\n\nTěsným vítězem voleb se stal předák Strany regionů Viktor Janukovyč, avšak jeho rivalka Julija Tymošenková odmítla výsledek uznat a obrátila se i k soudu. Již 11. února však Janukovyčovi blahopřála nejedna hlava státu, včetně Baracka Obamy.\n\nPo zpochybnění voleb Tymošenkovou pozastavil správní soud platnost výsledku voleb do doby, než by se její stížnost posoudila. 20. února však Tymošenková svou žalobu stáhla s tvrzením, že soud odmítl využít písemné důkazy a nechtěl předvolat navržené svědky. K inauguraci Viktora Janukovyče do úřadu prezidenta Ukrajiny tak došlo 25. února 2010.\n\nPo prvním kole (17. ledna 2010) bylo jasné, že dosavadní prezident Viktor Juščenko svůj post neobhájí. Vyšel z něj vítězně Viktor Janukovyč s 35 % hlasů, který dle očekávání uspěl na východě a jihu země, na Krymu a také v Zakarpatí; druhá Julija Tymošenková získala 25 % hlasů, zejména na střední a západní Ukrajině a ve všech kyjevských obvodech.\n\nJuščenko po svém příklonu k ukrajinskému nacionalismu zvítězil pouze v několika obvodech ve Lvově a okolí, celkem obdržel 5,45 % hlasů. Předstihli jej Arsenij Jaceňuk a zejména Serhij Tihipko (13,05 %), který bodoval zejména ve velkoměstech (nejvíce hlasů měl z Dněpropetrovska). \n\nVolební účast v prvním kole dosáhla 67 %, na západě byla obecně o něco vyšší.\n\nVe druhém kole (7. února 2010) mírně vzrostla volební účast na 69,15 %, a to zejména na východě. Předběžné výsledky byly známy následujícího dne. Počáteční Janukovyčův náskok Tymošenková nejprve dotáhla na pouhá 2 %, nakonec se ustálil na 3,5 %; Janukovyč se tak stal vítězem voleb se 48,95 % hlasů.\n\nJanukovyč měl dle očekávání nejvíce hlasů z Donbasu (Doněcká oblast 90,4 %) a jihu země, Tymošenková uspěla ve středu a na západě (Lvovská oblast 88,89 %). Nejvyrovnanější oblastí bylo ovšem Zakarpatí (Tymošenková 51 %, Janukovyč 41,5 %).\n\n"}
{"id": "515615", "url": "https://cs.wikipedia.org/wiki?curid=515615", "title": "Reinhard Scheer", "text": "Reinhard Scheer\n\nReinhard Scheer (30. září 1863, Obernkirchen - 26. listopadu 1928, Marktredwitz) byl admirál německého císařského loďstva, který vešel ve známost především v době první světové války. Velel německému širokomořskému loďstvu v bitvě u Jutska, jedné z největších námořních bitev v dějinách.\n\nScheer, rodák z Obernkirchenu, vstoupil do námořnictva roku 1879. Nejprve sloužil jako mladší důstojník na lodi SMS Bismarck. Roku 1882 byl jmenován námořním důstojníkem a konečně roku 1916 admirálem. V lednu téhož roku se stal také velitelem Širokomořského loďstva.\n\nVe dnech 31. května až 1. června 1916 se střetl s britským královským námořnictvem v bitvě u Jutska. V bitvě dosáhl taktického vítězství, jelikož Britům způsobil větší ztráty, jejich převahu na moři však zvrátit nedokázal. Po tomto neúspěchu se Scheer stal zastáncem ponorkové války proti Británii, neboť věřil, že ji nebude možno porazit v jediné bitvě.\n\nV srpnu 1918 byl jmenován štábním velitelem v nově založeném velitelství námořní války. Jeho nástupcem se stal admirál Franz von Hipper. Po povstání námořníků v říjnu/listopadu 1918 se Scheer odebral na odpočinek, kde se mj. zaobíral tématem \"„hrdinného německého boje na moři“\".\n\nScheer byl od roku 1899 ženatý s Emilií Mohrovou (* 1870). V roce 1919 se manželé usadili ve Výmaru, kde se jeho žena stala obětí loupežné vraždy. V posledním roce života přijal Scheer pozvání svých bývalých nepřátel od Jutska a navštívil rovněž britského admirála Johna Jellicoea. Bezprostředně po návratu však Scheer zemřel. Jeho hrob je dodnes vyhledávaný, na náhrobku stojí kromě jeho jména a data narození také jeden termín: \"SKAGERRAK\".\n\n"}
{"id": "515617", "url": "https://cs.wikipedia.org/wiki?curid=515617", "title": "2010 ve filmu", "text": "2010 ve filmu\n\nToto je seznam filmů, jejichž premiéra se uskutečnila v roce 2010.\n\n\n\n\nNásledujícím seznam řadí filmy s celosvětovou premiérou v roce 2010 dle jejich tržeb v amerických dolarech. Zahrnuty jsou tržby za celou dobu promítání filmu (tedy i mimo rok 2010).\nČeská kina vykázala v roce 2010 nejvyšší tržby v historii, téměř 1,5 miliardy Kč. Návštěvníků bylo 13,537 milionu, což je nejvíce od roku 1993. Z českých filmů měl nejúspěšnější start v českých kinech \"Kajínek\" (120 000 diváků za první víkend, což je historické maximum), nejnavštěvovanějším filmem se stal snímek \"Ženy v pokušení\" (1,22 milionu diváků, z toho 93 000 během prvního víkendu).\n\nNásledující seznam řadí filmy podle návštěvnosti v českých kinech v roce 2010. Tržby a návštěvnost jsou uvedeny pouze za rok 2010.\n"}
{"id": "515618", "url": "https://cs.wikipedia.org/wiki?curid=515618", "title": "Linet Masaiová", "text": "Linet Masaiová\n\nLinet Chepkwemoi Masai (* 5. prosince 1989, Kapsokwony) je keňská atletka, běžkyně, jejíž specializací jsou střední a dlouhé tratě.\n\nNa letních olympijských hrách v Pekingu 2008 doběhla v závodě na 10 000 metrů na čtvrtém místě. Cílem proběhla v čase 30:26,50 čímž vytvořila nový světový juniorský rekord . Po následné diskvalifikaci turecké běžkyně Elvan Abeylegesseové postoupila na třetí místo.\n\nO rok později se stala v Berlíně na stejné trati mistryní světa.\n\n"}
{"id": "515622", "url": "https://cs.wikipedia.org/wiki?curid=515622", "title": "První vláda Janeze Drnovšeka", "text": "První vláda Janeze Drnovšeka\n\nPrvní vláda Janeze Drnovšeka fungovala v období od 14. května 1992 do 25. ledna 1993.\n\n\n\n\n\n"}
{"id": "515627", "url": "https://cs.wikipedia.org/wiki?curid=515627", "title": "Freikorps von Epp", "text": "Freikorps von Epp\n\nFreikorps von Epp nebo také Bayerisches Schützenkorps byla jednotka z pravicové polovojenské organizace Freikorps v Německu po první světové válce. Byla zformována 11. února roku 1919 ve svobodném státě Bavorsko pod velením vysoce vyznamenaného veterána, plukovníka Franze von Epp.\n\nZ počátku jí nebylo povoleno bavorskou vládou přijímat rekruty a cvičit jednotky na území Bavorska, ale po zásahu ministra obrany, Gustava Noskeho, bylo dosaženo kompromisu a nabírání nových branců bylo povoleno. Cvičit jednotky se muselo v Durynsku.\n\nNásledně se jednotka podílela na potlačení Bavorské republiky rad na přelomu dubna a května v Mnichově. V průběhu léta téhož roku byla jednotka použita pro vytvoření 21. brigády Reichswehru pod velením právě Franze von Epp.\n\n\n\n"}
{"id": "515632", "url": "https://cs.wikipedia.org/wiki?curid=515632", "title": "Ecseri út (stanice metra v Budapešti)", "text": "Ecseri út (stanice metra v Budapešti)\n\nStanice Ecseri út leží v jižní části Budapešti na lince M3 budapešťského metra. Stanice byla otevřena 29. března 1980. Stanice je hloubená, uložená 4,4 metrů pod povrchem, s ostrovními nástupišti. V místě je umožněn přestup na tramvajovou linku 3.\n\n"}
{"id": "515633", "url": "https://cs.wikipedia.org/wiki?curid=515633", "title": "Craven Cottage", "text": "Craven Cottage\n\nCraven Cottage je fotbalový stadion v londýnské čtvrti Fulham a je domácím stánkem klubu Fulham FC od roku 1896. Kapacita stadionu činí 26 600 sedících diváků.\n\nNa Craven Cottage proběhla rozsáhlá rekonstrukce v letech 2002–2004, protože nesplňoval nové podmínky pro stadiony v Premier League. Přistavěly se úplně nové tribuny za oběma brankami, proběhla také výměna sedaček. Mezitím hrál Fulham své zápasy na nedalekém stadionu Loftus Road, který je domovem ligového klubu Queens Park Rangers FC.\n\nStadion se nachází nedaleko Bishopova parku na břehu Temže. Crave Cottage byl dříve královskou loveckou chatou a jeho historie sahá více než 300 let do minulosti. Stadion je také ojediněle používán k domácím zápasům Irské a Australské fotbalové reprezentace z důvodů početného zastoupení těchto národů v Anglii, zejména v Londýně. 26. května 2011 se zde konalo finále Ligy Mistryň.\n"}
{"id": "515635", "url": "https://cs.wikipedia.org/wiki?curid=515635", "title": "Druhá vláda Janeze Drnovšeka", "text": "Druhá vláda Janeze Drnovšeka\n\nDruhá vláda Janeze Drnovšeka fungovala v období od 25. ledna 1993 do 27. února 1997.\n\n\n\n\n"}
{"id": "515641", "url": "https://cs.wikipedia.org/wiki?curid=515641", "title": "Pouta (film, 2010)", "text": "Pouta (film, 2010)\n\nPouta (2010) je český film producenta Vratislava Šlajera, scenáristy Ondřeje Štindla a režiséra Radima Špačka oceněný pěti Českými lvy a pěti Cenami české filmové kritiky. Děj se odehrává v bezejmenném českém městě někdy v 80. letech 20. století (původně plánované vročení do roku 1982 pomocí titulku na začátku filmu bylo nakonec zrušeno). Hlavním hrdinou je Antonín Rusnák (Ondřej Malý), příslušník Státní bezpečnosti. V tom je film podobný německému oskarovému filmu \"Životy těch druhých\" (2006), ke kterému bývá přirovnáván, vyznění \"Pout\" je ale opačné.\n\nAntonín, příslušník tajné policie v sobě má obrovský nezacílený vztek a všechno kolem – práce i rodinný život – ho ubíjí a nudí. Upne se na pro něj nedosažitelnou dívku Kláru, neví, co od ní chce, ale chce to strašně. Není v tom láska ani jiný druh čisté vášně – pouze spalující touha po iluzi útěku z klece nudného života beze smyslu. Antonínova nesmyslná snaha získat Kláru pro sebe ho obrací i proti vlastním lidem a systému. Pokud ale Antonín porušuje pravidla organizace, jíž slouží, není to gesto občanské nebo dokonce politické – je to vzpoura čistě osobní a zběsilá. Antonínova zkáza v sobě ale možná nese i jakousi prchavou naději.\n\nPouta jsou thriller s temným příběhem a nepředvídatelně jednajícím hrdinou, prostoupený pocitem ohrožení, strhující a napínavý. Hybatelem příběhu je Antonín, nevyzpytatelná osobnost, nebezpečná svému okolí, s mocí a možnostmi příslušníka tajné policie v totalitním režimu. Za svým cílem jde sebezničujícím způsobem. Všechny postavy filmu, a s nimi i diváka, udržuje ve stálém napětí.\n\nScénář filmu vznikal během osmi let, první verze začal scenárista a filmový publicista Ondřej Štindl psát koncem roku 2001. Napsal přes deset verzí, v pozdějších fázích spolupracoval s dramaturgem Jiřím Soukupem, detaily také diskutoval s režisérem Radimem Špačkem a kameramanem Jaromírem Kačerem. Štindl měl během natáčení filmu poměrně silnou kontrolu nad výsledkem, což je u scenáristů výjimečné.\n\nFilm získal celkem 13 nominací na cenu Český lev, z nichž 5 proměnil (nejlepší film – Vratislav Šlajer, nejlepší režie – Radim Špaček, nejlepší scénář – Ondřej Štindl, nejlepší kamera - Jaromír Kačer, nejlepší mužský herecký výkon v hlavní roli – Ondřej Malý). Pět z celkových sedmi nominací proměnil také u konkurenčních Cen české filmové kritiky (nejlepší film, režie, scénář, mužský herecký výkon v hlavní roli a Cena RWE pro objev roku pro Ondřeje Malého). V rámci Českého lva získal také Cenu filmových kritiků a teoretiků za nejlepší hraný film. V obou případech byl filmem s největším počtem nominací. Dále získal čestné uznání a cenu pro nejlepšího herce (Ondřej Malý) na plzeňském festivalu Finále a cenu FITES Trilobit 2010.\n\nFrantišek Fuka film označil za „nejlepší český film za několik posledních let a možná nejlepší český porevoluční film“.\n\n\nFilm byl představen v hlavní soutěži na Varšavském mezinárodním filmovém festivalu 2010 a dále na filmových festivalech v Pusanu a Chotěbuzi. Bude také uveden na Evropském filmovém trhu při Berlinale 2011.\n\nFilm byl však uveden na seznamu snímků, jejichž projekce na území Ruska je zakázána.\n\n"}
{"id": "515642", "url": "https://cs.wikipedia.org/wiki?curid=515642", "title": "Mesa", "text": "Mesa\n\nMesa je město v americkém státu Arizona. Nachází se v metropolitní oblasti Phoenixu, přibližně 30 km na východ od vlastního Phoenixu. Je pojmenováno po prezidentovi Andrewu Jacksonovi. Je to třetí největší město v Arizoně (po Phoenixu a Tucsonu) a 38. největší město v USA\n\nPodle sčítání lidu z roku 2010 zde žilo 439 041 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 26,4% populace.\n\nPodle sčítání lidu v Mese v roce 2001 sídlilo 442 445 obyvatel v 99 863 rodinách a 146 643 domácnostech. Hustota zalidnění byla 1 224,4 obyvatel/km².\n\n\nMesa má 6 partnerských měst:\n"}
{"id": "515646", "url": "https://cs.wikipedia.org/wiki?curid=515646", "title": "Sky One", "text": "Sky One\n\nSky1 je zábavní kanál společnosti BSkyB, vysílající ve Velké Británii a Irsku. Je to čtvrtá nejstarší britská TV stanice – pod původním názvem \"Satellite Television Ltd\" začala vysílat 26. dubna 1982 po kanálech BBC One (2. listopadu 1936), ITV (22. září 1955) a BBC Two (20. dubna 1964). (Channel 4 začal vysílat později v roce 1982). Je dostupný nejen v satelitní platformě Sky, ale i v kabelových Virgin Media a UPC Ireland. Jako její sesterské kanály vysílají kanály Sky2 a Sky3. V květnu 2006 začala vysílat i HD verze kanálu.\n\nSky 1 začala vysílat 26.4.1982 jako Satelite Television Ltd. Původně byla vysílána ze satelitu Orbital Test Satellite a byla dostupná kabelovým operátorům v celé Evropě (nejprve v Norsku a Finsku, později ve Švýcarsku a na Maltě). Televize se potýkala s finančními problémy, a tehdy ji koupil Rupert Murdoch. Murdoch a nový management vytáhli kanál z finančních problémů a kanál se přejmenoval na Sky Channel. Kanál obsahoval spoustu vlastní tvorby. Nejprve jej do své nabídky zařadila Svindon Cable, krátce po jejím přejmenování. Změny Ruperta Murdocha udělaly z televize nejúspěšnější televizi, šířenou jen přes satelit a kabel v Evropě v té době (dosahovala až 13% sledovanosti).\nDíky těmto úspěchům se Murdoch rozhodl udělat Sky Television Network, obsahující 4 kanály – Sky Channel, Sky Movies, Sky News, Eurosport, a přestěhovat celou tuto platformu na satelity Astra a soustředit její působení hlavně na Spojené království.\nSky Television Network začala vysílat 5. února 1989, a v ten samý čas byl Sky Channel vyřazen v primetime z nabídky kabelových operátorů, výměnou za Eurosport.\n\nČasem se program této televize měnil, obsahoval např. mezinárodní dokumenty o cestování. 30. července 1989 se kanál změnil na Sky One, a začal vysílat pouze na území Spojeného království a Irska. Vletech 1990–1991 začal opět nabízet více vlastní tvorby, a převzal některé programy od bývalého kanálu Galaxy. 1. září 1993 byla Sky One zařazena do placeného programového balíčku Sky Multichannels a nemohla již být přijímána mimo Spojeného království a Irska, protože byla kódována – byla potřeba karta k odkódování.\n\nDne 1. září 1996 začal vysílat kanál Sky2, nebyl ale úspěšný, takže přestal vysílat přesně den před oslavou svých 1. narozenin (31. srpna 1997).\n\nV roce 2000 začal vysílat vlastní kanál pro Irsko, ten se ale liší pouze reklamou.\n\nV roce 2002 začal kanál Sky One vysílat s novým, inovovaným logem a novými identy. Sky One dostalo i svůj sesterský kanál – Sky One Mix, který opakoval některé pořady kanálu Sky One. Později byl kanál Sky One Mix přejmenován na Sky Mix, 31. října 2005 se ale přejmenoval na Sky Two při příležitosti spuštění kanálu Sky Three.\n\nV červnu 2003 začal kanál vysílat ve formátu 16:9, ve formátu 4:3 se od roku 2005 vysílají pouze pořady, které nejsou v 16:9 dostupné.\nKanál Sky One byl dne 31. srpna 2008 přeměněn na Sky1. Tato změna přinesla nejen nový název, ale i nové logo, nové identy a nové pořady.\n"}
{"id": "515647", "url": "https://cs.wikipedia.org/wiki?curid=515647", "title": "Josef Hessoun", "text": "Josef Hessoun\n\nJosef Hessoun (8. srpna 1830 Vrcovice – 4. července 1906 St. Louis, USA) byl katolický kněz z českobudějovické diecéze, monsignore, přední činitel mezi českými katolíky v USA v 19. století. Bývá nazýván „Apoštolem amerických Čechů“.\n\nNarodil se 8. srpna 1830 v obci Vrcovice, farnost Záhoří u Písku. Po studiu na gymnáziu v Písku a teologie v Českých Budějovicích byl roku 1853 biskupem J. V. Jirsíkem vysvěcen na kněze. Roku 1865 se vypravil do St. Louis, aby tu sloužil početné české komunitě.\n\nUsilovnými sbírkami postavil v St. Louis českou „Školu sv. Jana Nepomuckého“ a nový kostel sv. Jana Nepomuckého. Zasloužil se též o vydávání českého katolického tisku v USA. Od roku 1873 začal vycházet týdeník „Hlas“.\n\nV obci Vrcovice na domě číslo popisné 17 se nachází pamětní deska věnovaná Josefu Hessounovi. Na desce je následující text: \n\n"}
{"id": "515655", "url": "https://cs.wikipedia.org/wiki?curid=515655", "title": "Népliget (stanice metra v Budapešti)", "text": "Népliget (stanice metra v Budapešti)\n\nStanice Népliget (Lidové sady) leží na jižním okraji širšího centra Budapešti na lince M3 budapešťského metra. Stanice byla otevřena 29. března 1980. Stanice je hloubená, uložená 7,61 metrů pod povrchem, s ostrovními nástupišti. V místě je umožněn přestup na tramvajovou linku 1.\n\nV blízkosti stanice se nachází velký park Népliget a velké autobusové nádraží.\n\n"}
{"id": "515656", "url": "https://cs.wikipedia.org/wiki?curid=515656", "title": "Dan (kibuc)", "text": "Dan (kibuc)\n\nDan ( דָּן, Dan) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 170 metrů na pomezí Chulského údolí a Golanských výšin v Horní Galileji, v prostoru pramenišť řeky Jordán, konkrétně řeky Dan a řeky Banias, přičemž řeka Dan zde přímo pramení, v lokalitě Tel Dan. Do řeky Banias jižně od obce ústí horký tok Nachal Si'on, odvodňující centrální části masivu Hermon.\n\nKibuc je situován cca 40 kilometrů severně od břehů Galilejského jezera.\n\nVesnice se nachází cca 50 kilometrů severoseverovýchodně od Tiberiasu, cca 152 kilometrů severovýchodně od centra Tel Avivu a cca 77 kilometrů severovýchodně od centra Haify. Je situována v zemědělsky intenzivně využívaném pásu. Dan obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 8 kilometrů východním směrem.\n\nDan je na dopravní síť napojena pomocí dálnice číslo 99.\n\nDan byl založen v roce 1939. Navazuje svým jménem na stejnojmenné židovské sídlo zmiňované v bibli, jehož zbytky se dochovaly v lokalitě Tel Dan, pár set metrů severně od dnešního kibucu.\n\nŠlo o vesnici založenou 5. května 1939 jako opevněné sídlo typu Hradba a věž (Choma u-migdal). Zároveň šlo o součást bloku židovských osad takzvaných Usiškinových pevností - Mecudot Usiškin (מצודות אוסישקין), které Židovská agentura v této době zřizovala v Horní Galileji kvůli posílení židovských vojenských a demografických pozic v tomto regionu. V tomto případě šlo o Mecudat Usiškin Bet ( מצודות אוסישקין ב). Zakladateli obce byla skupina mladých levicových aktivistů okolo organizace ha-Šomer ha-Cair, kteří pocházeli z Rumunska, Polska a Maďarska a kteří již od roku 1933 prodělávali zemědělský výcvik v Kfar Saba. Počátkem 40. let 20. století sloužil kibuc jako tranzitní stanice pro ilegální židovské imigranty, kteří do tehdejší britské Palestiny přecházeli ze Sýrie.\n\nBěhem války za nezávislost v roce 1948 se Syřané pokusili obsadit kibuc, ale jejich útok byl odražen. Ženy a děti ale byly během bojů z vesnice evakuovány. Až do roku 1948 se v okolí Danu nacházely i arabské vesnice. Cca 1 kilometr severovýchodním směrem to byla vesnice Khan al-Duwayr. Khan al-Duwayr měla roku 1931 137 obyvatel a 29 domů. Byla v květnu 1948, v počáteční fázi války za nezávislost dobyta jednotkami Palmach v rámci Operace Jiftach a její obyvatelé uprchli. Zástavba v Khan al-Duwayr pak byla zcela zbořena. V poválečné době byla plocha této vysídlené arabské vesnice součástí demilitarizované zóny oddělující izraelské a syrské oblasti kontroly (po roce 1967 poblíž ní vyrostl kibuc Snir.\n\nRoku 1949 měl kibuc Dan už 324 obyvatel a rozkládal se na ploše 1692 dunamů (1,692 kilometrů čtverečních).\n\nV roce 1954 zajala syrská armáda čtyři izraelské vojáky, kteří v prostoru kibucu Dan překročili hranice. Vojáci pak byli obviněni ze špionáže. Roku 1964 byl kibuc Dan ostřelován Syřany v rámci přestřelek, které vyvolal pokus Syřanů o odklon toku řeky Jordán. 3. listopadu 1964 zahájily dva syrské tanky z návrší Tel Nahila severně odtud palbu na izraelský traktor. Pak z úkrytů vyjelo deset izraelských tanků, které sem byly potají přesunuty, a začala bitva, která trvala několik hodin a která představovala jednu z nejvážnějších vojenských eskalací mezi Sýrií a Izraelem. Bezpečnostní situace se zde zlepšila až po roce 1967, kdy během Šestidenní války Izrael obsadil Golanské výšiny.\n\nEkonomika obce je založena na zemědělství, chovu ryb a turistice. V kibucu fungují zařízení předškolní péče. Základní školství je k dispozici v Ne'ot Mordechaj, střední škola v sousední obci Dafna. Je zde lékařská a zubní ordinace, plavecký bazén a další sportovní areály, veřejná knihovna a obchod.\n\nNa kraji kibucu se nachází regionální muzeum Menachema Usiškina, vedle kterého začíná Izraelská stezka, končící u Rudého moře.\n\nObyvatelstvo kibucu Dan je většinově sekulární. Podle údajů z roku 2014 tvořili naprostou většinu obyvatel v kibucu Dan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu. K 31. prosinci 2014 zde žilo 640 lidí. Během roku 2014 populace stoupla o 5,1 %.\n\n"}
{"id": "515657", "url": "https://cs.wikipedia.org/wiki?curid=515657", "title": "Core 2 Extreme", "text": "Core 2 Extreme\n\nJako Core 2 Extreme jsou označovány procesory společnosti Intel, které mají čtyři jádra. Jsou vyrobeny 45nm technologií a mají odemčený násobič. Tyto procesory jsou nástupci řady Intel Core 2 Duo se dvěma jádry.\n\nTyto procesory s inovativními obvody obsahují hafnium, díky čemu mají už takto vysoký výkon ještě vyšší. Přináší ale i úsporu energie.\n\nProcesory řady C2E mají vyrovnávací paměť 12 megabajtů a díky tomu je vše plynulejší.\n\nProcesory této řady jsou dostupné i pro notebooky, ale místo čtyř mají dvě jádra. Ale i tak dosahují vysokého výkonu. do notebooků se čtyřjádrové procesory nedávají, protože je to zbytečné a byl by tam problém i s přehříváním.\n\nCena těchto procesorů může dosahovat desetitisíců korun (Kč).\n\n"}
{"id": "515659", "url": "https://cs.wikipedia.org/wiki?curid=515659", "title": "Nagyvárad tér (stanice metra v Budapešti)", "text": "Nagyvárad tér (stanice metra v Budapešti)\n\nStanice Nagyvárad tér leží na jižním okraji širšího centra Budapešti na lince M3 budapešťského metra. Stanice byla otevřena roku 1977. Stanice je hloubená, uložená 7,06 metrů pod povrchem. V místě je umožněn přestup na tramvajovou linku 24.\n\nV blízkosti stanice se nacházejí nemocnice a Semmelweisova universita.\n\n"}
{"id": "515660", "url": "https://cs.wikipedia.org/wiki?curid=515660", "title": "Třetí vláda Janeze Drnovšeka", "text": "Třetí vláda Janeze Drnovšeka\n\nTřetí vláda Janeze Drnovšeka fungovala v období od 27. února 1997 do 7. června 2000, kdy byla vládě vyjádřena konstitutivní nedůvěra.\n\n\n\n\n"}
{"id": "515661", "url": "https://cs.wikipedia.org/wiki?curid=515661", "title": "Semmelweis Klinikák (stanice metra v Budapešti)", "text": "Semmelweis Klinikák (stanice metra v Budapešti)\n\nStanice Semmelweis Klinikák leží na jižním okraji širšího centra Budapešti na lince M3 budapešťského metra. Stanice byla otevřena roku 1977. Stanice je ražená, uložená 20 metrů pod povrchem.\n\nV blízkosti stanice se nacházejí nemocnice a Semmelweisova universita.\n\n"}
{"id": "515662", "url": "https://cs.wikipedia.org/wiki?curid=515662", "title": "Freising", "text": "Freising\n\nFreising (dříve také\" Frigisinga, Frisinga, Freisingen\" nebo \"Freysing,\" latinsky \"Frisinga\" (adjektivum \"Frisingensis\"), zastaralé české exonymum Frisinky, adj. \"frisinský/frizinský\") je bavorské velké okresní město, které leží asi 30 km SSV od Mnichova na pahorcích nad řekou Isar; 5 km JV od města leží mezinárodní letiště Mnichov. Město má bohatou historii a je to správní středisko zemského okresu Freising.\n\nNa dómském vrchu se našly vykopávky z mladší doby kamenné i z doby bronzové, jméno má patrně keltský původ. Od roku 555 zde sídlil první bavorský hrabě a patrně už roku 715 sem přišel francouzský poustevník a biskup svatý Korbinián, k jehož legendě se váže i městský znak: medvěd, který mu prý nosil zavazadlo. Roku 739 biskupství oficiálně založil anglický misionář svatý Bonifác.\n\nBiskup Arbeo z Freisingu (723–784) se pokládá za nejstaršího německého spisovatele a jeho latinsko-starohornoněmecký glosář \"Codex Abrogans\" (nebo jen \"Abrogans\") za nejstarší dochovanou německou knihu. Biskup Ota z Freisingu (1112–1158) napsal roku 1143 rozsáhlou „světovou kroniku“ (\"Chronica sive Historia de duabus civitatibus\"), důležitou i pro nejstarší české dějiny.\n\nRoku 1158 vypukl spor mezi biskupem a bavorským hrabětem Jindřichem Lvem, což se stalo počátkem rivality Freisingu a Mnichova. Patrně v této souvislosti byl vypálen freisinský dóm a místo něj v letech 1159–1205 postavena mohutná románská bazilika, která dodnes stojí, ovšem s gotickou klenbou (1481) a barokní přestavbou interiéru (1619 a 1724). Od roku 1697 bylo ve Freisingu teologické učiliště. Od 15. století získával Mnichov pozvolna převahu, biskupství tam bylo přeneseno ale až roku 1821.\n\nFreising leží na železnici mezi Mnichovem a Řeznem, vede sem linka předměstské železnice S1 z Mnichova, dálnice A92 a od roku 1980 je v těsné blízkosti města mezinárodní letiště Mnichov. To je také zdaleka největší zaměstnavatel freisinských občanů, vedle škol a slavného pivovaru Weihenstephan.\n\nVe Freisingu je několik středních škol, Odborná vysoká škola, fakulta potravinářské technologie mnichovské technické univerzity, jejíž součástí je i pivovar, fungující nepřetržitě již od 12. století a několik výzkumných ústavů. U dómu je veliké diecézní muzeum náboženského umění, na náměstí je barokní Asamovo divadlo, obnovené roku 1978, a působí zde řada pěveckých sborů.\n\n\n\n\n\n"}
{"id": "515664", "url": "https://cs.wikipedia.org/wiki?curid=515664", "title": "Aselefech Mergiaová", "text": "Aselefech Mergiaová\n\nAselefech Mergiaová (* 23. ledna 1985) je etiopská atletka, běžkyně, která se věnuje dlouhým tratím. Její specializací je zejména půlmaraton a maraton.\n\nV roce 2008 získala stříbrnou medaili v půlmaratonu na silničním mistrovství světa v brazilském Rio de Janeiru. O rok později doběhla druhá na pařížském maratonu v osobním rekordu 2:25:02. V též roce vybojovala na mistrovství světa v Berlíně bronzovou medaili, když cílem proběhla v čase 2:25:32.\n\n"}
{"id": "515665", "url": "https://cs.wikipedia.org/wiki?curid=515665", "title": "Osťáci", "text": "Osťáci\n\nJako Osťáci se zejména ve starší literatuře označuje několik nepříbuzných sibiřských národů:\n\n"}
{"id": "515668", "url": "https://cs.wikipedia.org/wiki?curid=515668", "title": "Propofol", "text": "Propofol\n\nPropofol (INN), prodávaný též pod značkou Diprivan (AstraZeneca), je krátkodobě působící, nitrožilně podávané hypnotikum. Používá se k vyvolání a udržování celkové anestezie, k sedaci pro mechanickou ventilaci u dospělých a k procedurální sedaci. Propofol se běžně používá i ve veterinární medicíně. Je schválen k použití ve více než 50 zemích. Existují jeho generické verze.\n\nPropofol není chemicky příbuzný s barbituráty. Do značné míry nahradil thiopental sodný pro úvod do anestezie, protože zotavení se z účinků propofolu je rychlejší a „čisté“ v porovnání s thiopentalem. Propofol se nepovažuje za analgetikum, pro úlevu od bolesti ho lze kombinovat s opioidy, například fentanylem. Díky amnestickým účinkům a vzhledu (bílá kapalina) bývá propofol zdravotníky humorně označován jako „milk of amnesia“ [ˈmilk əv æmˈniːziə, æmˈniːžə] (). Samotný propofol je však čirá kapalina s bodem tuhnutí 18 °C, špatně rozpustná ve vodě, podává se ve formě emulze. Na selhání srdce po otravě Propofolem zemřel v roce 2009 zpěvák Michael Jackson.\n\n"}
{"id": "515669", "url": "https://cs.wikipedia.org/wiki?curid=515669", "title": "Vláda Andreje Bajuka", "text": "Vláda Andreje Bajuka\n\nVláda Andreje Bajuka fungovala v období od 7. června 2000 do 30. listopadu 2000.\n\n\n\n\n"}
{"id": "515676", "url": "https://cs.wikipedia.org/wiki?curid=515676", "title": "Čtvrtá vláda Janeze Drnovšeka", "text": "Čtvrtá vláda Janeze Drnovšeka\n\nČtvrtá vláda Janeze Drnovšeka fungovala v období od 30. listopadu 2000 do 19. prosince 2002, neboť byl předseda vlády Drnovšek zvolen prezidentem.\n\n\n\n\n"}
{"id": "515679", "url": "https://cs.wikipedia.org/wiki?curid=515679", "title": "Corvin-negyed (stanice metra v Budapešti)", "text": "Corvin-negyed (stanice metra v Budapešti)\n\nStanice Corvin-negyed (Korvínova čvrť), do roku 2011 \"Ferenc körút\", leží na jižním okraji centra Budapešti na lince M3 budapešťského metra. Stanice byla otevřena roku 1977. Stanice je ražená, uložená 26,97 metrů pod povrchem.\n\nStanice leží na významné Budapešťské třídě Nagykörút. V místě je umožněn přestup na linky tramvají č. 4 a 6.\n\n"}
{"id": "515682", "url": "https://cs.wikipedia.org/wiki?curid=515682", "title": "Ma'ajan Baruch", "text": "Ma'ajan Baruch\n\nMa'ajan Baruch ( מַעְיַן בָּרוּךְ, doslova \"Baruchův pramen\", Ma'ayan Barukh, v oficiálním seznamu sídel Ma'yan Barukh) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 200 metrů na pomezí Horní Galileji (respektive Chulského údolí), Golanských výšin a Libanonu , nedaleko pramenišť řeky Jordán, z nichž jedno, řeka Hasbani, protéká přímo okolo vesnice. Ma'ajan Baruch leží cca 38 kilometrů severně od břehů Galilejského jezera.\n\nVesnice se nachází cca 50 kilometrů severoseverovýchodně od Tiberiasu, cca 150 kilometrů severovýchodně od centra Tel Avivu a cca 75 kilometrů severovýchodně od centra Haify. Je situována v zemědělsky intenzivně využívaném pásu. Ma'ajan Baruch obývají Židé, přičemž osídlení v tomto regionu je zcela židovské. Výjimkou je skupina drúzských měst na Golanských výšinách cca 15 kilometrů východním směrem a město Ghadžar obývané arabskými alavity.\n\nMa'ajan Baruch je na dopravní síť napojen pomocí dálnice číslo 99.\n\nMa'ajan Baruch byl založen v roce 1947. Vznikl na místě staršího židovského mošavu Chamara (חמרה), který tu stál od roku 1919, ale byl roku 1920 zničen a opuštěn po arabských útocích na okolí osady Tel Chaj. Nová zemědělská osada Ma'ajan Baruch byla pojmenována po Bernardu (Baruchu) Gordonovi – předákovi sionistické organizace na území nynější Jihoafrické republiky. Prvními osadníky byla skupina židovských přistěhovalců z jižní Afriky a z USA a dále skupina členů Palmachu z nedalekého Kfar Gil'adi.\n\nBěhem války za nezávislost v roce 1948 probíhaly v okolí vesnice těžké boje a ženy a děti byly dočasně odtud evakuovány. Až do roku 1948 se v okolí nynějšího Ma'ajan Baruch nacházely i arabské vesnice. Cca 1 kilometr jihovýchodním směrem to byla vesnice Sanbarija. Sanbarija měla roku 1931 83 obyvatel a 20 domů. Byla v květnu 1948, v počáteční fázi války za nezávislost dobyta jednotkami Palmach v rámci Operace Jiftach a její obyvatelé uprchli. Zástavba v Sanbarija pak byla zcela zbořena, prý na přímý příkaz činovníka Židovského národního fondu Josefa Weitze.\n\nRoku 1949 měl kibuc Ma'ajan Baruch jen 30 obyvatel a rozkládal se na ploše 900 dunamů (0,9 kilometru čtverečního).\n\nKibuc Ma'ajan Baruch prošel privatizací a jeho členové jsou odměňováni individuálně, podle vykonané práce. Ekonomika obce je založena na zemědělství, průmyslu a turistickém ruchu. V kibucu nejsou školy a ani zařízení předškolní péče. Funguje tu ale zdravotní středisko, obchod, bazén, plavecký bazén a sportovní areály a synagoga.\n\nV kibucu se nachází Muzeum pračlověka (מוזיאון האדם הקדמון), iniciativa místního obyvatele Amnona Asafa.\n\nObyvatelstvo Ma'ajan Baruch je sekulární. Podle údajů z roku 2014 tvořili naprostou většinu obyvatel v Ma'ajan Baruch Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 720 lidí. Během roku 2014 stoupla populace o 4,2 %.\n\n"}
{"id": "515685", "url": "https://cs.wikipedia.org/wiki?curid=515685", "title": "Katja Boh", "text": "Katja Boh\n\nKatja Boh (16. května 1929 Štýrský Hradec – 8. srpna 2008 Lublaň) byla slovinská socioložka, diplomatka a politička.\n\nNarodila se v Lublani. Její otec byl rakouský Žid, jenž konverzoval ke katolicismu, její matka byla Slovinka. Za druhé světové války byla vězněna nacisty. V roce 1946 se zasnoubila s ekonomem Ljubo Sircem. Ve stejném roce byl však Sirc uvězněn a souzen v nagodském procesu. Vzhledem k jeho uvěznění a emigraci k samotnému sňatku nedošlo. Z následného manželství s doktorem Bohem se narodila dcera Katja.\n\nKatja Boh vystudovala sociologii na Univerzitě v Lublaně a tam také v roce 1974 získala dizertaci. Zaměřila se na rodinné modely.\n\nBoh podporovala politickou pluralitu a zapojila se do procesů v rámci \"Slovinského jara\". V roce 1989 spoluzakládala spolu s Jože Pučnikem, Matjažem Šinkovcem a France Tomšičem Slovinskou sociálně demokratickou stranu. Po vítězství DEMOSu v prvních poválečných svobodných volbách se stala ministryní zdravotnictví v Peterleho vládě. V úřadu zůstala až do roku 1992, kdy se stala slovinskou velvyslankyní v Rakousku. Ve Vídni zůstala až do roku 1997, kdy odešla do důchodu – stále však byla poradkyní Slovinské demokratické strany a v roce 2004 se dokonce podílela na přípravě jejího volebního programu.\n\nZemřela v srpnu 2008 v Lublani.\n\n"}
{"id": "515691", "url": "https://cs.wikipedia.org/wiki?curid=515691", "title": "Michal Poliak", "text": "Michal Poliak\n\nMichal Poliak, dříve známý jako BB Mike (* 3. července 1979 v Břeclavi), je český DJ a producent.\n\nJeho první vystoupení se odehrálo na ilegální párty v Kanadě roku 2001. Už v roce 2003 se stává rezidentem na taneční párty Citadela. Ten sám rok vyjíždí na turné po Balkánu a o rok později se stává rezidentem další párty - O’Seex a o další dva vystupuje na akcích Imperium a Hradhouse.\nJeho první samostatná deska, Worl Republic, o jejíž remix požádal djské duo Filterheadz, se stává natolik známou, že ji Carl Cox zařadil do svého Essential Mixu.\n\n"}
{"id": "515692", "url": "https://cs.wikipedia.org/wiki?curid=515692", "title": "Topi Sorsakoski", "text": "Topi Sorsakoski\n\nTopi Sorsakoski, vlastním jménem Pekka Erkki Juhani Tammilehto (27. října 1952, Ähtäri, Finsko – 13. srpna 2011) byl finský zpěvák. Od poloviny 80. let 20. století vystupoval především se skupinou Agents. Toto hudební uskupení opustil na počátku 90. let 20. století, kdy započal svou sólo dráhu. V roce 2007 se znovu spojil se skupinou Agents, načež společně vydali studiové album \"Renegades\". Zpíval finsky a anglicky. Jeho hudba je známá z filmů Akiho Kaurismäkiho.\n\n\n"}
{"id": "515696", "url": "https://cs.wikipedia.org/wiki?curid=515696", "title": "Fakulta managementu a ekonomiky Univerzity Tomáše Bati ve Zlíně", "text": "Fakulta managementu a ekonomiky Univerzity Tomáše Bati ve Zlíně\n\nFakulta managementu a ekonomiky (FaME) je jednou ze šesti fakult Univerzity Tomáše Bati ve Zlíně. Byla založena roku 1995 jako druhá zlínská fakulta brněnského Vysokého učení technického a roku 2001 se společně s Fakultou technologickou stala základem nově vzniklé Univerzity Tomáše Bati.\n\nFakulta je vědeckým a vzdělávacím pracovištěm, které poskytuje studium v bakalářském, navazujícím magisterském a doktorském studiu. Spolupodílí se na mnoha projektech v oblasti vědy a výzkumu a spolupracuje s řadou významných podniků a institucí ve Zlínském kraji; této spolupráce se účastní také studenti fakulty. FaME se tak zaměřuje nejen na teorii, ale především na uplatnění studentů v praxi. FaME spolupracuje s firmami jako jsou Continental Barum, Baťa, Delloite, UniCredit Bank, TOMA a další. Děkanem fakulty je od roku 2016 doc. Ing. David Tuček, Ph.D.\n\nObory, které je možné studovat na fakultě: Management a ekonomika, Management a marketing, Podniková ekonomika, Řízení výroby a kvality, Průmyslové inženýrství, Finance, Účetnictví a daně, Veřejná správa a regionální rozvoj či Management ve zdravotnictví.\n\nFakulta spolupracuje s řadou vysokých škol po celém světě. Díky tomu mohou její posluchači například paralelně získat titul na spolupracující britské University of Huddersfield v tzv. double degree programu nebo absolvovat v magisterském studiu kurz Microeconomics of Competitiveness profesora Michaela E. Portera, který probíhá ve spolupráci s americkou Harvard Business School. Na fakultě působí řada renomovaných ekonomů, např. prof. Milan Zelený nebo Ing. Petr Zahradník, známý český makroekonom.\n\nPracovníci i studenti fakulty jsou zapojeni do řady mezinárodních projektů. Studentům je nabízena široká paleta zahraničních pobytů a stáží. Např. v rámci projektů Erasmus či Freemover. V letošní anketě Hospodářských novin byla FaME vyhodnocena jako jedna z nejaktivnějších vysokých škol v České republice z hlediska mezinárodní spolupráce se zahraničními partnerskými univerzitami a v uzavírání partnerských smluv se zahraničními univerzitami se stala třetí nejaktivnější školou v rámci České republiky.\n\nÚstav managementu a marketingu,\n\nÚstav ekonomie,\n\nÚstav podnikové ekonomiky,\n\nÚstav průmyslového inženýrství a informačních systémů,\n\nÚstav financí a účetnictví,\n\nÚstav regionálního rozvoje, veřejné správy a práva,\n\nÚstav statistiky a kvantitativních metod,\n\nÚstav tělesné výchovy,\n\nCentrum aplikovaného ekonomického výzkumu.\n\nPrezenční forma studia:\nStudijní obor – Management a ekonomika\nStudijní obor – Management and Economics\n\npozn. výuka v anglickém jazyce (placená forma studia)\nStudijní obor – Účetnictví a daně\n\nStudijní obor – Veřejná správa a regionální rozvoj\nStudijní obor – Řízení výroby a kvality\n\nKombinovaná forma studia:\nStudijní obor – Management a ekonomika\nStudijní obor – Účetnictví a daně\n\nStudijní obor – Veřejná správ a regionální rozvoj\nStudijní obor – Řízení výroby a kvality\n\nPrezenční forma studia:\nStudijní obor – Management a marketing\n\nStudijní obor – Management a marketing se specializací Design management\n\nStudijní obor – Podniková ekonomika\n\nStudijní obor – Podniková ekonomika se specializací Ekonomika cestovního ruchu\n\nStudijní obor – Management and Marketing \n\nStudijní obor – Bussines Administration pozn. výuka v Anglickém jazyce (placená forma studia)\nStudijní obor – Finance \n\nStudijní obor – Finance** pozn. výuka v Anglickém jazyce (placená forma studia)\n\nStudijní obor – Veřejná správa a regionální rozvoj\n\nStudijní obor – Veřejná správa a regionální rozvoj se specializací Finanční kontrola\nStudijní obor – Průmyslové inženýrství\n\nKombinovaná forma studia:\nStudijní obor – Management a marketing\n\nStudijní obor – Management a marketing se specializací Design management\n\nStudijní obor – Podniková ekonomika\n\nStudijní obor – Podniková ekonomika se specializací Ekonomika cestovního ruchu\n\nStudijní obor – Management ve zdravotnictví\nStudijní obor – Finance\n\nStudijní obor – Veřejná správa a regionální rozvoj\n\nStudijní obor – Veřejná správa a regionální rozvoj se specializací Finanční kontrola\nStudijní obor – Průmyslové inženýrství\n\nPrezenční i kombinovaná forma studia:\n\nStudijní program – Ekonomika a management (4 roky)\n\nStudijní obor – Management a ekonomika\n\nStudijní program – Economics and Management (4 roky)\n\nStudijní obor – Management and Economics pozn. výuka v Anglickém jazyce (placená forma studia)\nStudijní obor – Finance\nStudijní obor – Finance pozn. výuka v Anglickém jazyce (placená forma studia)\n\n"}
{"id": "515703", "url": "https://cs.wikipedia.org/wiki?curid=515703", "title": "Recital 64", "text": "Recital 64\n\nRecital 64 (1964) je pásmo písniček Jiřího Suchého a Jiřího Šlitra. Jako nová zpěvačka Semaforu se zde představila Vlasta Kahovcová. Všechny tři zpěváky doprovázela Rytmická skupina divadla Semafor ve složení Jiří Bažant (klavír), Karel Turnovský (bicí), Ladislav Štaidl (kytara) a Stanislav Zeman (kontrabas).\n\nPořad obsahoval jednak nové písně Suchého a Šlitra, jednak písně jiných autorů (např. Voskovce a Wericha), dále několik již známých semaforských písní napsaných původně pro jiné zpěváky divadla, které v novém podání jejich autoři (převážně Šlitr) parodovali (např. píseň \"Študent s rudýma ušima\" z repertoáru Hany Hegerové zpíval Šlitr s žárovkami za ušima „za mohutného chechtání publika včetně Hegerové“ či píseň \"Klokočí\" ze hry \"Taková ztráta krve\" (1960), kterou Šlitr zpíval se zpožděním oproti doprovodu). V pořadu také Jiří Šlitr zpíval dvě písně známé ze hry \"Jonáš a tingltangl\" (1962) v „ruském“ překladu Jiřího Krampola (\"Tulipán\" a \"Klementajn\").\n\nV průvodním slově mezi písněmi dělal Jiří Šlitr stále narážky na výsledky ankety Zlatý slavík 1963, ve které skončil na dvacátém místě, zatímco Jiří Suchý obsadil čtvrtou příčku.\n\nJednoduchou stavbu pořadu vysvětlil Jiří Suchý v programu k představení, kde píše, že uprostřed práce na filmu \"Kdyby tisíc klarinetů\" (1964) a příprav jazzové opery \"Dobře placená procházka\" (1965) by si Semafor nemohl dovolit další náročný program. K formátu recitalu inspirovala Suchého návštěva Paříže.\n\nPo menší roli klavíristy ve hře \"Jonáš a tingltangl\" dospěl Jiří Šlitr v komika právě v \"Recitalu 64\". Jiří Suchý se evidentně stáhl trochu do pozadí, naopak Šlitrovi napsal do libreta mnohem více vtipů.\n\n\n\nNa základě představení natočil Ján Roháč s kameramanem Stanislavem Milotou televizní film \"Recital S + Š\" (1965), který kopíruje původní \"Recital 64\" a jeho obsazení má stejné složení jako na divadle (doplněné baletem Divadla ABC a Alhambra a dalšími). Původní představení ale muselo být pro potřeby televize zhruba o polovinu zkráceno (na 45 minut) a tak vypadly všechny předělávky jiných autorů a další písně (\"V kašně\"). Naopak přibyl nový hit \"Krajina posedlá tmou\". Film vyšel na videokazetě \"Recital 64 + Zlatý zub\" (Perplex, 1995). Jednotlivé písničky z filmu také vyšly na DVD, ale nesmyslně roztroušené na všechny tři výběrové tituly \"Největší hity\" (Supraphon, 2005), \"Největší hity 2\" (Supraphon, 2007) a \"Unikáty\" (Supraphon, 2009), po čtyřech písničkách na každém z nich.\n\nPod jménem \"Recitál 1964/2019\" se 19. října 2019 odehrál koncert Jiřího Suchého v Dvořákově síni Rudolfina v rámci festivalu \"Struny podzimu\" jako připomínka 55 let od uvedení původního \"Recitalu 64\". Písničky z \"Recitalu 64\" zazněly tři, jinak šlo hlavně o průřez tvorbou 60. let, vizuál a filmová ukázka odkazovaly k televiznímu záznamu \"Recital S + Š\". Dvě písně se Suchým zazpívala Jitka Molavcová. Zazněly tyto písně: \"Margareta\", \"Bledá slečna\", \"Byl jednou jeden král\", \"Labutí píseň\", \"Tento tón mám rád\", \"Klokočí\", \"Mississippi\", \"Tereza\", \"Pramínek vlasů\", \"Kamarádi\", \"Blues na cestu poslední\", \"Nevyplacený blues\", \"Jó, to jsem ještě žil\", \"Blues pro tebe\", \"Slečna v sedmý řadě\", \"Kdykoliv, kdekoliv\", \"Zlatý slunce nad hlavou\", \"Na shledanou\" a \"Hluboká vráska\". Kompletní záznam koncertu odvysílala Česká televize na programu ČT art 26. prosince 2019 na 50. výročí úmrtí Jiřího Šlitra.\n\n"}
{"id": "515704", "url": "https://cs.wikipedia.org/wiki?curid=515704", "title": "Bruselský pakt", "text": "Bruselský pakt\n\nBruselský pakt (Západní unie) byl uzavřen mezi Belgií, Francií, Lucemburskem, Nizozemskem a Spojeným královstvím na základě smlouvy podepsané 17. března 1948 na příštích 50 let. Jejím předmětem byla sociální, kulturní, hospodářská a především vojenská spolupráce a kolektivní obrana.\n\nPůvodně tak byla označována již Smlouva z Dunkerque signovaná 4. března 1947 ve formě obranné aliance a vzájemné pomoci mezi Francií a Spojeným královstvím proti potenciálnímu útoku Německa v ovzduší obav po druhé světové válce. Tato dohoda se stala základem Bruselského paktu.\n\nSmlouva z Dunkerque se ukázala jako nedostatečná a jednání o nové smlouvě, do kterého se zapojila také diplomacie Spojených států, vyvrcholila podpisem Bruselského paktu 17. března 1948, k původním dvěma signatářům přibyly státy Beneluxu. Motivací pro vznik nové smlouvy byl také v tu dobu uskutečněný komunistický puč v Československu.\n\nPo vzniku NATO ztratil Bruselský pakt svůj význam. V roce 1954 byl modifikován a stal se základem pro uzavření Pařížských dohod, kterými byla založena vojenská a obranná aliance Západoevropská unie.\n\n"}
{"id": "515706", "url": "https://cs.wikipedia.org/wiki?curid=515706", "title": "Johnson &amp; Johnson", "text": "Johnson &amp; Johnson\n\nJohnson & Johnson () je globální americká farmaceutická firma, vyrábějící mimo jiné také zdravotnické prostředky a toaletní a hygienické zboží. Byla založena v roce 1886. Její kmenové akcie jsou součástí indexu Dow Jones Industrial Average a společnost je uvedena v Fortune 500, neboli žebříčku 500 největších společností v USA, který každoročně publikuje časopis \"Fortune\".\n\nUmístění na předních příčkách v žebříčku průzkumu Harris Interactive řadí Johnson & Johnson mezi globálně nejuznávanější společnosti a časopisem \"Barron's Magazine\" byla označena za jednu z nejrespektovanějších firem. Byla jí udělena cena Benjamina Franklina za veřejnou diplomacii od amerického ministerstva zahraničí za financování mezinárodních vzdělávacích programů.\n\nSpolečnost má sídlo ve městě New Brunswick, New Jersey, USA. Její spotřebitelské divize se nachází ve městě Skillman, New Jersey. Korporace zahrnuje přibližně 250 dceřiných společností s provozy ve více než 57 zemích. Její produkty jsou prodávány ve více než 175 zemích. V roce 2008 Johnson & Johnson prodala po celém světě farmaceutické výrobky za 24,6 miliardy dolarů.\n\nZnačku firmy Johnson & Johnson nese řada léků a potřeb pro poskytnutí první pomoci. Mezi její nejznámější výrobky patří například obvazy Band-Aid, lék Tylenol, výrobky Johnson baby, výrobky Neutrogena a kosmetické přípravky, výrobky péče o pleť Clean & Clear a kontaktní čočky Acuvue.\nRobert Wood Johnson, inspirovaný projevem advokáta Josepha Listera, získal v roce 1885 své bratry Jamese Wooda Johnsona a Edwarda Meada Johnsona pro myšlenku založení firmy na výrobu chirurgických obvazů. Firma vyrobila své první produkty v roce 1886.\n\nRobert Wood Johnson v založené firmě zastával funkci prvního prezidenta společnosti. V devatenáctém století pracoval na zlepšení tehdejších hygienických postupů a propůjčil své jméno nemocnici ve městě New Brunswick, v New Jersey, USA. Po jeho smrti v roce 1910 převzal funkci prezidenta společnosti jeho bratr James Wood Johnson a vykonával ji do roku 1932, kdy jej ve funkci vystřídal jeho syn, Robert Wood Johnson II.\n\nOd roku 1900 se společnost ubírá cestou zpestření nabídky sortimentu. V roce 1920 přidala k výrobě spotřební zboží a v roce 1941 vytvořila samostatnou divizi pro chirurgické produkty, která nese jméno Ethicon. Společnost se dále rozšířila na trh s léčivy odkoupením společností McNeil Laboratories, Inc, Cilag a Janssen Pharmaceutica a v letech 1970 a 1980 i do sféry výrobků v oblasti ženské hygieny a toaletních potřeb. V posledních letech se společnost Johnson & Johnson rozrostla do dalších oblastí jako je např. farmacie, ortopedické přístroje a internetové publikování. V poslední době společnost Johnson & Johnson odkoupila od firmy Pfizer její sekci spotřebního zdravotnického zboží. Tento transfer byl dokončen 18. prosince 2006.\n\nJohnson & Johnson byla jmenována jednou ze 100 nejlepších společností pro pracující matky.\n\nSpolu s firmou Gatorade je Johnson & Johnson jedním ze zakládajících sponzorů Národní asociace atletických trenérů, která má celosvětově přes 30 000 členů.\n\nSpolečnost v minulosti sídlila ve městě New Brunswick, v New Jersey. V roce 1960 zvažovala firma přesunutí svého sídla mimo New Brunswick, ale poté, co představitelé města slíbili výstavbu nových budov v centru města, rozhodla se zůstat.\n\nJohnson & Johnson poté najala Henryho N. Cobba ze společnosti Pei Cobb Freed & Partners, aby navrhl nové sídlo společnosti. Budova byla po zdlouhavém projednávání otevřena koncem 70. let 20. století.\n\nSpolečnost spolupracuje s organizací Climate Northwest Initiative a s EPA National Environmental Performance Track program. Jako člen národního společenství zelené energie provozuje Johnson & Johnson největší solární generátory v Pensylvánii ve svém sídle ve Spring House.\n\nJohnson & Johnson si stanovila několik cílů k dodržování k ohledu k životnímu prostředí a zařadila se mezi třetí největší společností ve Spojených státech v \"zeleném žebříčku\".. Mezi tyto cíle patří snížení spotřeby vody a tvorby odpadů, zlepšení využívání energie a zvýšená úroveň transparentnosti.\n\nAby se vyhnula používání škodlivých chemických látek ve výrobním procesu, rozhodla se firma Johnson & Johnson změnit balení svých produktů z plastových lahví na bezpečné bezpolykarbonátové obaly.\n\nJohnson & Johnson Internet Portfolio zahrnuje 29 925 registrovaných internetových domén; to je více, než má většina velkých internetových a technologických společností. Portfolio zahrnuje obecné výrazy jako Babypowder.com, stejně jako několik velmi krátkých domén (2 z 676 domén na světě skládajících se z dvou písmen, JJ.com a KY.com, jsou ve vlastnictví společnosti Johnson & Johnson).\n\nV roce 1982 byly extra silné tobolky Tylenolu v chicagských obchodech otrávené kyanidem. Rychlá reakce firmy Johnson & Johnson byla velmi chválena médii i mnoha odborníky na styk s veřejností.\n\nJohnson & Johnson registroval červený kříž jako ochrannou známku v USA v roce 1905 na své léky a chirurgické obvazy, s designem z roku 1887. Ženevská konvence, která vyhradila symbol červeného kříže pro specifické účely, byla poprvé schválena v roce 1864 a ratifikována Spojenými státy v roce 1882, nicméně symbol nebyl v USA chráněn právem pro použití Amerického červeného kříže. Až poté Johnson & Johnson získal jeho ochrannou známku.\n\nMinisterstvo spravedlnosti Spojených států podalo žalobu proti společnosti v roce 2010, obviňující Johnson & Johnson z nelegálního uvedení léků na trh prostřednictvím Omnicare. Tato společnost aplikuje léky v pečovatelských domovech, včetně pacientů s demencí. Podle listu \"The Wall Street Journal\" v obvinění šlo i o úplatky ve výši desítek milionů dolarů.\n\nV Číně hrozily společnosti Johnson & Johnson spory kvůli údajně kontaminovaným produktům pro péči o děti. Zpráva rychle vyústila v protesty spotřebitelů v Číně. Někteří rodiče uvedli, že použití šamponu vyvolalo u jejich děti alergické reakce. Společnost Johnson & Johnson uvedla, že \"„produkty jsou bezpečné a stopová množství některých látek jsou důsledkem výrobních procesů, a ne záměrného přidávání, a že jejich úroveň je mnohem nižší, než je maximální limit stanovený čínskými regulačními úřady a jejich protějšky po celém světě“\". Výrobky vyráběné a prodávané Johnson & Johnson v Číně byly obviněny z kontaminace chemickými látkami formaldehydem a 1,4-dioxanem. Následné vyšetřování všeobecné správy Čínské inspekce pro kontrolu kvality prokázalo, že testované dětské výrobky uváděné na trh společností Johnson & Johnson odpovídají čínským předpisům pro formaldehyd; v jednom vzorku bylo zjištěno, že obsahuje malé množství dioxanu, kterou ale zatím čínské předpisy neregulují.\n\nV prosinci 2018 přinesla agentura Reuters na povrch zjištění, že společnost Johnson & Johnson věděla o tom, že jeden z jejich dětských prášků z hrubého mastku obsahuje azbest. A to z mnoha laboratorních testů, první z nichž provedla již na začátku 70. let 20. století. Společnost místo nápravy výsledky tajila a prášky nadále prodávala s vědomím, že azbest je známá rakovinotvorná látka. Společnost nyní čelí přes 10 tisícům žalob.\n\nJohnson & Johnson je vysoce diverzifikovaná společnost s nejméně 230 dceřinými společnostmi, které jsou označovány jako \"Skupina Johnson & Johnson\". Mezi tyto dceřiné společnosti patří:\n\n\n"}
{"id": "515707", "url": "https://cs.wikipedia.org/wiki?curid=515707", "title": "John McCallum", "text": "John McCallum\n\nJméno John McCallum neslo vícero významných osobností:\n\n"}
{"id": "515708", "url": "https://cs.wikipedia.org/wiki?curid=515708", "title": "John McCallum (herec)", "text": "John McCallum (herec)\n\nJohn McCallum, CBE, AO (14. března 1918 Brisbane - 3. února 2010 Sydney) byl australský filmový a divadelní herec, scenárista a televizní producent se skotskými předky. Byl výkonným producentem seriálu \"Skippy\", na němž pracoval s producentem Lee Robinsonem, či válečného dramatu \"Útočná síla Z\".\n\n"}
{"id": "515718", "url": "https://cs.wikipedia.org/wiki?curid=515718", "title": "Miroslav Mráz", "text": "Miroslav Mráz\n\nMiroslav Mráz, známější pod pseudonymem Xaver (14. listopadu 1925 Písek – ? Tel Aviv) byl český spisovatel a rozhlasová osobnost komunistického režimu.\n\nO jeho životě lze zjistit jen málo přesných zpráv. Mráz ve svých četných životopisech často mystifikoval a proto je k dispozici jen malé množství použitelných informací. Po druhé světové válce se údajně objevil v hereckém prostředí (Realistické divadlo), byl pokládán za poměrně talentovaného, postupem času vstoupil do služeb StB a především z tohoto důvodu se v roce 1953 dostal k rozhlasu, kde fungoval nejen jako redaktor, ale i jako její agent, nasazený na rozhlasové pracovníky. Poté, co byl jeho pořad zrušen, teatrálně vystoupil z komunistické strany, přihlásil se k judaismu a s povolením československých úřadů emigroval do Izraele, kde také zemřel. Přesné datum se ale zatím nepodařilo zjistit.\n\nNejvýznamnější a veřejnosti dosud nejznámější část jeho díla tvoří kratičké, asi minutové, silně prokomunistické rozhlasové fejetony, které rozhlas vysílal každodenně v letech 1969–1970, které byly ohlašovány jménem Xaver. Jejich charakter odpovídal spíše stalinistickému období než sedmdesátým letům, kdy již takto tupé, bezohledné útoky vůči emigraci a západnímu světu působily spíše směšně. Do povědomí veřejnosti přešly jako mem, nápisy „\"Servít je vůl\"“ nahradily na některých místech nápisy typu „\"Servíte promiň, vůl je Xaver\"“. Komunistické vedení rozhlasu si uvědomilo, že jeho agitační pořady na veřejnost působí spíše směšně a proto pořad nejen stáhlo z vysílání, ale i fyzicky zničilo většinu nahrávek. Z asi čtyř set pořadů se díky nahrávkám posluchačů dochovaly jen čtyři.\n\nZa svého života publikoval jen jediný román, poloautobiografickou dělnickou baladu \"Jen hrobař zaplakal\" (1974 a znovu 2001). Tento román se setkal s relativním úspěchem, byl dokonce přeložen do maďarštiny (\"Csak a sírásó könnyezte meg\"). Údajně měl také v rukopise několik dalších rozhlasových i prozaických textů, ty ale nikdy nepublikoval. Tvořil také dramatická pásma pro vojenské umělecké soubory a socialisticko-realistické divadelní hry (hrála se jediná: \"Myši a hvězdy\").\n\nJeho bizarní život se stal předmětem sedmidílné a úspěšné rozhlasové hry \"Xaver\" Jana Vedrala, uvedené v roce 2009. Mrázův životní příběh je zde traktován parodisovanými literárními postupy mysteriózního thrilleru ve stylu Dana Browna. Xavera v této hře ztvárnil herec Tomáš Töpfer, který za svůj výkon získal první místo v anketě \"Neviditelný herec\".\n\n"}
{"id": "515728", "url": "https://cs.wikipedia.org/wiki?curid=515728", "title": "Ferenciek tere (stanice metra v Budapešti)", "text": "Ferenciek tere (stanice metra v Budapešti)\n\nStanice Ferenciek tere (Františkánské náměstí) leží v centru Budapešti na lince M3 budapešťského metra. Stanice byla otevřena roku 1976. Stanice je ražená, uložená 27,7 metrů pod povrchem.\n\nStanice leží pod stejnojmenným náměstím na významné Budapešťské třídě Kossuth Lajos utca/Szabad sajtó út nedaleko mostu Erzsébet híd. V místě je umožněn přestup na autobusové linky.\n\nPřed rokem 1990 stanice nesla název \"Felszabadulás tér (Náměstí Osvobození).\"\n\n"}
{"id": "515733", "url": "https://cs.wikipedia.org/wiki?curid=515733", "title": "Forgách utca (stanice metra v Budapešti)", "text": "Forgách utca (stanice metra v Budapešti)\n\nStanice Forgách utca leží v severní části Budapešti na lince M3 budapešťského metra. Nachází na křižovatce ulic Váci utca a Forgách utca. Stanice byla otevřena v roce 1990. Stanice je hloubená, uložená 4,71 m pod povrchem a má dvě postranní nástupiště.\n\n"}
{"id": "515738", "url": "https://cs.wikipedia.org/wiki?curid=515738", "title": "Gyöngyösi utca (stanice metra v Budapešti)", "text": "Gyöngyösi utca (stanice metra v Budapešti)\n\nStanice Gyöngyösi utca leží v severní části Budapešti na lince M3 budapešťského metra. Nachází se v blízkosti křižovatky ulic Váci utca a Meder utca. Stanice byla otevřena v roce 1990. Stanice je hloubená, uložená 4,51 m pod povrchem a má dvě postranní nástupiště.\n\nV blízkosti stanice se nachází velké nákupní centrum Duna Plaza.\n"}
{"id": "515740", "url": "https://cs.wikipedia.org/wiki?curid=515740", "title": "Újpest-városkapu (stanice metra v Budapešti)", "text": "Újpest-városkapu (stanice metra v Budapešti)\n\nStanice Újpest-városkapu leží v severní části Budapešti na lince M3 budapešťského metra. Nachází se v blízkosti třídy Árpád út. Stanice byla otevřena v roce 1990. Stanice je hloubená, uložená 3,61 m pod povrchem a má dvě postranní nástupiště. V blízkosti stanice se nachází železniční zastávka, terminál příměstských autobusových linek a záchytné parkoviště P+R.\n"}
{"id": "515741", "url": "https://cs.wikipedia.org/wiki?curid=515741", "title": "Hillsborough Stadium", "text": "Hillsborough Stadium\n\nHillsborough Stadium je fotbalový stadion ležící v anglickém městě Sheffield. Své domácí zápasy zde odehrává ligový celek Sheffield Wednesday FC. Byl uveden do provozu 2. září 1899 a nahradil tak předchozí působiště klubu Olive Grove. Má kapacitu 39 732 sedících diváků.\n\n15. dubna 1989 se zde stala jedna z největších tragedií v historii sportu. Při semifinále FA Cupu mezi celky Liverpool FC a Nottingham Forest FC se dostalo do hlediště více diváků, než byla kapacita stadionu a stovky fanoušků byly natlačeny na plot, který odděloval tribunu od hrací plochy. Výsledkem bylo 94 mrtvých fanoušků, 1 zemřel následující den, další fanoušek následkům zranění podlehl 4 roky po tragédii. Celkem tedy zahynulo 96 fanoušků Liverpoolu. Po této tragédii anglická vláda nařídila přehodnocení bezpečnostních opatření na stadionech. Výsledkem toho byla tzv. Taylorova zpráva, po níž došlo na stadionech k odstranění plotů mezi tribunami a hřištěm a všechna místa nyní musí být k sezení. Více se také využívala možnost odložení začátku zápasu, pokud hrozilo, že se na stadion nedostanou včas všichni fanoušci.\n\n"}
{"id": "515754", "url": "https://cs.wikipedia.org/wiki?curid=515754", "title": "Leden 2010", "text": "Leden 2010\n\n"}
{"id": "515755", "url": "https://cs.wikipedia.org/wiki?curid=515755", "title": "Vláda Antona Ropa", "text": "Vláda Antona Ropa\n\nVláda Antona Ropa fungovala v období od 19. prosince 2002 do 3. prosince 2004.\n\n\n\n\n"}
{"id": "515763", "url": "https://cs.wikipedia.org/wiki?curid=515763", "title": "První vláda Janeze Janši", "text": "První vláda Janeze Janši\n\nVláda Janeze Janši fungovala v období od 3. prosince 2004 do 21. listopadu 2008.\n\n\n\n\n"}
{"id": "515765", "url": "https://cs.wikipedia.org/wiki?curid=515765", "title": "Kfar Gil'adi", "text": "Kfar Gil'adi\n\nKfar Gil'adi ( , doslova \"\"Gil'adiho vesnice\"\", Kfar Gil'adi, v oficiálním seznamu sídel Kefar Gil'adi) je vesnice typu kibuc v Izraeli, v Severním distriktu, v oblastní radě ha-Galil ha-eljon (Horní Galilea).\n\nLeží v nadmořské výšce 337 metrů v nejsevernějším výběžku Chulského údolí a Horní Galileji, který je ze tří stran obklopen územím Libanonu, jehož hranice jsou jen cca 2 kilometry odtud. Obec leží v prostoru pramenišť řeky Jordán, přičemž jedno z nich (Nachal Ajun) protéká podél východního okraje kibucu Kfar Gil'adi. Na západní straně vesnice se zvedá horský hřbet oddělující údolí Jordánu od hornatiny v severní Galileji a Libanonu. Kibuc je situován cca 40 kilometrů severně od břehů Galilejského jezera.\n\nVesnice se nachází přibližně 2 kilometry severně od města Kirjat Šmona, 50 kilometrů severně od Tiberiasu, 150 kilometrů severovýchodně od centra Tel Avivu a 72 kilometrů severovýchodně od centra Haify. Je situována v zemědělsky intenzivně využívaném pásu. Kfar Gil'adi obývají Židé, přičemž osídlení v tomto regionu je zcela židovské. Výjimkou je město Ghadžar, vzdálené přibližně 5 kilometrů severovýchodním směrem, které obývají arabští Alavité.\n\nKfar Gil'adi je na dopravní síť napojen pomocí dálnice číslo 90, která protíná v severojížním směru Izrael, od nedaleké Metuly až do Ejlatu. Podél jižního okraje kibucu z této hlavní komunikace odbočuje lokální silnice číslo 9977, která stoupá do hor na izraelsko-libanonské hranici\n\nKfar Gil'adi byl založen v roce 1916. Zakladateli byli členové židovské domobrany z organizace ha-Šomer napojení na Jewish Colonization Association. Ti se zpočátku usídlili v nedaleké osadě Metula ale pak se přestěhovali do nynější lokality, kde zbudovali zemědělský kibuc. K založení kibucu došlo na podzim 1916.\n\nZpočátku se osada nazývala - Kfar Giora nebo Kfar Bar Giora. Nynější jméno obce je odvozeno od Israele Gil'adiho - jednoho ze zakladatelů ha-Šomer.\n\nBěhem první světové války, když tehdejší turecká vláda v Palestině prováděla razie proti židovské probritské výzvědné skupině Nili, nechaly úřady kibuc Kfar Gil'adi dočasně zcela vystěhovat a internovaly všechny zdejší mužské obyvatele. Vesnice pak byla znovu obnovena, ale roku 1920 opět dočasně vystěhována kvůli arabským útokům, které v této době v tomto regionu vypukly a které vyvrcholily arabským útokem na sousední osadu Tel Chaj.\n\nPo první světové válce se totiž nejsevernější výběžek Galileje okolo Metuly stal dočasně součástí zóny pod francouzskou kontrolou (dnešní Libanon a Sýrie) a vzhledem k vojenské slabosti Francouzů region fakticky ovládali místní Arabové. Kromě Kfar Gil'adi se ve francouzské zóně ocitly i židovské vesnice Tel Chaj, Metula a Chamara (nyní na jejím místě stojí kibuc Ma'ajan Baruch), které tak byly ve skutečnosti odděleny od Palestiny. Okolní arabské obyvatelstvo obviňovalo Židy z kolaborace s francouzskými silami, třebaže Židé usilovali o neutrální pozici.\n\nV roce 1920 zde došlo k eskalaci arabských útoků. V lednu 1920 se francouzská armáda utkala s arabskými povstalci. 8.-9. února 1920 Arabové vyplenili Metulu a zbylí Židé prchají do Sidonu v dnešním Libanonu a také do Kfar Gil'adi. Právě u ní se v březnu 1920 odehrála bitva u Tel Chaj, ve které padl židovský vojenský vůdce Josef Trumpeldor. Teprve po vytyčení britsko-francouzské hranice, byla oblast okolo Kfar Gil'adi zahrnuta do britského mandátu Palestina. K této demarkaci došlo v dubnu 1924. Vojenská houževnatost obyvatel nejsevernějších židovských osad během krize v roce 1920 bývá považována za důvod, proč nakonec nebyly ponechány pod francouzskou vládou.\nNěkolik měsíců po arabském útoku na Tel Chaj se do Kfar Gil'adi vrátili židovští osadníci. Roku 1926 byl pod správu tohoto kibucu zahrnut i zničený Tel Chaj. Část členů z Tel Chaj s tím ale nesouhlasila a byla v srpnu 1926 vyloučena z odborové organizace Histadrut. Nakonec došlo ke kompromisu. Později obyvatele posílil příchod nové skupiny osadníků - židovských přistěhovalců z Litvy a Německa. Vesnice byla i v následujících letech jedním z center židovských ozbrojených formací. Už v září 1921 se zde konal první kurz pro velitele Hagany.\n\nBěhem druhé světové války se tento region stal nástupním prostorem pro britský útok na francouzská území v Libanonu a Sýrii pod kontrolou kolaborantské vichistické vlády. Tento útok byl proveden roku 1941 a skončil britským vítězstvím. V počáteční fázi útoku ale zdejší vesnice čelily francouzskému ostřelování z Libanonu a Kfar Gil'adi mělo být kvůli tomu evakuováno, což ale jeho obyvatelé odmítli. Evakuovány byly jen ženy a děti.\n\nBěhem 40. let 20. století sloužil kibuc Kfar Gil'adi jako jedno z center, odkud byla organizována ilegální židovská imigrace přes syrské hranice.\n\nRoku 1949 měl kibuc Kfar Gil'adi už 719 obyvatel a rozkládal se na ploše 5485 dunamů (5,485 km²). V roce 1952, kdy došlo k rozkolu v organizaci ha-Kibuc ha-me'uchad (viz Kibucové hnutí), se ale část členů Kfar Gil'adi odstěhovala do nedalekého kibucu ha-Gošrim. Naopak do Kfar Gil'adi se přesunuli někteří dosavadní obyvatelé kibucu Dafna.\n\nRoku 2004 prošel kibuc privatizací a jeho členové jsou odměňováni individuálně, podle vykonané práce. Ekonomika Kfar Gil'adi je založena na zemědělství, průmyslu (východně od dálnice číslo 90 se u obce rozkládá menší průmyslová zóna) a turistickém ruchu, kterému zde slouží rozsáhlé ubytovací kapacity a který je zčásti orientován na historický význam bojů o Tel Chaj.\n\nV kibucu fungují zařízení předškolní péče i základní škola. Střední školství je k dispozici v Kfar Blum. Je zde lékařská a zubní ordinace, plavecký bazén a další sportovní areály, veřejná knihovna a obchod.\n\nObyvatelstvo kibucu Kfar Gil'adi je většinově sekulární. Podle údajů z roku 2014 tvořili naprostou většinu obyvatel v kibucu Kfar Gil'adi Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 654 lidí. Během roku 2014 populace stoupla o 2,3 %.\n\n\n"}
{"id": "515769", "url": "https://cs.wikipedia.org/wiki?curid=515769", "title": "Stadion krále Baudouina", "text": "Stadion krále Baudouina\n\nStadion krále Baudouina (francouzsky \"Stade Roi Baudouin\", nizozemsky \"Koning Boudewijnstadion\", jinými názvy také \"Stade du Heysel\" nebo \"Heizelstadion\") je víceúčelový sportovní stadion v severozápadní části Bruselu.\n\nByl otevřen za přítomnosti prince Leopolda 23. dubna 1930 pod názvem Jubilejní stadion. Měl být ozdobou Heysel parku, při příležitosti bruselské mezinárodní výstavy v roce 1935. V roce 1946 byl přejmenován na Heysel Stadium. Po neštěstí v roce 1985 byl přestavěn a v roce 1995 znovu otevřen pod názvem Stadion krále Baudouina. v roce 2006 rozhodla Belgická fotbalová asociace, že se zde už nebudou hrát finále belgického poháru a domácí zápasy belgické reprezentace (příští zápasy se měly odehrát na Constant Vanden Stock Stadium), protože vstup u hlavní tribuny je příliš úzký a proto nebyl stadion shledán bezpečným. Město Brusel však vydalo opačné rozhodnutí, což potvrdil i soud. Na základě toho se radnice dohodla s fotbalovým svazem na další spolupráci.\n\n29. května 1985 se zde při finále PMEZ mezi celky Liverpool FC a Juventus FC stala jedna z největších tragedií v historii sportu. Kvůli nevyhovujícímu stavu stadionu a chybě organizátorů, kteří umístili sektory pro fanoušky obou týmů vedle sebe, zahynulo tehdy 39 fanoušků převážně z italského tábora. Liverpoolští fanoušci před zápasem prolomili plot a zaútočili na fanoušky Juventusu. Ti se bránili únikem, v cestě jim ale stála zeď, která se prolomila. I přes tuto tragédii se utkání nakonec odehrálo a Juventus vyhrál gólem Michela Platiniho z penalty 1:0. Anglické kluby dostaly zákaz působení v evropských pohárech po dobu 5 let, Liverpool po dobu 10 let. Tento trest mu byl ale nakonec snížen na 6 let.\n\n\n\n"}
{"id": "515774", "url": "https://cs.wikipedia.org/wiki?curid=515774", "title": "Dominika Dery", "text": "Dominika Dery\n\nDominika Dery, známá též jako Dominika Furmanová (* 7. března 1975, Černošice, Československo), je česká zpěvačka, moderátorka, herečka a spisovatelka, autorka básní, dramat a memoárů.\n\n\nKniha \"The Twelve Little Cakes\" byla vydána v roce 2004 v nakladatelství Riverhead Trade. Jedná se o autorčiny memoáry popisující její život od početí až po pozdní dětství na pozadí společenské situace v komunistického režimu v tehdejšího Československu.\n\nDílo popisuje její život v Černošicích, počínaje jejím narozením v roce 1975. Vypráví příběh o jejích rodičích disidentech, politicky odstavených po roce 1968; její matce Janě, vychovávající společně s ní i jejího sourozence, a otci Jardovi, který se potýkal s problémem udržet si práci. Rodiče její matky se jí navíc z důvodu svých tehdy vysokých funkcí zřekli. Navzdory těmto nesnázím se však rodina snažila vychovávat děti v normální, milující rodině.\n\n"}
{"id": "515779", "url": "https://cs.wikipedia.org/wiki?curid=515779", "title": "Constant Vanden Stock Stadion", "text": "Constant Vanden Stock Stadion\n\nConstant Vanden Stock Stadion (dříve Astrid Park) je fotbalový stadion, kde hrává své domácí zápasy slavný belgický fotbalový klub RSC Anderlecht.\n\nByl postaven v roce 1917 s názvem Émile Versé Stadium. Současný název dostal při celkové rekonstrukci v roce 1983 podle bývalého hráče a presidenta klubu Constanta Vanden Stocka.\n"}
{"id": "515782", "url": "https://cs.wikipedia.org/wiki?curid=515782", "title": "Sardaukar", "text": "Sardaukar\n\nSardaukaři jsou fiktivní vojáci, vystupující v románové sci-fi sérii \"Duna\" amerického spisovatele Franka Herberta. Sardaukaři jsou elitní imperiální jednotky, fanaticky oddané paddišahu imperátorovi. \n\nSardaukaři jsou rekrutováni z řad doživotně odsouzených, kteří jsou internováni na Saluse Secundus. Salusa kdysi bývala hlavní planetou Impéria, avšak neznámý renegátský rod ji zničil atomovým útokem. Od té doby jsou podmínky k životu velmi nepříznivé, navíc na planetě žijí nebezpeční zmutovaní tvorové. Salusa je proto užívána jako vězeňská planeta, přičemž internovaní vězni zde vytvořili vlastní kulturu. Život je tak náročný, že více než polovina obyvatel zemře během prvních deseti let života. \n\nTi, kteří prokážou schopnost přežít, jsou vybráni do řad sardaukarů, kde procházejí speciálním výcvikem, díky němuž se jeden sardaukarský voják vyrovná deseti běžným vojákům Impéria. Celá sardaukarská armáda se pak přibližně vyrovná celé armádě všech velkorodů dohromady. To je jedním ze základních předpokladů udržení míru v Impériu - protože imperátor a velkorody se nemohou v přímém boji navzájem zničit a velkorody musejí i mezi sebou spolupracovat, aby je imperátor nezničil jeden po druhém. \n\nJejich původ není v Impériu běžně znám, jde o informaci, kterou imperátor pečlivě tají. Užívají speciální označení hodností, například \"burseg\" (generál) nebo \"bašár\" (plukovník).\n\nPro sardaukary je charakteristická naprostá oddanost imperátorovi a také nesmírná krutost a pohrdání životem. Zpravidla mají na svém těle důmyslně ukryté zbraně (škrtidla ve vlasech, falešné prsty apod.). Nikdy se nevzdávají, a proto je nesmírně obtížné je zajmout.\n\nRovnováhu mezi velkorody a imperátorem za pomoci sardaukarů se dařilo udržovat po deset tisíc let trvání Impéria. Pak se imperátor Shaddam IV. začal zaplétat do různých lokálních válek, což vedlo k částečné ztrátě reputace vládnoucího rodu. V landsraadu se stal velmi populárním ne příliš bohatý, ale statečný a čestný vévoda Leto Atreides. Ten měl u svého dvora vynikající válečníky Duncana Idaha, Gurney Hallecka a Thufira Hawata, kteří díky svým schopnostem vytrénovali atreidskou armádu k naprosto nebývalé kvalitě, takže se její vojáci mohli válečným uměním (avšak nikoli počtem) vyrovnat nebo i překonat samotné sardaukary. To se stalo imperátorovi trnem v oku, a tak se rozhodl rod Atreidů úskokem zničit. Proto jim odebral jejich léno, planetu Caladan, již nahradil pouštním světem Arrakis. Leto na radu Hawata směnu přijal, ač tušil, že jde o past, protože si uvědomil, že pouštní lidé fremeni kvůli drsným podmínkám Arrakis prošli podobně náročným vývojem jako sardaukaři. Kdyby se je tedy podařilo získat na stranu Atreidů a dodat jim potřebný výcvik, mohli by se stát významnou posilou, která by byla sardaukarům skutečnou konkurencí.\n\nLeto se na Arrakis stal obětí zrady, ale jeho syn Paul uprchl do pouště, kde se stal členem fremenského síče a postupně vůdcem všech fremenů. S jejich pomocí porazil imperiální armádu, ovládl Arrakis a sesadil samotného imperátora. Poté se zasadil o ekologickou transformaci Salusy Secundus, aby se zlepšily její životní podmínky a nemohla být nadále místem k výcviku sardaukarů, jejichž armádu rozpustil. Svrženému imperiálnímu rodu Corrinů bylo povoleno ponechat si pouhou jednu legii sardaukarů (asi 30.000 mužů). I ta byla nakonec svěřena rodu Atreidů výměnou za ruku Paulovy dcery Ghanimy, jež byla oddána za Farad'na Corrina. Paulův syn, imperátor Leto II. Atreides, sardaukary definitivně rozpustil, když se jej pod vedením gholy (klonu) Duncana Idaha pokusili svrhnout, a nahradil je armádou Rybích mluvčí, tvořenou převážně ženami. Sardaukarské hodnosti se ovšem užívaly i nadále.\n\n"}
{"id": "515794", "url": "https://cs.wikipedia.org/wiki?curid=515794", "title": "Jiftach", "text": "Jiftach\n\nJiftach ( יִפְתָּח, Yiftah) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 430 metrů v severním výběžku Horní Galileji, na severním okraji nahorní terasy Bik'at Kedeš (\"údolí Kedeš\"), která dál k severu odtud přechází do vysočiny Naftali. Východně od vesnice terén prudce spadá do Chulského údolí, do kterého sestupuje jižně od obce i hluboký kaňon vádí Nachal Kedeš. Kibuc je jen 2 kilometry vzdálen od hranice s Libanonem.\n\nVesnice se nachází cca 27 kilometrů severně od břehů Galilejského jezera, cca 8 kilometrů jihojihozápadně od města Kirjat Šmona, cca 38 kilometrů severně od Tiberiasu, cca 137 kilometrů severovýchodně od centra Tel Avivu a cca 63 kilometrů severovýchodně od centra Haify. Je situována v zemědělsky intenzivně využívaném pásu. Jiftach obývají Židé, přičemž osídlení v tomto regionu je zcela židovské. Výjimkou je vesnice Richanija cca 10 kilometrů jihozápadním směrem, kterou obývají izraelští Čerkesové. Hornatý region centrální Galileji, ve kterém mají demografickou převahu izraelští Arabové, leží dále k jihozápadu.\n\nJiftach je na dopravní síť napojen pomocí lokální silnice číslo 886, která sleduje izraelsko-libanonskou hranici. Z ní k východu odbočuje lokální silnice číslo 899, která klesá do Chulského údolí, kde ústí do dálnice číslo 90.\n\nJiftach byl založen v roce 1948. K založení došlo v srpnu 1948 během příměří ve válce za nezávislost. Tento region byl krátce předtím dobyt izraelskými jednotkami v rámci Operace Jiftach. Jeho zakladateli byla skupina bojovníků jednotek Palmach, kteří v tomto regionu bojovali v Brigádě Jiftach během války za nezávislost v roce 1948.\nV roce 1952, kdy došlo k rozkolu v organizaci ha-Kibuc ha-Meuchad, se část členů Jiftach odstěhovala do kibucu Gadot. Kvůli tomuto rozkolu zůstalo dočasně v kibucu jen 45 členů. Následoval ale příchod nových osadnických skupin, díky čemuž se populace vesnice stabilizovala.\n\nEkonomika kibucu Jiftach je založena na zemědělství a průmyslu. Obec se zabývá produkcí vína, pěstuje ovoce a obilí a má i živočišnou výrobu. V kibucu fungují zařízení předškolní péče. Základní a střední škola je v Kfar Blum. Je zde k dispozici lékařská a zubní ordinace, poštovní úřad, veřejná knihovna, obchod a sportovní areály.\n\nObyvatelstvo kibucu Jiftach je většinově sekulární. Podle údajů z roku 2014 tvořili naprostou většinu obyvatel v kibucu Jiftach Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 488 lidí. Během roku 2014 populace klesla o 1,6 %.\n\n\n"}
{"id": "515797", "url": "https://cs.wikipedia.org/wiki?curid=515797", "title": "Salamanca (lokomotiva)", "text": "Salamanca (lokomotiva)\n\nSalamanca je jedna z prvních, ne-li vůbec první ozubnicová parní lokomotiva, která doznala plného praktického využití ve službě. Lokomotivu navrhl v roce 1811 John Blenkinsop a na konstrukci lokomotivy se podílel Matthew Murray. Lokomotiva byla vyrobena a uvedena do provozu v roce 1812 na železnici důlní společnosti Middleton Colliery Railway spojující Middleton a Leeds ve Velké Británii. Provoz lokomotiv ukončila v roce 1834 další exploze kotle, k předchozí explozi došlo již v roce 1818. V obou případech bylo příčinou přetopení kotle a absence pojišťovacích ventilů.\n\nOznačení, resp. pojmenování \"Salamanca\" připomíná bitvu u Salamanky (město ve Španělsku), ve které v roce 1812 britsko-portugalská aliance porazila francouzské vojsko.\n\nKonstrukce lokomotivy byla řešena s jedním hnacím kolem, které bylo umístěno mezi běžnými koly a bylo ozubené. Toto ozubené kolo zapadalo do ozubeného hřebene uloženého vně koleje. Tímto řešením bylo dosaženo přenosu velké tažné síly lokomotivy i při její malé adhezní hmotnosti. Touto konstrukcí byl položen základ dalších ozubnicových železnic. Dvě běžná dvojkolí pouze nesla hmotnost stroje a zajišťovala směrové vedení. Lokomotiva byla konstruována pro rozchod 1 245 mm.\n\nPohon zajišťoval parní stroj, kdy byly použity dva vertikální válce umístěné symetricky ke středu stroje nad ozubeným kolem. Pro konstrukci stroje byly použity hnací válce s průměrem 8\" (203 mm) a zdvihem 20\" (508 mm), které zajišťovaly potřebnou tažnou sílu pro provoz s těžkými uhelnými vozy. Lokomotiva byla schopna utáhnout až 100 t, tj. 30 vagonů naložených uhlím.\n\nPřenos síly byl realizován pomocí dvou klikových mechanizmů, pro každý válec jeden, které poháněly přes pomocná ozubená kola (pastorky, 30 zubů) společné ozubené kolo (60 zubů) na hlavním hřídeli s kolem ozubnice (20 zubů). Jako jedna z prvních lokomotiv měla dvouválcový parní stroj a v konstrukci bylo použito pootočení úhlu záběru těchto strojů o 90° tak, aby byl střídavě překonáván mrtvý bod úvrati. Tímto řešením odpadla nutnost použití setrvačníku, který u starších, jednoválcových typů lokomotiv pomáhal k překonání úvrati. Tato konstrukce taktéž umožňovala rozjezd i v případě, že se při zastavení nacházel jeden píst v úvrati, kdy u jednoválcových strojů nebylo toto možné.\n\nV konstrukci stroje byl použit jednoplamencový kotel. Válce byly zasazeny vertikálně přímo do těla kotle (mimo plamenec).\n\n"}
{"id": "515800", "url": "https://cs.wikipedia.org/wiki?curid=515800", "title": "Lazy initialization", "text": "Lazy initialization\n\nOdložená inicializace (anglicky Lazy Initialization) je jeden z návrhových vzoru využívaných v programování. Jíž z názvu lze postřehnout, že se jedná o odložení vytváření objektu, počítání hodnoty nebo provádění nějakého procesu, až do chvíle, kdy ho budeme poprvé potřebovat.\n\nV programování se často setkáváme se situacemi, kdy na jedné straně pracujeme s několika velkými objekty a na druhé potřebujeme program zoptimalizovat. Je sice možnost ty objekty inicializovat již od začátku, ale co když ho budeme potřebovat jenom jednou a někdy ke konci programu? Nebo svými podmínkami ten objekt celý program přeskočí a nevyužije vůbec? Tudíž vytváření takového objektu hned od začátku je nevhodné a východiskem z této situaci je tak zvaná odložená inicializace.\n\nOdložená inicializace je pak často využívá s jinými návrhovými vzory, jako jsou Tovární metoda (Factory Method), Jedináček (Singleton) nebo Proxy.\n\n\n\nNejobyčejnější Java kód bez odložené inicializace by mohl vypadat asi takto:\n\nObjekt je vytvářen hned od začátku. Metoda getFoo() je rychlá ale nesynchronizovaná. Pro jednoduché aplikace to bohatě stačí. Kdybychom ale přece potřebovali pracovat s odloženou inicializací, museli bychom brat ohled i na aplikaci pracující s vlákny.\n\nVe výše uvedené podobě je už vidět, že se objekt nevytvářel hned od začátku, ale počká se na zavolání synchronizované metody getFoo(), která vrací objekt, pokud existuje, anebo pokud se jedná o první volání, ho vytvoří. Takový způsob ale zahrnuje i náklady na synchronizaci (když v poslední době poměrně malé). Kdybychom to chtěli optimalizovat i v tomto směru, můžeme využít i jiný způsob.\n\nKdyž je metoda getFoo() volána poprvé, přečte atribut FooHolder.foo, čímž způsobí inicializaci třídy FooHolder. Takže se zase jedná o odloženou inicializaci, ale zároveň vynecháváme potřebu synchronizovat, protože volání metody zajišťuje pouze přístup k atributu. Nevýhodou takového triku ale je, že pracuje pouze se statickými atributy.\n\nJedná z možných situací, kdy je možné používat odloženou inicializaci je práce s poli. Aby bylo vhodné využívat takový vzor, měla by práce s polem splňovat alespoň tyto podmínky\n\n\nPředstavme si, že máme košík, do kterého budeme vkládat různá ovoce. Zároveň ale nevíme, kolik jich tam bude, ani jakého budou druhu.\n\nJak je vidět, vytváření takového pole je poměrně náročné. Na druhou stranu pomoci Odložené inicializaci se problém zjednodušuje.\n\n\n"}
{"id": "515801", "url": "https://cs.wikipedia.org/wiki?curid=515801", "title": "Zimní olympijské hry 1960", "text": "Zimní olympijské hry 1960\n\nZimní olympijské hry 1960 (oficiálně VIII. zimní olympijské hry) probíhaly od 18. února do 28. února ve Squaw Valley v Kalifornii, USA.\nHer se zúčastnilo celkem 30 zemí. Sportovci NDR a SRN závodili za jedno družstvo. Nejvíce medailí získali sportovci ze Sovětského svazu. 30 národů změřilo síly v 15 závodech alpského lyžování a skocích na lyžích, 8 rychlobruslařských soutěžích, 3 soutěžích v krasobruslení a 28 hokejových zápasech.\n"}
{"id": "515816", "url": "https://cs.wikipedia.org/wiki?curid=515816", "title": "Malkija", "text": "Malkija\n\nMalkija ( מַלְכִּיָּה, Malkia, v oficiálním seznamu sídel Malkiyya) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 637 metrů v nejsevernějším výběžku Horní Galileji, na náhorní plošině nad Chulským údolím, která leží na hranici s Libanonem. Jihozápadně od vesnice se poblíž mezinárodní hranice, při silnici do sousední vesnice Avivim rozkládá náhorní planina Har Avivim. Východně od obce terén spadá podél severojižně orientovaného zlomu směrem k Chulskému údolí, respektive do mezistupně, kterým je údolí Bik'at Kedeš s nadmořskou výškou okolo 400 metrů.\n\nVesnice se nachází cca 27 kilometrů severozápadně od břehů Galilejského jezera, cca 13 kilometrů jihozápadně od města Kirjat Šmona, cca 35 kilometrů severně od Tiberiasu, cca 132 kilometrů severovýchodně od centra Tel Avivu a cca 57 kilometrů severovýchodně od centra Haify. Je situována v zemědělsky intenzivně využívaném pásu. Malkiju obývají Židé, přičemž osídlení v tomto regionu je zcela židovské. Výjimkou je vesnice Richanija cca 5 kilometrů jihozápadním směrem, kterou obývají izraelští Čerkesové. Hornatý region centrální Galileji, ve kterém mají demografickou převahu izraelští Arabové, leží dále k jihozápadu.\n\nKibuc je na dopravní síť napojen pomocí lokální silnice číslo 899, která sleduje izraelsko-libanonskou hranici.\n\nMalkija byla založena v roce 1949. Navazuje na stejnojmenné starověké židovské sídlo, které vzniklo, když se sem uchýlil z Jeruzalému kněz Malkijáš, zmiňovaný v Bibli, například Kniha Nehemjáš 10,4 Zhruba 2 kilometry severovýchodně od vesnice se nachází archeologická lokalita starověkého osídlení Tel Kedeš.\n\nŽidovské osídlení pak ve středověku vystřídala arabská vesnice al-Malkija. Malkija měla roku 1931 254 obyvatel a 48 domů. V roce 1948 zde žilo 418 lidí v 78 domech. Vesnice byla koncem května 1948, v počáteční fázi války za nezávislost dobyta izraelskými jednotkami a její obyvatelé uprchli. Zástavba v Malkija pak byla zcela zbořena. Tato vesnice se nacházela necelý kilometr severozápadně od nynějšího kibucu, na pahorku Har Malkija.\n\nNovodobou židovskou vesnici Malkija založili v roce 1949 členové vojenských jednotek Palmach, kteří v tomto regionu bojovali ve válce za nezávislost. 25 členů Palmachu bylo v této oblasti zabito. V počátku osadníci čelili nevlídnému horskému klimatu, odlehlosti od větších měst a nedostatku zemědělské půdy. Populace kibucu klesla. Teprve od poloviny 50. let 20. století začalo obyvatel v Malkija přibývat.\n\nV roce 2002 prošel kibuc Malkija privatizací a jeho členové jsou odměňováni individuálně, podle vykonané práce. Místní ekonomika je založena na zemědělství, průmyslu a turistickém ruchu. Roku 2003 bylo rozhodnuto rozšířit vesnici i o rodinné domy budované ryze individuálně, bez vazby na kibuc. Mělo jít o 50 nových rodin.\n\nV kibucu fungují zařízení předškolní péče. Základní škola je v kibucu Jiron, střední školství v kibucu Dafna. Je zde lékařská ordinace, plavecký bazén a další sportovní areály, synagoga a obchod.\n\nObyvatelstvo kibucu Malkija je většinově sekulární. Podle údajů z roku 2014 tvořili naprostou většinu obyvatel v kibucu Malkija Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 427 lidí. Během roku 2014 populace klesla o 8,6 %.\n\n\n"}
{"id": "515823", "url": "https://cs.wikipedia.org/wiki?curid=515823", "title": "Zimní olympijské hry 1964", "text": "Zimní olympijské hry 1964\n\nZimní olympijské hry 1964 (oficiálně IX. zimní olympijské hry) probíhaly od 29. ledna do 9. února v rakouském Innsbrucku.\n\nPořádání her bylo Innsbrucku svěřeno na zasedání Mezinárodního olympijského výboru v Mnichově 26. května 1959. Innsbruck získal 46 hlasů, jeho protikandidáty byli Calgary (12 hlasů) a Lahti (jeden hlas).\n\nHer se zúčastnilo celkem 36 zemí. Naposledy závodili sportovci NDR a NSR za jedno družstvo. Nejvíce medailí získali sportovci ze Sovětského svazu.\n\nZávody v severské kombinaci probíhaly v lyžařském středisku v Seefeldu, obdobně také ještě v roce 1976.\n\nNovým olympijským sportem se v Innsbrucku stala jízda na saních. Na program přibyla také soutěž skokanů na velkém můstku a běh žen na pět kilometrů. Ukázkovým sportem byla metaná. \nMedaile získalo čtrnáct ze třiceti šesti výprav (západní a východní Německo se počítají dohromady jako součást Společného německého družstva). Poprvé v historii skončil bez medaile Švýcaři. Severní Korea při svém debutu na zimní olympiádě získala stříbro díky rychlobruslařce Han Pchil-hwa.\n\n"}
{"id": "515833", "url": "https://cs.wikipedia.org/wiki?curid=515833", "title": "Jir'on", "text": "Jir'on\n\nJir'on ( יִרְאוֹן, Yir'on) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží cca 25 kilometrů severozápadně od břehů Galilejského jezera v nadmořské výšce 686 metrů, na severním okraji Horní Galileji, na náhorní plošině na hranici s Libanonem. Severně od vesnice protéká východním směrem vádí Nachal Aviv, jižně od obce se do terénu zařezává údolí vádí Nachal Jir'on, které je na jižní straně lemováno planinou Ramat Bar'am. Obě tato vádí ústí na východě do severojižně orientovaného kaňonu toku Nachal Dišon. Prostor mezi ním a vlastní obcí je vyplněn nevelkou náhorní planinou, převážně bezlesou, která je zemědělsky využívána.\n\nVesnice se nachází cca 12 kilometrů severoseverozápadně od města Safed, cca 128 kilometrů severovýchodně od centra Tel Avivu a cca 52 kilometrů severovýchodně od centra Haify. Je situována v zemědělsky intenzivně využívaném pásu. Jir'on obývají Židé, přičemž osídlení v tomto regionu je převážně židovské. Výjimkou je vesnice Richanija cca 4 kilometry jihovýchodním směrem, kterou obývají izraelští Čerkesové. Hornatý region centrální Galileji, ve kterém mají demografickou převahu izraelští Arabové, leží dále k jihu a jihozápadu.\n\nKibuc je na dopravní síť napojen pomocí lokální silnice číslo 899, která sleduje izraelsko-libanonskou hranici.\n\nJir'on byl založen v roce 1949. Jméno kibucu Jir'on navazuje na stejnojmenné starověké židovské sídlo Jirón, zmiňované v Bibli, například Kniha Jozue 19,38 Jeho jméno se uchovalo také v názvu nedaleké vesnice Yaroun za hranicí v Libanonu.\n\nKibuc vznikl na místě arabské vesnice Saliha, která tu stála do roku 1948. Saliha měla roku 1931 742 obyvatel a 142 domů. V roce 1948 zde žilo 1241 lidí v 237 domech. Vesnice byla koncem října 1948, během Operace Hiram v rámci války za nezávislost dobyta izraelskými jednotkami a její obyvatelé uprchli. Podle palestinských zdrojů došlo při dobývání vesnice k masakru 94 místních obyvatel. Zástavba v obci Saliha pak byla zcela zbořena kromě budovy původní obecní školy.\n\nNovodobou židovskou vesnici Jir'on založili 20. května 1949 členové vojenských jednotek Palmach, kteří v tomto regionu bojovali ve válce za nezávislost. Kromě nich se zde usadila i skupina členů levicové mládežnické organizace ha-Bonim Dror. Šlo zpočátku o polovojenskou osadu typu Nachal, která byla součástí pásu židovských vesnic podél neklidných libanonských hranich.\n\nEkonomika kibucu je založena na zemědělství a průmyslu. Roku 2000 zde bylo založeno vinařství, které má rozšířit turistický potenciál vesnice. Kibuc pěstuje na 1,55 kilometru čtverečního ovoce a révu. Dalších 2,5 kilometru čtverečních obhospodařuje Jir'on v Chulském údolí. Kromě toho tu funguje i živočišná výroba. Turistům je k dispozici 38 pokojů.\n\nV kibucu fungují zařízení předškolní péče a základní škola. Střední školství je v kibucu Sasa. Je zde veřejná knihovna, společná jídelna a sportovní areály.\n\nObyvatelstvo kibucu Jir'on je sekulární. Podle údajů z roku 2014 tvořili naprostou většinu obyvatel v kibucu Jir'on Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 402 lidí. Během roku 2014 populace stoupla o 0,5 %.\n\n\n"}
{"id": "515851", "url": "https://cs.wikipedia.org/wiki?curid=515851", "title": "Katastrofy ve sportu", "text": "Katastrofy ve sportu\n\nV historii sportu došlo k mnoha tragickým událostem, zde je přehled nejznámějších z nich.\n\nV únoru roku 1949, po přátelském zápase Itálie a Portugalska, slíbil legendární kapitán Squadry Azzury Valentino Mazzola kapitánu Benficy Lisabon Josému Ferreirovi, že se svým klubem AC Torino přiletí do Lisabonu a sehrají přátelský zápas. Ferreira dovedl při své rozlučce svůj tým k vítězství 3:2 a po zápase popřál hráčům Il Grande Torino symbolické \"Šťastnou cestu zpátky...\"\n\n4. května 1949 krátce po 17. hodině narazilo pravé křídlo letadla Fiat G212CP do mramorové barokní baziliky Superga, stojící na pahorkatině nedaleko Turína, kvůli čemuž se doslova rozerval trup letadla, které začalo hořet. Silný náraz stroj zcela zničil, trosky letadla se válely desítky metrů daleko. Na palubě uhořelo všech jednatřicet lidí, včetně osmnácti členů prvního mužstva Torina. Kromě fotbalistů zahynulo ještě šest klubových funkcionářů, tři novináři a čtyři členové posádky.\n\n6. února 1958 se jeden z nejlepších fotbalových týmů té doby Manchester United FC vracel letadlem Airspeed AS-57 Ambassador z Bělehradu z pohárového utkání s tamní Crvenou zvezdou. Při startu po mezipřistání v Mnichově letadlo havarovalo. Celkem zemřelo 23 lidí, z toho sedm hráčů a tři funkcionáři Manchesteru. Duncan Edwards zemřel na následky zranění o dva týdny později, zatímco další dva hráči United, kteří byli zraněni, se už nikdy nemohli vrátit k fotbalu. Manažer Matt Busby, který tým vybudoval, utrpěl několikačetné zranění, z nichž se nakonec zotavil a po dvou měsících opustil nemocnici. Na lavičku Reds se vrátil ve finále FA Cupu proti Boltonu, které ale Devils prohráli a začal budovat nové mužstvo kolem přeživších Harryho Cregga, Bobby Charltona a Billa Foulkese. V roce 1968 klub pod Busbyho vedením poprvé vyhrál Pohár mistrů.\n\n29. května 1985 při finále PMEZ mezi celky Liverpool FC a Juventus FC, hraném na Heysel Stadium v Bruselu, přišlo o život 39 fotbalových fanoušků. Organizátoři umístili sektory pro fanoušky obou týmů vedle sebe. Liverpoolští fanoušci před zápasem prolomili plot a zaútočili na fanoušky Juventusu. Ti se bránili únikem, v cestě jim ale stála zeď, která se prolomila. I přes tuto tragédii se utkání nakonec odehrálo a Juventus vyhrál Platiniho gólem z penalty 1:0 S odstupem času se mluví o tom, že se zápas vůbec neměl odehrát. Anglické kluby dostaly zákaz působení v evropských pohárech po dobu 5 let, Liverpool po dobu 10 let. Tento trest mu byl ale nakonec snížen na 6 let.\n\n15. dubna 1989 při semifinále FA Cupu mezi celky Liverpool FC a Nottingham Forest FC se dostalo do hlediště stadionu Hillsborough v Sheffieldu více diváků, než byla kapacita stadionu a stovky fanoušků byly natlačeny na plot, který odděloval tribunu od hrací plochy. Výsledkem bylo 94 mrtvých fanoušků, 1 zemřel následující den, další fanoušek následkům zranění podlehl 4 roky po tragédii. Celkem tedy zahynulo 96 fanoušků Liverpoolu. Po této tragédii anglická vláda nařídila přehodnocení bezpečnostních opatření na stadionech.\n\n"}
{"id": "515852", "url": "https://cs.wikipedia.org/wiki?curid=515852", "title": "Malín (rozcestník)", "text": "Malín (rozcestník)\n\nNázev Malín má více obcí:\n\nnebo částí obcí:\n"}
{"id": "515853", "url": "https://cs.wikipedia.org/wiki?curid=515853", "title": "Bar'am", "text": "Bar'am\n\nBar'am ( בַּרְעָם, Bar'am) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží cca 23 kilometrů severozápadně od břehů Galilejského jezera, v nadmořské výšce 725 metrů na severním okraji Horní Galileji, na náhorní plošině na hranici s Libanonem. Severně od obce začíná vádí Nachal Bar'am, které pak směřuje k východu, kde ústí do hlubokého kaňonu Nachal Dišon. Severovýchodně od vesnice, za korytem Nachal Bar'am, leží vyvýšený masiv Ramat Bar'am. Krajina jižně a jihozápadně od obce byla od 50. let 20. století osázena lesním komplexem les Bar'am, který dosahuje rozlohy okolo 10 kilometrů čtverečních.\nVesnice se nachází cca 12 kilometrů severozápadně od města Safed, cca 125 kilometrů severovýchodně od centra Tel Avivu a cca 50 kilometrů severovýchodně od centra Haify. Je situována v zemědělsky intenzivně využívaném pásu. Bar'am obývají Židé, přičemž osídlení v tomto regionu je převážně židovské. Výjimkou je vesnice Richanija cca 5 kilometrů východním směrem, kterou obývají izraelští Čerkesové. Hornatý region centrální Galileji, ve kterém mají demografickou převahu izraelští Arabové, leží dále k jihu a jihozápadu.\n\nBar'am je na dopravní síť napojen pomocí lokální silnice číslo 899, která sleduje izraelsko-libanonskou hranici.\n\nBar'am byl založen v roce 1949. Na jeho místě se rozkládalo ve starověku židovské sídlo Kfar Bar'am (כפר ברעם) zmiňované v Talmudu a Mišně. Ve středověku na jejím místě stála vesnice Kafr Bir'im osídlená křesťanskými Araby.\n\nKafr Bir'im měla roku 1931 554 obyvatel a 132 domů. V roce 1948 zde žilo 824 lidí v 196 domech. Vesnice byla v listopadu 1948, během Operace Hiram v rámci války za nezávislost dobyta izraelskými jednotkami.\n\nObyvatelé Kafr Bir'im byli v průběhu války za nezávislost vystěhováni, ale bylo jim slibováno, že jde jen o dočasné opatření. Ve skutečnosti se ale do vesnice už nikdy nemohli vrátit a žijí v jiných arabských obcích v Izraeli. Trvale požadují návrat do svých původních domovů. Zástavba jejich obce byla mezitím roku 1953 zbořena až na budovu kostela. Ostatní domy jsou v současnosti v troskách a zarůstají vegetací. V červenci 1972 izraelská vláda rozhodla, že obyvatelé Kafr Bir'im a další podobně vysídlené arabské vesnice Ikrit se nesmějí vrátit.\n\nNovověké židovské osídlení zde vzniklo v květnu 1949 (podle jiného zdroje v červnu 1949 ). Kibuc Bar'am stojí cca 2 kilometry severovýchodně od pozůstatků starověkého Kfar Bar'am a trosek arabského Kafr Bir'im. Zakladateli kibucu byli bývalí členové jednotek Palmach, kteří bojovali během války za nezávislost v tomto regionu.\n\nKibuc si udržuje nadále vysokou míru kolektivního hospodaření a života. Teprve v roce 1997 bylo zrušeno společné ubytování dětí mimo jejich rodiny. Ekonomika obce je založena na zemědělství, průmyslu (firma na výrobu zdravotnických nástrojů) a turistickém ruchu (místní muzeum a zbytky starověkého židovského sídla Kfar Bar'am.\n\nV kibucu fungují zařízení předškolní péče. Základní a střední školství je v kibucu Sasa. Je zde lékařská ordinace, obchod, poštovní úřad, veřejná knihovna a sportovní areály.\n\nObyvatelstvo kibucu Bar'am je sekulární. Podle údajů z roku 2014 tvořili naprostou většinu obyvatel v kibucu Bar'am Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cc 600 osob).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 575 lidí. Během roku 2014 populace stoupla o 1,6 %.\n\n\n"}
{"id": "515858", "url": "https://cs.wikipedia.org/wiki?curid=515858", "title": "Gaweinstal", "text": "Gaweinstal\n\nGaweinstal je městys v okrese Mistelbach v Dolních Rakousích. Žije zde obyvatel.\n\nGaweinstal leží v pahorkovité krajině Weinviertelu v Dolních Rakousích u brněnské silnice B7 asi 25 km severně od Vidně, Plocha území obce činí 51,6 kilometrů čtverečních, z toho 9,19 % plochy je zalesněno.\nObec se skládá z katastrálních území: Atzelsdorf, Gaweinstal, Höbersbrunn, Martinsdorf, Pellendorf a Schrick.\n\nGaweinstal je jedním z nejstarších míst ve Weinviertelu. Snad byl založen v roce 1050, prokazatelně však byl v dokumentech uvedený jako \"Gunesdorf\" v roce 1236. Z osobního jména \"Guni\" se skrývá jiné místní jméno \"bajuwarského\" původu v Rakousku, ačkoli je užívané v bavorském území. \"Guni“ mohl kolem roku 1050 založit místo jako leník babenberského markraběte a zůstal správcem nebo pověřencem pro případ ohrožení místa.\n\nBěhem 14. století se objevují jména \"Gaunestorf\" a \"Gawnestorf\", během doby se vyvinuje až v 15. století nelichotivý název \"Gaunersdorf\" \"(česky: šejdířská ves)\", které se udržuje po čtyři staletí. Během doby se pro obyvatele posměšný název stal neúnosný, proto na jaře 1914 obec požádala dolnorakouské místodržitelství, aby místo přejmenovalo na \"Schottenkirchen\" a jako alternativu předložili název \"Rudolfsthal\". Nabídka byla zamítnuta a proto byl pověřen výběrem jména jazykozpytec Richard Müller. Domníval se vrátit k nejstaršímu tvaru místního názvu vsi \"Gouwini\" \"(Gaufreund = přítel župy)\" a tak přišel na název \"Gaweinstal\". Výnosem c. a k. ministerstva vnitřních záležitostí z 11. června 1917 byla změna místního názvu \"Gaunersdorf\" schválena na název \"Gaweinstal\". Vysvětlení bývalého tvaru názvu Müllerem bylo sice stručné, ale jeho rekonstrukce na Gaweinstal byla nesprávná, což však bylo bezvýznamné. Posměšné jméno bylo odstraněno a je nahrazeno názvem novým.\n\nPřed výstavbou severní dálnice A5 prováděl spolkový památkový ústav v dosahu obcí Gaweinstal a Pellendorf rozsáhlé archeologické výzkumy. Přitom byla od června 2003 do prosince 2005 prozkoumána plocha 50 tisíc metrů čtverečních, objevilo se několik osídlených míst, jedno dokonce z období před 1400 lety. Bylo zjištěno, že první osídlení by mohlo být již v mladší době kamenné (neolitu), badenské kultury, asi 4000 let před n. l. a mladší době bronzové (od asi 2000 před n. l.). Pahorek ze střední doby bronzové (asi 1600 před n. l.) byl také prozkoumán. První větší osídlení mohlo být v mladší době železné a pozdní době železné v době 450 let před n. l., přičemž se jen málo nálezu našlo neporušených, které byly rozptýleny na celé prozkoumané ploše. Velká část nálezů mohla být z germánského osídlení – pravděpodobně Markomanů a Quadenů – k nimž se přidružují hlavně hloubené boudy, sloupky od vícelodních obytných domů a popisují hluboké jámy pro uskladnění zásob.\n\nZa raného středověku, jako i ze 4. až po 6. století mohl spolkový památkový úřad doložit hroby další význačná osídlení. Tak byly odkryty hloubené spížní jámy, jakož i boudy či vinné sklepy s pravoúhlým půdorysem. Ve většině případů mohly být zdokumentovány rohové pece vybudované z lomového kamene. Také byly zjištěny kupolovité pece, které byly vykopány ve spraších. Problémy archeologickému výzkumu často způsobuje vysoká hladina spodní vody.\n\n\"Gaunersdorf\" byl založený kolem roku 1050, v té fázi středověku, kdy Babenberkové – bajuwarišská vyšší šlechta pocházející z dynastie – jejich panství se rozpínala přes tehdejší Ostarrîchi. \"Gaunersdorf\" sestával z počátku ze tří samostatných osad \"Markt\", \"Aigen\" a \"Wieden-Gaunersdorf\". Každá tato osada byla samostatně zpracovaná. Poloha na \"Moravsko-Slezské cestě\" \"(dnešní spolková silnice)\" sehrála důležitou životní roli při obchodu. \"Markt-Gaunersdorf\" byl v držení markraběte a měl již před rokem 1250 právo ročních trhů, týdenních trhů a jiné výsady a soudní pravomoc. \"Wieden-Gaunersdorf\" byl sídlem farního úřadu a školy.\n\nPrvní zmínka v dokumentech o místu pochází z roku 1236, když vévoda Fridrich II. Bojovný (1210-1246) převzal panství. V roce 1360 vévoda Rudolf IV. Habsburský (1339-1365) potvrdil měšťanům práva a svobodu, kterou měli od jeho předchůdce, mezi tím i konání dvou týdenních trhů. Také další potvrzení práv provedl také vévoda Albrecht III. Habsburský (asi 1349-1395) v roce 1369.\n\nKdyž loupeživý rytíř „Gamareth Fronauer“ z císařského vojska na rozkaz císaře Fridricha III. z Orth an der Donau , pevně držel Groß-Schweinbarth a roku 1460 přepadl \"Gaunersdorf\". Jak zdroje udávají, pořádal řeže, při kterých bylo mnoho mrtvých a Fronauer se opakovaně vracel. Dva roky nato, 1462, byla obec opět utlačována, tentokrát to byl „Podenski, loupežník ze Slavonie“, který „žádné starce a ženy nešetřil, duchovní a světské do řetězů poutal a kostel stejně jako rolníky - i občany olupoval, až Heinrich von Lichtenstein 1483 zřídil řemesla, a žádnou šanci loupežníkům neumožnil.“\n\nRokem 1522 přišla reformace, přičemž se týkala jenom \"Wieden-Gaunersdorfu\", \"Aigen-Gaunersdorfu\", kteří zůstali u staré víry. Učení Martina Luthera vydrželo sice dlouho, na tahu byl ale vídeňský biskup Melchior Khlesl a prosazoval protireformaci a až do roku 1604, kdy byla obec opět katolická.\n\nZatímco první turecké obléhání bylo záležitostí Vídně, přibližně 20 tisíc vojáků ve službě Osmanů však těžce zasahovalo. \"Gaunersdorf\" měl ale štěstí, že v lese na „Hochleiten“ bylo několik tisíc mužů císařského vojska a Turci místo pustošili. V nastalém boji bylo zajato mnoho Turků, kteří byli drženi v Gaunersdorferském vězení.\n\nVesnice \"Gaunersdorf\" trpěla také za třicetileté války. Již od počátku, když hrabě Jindřich Matyáš z Thurnu (1567-1640) s vojskem povstaleckých Čechů táhl na Vídeň, vojáci ves zase drancovali. Na konci války došlo však k nejhoršímu: v bitvě u \"Jankau\"\n(Jankov) v Čechách, asi 60 km jihovýchodně od Prahy, došlo k poslední velké bitvě třicetileté války.\nDne 6. března 1645 švédské protestantské vojsko pod polním maršálem Lennartem Torstensonem porazilo habsburská vojska polního maršála von Hatzfeldta (1593-1658), čímž se otevřela cesta pro švédské vojsko do Vídně.\n\nKdyž Torstensson táhl do Dolních Rakous, zanechával za sebou stopy z Čech až do Vídně a dal celou ves \"Gaunersdorf\" vypálit a srovnat se zemí. Místní kronikář Martin Merkh o tom napsal: \"Roku 1645 je celý městys Gaunersdorf i s kostelem a okolními osadami nepřítelem vypálený a lehl popelem. Velkou ztrátu utrpěl Gaunersdorf hrubým drancováním, požáry a ztrátu stovek lidí a nakonec se celé domy i s palivovým dřívím změnily v požářiště, neštěstí způsobilo nepěknou podívanou na Gaunersdorf. Obyvatelé nebo velké množství z nich, více než polovina z nich válkou utrpěla nouzi, nebo přišla o život: z tolika stovek zámožných se stali ubožáci. (...) Bída obyvatelstva i vlasti se dá stěží popsat. Gaunersdorf musí všechnu myslitelnou bídu a potíže způsobené touto válkou snášet; mnoho lidí uprchlo, větší část se ukryla ze strachu do podzemí stájí. Lidi, kteří se dostali do rukou nepřítele, svlékli a ubohé tloukli, potom většinu k smrti umučili. Když uprchlíky nepřítel zadržel, setnul je šavlí. Velké množství lidí ukrývajících se v podzemí před nepřítelem, zahynulo udušením od zápachu a kouře. Mnoho tisíc lidí zemřelo z nouze a hladu. Tento žalostný stav trval celých pět let.\" Takové podzemní chlévy, jak je popisuje kronikář, byly v Gaweinstalu objeveny v roce 2007. Tím je také funkce podzemních stájí dnes již osvětlena.\n\nPři druhém obléhání Vídně Turky v roce 1683 bylo zase pustošeno zájmové území v okolí Vídně, také \"Gaunersdorf\" byl zatížený ubytováním uprchlíků. Polský král Jan III. Sobieski (1629-1696) táhl se svým vojskem na cestě do Vídně také přes \"Gaunersdorf\"..\n\nBěhem krátkého povstání 1703-1706 byla severní část Dolních Rakous vtažena také do strádání. Roku 1704 byl také \"Gaunersdorf\" ohrožený, občané své zásoby ukrývali do podzemních stájí, dobytek soustřeďovali do bezpečí ve \"Wachtbergu\", kde se opevnili a proti přibližujícím se Kurucům se bránili ohněm. Tento neočekávaný, zřejmě neorganizovaný odpor zahnal útočníky zpět.\n\nV první polovině 18. století byl zřízen špitál s \"chirurgií\" k výchově lékařů na ošetřování raněných. Roku 1753 byl \"Gaunersdorf\" za Marie Terezie ustanoven okresním úřadem pro oblast pod Manhartsbergem ( až do 1764). Z \"Josefínského jmenování\" z roku 1787 se zjišťuje: \"Městys Gaunersdorf“ leží na silnici z Vídně na Moravu, má dobrý kostel se hřbitovní zdí, faru, dva hostince, poštu, dva pevné měšťanské domy, které od ostatních mají středně odolnou konstrukci. Městys leží v údolí, kde dominují „Sulz“, „Birken“ a „Schrickerberg“. Za císaře Josefa II. a jeho \"Josefínských reformních zákonů\" bylo od roku 1787 také zastaveno pronásledování čarodějnic a čarodějů. Až do té doby jsou v \"Gaunersdorfu\" známy čarodějnické procesy.\n\nMimo Kuruců a požárů v roce 1704 neuplynulo 18. století pro obec nikterak pokojně. Nejdříve byla obec zatažena do koaliční války proti Napoleonu Bonaparte a do válečného utrpení. V dubnu 1797 c. a k. armádě obyvatelé odevzdali 25 pušek a polovina místních obyvatel byla nasazena k obranným pracím do Vídně a zaplacení 150 zlatých na válku a několik z gaunersdorferských se přihlásilo k vojenské službě. V jednom roce c. a k. vojsko oloupilo občany o všechny zásoby palivového dříví. Také zde bylo ubytováno 500 francouzských zajatců.\n\nDne 5. listopadu 1805 ubytovali se tu francouzští vojáci a obec musela napoleonským vojákům dodávat zásoby. Nepozornosti vojáků bylo vypáleno 11 domů v \"Aigen-Gaunersdorf\", když si Francouzi smažili jídlo.\n\nJinak vydala situace v roce 1809: Po bitvě u Wagramu dne 5. a 6. července 1809 pochodovala \"Velká armáda\" na \"Gaunersdorf\" a drancovala obec. Podle obecní kroniky byly domy vydrancovány, mezi nimi také farář Paul Schmid, sedmdesátiletý stařec. Místo bylo z větší části zpustošené, samotný \"tabernakel\" (česky: baldachýn, nebesa) v kostele, jako i farní dvůr a ani škola nebyla ušetřena. Několik domů bylo vypáleno.\nDívka \"vyvedená aprílovým žertem\" dne 1. dubna 1822 spolu se svým jedenáctiletým bratrem způsobili požár ve svém vlastním domě, který se pro prudkou větrnou bouři rozšířil na celou obec. \"Markt\", \"Aigen\" a \"Wieden-Gaunersdorf\" byl během tří hodin uchvácen plameny a jen málokterý dům, jako i kostel nebyl ušetřen. Požár byl tak silný, že ohrožoval i sousední obce Bad Pirawarth a Kollnbrunn. Po dvou katastrofálních požárech 1645 a 1704 byl již třetí jizvou, která obec téměř úplně požáry zničila. Rok nato 1823 jedenáctiletý \"pyroman\" opět založil oheň, byl však při tom přistižen a přiznal se také k požáru z roku 1822. Byl odsouzen k neznámému trestu, převezen do vídeňského vězení, kde v roce 1830 při povodni ve Vídni utonul ve své cele.\n\nNa počátku revoluce z let 1848/49 v rakouském císařství byly zakládány „Národní gardy“. Také v „Gaunersdorfu“ byla založena. K tomu kronikář píše: \"hodně času při neúčelném cvičení promarnila\". Při tažení z Prahy do Vídně obsadil také \"Gaunersdorf\" polní maršál kníže Alfred Windischgrätz (1787-1862). Obyvatelstvo si pospíšilo a věrnost císaři obec přislíbila. Windischgrätz nařídil obci další práce a určil věnovat vyšší pozornost revolučnímu hlavnímu městu.\n\nTaké německé války měly vliv na \"Gaunersdorf\", jak byla obec opět nucena ubytováním a dodávkami pomáhat. Po bitvě u Hradce Králové dne 3. července 1866 táhla velká část rakouského vojska obcí. Dále následovala zase Pruská armáda. Újma pro obec by mohla být ještě větší, protože dělostřelectvo odstřelovalo pouze vepřín, který vyletěl do povětří.\n\nV období mezi mírovou smlouvou mezi německou válkou 1866 a první světovou válkou 1914-1918 obec prospívala. Tak na návrh starosty Ignaze Withalma v obecní radě sloučit osady \"Markt\", \"Aigen\" a \"Wieden-Gaunersdorf\" v jednu obec a většinou jednoho hlasu bylo usneseno s účinností od 1. ledna 1901. Tím vznikl městys „Gaunersdorf\", který roku 1917 byl přejmenován na městys „Gaweinstal\".\nMístům první světové války byla obec velmi vzdálená, přesto musela oplakávat 54 padlých vojáků a stejně jako celé Rakousko, trpěla především mezi válkami nezaměstnaností a podvýživou. Především konec druhé světové války byl pro obec a celý region velmi tvrdý.\n\nZatímco Vídeňská operace – město a jeho okolí bránila z největší části 6. tanková divize vojsk SS – dne 6. dubna 1945 překročila Rudá armáda řeku Moravu a šla směrem na západ. Sovětským prvotním cílem byl Zistersdorf, Prottes, Matzen-Raggendorf a Neusiedl an der Zaya; kde se ještě nacházela poslední ještě fungující naftová pole třetí říše. Mimoto tlačil čas Josefa Stalina, vrchního velitele Rudé armády, poněvadž se vojska Spojených států tlačila od západu na Československo a aby Sovětský svaz získal oblast svého vlivu.\n\nPostavení Rudé armády podél řeky Moravy, jak části zbraní – SS když i Wehrmacht byla naproti, totiž 37. SS – jezdecká divize dobrovolníků, 96. divize pěchoty „Wehrmachtu“, 101. stíhací divize Wehrmachtu, 211. divize domoobrany granátníků a 357. divize pěchoty; v dalším sledu vedoucí divize granátníků, 25. tanková divize (Wehrmachtu), jakož i SS – brigády bojových skupin \"Trabant 1 a Trabant 2\"; přičemž těmto jednotkám v důsledku vyšších ztrát a závad zbyl ještě nějaký zlomek jejich povinností.\n<ref name=\"Egger/Jordan\">\"Hans Egger / Franz Jordan, Brände an der Donau. Das Finale des Zweiten Weltkriegs in Wien, Niederösterreich und Nordburgenland (Graz 2004), 264-279, 332f., 415\"</ref>\n\nZrovna 10. dubna padl Gänserndorf a „Strasshof“ nad nádražím do rukou Sovětů a zatlačili německé vojsko na Prottes, Groß-Schweinbarth a Hohenruppersdorf. Dne 11. dubna byli Rusové podporováni leteckými gardisty a tanky před Gaweinstalem a blokují říšskou silnici Vídeň – Brno. Příštího dne byl u Gaweinstalu proveden protiútok bojovým seskupením „Witte“ s částmi tankového pluku 146. a tankoborníky útvaru 87. (25. tankové divize), Rudoarmějci prolomeno místo a uzavřeno i s děly a zatlačeno na Martinsdorf a Hohenruppersdorf. V protitahu Sověti dobyli o půlnoci stejného dne Wolkersdorf, když tam bylo ze strany Němců všechno opuštěno a v průniku na Mistelbach zabráněno. Tak byla místa Hohenruppersdorf, Schrick a Obersulz těžce dobyta. Poněvadž Schrick leží v údolí a pro obranu je nevýhodný, opevnila se 25. tanková divize na Schricker Bergu mezi Schrickem a Gaweinstalem a také přes císařskou silnici.\n\nGaweinstal byl 101. stíhacím oddílem pod velením generálporučíka Walter Assmanna ubráněn, Neubau (Gemeinde Ladendorf) mělo celou linii Wolfpassing – Bogenneusiedl – \"Gaweinstal - Pellendorf – Atzelsdorf – a Höbersbrunn\" ležení u Schrickerského kopce 25. tankovou divizi neuzavřeli. Dne 13. dubna se blížily od Bad Pirawarth těžké mohutné síly Rudé armády na Gaweinstal, kde 14. dubna došlo k protiútoku. Mezi 11:00 a 12:00 hodinou se podařilo ruským vojákům od východu sem přes železniční trať, a Gaweinstal po krátkém boji byl dobyt. Kronikář bojové roty situaci zde zachytil: \"V průběhu dopoledne jde nalevo od nás všechno. Odvoláváme se v poslední chvíli, Rusové jsou ve vesnici. Mnoho štěstí.\" Brání se přes Kellergasse (dnešní Scheicherstraße) do Bogenneusiedl, jakož i „Pellendorf“ a „Atzelsdorf“. Velící důstojník Heinz od 85. pluku podává zprávu: \"Dne 14. dubna byla jednotka rozmístěna u Bad Pirwarth, Kollnbrunn a Gaweinstalu. Odtamtud jsme museli na vyšší západní Gaweinstal a odtud se stáhnout do Atzelsdorfu. Ve vzduchu byl stále ruský pilot, který nás ostřeloval. Při přerušování pohybu z Gaweinstalu bylo výhodné jít vlevo i vpravo po štěrkové vozovce ve skrytu pod stromy. Na nádraží Höbersbrunn-Atzelsdorf opatrně jsme se před Rusem ukryli. Na nádraží jsme se nezdržovali a šli mimo železniční těleso. Podle hodin jsem usuzoval, kde musíme být. Na to jsem řekl: \"Nepřijde dnes již více, zato přijde teď Rus\"\"\n\nPřípad Gaweinstalu měl pro 25. tankovou divizi, která ještě stále držela „Schricker Berg“, nepříjemné pokračování, neboť měla otevřený svůj pravý bok. 101. stíhací divize dostala příkaz k protiútoku, který se vedl 16. dubna s podporou tanků od \"Atzelsdorfu\". Přitom bylo několik domů zničeno. Velitel roty (nadporučík) Steubing zapsal do jeho deníku: \"Nahoře na výšině, mezi velkými stromy, byl vinný sklep\", Steubing je zamyšlen tu na Scheicherstraße do Bogenneusiedlu, kde se dnes nalézá sportovní hřiště. Steubing dále: \"Po příjezdu tanku vyšly všechny ženy ze sklepů a říkaly, že je Rusové budou znásilňovat.\"\n\nPodle očitých svědků při opětovném dobytí Gaweinstalu dne 16. dubna 1945 mnoho sovětských vojáků padlo. Steubingova jednotka mohla proniknout, nikoliv však do celé obce a severozápadní části Gaweinstalu, ne však na delší dobu, když se obrana „Schricker Bergu“ zakrátko zhroutila. Dne 17. dubna byl také vyklizené obce Pellendorf, Atzelsdorfund Höbersbrunn. Odpoután od nepřítele z Höbersbrunnu mohl velitel Heinz pozorovat Rusy, jak šel z Gaweinstalu přímo do Höbersbrunnu: \"Dne 17. dubna se přibližují také již první Sověti. Z Gaweinstalu přicházející Rusové, odbočili u nádraží napravo a šli do Höbersbrunnu. Před osadou odbočili vlevo, zdolali malé převýšení (v Greuten) a táhli potom 200 až 300 metrů před námi přes kotlinu severozápadním směrem, kde dosáhli železniční trať. Silný „Ivan“ vedl zhruba 1100 mužů (…) a oni vezli mimo pěchotních zbraní značné množství střeliva. V pozdějším odpoledni objevil další lidové milice – požívali zřejmě také hojně víno, pak se motali, jak byli totálně opilí. Přinášeli kulomety a děla do postavení, která na nás namířili. Ještě jsme seděli v úkrytu a tísnili se k sobě, pokud oni uspořádávali zbraně a usazovali je. Přece velitel zakázal, abychom vyšli ven, když pozice ještě držíme. Nyní jsme museli v ohni kulek bez krytí se vším nářadím nahoru. Dým z prachu detonace granátu mi dělal potíže, že jsme skoro nemohl dýchat. Jeden z nás dostal trhavou střelu do paže a druhý pro zásah šíje musel být odnesen.\nTěmito událostmi došlo na frontě ke zvratu, byl dobyt Gaweinstal a okolní místa, den nato 18. dubna okresní město Mistelbach a 20. dubna Poysdorf. Tím byl skoro celý region obsazen Rudou armádou. Teprve po bezpodmínečné kapitulaci německé branné moci 7. května 1945 uvolnilo se odvetné opatření Rudé armády.\n\nPoválečná doba byla pro Gaweinstal hospodářským rozmachem, především ovlivněná čilým stavebním ruchem, který je v současném vzhledu krajinářsky zajímavé území (jako již uvedené „Ganslwiesn\"), tak i umělecky cenné stavby, jak asi v době baroka zářily. V místě takových budov byl mezi lety 1958 a 1960 postaven obecní úřad, který v roce 2008 se přestěhoval do opravené budovy dřívější obecné školy. Rovněž v roce 1960 bylo postaveno obilní silo zemědělské skladovací společnosti pro Gaweinstal. Roku 1966 byla brněnská silnice přestavěna a napřímena, přičemž několik domů muselo být zbouráno. V roce 1969 byla postavena nová budova hlavní školy.\n\nVelká obec Gaweinstal vznikla v roce 1972 sloučením katastrálních území Atzelsdorf, Gaweinstal, Höbersbrunn, Martinsdorf, Pellendorf a Schrick.\n\nOd roku 1996 se čerpají prostředky a investuje se do bytové výstavby. Již v roce 1882 byl založen spolek Dobrovolných hasičů Gaweinstal a v roce 1997 dostal nový Hasičský dům. Dne 2. dubna 2006 otevřel zemský hejtman Erwin Pröll novou obecnou školu. Z jeho podnětu byla také obci předána listina, která propůjčuje užívání obecního znaku. Gaweinstalský obecní znak: na zlatém poli je položen zelený trojlist, a v něm červeno-bílo-červený štít. Ze štítu vyplynuly barvy praporu městyse, kterými je žluto-zelená. Zapůjčení znaku bylo provedeno po uznání historického významu městyse a ocenění za stálé zdokonalování obecních zařízení v posledních desetiletích.\n\nMasivní vzestup kvality života se očekává v městysu od nové výstavby \"Severní dálnice\", jako náhrada za brněnskou silnici, po které v roce 2006 projelo 40 tisíc vozidel tranzitní dopravy v průměru za den, a tu nahradí nová dálnice. Provoz na dálnici A5 mezi Schrick a Eibesbrunn se napojí na Vídeňský rychlostní okruh S1 od 31. ledna 2010. Poté bude v Gaweinstal prováděna demontáž brněnské silnice, přičemž se plánují nové cyklistické stezky, zeleň, hostinské zahrádky a parkovací místa.\n\nPřesné datum založení fary nebylo dosud zjištěno. Zpočátku patřilo místo po jeho založení kolem roku 1050 k obvodu mateřské fary Großrußbach, to mohlo být z počátku jen způsob starosti o místo, první vlastní kostel během doby následoval. Tento vlastní kostel byl z obvodu vyčleněn a osamostatněn. První dokumentovaná zmínka byla z 6. června 1280, když král Rudolf I. Habsburský předal Skotskému klášteru patronátní práva nad zemskou knížecí farností \"Gaunenstorf\".\n\nFarní kostel zasvěcený svatému Georgu byl v roce 1278 písemně zmíněn. První kostel stál pravděpodobně na témže místě, na kterém dnes stojí \"Bílý kříž\", skupina ukřižování, založil ji poštmistr Lettner 1718 a v témže roce kamenický mistr Oxner ji postavil.\n\nRoku 1541 zvolený opat Skotského kláštera Wolfgang Traunsteiner navštívil v roce 1544 farní úřad a snažil se o obnovu katolické církve. Při prohlídce opat Wolfgang shledal kostel již značně chatrný. Ve stejné době nacházela se na místě dnešního farního kostela \"násypka\" a hřbitov, obklopený zdí, že jako útulek mohl být obhajován. Vstup k tomuto opevněnému místu byl kromě toho spojen s věží a obklopen hradebním příkopem. Násypka byla ke kostelu přestavěna, kterou nazývali \"naší milované paní z hor\". Starý kostel pustl stále víc, až konečně v první polovině 17. století byl zbouraný nebo 1645 díky švédskému vojsku byl zcela zničený.\n\nNový farní kostel byl 1645 také zničený, ale kolem 1650 byl obnovený. Stavební stav se zhoršil v následujících desetiletích natolik, že 1688 nebezpečí zřícení přestál. Stavba byla 1692 až na chór nově postavena. Roku 1702 byl dnešní chór přistavěn, přitom hřbitovní zdi se rozebrali na materiál pro přístavbu. Také věž byla nově postavena a hradební příkop zasypán. Dne 22. srpna 1704 kostel vyhořel zase až do základů a byl nakonec postavený do dnešní podoby. Jde tu přitom o stavbu vrcholného baroka, kostel halový, podélný s valenou klenbou; dvě kněžiště s rovným chórem s výstřední připojenou křížovou ostrohrannou klenbou.\n\nNaproti farního kostela je budova vysoce barokní fary, její stavba je asi z poloviny 18. století. Dvoupodlažní budova se čtyřmi křídly. působí dojmem místností s významnými štukovými povrchy. Prelátova síň je obložená a vyzdobená barokní olejomalbou, která jako čtyři světadíly vyznačuje kardinální ctnosti: víru, lásku spravedlnost a sílu.\nPodle výsledku sčítání lidu 2001 bylo v obci 3.485 obyvatel, 1991 měl městys 3.024, 1981 2.781 a v roce 1971 2.736 obyvatel. Další počty obyvatel v historii: 1951 1.117, 1900 1.380, 1869 1.245 (nyní \"Aigen\", \"Wieden\" und \"Markt-Gaunersdorf\" dohromady), v roce 1849 měl \"Markt-Gaunersdorf\" 676, \"Aigen-Gaunersdorf\" 323 a \"Wieden-Gaunersdorf\" 168 obyvatel.\n\nStarostou je Richard Schober, vedoucí kanceláře Gerald Schalkhammer.\n\nV obci je v obecní radě 23 křesel podle výsledku voleb z 6. března 2005 s následujícími mandáty: (ÖVP) 13 a (SPÖ) 10.\n\nPopis: \"Ve zlatém poli zelený trojlístek, uvnitř štítek s červeno-bílo-červeným břevnem.\" \n\nPodle protokolu obecní rady a internetové stránky o tom svědčí aktuální propůjčení v roce 2006.\n\nNezemědělských pracovních míst v roce 2001 bylo 111, zemědělsko a lesnických pracovišť v roce 1999 bylo 137. Počet výdělečně činných osob v bydlišti podle sčítání lidu 2001 bylo 1.605, což představuje 47,25 % obyvatel.\n\n\n\n"}
{"id": "515869", "url": "https://cs.wikipedia.org/wiki?curid=515869", "title": "Joe Klamar", "text": "Joe Klamar\n\nJoe Klamar (* 1965, Jasná, Slovensko, původním křestním jménem Jozef Klamár) je současný fotograf slovenského původu. Je šéffotografem francouzské agentury Agence France-Presse pro oblast střední Evropy. V roce 2009 vyhrál hlavní cenu soutěže Czech Press Photo za snímek Barack Obama v Praze.\n\nJoe Klamar vyrůstal v nízkotatranském sportovním letovisku Jasná na turistické chatě Zahrádky. V mládí se vedle fotografování zabýval také závodním lyžováním. Okolo 18 roku se přestěhoval do Bratislavy, kde mj. dělal asistenta v televizi. V roce 1987 během zájezdu do Jugoslávie emigroval přes Rakousko do Kanady. Prvních několik let, které prožil v Torontu a v městě Medicine Hat v Albertě, vykonával manuální zaměstnání – pracoval v automyčce, rozvážel pizzu a natíral trubky v rafinerii.\nNa začátku 90. let 20. století se rozhodl studovat fotografii a výtvarné umění na Medicine Hat College. Ještě během studií začal spolupracovat s místním deníkem Medicine Hat News a s agenturou Canadian Press. Později pracoval pro Winnipeg Sun, slovenskou tiskovou agenturu a pro Reuters. V roce 1998 se rozhodl pro návrat na Slovensko.\n\nV současnosti je středoevropským šéffotografem Agence France-Presse, pro kterou zaznamenává dění v celém světě. V soutěži Czech Press Photo každoročně získává několik ocenění, v roce 2009 získal hlavní cenu za snímek Baracka Obamy v Praze.\n\n"}
{"id": "515873", "url": "https://cs.wikipedia.org/wiki?curid=515873", "title": "Anykšta", "text": "Anykšta\n\nAnykšta je řeka v severovýchodní části Litvy, v Utenském kraji, v okrese Anykščiai. Vytéká z jezera Rubikių ežeras a vlévá se do řeky Šventoji ve městě Anykščiai jako její levý přítok 87,7 km od jejího ústí do řeky Neris. Je to nejčistší řeka v Litvě s neobyčejně bohatou faunou.\n"}
{"id": "515876", "url": "https://cs.wikipedia.org/wiki?curid=515876", "title": "Civ'on", "text": "Civ'on\n\nCiv'on ( צִבְעוֹן, Tziv'on, v oficiálním seznamu sídel Ziv'on) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 765 metrů na severním okraji Horní Galileji, na náhorní plošině 2 kilometry od hranice s Libanonem. Jižně od vesnice doznívají okraje zalesněného masivu Har Meron. V jeho předpolí pak stojí ještě návrší Har Sifsof (815 m n. m.). Vlastní vesnice Civ'on stojí na bezlesém návrší ohraničeném dvěma paralelně probíhajícími údolími. Na západní straně je to Nachal Civ'on, na straně východní Nachal Dišon. Obě se stékají severně od vesnice v lesním komplexu les Bar'am.\n\nKibuc je situován cca 22 kilometrů severozápadně od břehů Galilejského jezera, cca 10 kilometrů severozápadně od města Safed, cca 122 kilometrů severovýchodně od centra Tel Avivu a cca 47 kilometrů severovýchodně od centra Haify. Leží v hustě zalesněné a relativně řídce osídlené krajině. Civ'on obývají Židé, přičemž osídlení v tomto regionu je etnicky smíšené. Židovské obce převládají podél libanonských hranic. Cca 6 kilometrů severovýchodním směrem leží vesnice Richanija, kterou obývají izraelští Čerkesové. Dále k jihu a západu začíná hornatý region centrální Galileji, ve kterém mají demografickou převahu izraelští Arabové a Drúzové.\n\nCiv'on je na dopravní síť napojen pomocí dálnice číslo 89, ze které tu k severovýchodu odbočuje lokální silnice číslo 899, jež sleduje izraelsko-libanonskou hranici.\n\nCiv'on byl založen v roce 1980. Podle jiného pramene v roce 1979. Původně šlo o polovojenské sídlo typu Nachal. Roku 1986 bylo převedeno na ryze civilní obec. Roku 1998 se Civ'on zapojil do Oblastní rady Horní Galilea. Jistou dobu vesnici obývala skupina mládeže ze sousedního kibucu Sasa. Od roku 2002 se vedení Oblastní rady Horní Galilea snažit obec posílit o stabilní osadnické jádro.\n\nV kibucu fungují zařízení předškolní péče. Základní škola je v kibucu Jiron a střední školství v kibucu Sasa. Je zde lékařská a zubní ordinace, veřejná knihovna a sportovní areály. Kibuc klade důraz na ekologický životní styl a vzdělání.\n\nObyvatelstvo kibucu Civ'on je sekulární. Podle údajů z roku 2014 tvořili naprostou většinu obyvatel v kibucu Civ'on Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 112 lidí. Během roku 2014 populace stoupla o 15,5 %.\n\n\n"}
{"id": "515883", "url": "https://cs.wikipedia.org/wiki?curid=515883", "title": "Miguel Gómez Damas", "text": "Miguel Gómez Damas\n\nMiguel Gómez Damas (5. červen 1785, Torredonjimeno u Jaénu – 11. červen 1864, Bordeaux, Francie) byl španělský generál a jeden z vůdců první karlistické války.\n\nZa royalistického povstání ve Španělsku (1821-1823) sloužil pod Tomásem de Zumalacárregui, pozdějším legendárním karlistickým generálem. V roce 1834 velel oddílu vojáků, který eskortoval Dona Carlose při vstupu na španělskou půdu. Ten ho poté povýšil na polního maršála. Vedl na 3 000 mužů do Galicie a Asturie, kde dobyl León, Oviedo a Santiago de Compostela, avšak hlavní cíl výpravy – strhnout místní obyvatelstvo ke vzpouře proti infantě Izabele – se nezdařil. Proto musel změnit plány a zamířit na jih do Andalusie a Extremadury, kde obsadil města Córdobu a Cáceres. Jenže ani zde nebyl vítán s nadšením a plánovaný výbuch povstání se opět nekonal. V prosince 1836 se proto, nyní již jako legenda karlistů, vrátil zpět do Navarry. Po porážce povstání v roce 1839 odešel do francouzského exilu. Do Španělska se znovu vrátil při krátkém karlistickém povstání, avšak po jeho porážce zase odešel do Francie, kde také dožil svoje poslední léta.\n"}
{"id": "515886", "url": "https://cs.wikipedia.org/wiki?curid=515886", "title": "Sasa (Izrael)", "text": "Sasa (Izrael)\n\nSasa ( סָאסָא, Sasa) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 856 metrů na severním okraji Horní Galileji, nedaleko severního okraje masivu Meron, jen 3 kilometry od hranice s Libanonem. Severozápadně od vesnice stojí hora Har Sasa (nadmořská výška 854 metrů), východně od ní se nachází menší sníženina s turisticky využívanou jeskyní \"Ma'arat Pa'ar\" (מערת פער, arabsky \"Šejch Vahib\") a prameništi vádí Nachal Co'ar. Tuto sníženinu na západě ohraničuje hora Har Adir (1006 m n. m.). Jižně od vesnice se nachází vrch Har Civ'on (916 m n. m.), z jehož úbočí stéká k severovýchodu vádí Nachal Civ'on s hluboko zaříznutým údolím. Severně od kibucu se ještě zvedá bezejmenný kopec (kóta 838).\n\nKibuc je situován cca 22 kilometrů severozápadně od břehů Galilejského jezera, cca 12 kilometrů severozápadně od města Safed, cca 120 kilometrů severovýchodně od centra Tel Avivu a cca 45 kilometrů severovýchodně od centra Haify. Leží v intenzivně zalesněném pásu s relativně řídkým osídlením. Sasu obývají Židé, přičemž osídlení v tomto regionu je etnicky smíšené. Židovská sídla převládají v pásu podél hranic s Libanonem, na jižní a západní straně začíná hornatý region centrální Galileji, ve kterém mají demografickou převahu izraelští Arabové a Drúzové.\n\nSasa je na dopravní síť napojena pomocí dálnice číslo 89, ze níž tu odbočuje lokální silnice číslo 899, která sleduje izraelsko-libanonskou hranici.\n\nSasa byla založena v roce 1949. Vznikla na místě, kde se do roku 1948 rozkládala arabská vesnice Sa'sa'. Ta měla roku 1931 840 obyvatel a 154 domů. V roce 1948 zde žilo 1311 lidí ve 230 domech. Stály v ní dvě základní školy, mešita a muslimská svatyně Makam al-Šejch Waheib.\n\nVesnice byla v říjnu 1948, během Operace Hiram v rámci války za nezávislost dobyta izraelskými jednotkami. Už předtím, v únoru 1948, zde podle palestinských zdrojů došlo k masakru, při kterém bylo jednotkami Palmach zabito 15 místních obyvatel. Útok Palmachu byl součástí Operace 35, při které byly kromě vpádu do této arabské vesnice vyhozeny do povětří mosty na severní hranici britské Palestiny. Operace byla nazvána po jednotce Hagany, která byla krátce předtím zmasakrována při neúspěšném pokusu o průnik do obklíčeného bloku židovských osad Guš Ecion jižně od Jeruzalému. Obyvatelstvo Sa'sa' pak bylo vysídleno. Část z nich odešla do uprchlických táborů v Libanonu, část žije dodnes v nedalekém arabském městě Džiš. Zástavba vysídlené arabské vesnice pak byla zbořena, kromě několika domů, do kterých se nastěhovali noví židovští obyvatelé této lokality.\n\nZakladateli nynějšího kibucu Sasa byla skupina mladých levicově orientovaných sionistů z USA, z organizace ha-Šomer ha-Cair. K slavnostnímu založení kibucu došlo 13. ledna 1949. Až do konce 60. let 20. století zůstávala populace kibucu nízká, protože komunita čelila ekonomickým potížím.\n\nV kibucu funguje základní škola Nof Harim (נוף הרים ), která slouží i obyvatelům okolních vesnic, stejně jako místní střední škola Pinat Anna Frank (פינת אנה פרנק). Místní ekonomika je založena na zemědělství, průmyslu (automobilový průmysl - firma Plasan) a turistice (turistické ubytování).\n\nV kibucu je lékařská a zubní ordinace, obchod, poštovní úřad, veřejná knihovna a sportovní areály.\n\nObyvatelstvo kibucu Sasa je sekulární. Podle údajů z roku 2014 tvořili naprostou většinu obyvatel v kibucu Sasa Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 397 lidí. Během roku 2014 populace stoupla o 0,0 %.\n\n\n"}
{"id": "515890", "url": "https://cs.wikipedia.org/wiki?curid=515890", "title": "Kobra červená", "text": "Kobra červená\n\nKobra červená (\"Naja pallida\") je druh plivající kobry z čeledi korálovcovitých vyskytující se původně v Africe. Tento plaz dorůstá velikosti do 150 cm. Umí vyplivnout jed až na vzdálenost 4 metrů.\n\nTento druh byl dříve považován za poddruh kobry mosambické \"(Naja mossambica)\" zvaný \"Naja mossambica pallida\", nyní je však zařazen jako samostatný druh. Jedná se o jeden ze sedmi druhů plivajících kober v Africe. Tyto kobry svůj jed neplivou, ale vystřikují do vzdálenosti až 4 m, přičemž míří svým obětem do očí, čímž jim způsobují intenzivní bolest, dočasné oslepnutí, či dokonce trvalou slepotu.\n\nKobra červená patří se svou délkou maximálně 150 cm k menším kobrám. Barva tohoto druhu kolísá od sytě červené přes temně oranžovou, světle červenou a růžovou až ke světle hnědé. Severoafričtí příslušníci tohoto druhu mívají obvykle matnější odstíny než ostatní. Na spodní straně krku má černý pruh. Ve srovnání s kobrou indickou a kobrou kapskou má užší krk. Má také malou, kulatou hlavu s poměrně velkýma očima.\n\nJed kobry červené je jako u většiny kober směsí synaptických neurotoxinů, které působí na nervy a ovlivňují svaly. Přestože uštknutí obvykle nebývá příčinou smrti člověka, je okamžité lékařské ošetření nezbytné.\n\nKobra červená se vyskytuje na území Egypta, Súdánu, Eritrey, Etiopie, Somálska, Keni, Tanzanie, Čadu a Nigeru. Dává přednost suchým savanám a polopouštním oblastem. Často se vyskytuje v oblastech pouštních oáz, kde loví.\n\nŽiví se převážně menšími živočichy, jako jsou ještěrky, menší hadi, ptáci či malí savci, nepohrdne však ani vejci.\n\nKobra červená je vejcorodá, samička klade mezi 5–15 vajíčky.\n\n"}
{"id": "515892", "url": "https://cs.wikipedia.org/wiki?curid=515892", "title": "Misgav Am", "text": "Misgav Am\n\nMisgav Am ( מִשְׂגַּב עָם, doslova „\"Pevnost národa\"“, Misgav Am) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží přímo na hranici s Libanonem na náhorní planině v horách Naftali, v nadmořské výšce 830 metrů v nejsevernějším výběžku Horní Galileji přímo na hranici s Libanonem. Jižně od vesnice leží na mezinárodní hranici hora Har Zakif. Východním směrem terén prudce klesá do Chulského údolí, kam odtud klesají některé sezónní vodní toky, například vádí Nachal ha-Šomer nebo Nachal Misgav.\n\nKibuc je situován cca 40 kilometrů severně od břehů Galilejského jezera, cca 5 kilometrů severozápadně od města Kirjat Šmona, cca 148 kilometrů severovýchodně od centra Tel Avivu a cca 72 kilometrů severovýchodně od centra Haify. Misgav Am obývají Židé, přičemž osídlení v tomto regionu je ryze židovské.\n\nMisgav Am je na dopravní síť napojen pomocí lokální silnice číslo 886, která sleduje izraelsko-libanonskou hranici.\n\nMisgav Am byl založen v roce 1945. Jeho zakladateli byli bojovníci z elitních židovských jednotek Palmach. Ti sem přišli ze starších kibuců Dafna a Tel Josef.\n\nRoku 1949 měl kibuc jen 52 obyvatel a rozkládal se na ploše 1350 dunamů (1,35 kilometru čtverečního). Zpočátku osada čelila těžkým klimatickým podmínkám, nedostatku vody a izolaci. V roce 1953 byla populace kibucu posílena o příchod nové skupiny tvořené židovskými přistěhovalci. Teprve v té době se začal vesnice ekonomicky a sociálně stabilizovat.\n\nV dubnu 1980 do kibucu pronikli arabští teroristé, zabili tři lidi a šestnáct jich zranili. Zajali zdejší děti jako rukojmí. Útočníci byli zabiti při zásahu izraelské armády. Vedení kibucu pak zrušilo praxi hromadného nocování dětí mimo rodiny. Izraelská armáda pak jako odvetu podnikla útok na území Libanonu, kde setrvala po 5 dnů.\n\nRoku 1997 prošel kibuc privatizací, po které jsou jeho členové odměňováni individuálně, podle odvedené práce. V roce 2000 se kibuc po stažení izraelské armády z Libanonu ocitl na hranici s libanonským územím ovládaným nepřátelským hnutím Hizballáh.\n\nV kibucu funguje zařízení předškolní péče o děti. Základní škola je v Kfar Gil'adi, střední v kibucu Dafna. Je tu zdravotní ordinace, plavecký bazén a sportovní areály.\n\nObyvatelstvo kibucu Misgav Am je sekulární. Podle údajů z roku 2014 tvořili naprostou většinu obyvatel v kibucu Misgav Am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 296 lidí. Během roku 2014 populace stoupla o 7,6 %.\n\n\n"}
{"id": "515900", "url": "https://cs.wikipedia.org/wiki?curid=515900", "title": "Kadarim", "text": "Kadarim\n\nKadarim ( קַדָּרִים, Kadarim, v oficiálním seznamu sídel Qaddarim) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží v nadmořské výšce 98 metrů na východních svazích hor Horní Galileji, cca 7 kilometrů severozápadně od břehů Galilejského jezera. Severně od vesnice probíhá vádí Nachal Livnim, které východně od obce ústí zprava do vádí Nachal Amud (zároveň s nedalekým vádím Nachal Akbara).\n\nVesnice se nachází cca 7 kilometrů jižně od města Safed, cca 112 kilometrů severovýchodně od centra Tel Avivu a cca 45 kilometrů severovýchodně od centra Haify. Kadarim obývají Židé, přičemž osídlení v tomto regionu je etnicky smíšené. Židovské obce převládají východním směrem, při toku řeky Jordán, směrem k západu začíná hornatý region centrální Galileji, ve kterém mají demografickou převahu izraelští Arabové a Drúzové.\n\nKadarim je na dopravní síť napojen pomocí dálnice číslo 65, která se tu kříží s dálnicí číslo 85\n\nKadarim byl založen v roce 1980. Zpočátku šlo o polovojenskou osadu typu Nachal. Část zakladatelů také přišla z z kibucu Ami'ad. Roku 1983 přišla další skupina osadníků z řad mládežnického levicového hnutí ha-Bonim Dror z Austrálie. Mezi jednotlivými skupinami obyvatel ale došlo k rozepřím, které na několik let zbrzdily rozvoj vesnice. Původně se kibuc nacházel o cca 3 kilometry severněji, ale blízkost kamenolomu a spory s firmou provozující tento kamenolom přinutila osadníky přesunout vesnici do nynější polohy.\n\nV 90. letech 20. století prošel kibuc privatizací, po které jsou jeho členové odměňováni individuálně, v závislosti na vykonané práci. Vesnice se orientuje na zemědělství a turistický ruch. V kibucu fungují zařízení předškolní péče. Základní škola je v mošavu Elifelet a střední školství v kibucu Amir.\n\nObyvatelstvo kibucu Kadarim je sekulární. Podle údajů z roku 2014 tvořili naprostou většinu obyvatel v kibucu Kadarim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 185 lidí. Během roku 2014 populace klesla o 0,5 %.\n\n\n"}
{"id": "515903", "url": "https://cs.wikipedia.org/wiki?curid=515903", "title": "Kobra černokrká", "text": "Kobra černokrká\n\nKobra černokrká (\"Naja nigricollis\") je druh plivající kobry z čeledi korálovcovitých vyskytující se v subsaharské Africe. Tento plaz dorůstá velikosti do 120–220  cm. Jedná se o jeden ze sedmi druhů plivajících kober v Africe. Tyto kobry jsou schopné plivat (přesněji vystřikovat) svůj jed na vzdálenost až 4 m, přičemž míří svým obětem do očí, čímž jim způsobují intenzivní bolest, dočasné oslepnutí, či dokonce trvalou slepotu.\n\nKobra černokrká patří se svou délkou 120–220 cm k středně velkým kobrám. Někteří jedinci však mohou dorůst až 280 cm. Má výraznou hlavu, jejíž tvar je dán zejména díky dvěma velkým jedovým žlázám, jež jsou umístěny po obou stranách. Tento druh je převážně šedý, s černou hlavou a krkem. Může však být i černý s červenými skvrnami na krku.\n\nJed kobry černokrké je charakteristický pro africké plivající kobry. Tak jako u většiny kober je tvořen směsí synaptických neurotoxinů, které působí na nervy a ovlivňují svaly. Její kousnutí bývá smrtelné. Díky ochrnutí bránice, jež způsobuje, mívá za následek zadušení. Tento druh má sice menší tendenci uštknout než ostatní kobry, je to však velice agresivní plivač.\n\nKobra černokrká se vyskytuje v Angole, Kapverdách, Beninu, Burkině Faso, Čadu, Etiopii, Gabunu, Gambii, Ghaně, Guineji Bissau, Guineji, Jihoafrické republice, Kamerunu, Keni, Kongu, Libérii, Mali, Mauritánii, Namibii, Nigeru, Nigérii, na Pobřeží slonoviny, v Senegalu, Sieře Leone, Somálsku, Středoafrické republice, Súdánu, Tanzanii, Togu, Ugandě, Zambii a Zairu.\n\nŽiví se převážně menšími hlodavci, jako jsou krysy a myši, nepohrdne však ani ještěrkou či menším hadem. Často se sama stává kořistí dravců, především hadilova písaře či mangusty žíhané.\n\nKobra černokrká je jako její příbuzní vejcorodá, samička klade mezi 5–15 vajíčky.\n\n"}
{"id": "515905", "url": "https://cs.wikipedia.org/wiki?curid=515905", "title": "Zersenay Tadese", "text": "Zersenay Tadese\n\nZersenay Tadese (* 8. února 1982, Mendefera) je eritrejský atlet, běžec, jehož specializací jsou dlouhé tratě a silniční závody.\n\nNa letních olympijských hrách v Athénách 2004 vybojoval bronzovou medaili v závodě na 10 000 metrů. Na poloviční trati doběhl ve finále sedmý v čase 13:24,31. O rok později skončil šestý (10 000 m) na mistrovství světa v Helsinkách. Na následujícím světovém šampionátu v Ósace 2007 doběhl v čase 27:21,37 těsně pod stupni vítězů, čtvrtý. V roce 2008 reprezentoval na olympiádě v Pekingu, kde se umístil na desetikilometrové trati na pátém místě. O rok později získal stříbrnou medaili (10 000 m) na mistrovství světa v Berlíně, když ve finále nestačil jen na Etiopana Kenenisu Bekeleho.\n\nČtyřikrát v řadě se stal mistrem světa v půlmaratonu. Prozatím poslední titul získal v Birminghamu v roce 2009. Na této trati také 21. 3. 2010 překonal v Lisabonu světový rekord časem 58:23 minuty. Ten vydržel až do října 2018, kdy ho překonal o pět vteřin Keňan Abraham Kiptum.\n\n"}
{"id": "515908", "url": "https://cs.wikipedia.org/wiki?curid=515908", "title": "Seznam hlav haitského státu", "text": "Seznam hlav haitského státu\n\nTento seznam hlav haitského státu zahrnuje všechny jeho nejvyšší (ústavní) představitele od počátku Haitské revoluce v roce 1791, která vedla k zániku francouzské kolonie Saint-Domingue. \nOficiální nezávislost ostrov získal 1. ledna 1804. V letech 1806–1820 bylo Haiti rozděleno na severní a jižní část. V letech 1915 – 1934 bylo Haiti okupováno Spojenými státy. \n\n"}
{"id": "515915", "url": "https://cs.wikipedia.org/wiki?curid=515915", "title": "Lány (Svitavy)", "text": "Lány (Svitavy)\n\nLány je část města Svitavy, tvořící jeho jižní a západní část. Na jihu sousedí s obcí Hradec nad Svitavou. Původně se jednalo o samostatný městys Čtyřicet Lánů (německy Vierzighuben) (v roce 1930 měla obec 2728 obyvatel, z toho bylo 2539 německých občanů), který byl roku 1960 společně s tehdejším Moravským Lačnovem přičleněn k městu Svitavy jako jedna z místních částí. Katastrální území nese název Čtyřicet Lánů.\n\nNázev vznikl podle zemědělského charakteru obce a množství polí a lánů. Z vypěstovaných plodin bylo na trzích zásobováno přilehlé město Svitavy. Dnes se jedná o bramborářskou oblast.\n\nDo roku 1945 byl městys Čtyřicet Lánů osídlen německy mluvícím obyvatelstvem, stejně jako většina obcí německého jazykového ostrova Schönhengstgau (Hřebečsko). Původní obyvatelstvo, nacházející se v regionu již od 13. století, kdy byli osadníci pozváni z Německa tehdejším německým a moravským biskupem Brunem ze Schauenburku kolonizovat zdejší kraj, bylo v roce 1946 násilně přesídleno do Německa, převážně do pohraničních oblastí s Francií.\n\nKostel sv. Josefa, lidově Červený kostel, spolu s přilehlým redemptoristickým klášterem byl založen v roce 1894. Základní kámen byl položen za přítomnosti generálního vikáře Johannese Weinlicha 23. září 1894. K slavnostnímu vysvěcení koleje redemptoristů došlo 7. září 1896 za přítomnosti olomouckého arcibiskupa dr. Theodora Kohna.Pseudorománská stavba s dvěma dominantními věžemi byla vystavěna podle plánů Josefa Schmalzhoffera z Vídně. Stavbou byl pověřen Václav Ryšavý. Vnitřní malba byla dokončena až v roce 1910 kostelním malířem Erwinem Bubenikem z Lince. Dekoraci interiéru zajišťoval Max Schmalzl. Ferdinand Stufflesser ze Svatého Ulrychu v Tyrolích je autorem hlavního oltáře a čtyři postranních, dále bohatě vyzdobil kazatelnu. J. E. Tomala z Brna zřídil oltářní stůl z mramoru. Zdi hlavní lodi chrámu jsou dekorovány sochou Svatého Josefa a apoštolů svatého Ondřeje a svatého Jakuba. Na věžích kostela se do 1. světové války nacházely největší zvony v obci. V 50. letech byl klášter státními složkami uzavřen a jeho budova přiřazena ke svitavské nemocnici. Kostel je v současné době postupně rekonstruován, částečně z prostředků vybraných ve veřejné sbírce.\n\nV jižní části vesnice ve Svitavské ulici se nachází kaple zasvěcená svaté Anně, vysvěcena 18. května 1891. Dnes veřejnosti nepřístupna.\n\nNa jižním konci při hranici katastrů Lánů a Hradce nad Svitavou stojí kaple Panny Marie. Kaple se využívá pouze část roku, a to v pondělí večer na mši svatou.\n\nNa severní hranici katastru vesnice (ulice Brněnská) se nad řekou Svitavou v zahradě nachází pískovcová socha Svatého Jana Nepomuckého, vzhlížejícího k nebi se vztyčeným prstem a opřeného o svazek knih.\n\nV Brněnské ulici se nalézal pomník německého básníka Johanna Wolfganga von Goethe, postavený v roce 1932 u příležitosti 100. výročí úmrtí umělce a vědce. Byl jedním ze čtyř posledních památníků tomuto muži na území České republiky, který nebyl po roce 1945 postižen likvidací kulturních památek na území Sudet. Při stavebních úpravách v roce 2014 městských úřadem odvezen, téhož roku odcizen.\n\nNa levé straně řeky Svitavy se nachází budova bývalého vrchnostenského úřadu, tzv. zámeček. Dnes se v něm nachází mateřská škola.\n\nVe vesnici se nalézá několik křížů různého stáří.\n\nVesnicí protéká řeka Svitava pramenící v lesích v okolí Moravského Lačnova a Javorníku. Do řeky se zleva vlévá bezvýznamný tok a zprava Lánský potok, vycházející z Lánského rybníka.\n\nDrobný tok, pramenící v západní části, protéká vodárenským lesem a jako pravostranný přítok se vlévá do řeky Svitavy\n\nNa Studeném potoce, pramenícím severně od obce Vendolí se nalézá chovný rybník zvaný Lánský. V rákosinách žije vodní ptactvo a okolí je cílem vycházek místních obyvatel. V zimě je upravován na lední plochu pro zimní sporty.\n\nNa západní straně katastru se nalézá zalesněná plocha, místními zvaná bažantnice nebo vodárenský les. Oblast byla na začátku 20. století nezalesněná, poté zde byly vyhloubeny studny k jímání pitné vody pro občany přilehlé vsi. Plocha postupně zarostla a ještě v nedávné minulosti sloužila jako z městských vodáren. Nyní se zde nachází místo pro oddech občanů a výuku místních žáků v přírodním prostředí.\n\nV současnosti jsou bývalé zemědělské plochy využity ke stavebním účelům a vzniklo zde několik velkých sídlišť pro zajištění bydlení občanů města Svitavy. Na levé straně řeky Svitavy se nachází zděné družstevní domy a na pravé straně vzniklo v 80. letech 20. století panelové sídliště Lány I,II. Dále byla plánována i výstavba dílu Lány III jižně od dnešní ulice Felberova, ale tyto stavby již nebyly po roce 1989 realizovány. Namísto toho vznikl západně od panelového sídliště Lány I, nový prostor k individuální výstavbě, který je nazýván sídliště Vějíř, ulice jsou pojmenovány po známých básnících a hercích, například ulice Vladimíra Holana nebo Jiřího Voskovce.\n\nVětšina původních domů se v současnosti nalézá v podél řeky Svitavy a podél silnice protínající městys.\n\nV části západně od řeky Svitavy se nalézají tyto polní tratě a čtvrtě:\n\nZastavěná oblast\n\nVýchodně od řeky Svitavy se nalézají tyto polní tratě a názvy\n\nVesnice je velice dopravně zatížená, protože jí probíhá hlavní silniční tah E461 Mikulov-Dolní Lipka.\n\nNa hlavním zrekonstruovaném železničním koridoru Vídeň – Berlín nachází zastávka Svitavy-Lány, která slouží i obyvatelům severní části Hradce nad Svitavou. Zastávka sloužila cestujícím až do prosince 2011, kdy ji postihlo zavedení integrovaného dopravního systému kraje. V roce 2014 opět funguje zastávka na znamení.\n\n"}
{"id": "515918", "url": "https://cs.wikipedia.org/wiki?curid=515918", "title": "Biggles vzdoruje hákovému kříži", "text": "Biggles vzdoruje hákovému kříži\n\nBiggles vzdoruje hákovému kříži (v originále \"Biggles Defies the Swastika\"), je dobrodružná kniha spisovatele W. E. Johnse, jež byla poprvé vydána roku 1941. \"Biggles vzdoruje hákovému kříži\" je v pořadí 28. knihou ze série o dobrodruhovi a válečném pilotovi během 1. světové a 2. světové války jménem James Bigglesworth, zkráceně Biggles.\n\nKniha vypráví příběh z období druhé světové války, kdy je takřka přes noc nacisty obsazeno Norsko. Biggles je zde zrovna inkognito na misi, kdy má vytipovat vhodná letiště, která by britské letectvo urychleně použilo k pomoci Norsku v případě německé invaze.\n\nNoční invaze Bigglese naprosto překvapí, a ten tak zůstává v Norsku uvězněn. Jedinou jeho možností je dostat se z Norska pod svou falešnou identitou, kterou získal pro svoji misi. Rychle však zjišťuje, že to nebude lehké, protože Němci postupují rychle, a kromě hlavního města, Osla, obsazují také strategická města a letiště.\n\nJeho velkým štěstím je, že byl dobře připraven, a naučil se norsky. Představuje se proto jako Nor, který žil dlouho v zahraničí. Tuto historku mu uvěří jak norští kolaboranti, tak mnoho nacistů. Jedním z nich také německý velitel letiště v Boda, von Leffers, který přislíbí Bigglesovi (v té době Hendrikovi, což je falešné jméno které používá) vlastní letadlo a hodnost v Luftwaffe. Dalším ošáleným Němcem je místní velitel gestapa, von Hymann, který dokonce uvěří Bigglesovi natolik, že mu dá průkaz gestapa a pověří ho úkolem hledat v Norsku sebe sama. Biggles byl totiž v Oslu spatřen jedním ze svých nacistických nepřátel.\n\nBiggles proto začíná strastiplnou pouť, kdy má pro britské královské letectvo získat co nejvíce strategických informací a neprozradit svou pravou identitu. Průkaz gestapa, který získal od von Hymanna je jeho největším pomocníkem, ale postupně se ukazuje, že ani ten nestačí na vše. Do Norska totiž přilétá Erich von Stalheim, nacista který je posedlý úkolem zajmout Bigglese a poté ho zabít. Navíc se do celé věci zapletou také Bigglesovi přátelé Algy Lacey a Ginger Hebblethweite, kteří spolu s Bigglesem bývají na střídačku zajati, a jeden nechce toho druhého opustit.\n\nNakonec se Bigglesovi podaří získat velmi důležité informace, které dvakrát zachrání britskou námořní flotilu směřující do pastí. Podaří se mu také osvobodit jeho přátele, naštvat (a možná i zabít či minimálně zranit) von Stalheima a uprchnout z Norska.\n\n\n"}
{"id": "515923", "url": "https://cs.wikipedia.org/wiki?curid=515923", "title": "Manara (Izrael)", "text": "Manara (Izrael)\n\nManara též Menara ( מְנָרָה, Manara, v oficiálním seznamu sídel Menara) je vesnice typu kibuc v Izraeli, v Severním distriktu, v Oblastní radě ha-Galil ha-Eljon (Horní Galilea).\n\nLeží na náhorní planině v nadmořské výšce 837 metrů v nejsevernějším výběžku Horní Galileji přímo na hranici s Libanonem. Kibuc je situován na vrcholu prudkého a zalesněného svahu hor Naftali, který vybíhá z Chulského údolí nad městem Kirjat Šmona, cca 34 kilometrů severně od břehů Galilejského jezera. 2 kilometry jižně od vesnice leží přírodní rezervace okolo vrchu Har Nezer. Vybíhá odtud směrem do Chulského údolí vádí Nachal Korim.\n\nVesnice se nachází cca 2 kilometry západně od města Kirjat Šmona, cca 143 kilometrů severovýchodně od centra Tel Avivu a cca 67 kilometrů severovýchodně od centra Haify. Manaru obývají Židé, přičemž osídlení v tomto regionu je ryze židovské.\n\nManara je na dopravní síť napojena pomocí lokální silnice číslo 886, která sleduje izraelsko-libanonskou hranici. S městem Kirjat Šmona je vesnice propojena trasou kabinové lanovky.\n\nManara byla založena v roce 1943. Zakladateli byla skupina židovských přistěhovalců z Polska a Německa a členové organizace ha-Noar ha-Oved ve ha-Lomed. Jméno obce navazuje na původní arabský místní název Nur. Oficiálně ovšem byla vesnice nazvána Ramim (רמים). Po 20 let se pak vedly diskuze o tom, zda tento název přijmout. Nakonec byl oficiálně uznán název Manara, který místní lidé preferovali.\n\nŠlo o první a po jistou dobu jedinou židovskou vesnici v horském hřbetu Naftali. Během války za nezávislost v roce 1948 byla vesnice po jistou dobu izolována a obklíčena Araby. Místní děti byly proto z Manary dočasně evakuovány členy Palmachu. Vesnice Manara byla tehdy přístupná pouze z Kfar Gil'adi a tato cesta vedla přes arabskou vesnici Hunin (nyní na jejím místě stojí mošav Margalijot). V říjnu 1948 obsadila Arabská osvobozenecká armáda Fauzí al-Kaukdžího nedalekou lokalitu Šejch Abed (hora Har Šina'an) a vedla odtud útok na vesnici Manara, na který Izraelci reagovali prostřednictvím Operace Ja'el. Tento izraelský protiútok byl neúspěšný, ale o pár dní později začala Operace Chiram, v jejímž rámci Izrael celé území dobyl.\n\nRoku 1949 měl kibuc 134 obyvatel a rozkládal se na ploše 2535 dunamů (2,535 kilometru čtverečního). V prvních letech čelili osadníci drsným klimatickým podmínkám. Teprve roku 1953 sem byl položen vodovod z Kirjat Šmona. Kibuc měl nedostatek zemědělské půdy. Až po vzniku státu Izrael, tedy po roce 1948, získal i některé pozemky v úrodném Chulském údolí.\n\nVzhledem k blízkosti Libanonu byl kibuc Manara opakovaně vystaven ostřelování a infiltraci arabských útočníků. Zejména v letech 1968-1970 zde došlo k několika incidentům, při kterých zemřeli členové kibucu. K prvnímu takovému útoku zde došlo 14. června 1968, kdy byl na vesnici vypálen z Libanonu granát. V dubnu 1981 se skupina Palestinců pokusila proniknout do Izraele v horkovzdušném balónu a byli sestřeleni poblíž kibucu Manara. Od roku 2000, kdy došlo ke stažení izraelské armády z Libanonu, je bezpečnostní situace v této oblasti složitá.\n\nKoncem 80. let 20. století byl kibuc postižen těžkou ekonomickou krizí.\nEkonomika obce je založena na zemědělství a turistickém ruchu (turistické ubytování, lanovka z Kirjat Šmona). V kibucu funguje zařízení předškolní péče o děti. Základní škola je v Kfar Gil'adi, střední v kibucu Dafna. Je tu zubní ordinace, společná jídelna, obchod, plavecký bazén a sportovní areály.\n\nObyvatelstvo kibucu Manara je sekulární. Podle údajů z roku 2014 tvořili naprostou většinu obyvatel v kibucu Manara Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě klesající populací. K 31. prosinci 2014 zde žilo 229 lidí. Během roku 2014 populace klesla o 3,4 %.\n\n\n"}
{"id": "515935", "url": "https://cs.wikipedia.org/wiki?curid=515935", "title": "Oblastní rada Mevo'ot ha-Chermon", "text": "Oblastní rada Mevo'ot ha-Chermon\n\nOblastní rada Mevo'ot ha-Chermon, ( - \"mo'aca ezorit Mevo'ot ha-Chermon\", ) je administrativní a samosprávní část izraelského distriktu Sever, která zahrnuje izraelské obce v části Horní Galileje, a to jednak v hornatém pásu podél hranic s Libanonem, jednak v rovinaté a zemědělsky intenzivně využívané krajině při horním toku řeky Jordán, v prostoru nazývaném též Prst Galileje (Ecba ha-Galil),v angličtině také Galilee Panhandle neboli \"galilejský držák\".\n\nOblastní rada Mevo'ot ha-Chermon sdružuje 13 izraelských vesnic, které všechny fungují buď jako kolektivně hospodařící komunity typu mošav nebo jako individuální společné osady. Sídlem úřadů oblastní rady je komplex Merkaz Kach na křižovatce dálnice číslo 90 a silnice číslo 899, 9 kilometrů jižně od města Kirjat Šmona.\n\nStarostou oblastní rady je Benny Ben Muvchar (בני בן-מובחר). Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Mevo'ot ha-Chermon byla založena roku 1976, kdy se mošavy v této oblasti oddělily od oblastní rady Horní Galilea.\n\nVětšina zdejších osad vznikla už během 1. poloviny 20. století v rámci osidlovací politiky Židů během britského mandátu Palestina. Další obce vznikaly po první arabsko-izraelské válce tedy po roce 1948.\n\n<mapframe text=\"Oblastní rada Mevo'ot ha-Chermon\" latitude=33.0631 longitude=35.5930 width=480 height=840 zoom=11 align=center>\n</mapframe>\n\nMošavy:\n\nSpolečné osady:\n\nK 31. prosinci 2014 žilo v oblastní radě Mevo'ot ha-Chermon 6800 obyvatel. Z celkové populace bylo 6700 Židů. Včetně statistické kategorie „ostatní“ tedy nearabští obyvatelé židovského původu ale bez formální příslušnosti k židovskému náboženství jich bylo 6800.\n\n\n"}
{"id": "515937", "url": "https://cs.wikipedia.org/wiki?curid=515937", "title": "Louis Prima", "text": "Louis Prima\n\nLouis Prima (7. prosince 1910 New Orleans, Louisiana – 24. srpna 1978 tamtéž) byl americký zpěvák, herec, písňový autor a trumpetista italského původu, jenž podléhal hudebním trendům své doby.\n\n__OBSAH__\n\nZačínal v sedmičlenném orchestru v neworleánském jazzovém stylu ve 20. letech, poté vedl swingové combo ve 30. letech, big band ve 40. letech, hrál poslechovou hudbu v 50. letech a vedl pop-rockový band v 60. letech. Každému z těchto souborů vtiskl pečeť své osobnosti.\n\nNarodil se v muzikální rodině v New Orleansu. Jeho rodina emigrovala ze Sicílie, z Itálie a po krátkém pobytu v Argentině se usídlila v USA. Jako dítě studoval několik let hru na housle. Jeho starší bratr Leon byl dobře známý místní kapelník. Byl hrdý na jeho odkaz a na každém vystoupení zdůrazňoval, že je Italoameričan a pochází z New Orleansu.\nV mládí hrál na trumpetu s několika orchestry a v roce 1933 zahájil svoji rušnou nahrávací kariéru.\n\nJeho kompozice z roku 1936 “Sing, sing, sing”, s “It’s Been So Long” na B straně se stala jedním z jeho největších hitů a jednou z nejhranějších písní swingové éry. Stala se populární v provedení Benny Goodmana.\nPřestěhoval se do Los Angeles a objevil se v několika hollywoodských filmech. V roce 1949 s ním zpívala Keely Smithová, která se stala jeho čtvrtou ženou. Oba společně se pak stali modelem pro Sonny & Cher. Jeho písně zazněly v počítačové hře a i v následujícím díle Mafia 2.\n\n\n"}
{"id": "515939", "url": "https://cs.wikipedia.org/wiki?curid=515939", "title": "James M. Buchanan", "text": "James M. Buchanan\n\nJames McGill Buchanan, Jr. (3. října 1919, Murfreesboro, Tennessee, USA – 9. ledna 2013) byl americký ekonom, známý především svou prací na teorii veřejné volby, za kterou obdržel roku 1986 Nobelovu cenu. \n\nBuchanan se narodil ve městě Murfreesboro ve státě Tennessee jako nejstarší dítě Jamese a Lily Buchananových, rodiny Skotsko-irského původu. Byl vnukem Johna P. Buchanana, guvernéra za stát Tennessee v devadesátých letech 18. století. V roce 1940 začal studovat na Middle Tennessee State Teachers College (od roku 1965 známou jako Middle Tennessee State University), zatímco bydlel u rodiny a pracoval na farmě. Stal se magistrem vědy (M.S.) na University of Tennessee v roce 1941. Sloužil u Námořnictva Spojených států pod admirálem Chesterem W. Nimitzem v Honolulu za druhé světové války, kde potkal Anne Bakke, se kterou se 5. října 1945 oženil. Anne, která byla norského původu, pracovala jako zdravotní sestra na vojenské základně na Havaji. Zemřela v roce 2005. \n\nBuchanan se v mládí považoval za socialistu a silný tržně orientovaný ekonomický přístup Chicagské univerzity zprvu nebral v potaz. Když tam studoval, zejména pod Frankem H. Knightem, stal se z něj zanícený zastánce tržního pořádku. Buchanan obdržel titul Ph.D. na Chicagské univerzitě v roce 1948 za svou tezi o finanční rovnováze ve federálním státě, která byla hodně ovlivněna právě Knightem. V Chicagu také poprvé objevil a přečetl dílo švédského ekonoma Knuta Wicksella. Od té doby v jeho kanceláři vždy visely fotografie Wicksella a Knighta.\n\nBuchananovy původní politické a ekonomické názory se výrazně přikláněly k socialismu, a byly ještě upevněny jeho časem stráveným u námořnictva. Buchanan měl pocit, že vojáci ze severovýchodních univerzit byli diskriminováni na úkor vojáků z oblasti Nové Anglie. Věřil, že na vojáky ve severovýchodu bylo pohlíženo jako na součásti establishmentu, které dostávají povýšení čistě na základě svých kontaktů. Buchanan v rozhovoru s Karen Horn pověděl, že “Ze dvaceti mužů z etablovaných univerzit bylo jedenáct nebo dvanáct vybráno na úkor celkových šesti set. Bylo to diskriminující vůči nám, kteří jsme součástí establishmentu nebyli,”. Buchanan zašel až tak daleko, že pravil, že pokud by se setkal s náborářem. Jeho socialistické názory byly spíše proti velkým korporacím než provládní. Jeho ideologie se změnila až po nástupu na univerzitu v Chicagu, kde začal studovat pod Frankem Knightem. Od té doby se stal podporovatelem volného trhu.\n\nBuchananovi zůstali bezdětní, ale udržovali blízké vztahy s Jamesovými sestrami a synovci. James M. Buchanan zemřel 9. ledna 2013 v Blacksburgu ve Virginii.\n\nPo zakončení doktorského studia na Chicagské univerzitě působil James M. Buchanan tři roky na University of Tennessee. Odtud pokračoval na Florida State University. Tam působil do roku 1956, kdy se přesunul do Virginie, kde se již usadil natrvalo (s výjimkou akademického roku 1968/1969, který strávil na Kalifornské univerzitě). V letech 1956 až 1968 učil na University of Virginia. Po návratu z Kalifornie v roce 1969 působil 14 let na Virginském polytechnickém institutu. V roce 1983 ale kvůli neshodám s vedoucím katedry ekonomie odešel na George Mason University, kde zůstal do konce kariéry.\n\nNa rozdíl od mnohých ekonomů se Buchanan nevěnoval legislatuře aktivně. Svou kariéru strávil skoro výhradně jako myslitel. Zabýval se především otázkou vztahu politiky, ekonomie a sociální filosofie. Aktivně se věnoval zakládání akademických center. Po svém přesunu na University of Virginia založil s Warrenem Nutterem v roce 1957 \"Thomas Jefferson Center for the Study of Political Economy\". Spolu s Gordonem Tullockem stál u vzniku \"Committee on Non-Market Decision Making\" (předchůdce \"Public Choice Society\"). Při svém působení na polytechnickém institutu se též zasloužil o založení \"Center for the Study of the Public Choice\", v roce 1969 se stal jeho prvním ředitelem.\n\n\n\n\nBuchanan se význačně zasloužil o ustanovení politické ekonomie coby vědeckého oboru. Zdůrazňoval, že o veřejné politice nemůže být uvažováno pouze v termínech distribuce. Namísto toho je veřejná politika vždy záležitostí nastavení pravidel hry, jež přináší systém směny a distribuce. Jeho práce v oblasti teorie veřejné volby je často vykládána jako čistý příklad ekonomického imperialismu. Nicméně, jak se domnívá Amartya Sen, Buchanan by neměl být ztotožňován s ekonomickým imperialismem, protože se zasloužil více než kdo jiný o zavedení etiky, právního politického myšlení a v neposlední řadě také myšlení sociálního do ekonomie. Zásadní pro pochopení Buchananových myšlenek je distinkce, kterou činí mezi \"politics\" a \"policy\". \"Politics\" spočívá v pravidlech hry, zatímco \"policy\" je zaměřena na strategie, které hráči uplatňují v rámci daného souboru pravidel. „Otázky o tom, jaká jsou dobrá pravidla hry, spadají do domény sociální filosofie, kdežto otázky o strategiích, které hráči uplatňují řídíce se danými pravidly, spadají do domény ekonomie. A je to hra mezi pravidly (sociální filosofie) a strategiemi (ekonomie), která ustanovuje to, co Buchanan nazývá konstituční politickou ekonomii.“\n\nVedle sociální filosofie a ekonomie to byl i konstitucionalismus, ke kterém Buchanan přispěl svými myšlenkami. Etika konstitucionalismu je, podle něj, klíčem k ústavnímu pořádku a „má být nazývána idealizovaným kantiánským světem“ kde jedinec „jenž činí příkazy, v podstatě spolu se všemi svými druhy, přijímá morální zákon jako obecné pravidlo chování.“ Buchanan odmítá „jakékoli organické pojetí státu jako nadřazeného v moudrosti nad občany tohoto státu.“ Tato filozofická pozice tvoří základ konstituční ekonomie. Buchanan věřil, že každá ústava je tvořena minimálně pro několik generací občanů. Z toho důvodu musí být schopna vyvažovat zájmy státu, společnosti a každého jedince.\n\nVeškerý ostatní přínos Buchananovy práce \"Cost and Choice\" je přehlížen kvůli příspěvkům této práce pro definování parametrů nákladů obětované příležitosti. Buchanan zde uvádí, že náklady, které musí jednotlivec vynaložit, určují cenu za zboží či službu. Například fyzická práce vyžadovaná k ulovení zvířete, stejně tak jako cena potřebných nástrojů a čas strávený lovem jsou faktory, které při oceňování masa hrají pro jednotlivce roli. Požadovaná cena masa se bude lišit od člověka ke člověku, protože vstupní náklady nejsou pro každého stejné.\n\nBuchanan může být v jistém smyslu považován za člena rakouské školy. Ačkoliv s ní nebyl formálně spjat, sdílel s jejími členy mnohá přesvědčení. Jak to sám formuloval: „Mám dozajista mnoho společného s rakouskými ekonomy a nemám nic proti tomu být nazýván Rakušanem. Friedrich Hayek a Mises by mě mohli považovat za Rakušana, ale někteří z ostatních by mě za takového jistě nepovažovali.“ Buchanan dále říkal: „S Misesovým dílem jsem se seznámil až v roce 1954, kdy jsem psal článek o individuální volbě a volení na trhu. Poté, co jsem dokončil pracovní verzi, jsem se podíval, o čem píše Mises v \"Lidském jednání\". S překvapením jsem zjistil, že tím, co píše, se více než kdokoliv jiný blíží tomu, co jsem se snažil napsat já.“\n\nJames Buchanan je považován za strůjce teorie veřejné volby. Jeho práce v rámci této teorie mu vynesla dokonce Nobelovu cenu za ekonomii v roce 1986. Teorie veřejné volby se zaměřuje na proces lidského rozhodování v oblasti politiky. Buchanan použil, jak ekonomickou, tak politologickou akademickou sféru, aby tuto teorii vyvinul. Stejné principy, jaké jsou užívány při interpretaci lidských rozhodnutí na trhu, jsou aplikovatelné na volby, lobbismus i kandidáty. Buchanan udržuje předpoklad, že první instinkt člověka vždy vede k rozhodnutím ve svém vlastním zájmu, což se odlišuje od předchozích modelů vlády, kde členové vlády jednali v nejlepším zájmu svých voličů. Buchanan vysvětlil teorii veřejné volby jako “politiku bez romantiky”, protože mnoho slibů daných politiky často vypadá jako snaha o jednání v zájmu veřejnosti, ale ve skutečnosti jsou výplody osobních sobeckýh zájmů. Podle tohoto pohledu jsou politická rozhodnutí na obou stranách politického spektra konaná především ku prospěchu osoby, která toto rozhodnutí provádí. Buchnan tvrdí, že po analýze chování voličů a politiků jsou jejich činy jednoduše předvídatelné. \n\nV roce 2017 vydala Nancy MacLean publikaci \"Democracy in Chains: The Deep History of the Radical Right's Stealth Plan for America\". Ve své publikaci tvrdí, že Buchanan viděl konflikt mezi ekonomickou a politickou svobodou, a že prahnul po “konspirační tajemnosti” za účelem “skrytého programu omezujícího demokracii ve prospěch bohaté elity”. Kniha byla tvrdě kritizována libertariánskými i nelibertariánskými spisovateli pro její údajné chyby v citacích, zdrojích a přesnosti celkové publikace. Politologové Henry Farrell a Steven Teles popsali knihu jako “konspirační teorii maskovanou za intelektuální historii”. V recenzi od ekonomů Jean-Baptiste Fleuryho a Alana Marciana v časopise Journal of Economic Literature stálo: “Úvaha od MacLean byla zmařena jejími četnými nepochopeními teorie veřejné volby” a “uprostřed přebytečného archivního materiálu je její historický pohled přinejlepším pochybný, a je plný značně chybných argumentů, špatně uvedených citací a pochybných shod. Celkově klade MacLean přílišný důraz na některé aspekty Buchananova života a myšlení, zatímco přehlíží jiné, stejně klíčové k pochopení jeho díla a vlivu. Především její tvrzení, že Buchanan podporoval segregaci, bylo vyvráceno jako nepravdivé pomocí důkazů v její vlastní knize. Buchanan hrál klíčovou roli v přivedení prominentního jihoafrického kritika apartheidu Williama Harolda Hutta jako hostujícího přednášejícího na Univerzitu ve Virginii v roce 1965, ve kterém také tvrdě odsoudil segregační zákony.\n\n\"\"Politikové nejednají jinak než ostatní lidé, které ekonomie studuje.\"\" – James Buchanan\n\"\"Člověk chce svobodu, aby se stal člověkem, kterým se chce stát.\"\" – James Buchanan\n\n\n"}
{"id": "515943", "url": "https://cs.wikipedia.org/wiki?curid=515943", "title": "Le Monde", "text": "Le Monde\n\nLe Monde (česky \"Svět\") je francouzský středolevicový večerník založený Hubertem Beuve-Mérym (1902–1989), předválečným poradcem československého ministerstva zahraničních věcí. Beuve-Méry v letech 1928–1939 přednášel mezinárodní právo na Francouzském institutu v Praze a pracoval jako dopisovatel oficiálního deníku francouzského ministerstva zahraničí Le Temps. V roce 1938 na protest proti Mnichovské dohodě redakci opustil. Le Monde vznikl na popud Charlese de Gaulla a měl nahradit starší list \"Le Temps\". Ten vycházel v letech 1861–1942 a během německé okupace Francie byl obviňován se spolupráce s nacistickým režimem. První výtisk vyšel 19. prosince 1944 jako jeden oboustranně potištěný list.\n\nOd 19. prosince 1995 je přístupný na internetu. Nezávislý deník koupili v roce 2010 tři podnikatelé, novináři však přes svou menšinu ve vedení mají právo veta. V roce 2011 dosahoval průměrný náklad přes 324 000 výtisků a patří mezi nejčtenější francouzské noviny. Jeden výtisk stojí 1,80 euro, v pátek a sobotu 3,50 euro. Původně byl zaměřen na publikování analýz a názorů. V roce 2008 v něm pracovalo 560 zaměstnanců, z toho 340 redaktorů. V březnu 2013 se v pořadí desátou šéfredaktorkou v historii listu stala Natalie Nougayrède. Svou novinářskou kariéru začínala v roce 1991 jako dopisovatelka deníku \"Libération\" a \"BBC\" v Československu.\n\nOd roku 1972 pracuje pro list karikaturista Jean Plantureux (známý jako \"Plantu\"). V roce 2011 vystavoval své kresby v Praze.\n\nV červnu 2010 převzala skupina tří podnikatelů rozhodující vlastnické podíly na vydavatelství listu. Jsou to Matthieu Pigasse, Pierre Bergé a Xavier Niel. Niel je druhem Delphine Arnaultové, dcery nejbohatšího občana Francie Bernarda Arnaulta. Niel a Arnaultová jsou přáteli prezidenta Emmanuela Macrona.\n\n"}
{"id": "515946", "url": "https://cs.wikipedia.org/wiki?curid=515946", "title": "Speakerboxxx/The Love Below", "text": "Speakerboxxx/The Love Below\n\nSpeakerboxxx/The Love Below je páté studiové album amerického hiphopového dua OutKast. V USA bylo vydáno 23. září 2003 u labelu LaFace Records. Bylo vydáno jako dvojalbum skládající se z sólových alb obou členů skupiny. Big Boi se podlí hiphopovým albem \"Speakerboxxx\", zatímco André 3000 se podílí na albu \"The Love Below\" kombinující hudební styly soulu, popu, funku a jazzu.\n\n\"Speakerboxxx\" (disk jedna)\n\n\n\"The Love Below\" (disk dva)\n\n"}
{"id": "515951", "url": "https://cs.wikipedia.org/wiki?curid=515951", "title": "Vojenský hřbitov Adinkerke", "text": "Vojenský hřbitov Adinkerke\n\nVojenský hřbitov Adinkerke ( ) je hřbitov nacházející se jižně od vesnice Adinkerke poblíž De Panne v belgické provincii Západní Flandry, nedaleko hranice s Francií a 20 km východně od Dunkerku. Je na něm pohřbeno 168 vojáků Commonwealthu z první a 55 z druhé světové války, a také 142 vojáků z dalších zemí, včetně 40 příslušníků Československé samostatné obrněné brigády, která pobývala v oblasti od podzimu 1944 do května 1945 a zúčastnila se obléhání dunkerského přístavu. Jedná se o jeden z největších hřbitovů československých vojáků. Hřbitov spravuje Komise Britského společenství pro válečné hroby ( ).\n\nPočínaje 16. květnem 1970 se každoročně koncem května z De Panne na hřbitov vydává vzpomínkový průvod vojenských veteránů, představitelů armády, diplomatů a místních obyvatel a starosty. Od rozpadu Československa v roce 1993 organizuje vzpomínkovou slavnost střídavě české a slovenské velvyslanectví v Bruselu.\n\nNa hřbitově je pohřbeno celkem 40 československých vojáků. Jejich hroby jsou označeny náhrobky s československým státním znakem a přes označení „CZECH ARMY“ na náhrobcích (v soupisu pohřbených ovšem už „Czechoslovakian Army“) není možné národnost jednotlivých vojáků určit. Velká část zde pohřbených československých vojáků padla při útoku z 5. listopadu 1944.\n\nZdeněk Bednárek, Vilém Bergler, Otakar Caletka, Pavel Čolko, Ludvík Davidovič, Josef Doppler, Josef Dubil, Augustin Duda, Ladislav Elbert, Ota Fried, Otakar Gabriel, Imrich Glasel, Ondrej Grünbaum, Abraham Hanzel, František Henzl, Alois Horký, Jan Horňák, Josef Jílek, František Juríček, Antonín Knot, Bedřich Kohn, Václav Kuneš, Ladislav Lackovič, Izák Lorber, Jan Maixner, Jakub Marvan – dříve Mermelstein, Jiří Mautner, Antonín Prášek, Heinz Propper, Alexander Rosenfeld, David Rothenberg, Adolf Scheffel, Evžen Schwarcz, Ferd Skála, Karel Soška, Ladislav Terray, Karel Uher, Herbert Weil, Josef Žerdík a jeden neznámý voják.\n\n"}
{"id": "515959", "url": "https://cs.wikipedia.org/wiki?curid=515959", "title": "Glycerolfosfolipid", "text": "Glycerolfosfolipid\n\nGlycerolfosfolipid je fosfolipid, jehož základ tvoří alkohol glycerol. Na glycerol se vážou dvě mastné kyseliny a fosfát-alkohol. Příkladem může být např. fosfatidylcholin, fosfatidylserin či fosfatidylinositol. Vyskytují se v membránách a mají především ochrannou funkci – tvoří obaly orgánů. Rovněž plní funkci energetické zásobárny.\n\nnachází se v kakau, v nervech a v mozku, má emulgační vlastnosti a reguluje obsah cholesterolu v krvi.\n\nhydrofobní ocásek je přes fosfát spojen s cholinem. Cholin+fosfát = iontová hlava. ⇒ fosfatidylcholin\n\nfosfatidylethanolamin\n\nhydrofobní ocásek + iontová hlava jako u lecitinu ale místo cholinu je ethanolamin\n\nmá emulgační účinky\n"}
{"id": "515972", "url": "https://cs.wikipedia.org/wiki?curid=515972", "title": "Parmská šunka", "text": "Parmská šunka\n\nParmská šunka (italsky \"Prosciutto di Parma\") je typická šunka oblasti mezi Via Emilia (Emílijská cesta z Milána do Rimini) a korytem řeky Enza poblíž města Parmy. Tento druh pršutu je známý po celé Evropě a název zaručuje původ v Parmské provincii, jelikož znak se smí vypalovat pouze tam.\n\nByla známa již v dobách antického Říma. Vypráví o ní Marcus Terentius Varro (v 1. století př. n. l.), Polybios i Strabón. John B. Dancer píše, že když Hannibal v roce 217 př. n. l. přišel do Parmy a byl přivítán jako osvoboditel, obyvatelé mu na oslavu připravili vepřovou kýtu konzervovanou v soli v dřevěných nádobách, kterou velice ocenil. Objevení této tradice bylo kromě jiného ovlivněno přítomností bohatého zdroje soli v blízkosti Parmy, např. v Salsomaggiore.\n\n"}
{"id": "515975", "url": "https://cs.wikipedia.org/wiki?curid=515975", "title": "Harry Gregson-Williams", "text": "Harry Gregson-Williams\n\nHarry Gregson-Williams (* 13. prosince 1961) britský skladatel, dirigent a hudební producent nominovaný na cenu Zlatý glóbus a cenu Grammy.\n\nPo získání vzdělání na Guildhallské škole hudby a herectví, se živil jako učitel hudby ve škole v Asembury, později také v Egyptě. V Londýně se Gregson-Williams seznámil se Stanley Myersem . S ním působil jako dirigent a pomáhal aranžovat hudbu do několika filmů. Později se za pomoci jeho bratra Ruperta a hlavně Hanse Zimmera ve skládání hudby výrazně zdokonalil a společně s ostatními skladateli v Remote Control Productions (později. Media Ventures) komponoval hudbu do dalších filmů. V současnosti již není členem Media Ventures, ale má vlastní studio zvané Wavecrest Music. Je stálým skladatelem pro režiséry jako je Tony Scott, Joel Schumacher nebo Andrew Adamson.\n\nMezi jeho nejslavnější kusy patří soundtracky Mravenec Z, Slepičí úlet, Shrek (společně s Johnem Powellem), Shrek 2, Spy Game, Království nebeské, a konečně , . Za tento soundtrack byl Gregson-Williams v roce 2005 dokonce nominován na cenu Zlatý glóbus.\n\nPsal také slavné soundtracky na hry na PlayStation 2 – Metal Gear Solid 2 a 3. Společně s mladým skladatelem Stephenem Bartonym složil Harry Gregson-Williams soundtrack ke na slavné střílečce . Dále, společně s Japoncem Nabuko Toda, napsal hudbu ke hře Metal Gear Solid 4: Guns of the Patriots.\n\n"}
{"id": "515981", "url": "https://cs.wikipedia.org/wiki?curid=515981", "title": "Zemský okres Deggendorf", "text": "Zemský okres Deggendorf\n\nZemský okres Deggendorf (německy \"Landkreis Deggendorf\") je okres v německé spolkové zemi Bavorsko, ve vládním obvodě Dolní Bavorsko. Okresním městem je Deggendorf.\n\n"}
{"id": "515982", "url": "https://cs.wikipedia.org/wiki?curid=515982", "title": "Svatební fotografie", "text": "Svatební fotografie\n\nSvatební fotografie je fotografický žánr, který zahrnuje fotografování svatby. Zahrnuje fotografie manželů před uzavřením manželství (pro svatební oznámení, slavnostní portrét nebo na děkovací kartičky), stejně jako pokrytí svatebního obřadu a rautu (v některých zemích označované jako svatební snídaně). Je hlavním komerčním trendem, který se týká mnoha fotografických studií nebo nezávislých fotografů.\n\nSvatební fotografie spadá do několika kategorií současně – dokumentární, portrétní a rodinné fotografie. V zásadě jde o reportáž ze svatebního dne, či pouze obřadu, ale velkou částí fotografování svatby je fotografie aranžovaná.\n\nPodobně jak se vyvíjela technologie fotografie samotné, vyvíjela se s ní i fotografie svatební – od vynálezu fotografického umění v roce 1826 Josephem Nicéphorem Niépcem. Jedna z prvních zaznamenaných byla svatba královny Viktorie s princem Albertem v roce 1840. Nicméně v počátcích fotografie si většina párů z finančních prostředků vlastního fotografa najmout nemohla, což trvalo přibližně až do druhé poloviny 19. století. V pozdních šedesátých letech se nechávaly páry fotografovat ve fotoateliérech, někdy dokonce fotograf přišel i na místo konání svatby. \n\nVzhledem k potřebě objemného technického vybavení a osvětlení byla z velké části fotografická praxe přesunuta do fotografického studia. V průběhu času se s vylepšováním technologie mnoho párů nespokojilo pouze s jedním svatebním portrétem. Svatební alba začala stále běžnější okolo roku 1880 a na fotografiích se začaly objevovat i svatební hostiny. \n\nNa počátku 20. století byla vynalezena barevná fotografie, která ale byla pořád ještě nespolehlivá a drahá, takže většina svatebních fotografií byla dosud černobílá. Svatba jako dokumentární událost se začala aplikovat po druhé světové válce. Příchod technologie svitkového filmu a vylepšeného a kompaktního zábleskového světlení umožnil fotografům chodit na svatby a své fotografie se snažili prodat později. I přes počáteční nízkou kvalitu dokumentárních snímků, které byly zpočátku velmi časté, konkurence přinutila studiové fotografy, aby začali pracovat dokumentárním způsobem v exteriéru.\n\nZpočátku si profesionální studioví fotografové s sebou přinášeli objemné vybavení, což omezilo jejich schopnost zaznamenat celou akci. Často se některé záběry aranžovaly znovu po obřadu. V roce 1970 se díky modernějšímu přístupu zaznamenávání celého svatebního dne začalo praktikovat tak, jak jej známe dnes.\n\nU příležitosti svatebního dne se používá zařízení na principu fotoautomatu (často pod anglickým názvem Photo Booth) a je nabízené celou řadou fotografů. Většinou se používají komerčně dostupné fotoaparáty, které používají bezdrátové dálkové ovládání a během svatby mohou hosté fotoaparát a kompozici sami ovládat. Struktura v uzavřené kabině je možná, ale není podstatná. Může se také jednat o malou místnost nebo vyhrazený prostor.\n\nBěhem éry klasického filmu, fotografové favorizovali barevný negativní film a kamery středního formátu. Dnes se svatby fotografují mnohem více digitálními zrcadlovkami, jelikož digitální pohodlí poskytuje možnost rychlé detekce chyb v nastavení expozice a umožňuje kreativní přístupy, které mohou být okamžitě přezkoumány.\n\nI přes klesající počet používání filmu po roce 2000, jej někteří fotografové i nadále preferují – jednak dávají přednost filmu z estetického důvodu, a také jsou toho názoru, že negativní film zachytí více informací, než digitální technologie, a má menší prostor pro expoziční chyby. Jistě to v některých případech platí, ale je třeba poznamenat, že expoziční pružnost poskytuje také formát obrazu RAW (což umožňuje větší pod- a pře-expozici než JPEG) a liší se podle výrobce. Všechny formy RAW mají určitou expoziční pružnost, která může být větší než u diapozitivu.\n\nAvšak převážně z ekonomických důvodů převládá digitální technika podle hesla \"hodně fotografií – minimální náklady\".\n\nDigitální fotografie a technologie v posledních letech postupují stále dále a tedy nyní je digitální technika nezanedbatelným pomocníkem a nástrojem pro každého svatebního fotografa. Velkou výhodu digitálně nafoceného materiálu je možnost úpravy, tzv. posprodukce, v profesionálních programech určených pro práci s digitální fotografii. Díky této výhodě lze nafocené snímky upravit a dodat jim žádanou atmosféru, odstranit nedostatky na pleti či v okolí fotografovaného.\n\nS vývojem technologie se používají například dálkově ovládané externí blesky, které jsou mobilní a mohou se využít ke kreativnímu osvětlení scény.\n\nTrash the dress je styl portrétní fotografie, při které je v kontrastu elegantní oblečení a prostředí, ve kterém se fotografuje. Obecně se fotografuje ve stylu svatební, módní fotografie nebo glamour. Na rozdíl od klasiky se často odehrává na neobvyklých místech – jako jsou například střechy domů, skály, vrakoviště aut, skládky, pole, u zdi s graffiti nebo v opuštěných budovách. Žena je často oblečená v plesových nebo svatebních šatech, které se mohou během fotografování namočit, umazat a v extrémních případech také roztrhat nebo zničit. Hlavní účinek těchto snímků je zapůsobit atmosférou tradičních krásných svatebních šatů v kontrastu ve zcela netypickém prostředí. Trash the dress snímky nemají úlohu převzít místo \"klasických\" svatebních fotografií, ale pouze je doplňovat. Vzhledem k netradičnímu prostředí, ve kterém se fotografuje, je dobré více dbát na bezpečí všech zúčastněných.\n\nPořízení svatebních fotografií se obvykle realizuje externí cestou, kdy je na svatbu pozván a zaplacen profesionální fotograf, který svým zařízením zachycuje celý průběh svatební dne nebo jeho část. Kritéria výběru svatebního fotografa:\n\n"}
{"id": "515986", "url": "https://cs.wikipedia.org/wiki?curid=515986", "title": "Premjer-liha", "text": "Premjer-liha\n\nPremjer-liha (ukrajinsky: Прем'єр-ліга; v minulosti pod názvem Vyšča liha, ukrajinsky Ви́ща лі́га) je nejvyšší ukrajinská fotbalová soutěž. Jejím vrchním pořadatelem je \"Ukrajinský fotbalový svaz\" (Федерація Футболу України). Založena byla v roce 1991 - po rozpadu Sovětského svazu a jeho tehdejší nejvyšší soutěže Vysšaja liga. Nižší soutěží pro Premjer-lihu je Perša liha.\n\nSoutěž se skládá ze 16 družstev, přičemž o nasazování do Evropských pohárů rozhoduje pozice v žebříčku koeficientů UEFA . Z právě probíhající sezony 2011/12 se mistr kvalifikuje přímo do hlavní fáze Ligy mistrů, vicemistr pak hraje její předkolo. Do se kvalifikují 3 týmy z dalšího ligového pořadí (3.-5.), které doplní vítěz ukrajinského poháru . Z opačného pólu tabulky sestupují poslední dva týmy ročníku a jsou nahrazeny vítězem a druhým týmem z Perša lihy. Vítěz soutěže je před začátkem následující sezony vyzván vítězem Ukrajinského poháru v boji o Ukrajinský Superpohár.\n\nHraje se systémem podzim-jaro, podobně jako ve většině evropských zemí. Od prosince do února je zimní přestávka. Nejúspěšnější mužstvem dosavadní historie je Dynamo Kyjev, které vyhrálo ligu čtrnáctkrát.\n\nNa počátku 20. let se část západní Ukrajiny stala součástí 2. polské republiky. S tím souvisela i účast některých týmů v tehdejší Polské lize. Velmi úspěšným byl například klub Pogoń Lwów, který se v této době stal 4x během pěti let mistrem polské ligy. Další, dnes ukrajinská území, jako třeba Bukovina nebo Podkarpatská Rus byli tehdejší součásti Rumunska, respektive Československa. Kluby z těchto oblastí logicky působily v ligách dle státních příslušností.\n\nVlastní ligu měla v letech 1921–1936 Ukrajinská SSR. Její název zněl v překladu \"Ukrajinská sovětská fotbalová liga\" a její existence se datuje až do roku 1991. Od roku 1936 v ní však nepůsobily ty nejlepší týmy, které hrály nejvyšší soutěž bývalého Sovětského svazu zvanou \"„Sovětská Top liga“\". Ukrajinská liga tak od roku 1936 plnila pouze roli druhé ligy, ovšem pouze v „regionálním“ (Ukrajinském) pojetí.\n\nOpravdu plnohodnotné založení sovětské Top divize můžeme datovat až do roku 1963, kdy Sovětská liga dostala tento název a také změnila hrací formát. Ze dvou jedenáctičlenných skupin se stala jedna dvacetičlenná. O dva roky dříve (sezona 1961) vyhrál poprvé Sovětskou ligu klub sídlící mimo Moskvu a zároveň tým sídlící na Ukrajině. Byl jím FK Dynamo Kyjev, nejúspěšnější ukrajinský klub historie . Ten vyhrál sovětskou nejvyšší soutěž celkem 13x a stal se vůbec nejúspěšnějším klubem v historii této soutěže, když o jeden titul překonal druhého v pořadí - FC Spartak Moskva.\n\nFK Dynamo Kyjev byl top klubem i na mezinárodní scéně. V sezonách 1974/75 a 1985/86 dvakrát zvítězil v Poháru vítězů pohárů a jednou v Superpoháru UEFA (1975). Dynamo však není jediným ukrajinským vítězem Sovětské Top Divize. Stejného úspěchu se podařilo dosáhnout ještě dalším dvěma klubům. Dvakrát se stal mistrem FK Dněpr Dněpropetrovsk (1983 a 1988) a jeden titul připsala i FK Zorja Luhansk (1972) .\n\nNezávislá ukrajinská fotbalová liga vznikla po rozpadu Sovětského svazu v roce 1991. Liga byla vytvořena na jaře roku 1992 a dostala název \"Vyšča liha\" (později přejmenována na Premjer-liha). Liga byla utvořena ze 6 týmů sovětské Top divize, dvou týmů První divize a z dvanácti týmů Druhé divize. První ročník tak měl celkem dvacet členů rozdělených do dvou desetičlenných skupin. Na konci z každé skupiny tři týmy sestoupily de druhé nejvyšší Perša liha. Vítězové skupin (FK Dynamo Kyjev a SK Tavrija Simferopol) se utkaly ve finálovém utkání ve Lvově. Svůj první a dosud jediný mistrovský titul vybojovala SK Tavrija Simferopol. Od roku 1992 nezná Premjer-liha jiného vítěze než FK Dynamo Kyjev nebo FK Šachtar Doněck. Tyto dva kluby dohromady zvítězily v 19 z 20 dosud odehraných ročníků soutěže, v které i dnes dominují. FK Šachtar Doněck zvítězil v sezoně 2008/09 v posledním ročníku Poháru UEFA hraném pod tímto názvem.\n\nPoznámky:\n\n"}
{"id": "515988", "url": "https://cs.wikipedia.org/wiki?curid=515988", "title": "Kiki the nanobot", "text": "Kiki the nanobot\n\nKiki the nanobot je 3D logická arkáda vycházející z her Sokoban a Kula World. Hra má zveřejněn zdrojový kód a je dostupná pro Microsoft Windows, Linux a Mac OS X.\n\nVe hře ovládáte nanobota, jehož cílem je dostat se do další úrovně co nejnižším počtem pohybů. Kiki se dostane do další úrovně průchodem aktivní branou.\n\nHra obsahuje asi 50 úrovní.\n\nBylo nebylo, v nanosvětě žili maličcí roboti šťastný umělý život, pilně sbírající zdroje pro svého stvořitele, který vyráběl více a více maličkých robotů.\n\nJednoho dne, se objevila cizorodá moc a zničila stvořitelův hlavni řídící program a od té doby nefunguje správně a vyrábí pouze líne a hloupé malé roboty, kteří po sobě navzájem střílí a ničí nanosvět.\n\nVaším úkolem je pomoci kikimu, poslednímu zbylému rozumnému botovi, opravit stvořitele.\n\nkiki je hlavní hrdina této hry. Má dvě červená kola a oranžové tělo s dělem.\n\nJsou to hloupí boti vzniklí poruchou řídícího programu. Mají kola tmavě modré barvy a tělo zbarveno do světlejšího odstínu. Jejich jedinou pracovní náplní je střílet po sobě navzájem. Můžete je klidně ignorovat.\n\nBrány mohou být aktivní a neaktivní. Aktivní brány slouží k přemístění do další úrovně. K aktivaci brány dojde po zapnutí spínače, propojení obvodu, přesunu krychlí na určité místo (pískoviště), nebo již může být aktivována.\n\nZ kamenů a zdí je tvořena většina nanosvěta. Kameny dokáže kiki posouvat, ale pokud pod jejich novou pozicí nic není, kámen spadne dolů. Pozor, v nanosvětě neplatí obvyklé fyzikální zákony. Směr působení gravitace určuje kikiho perspektiva.\n\nPřepínače se aktivují a deaktivují zásahem střely. Jejich funkce se často liší a je proto popsána v nápovědě úrovně.\n\nBomby explodují, pokud jsou zasaženy střelou, nebo střepinou jiné bomby. Při výbuchu bomby vyletí 6 střepin do kladného i záporného směru každé osy (x, y ,z). Střepiny se pohybují prostorem do zasažení jiného objektu. Pokud je objekt posunutelný, bude posunut ve směru letu střepiny.\n\nMotory jsou objekty nepřetržitě vytvářející kinetickou energii. Ta může být pomocí ozubených kol převáděna do generátorů.\n\nOzubená kola jsou posunutelné objekty sloužící k vedení kinetické energie.\n\nGenerátory jsou objekty, které dokážou převádět kinetickou energii na elektrickou. I tyto objekty mohou být posouvány.\n\nElektrické dráty vodí proud, čímž dokáží aktivovat bránu nebo napájet jiné objekty (není dosud implementováno).\n\nTato hra zvítězila v roce 2002 na soutěži uDevGame Game Programming Contest v kategoriích \"Best Graphics\", \"Best Originality\" a \"Best Overall Game\".\n\n"}
{"id": "515989", "url": "https://cs.wikipedia.org/wiki?curid=515989", "title": "Abel Kirui", "text": "Abel Kirui\n\nAbel Kirui (* 4. června 1982) je keňský atlet, běžec, který se specializuje na dlouhé tratě.\n\nV roce 2008 vyhrál v čase 2:07:38 maraton ve Vídni. O rok později doběhl třetí na rotterdamském maratonu, kde si vytvořil časem 2:05:04 osobní rekord. V též roce získal na mistrovství světa v Berlíně zlatou medaili. Trať zaběhl v novém rekordu šampionátu 2:06:54.\n\n"}
{"id": "515990", "url": "https://cs.wikipedia.org/wiki?curid=515990", "title": "Seznam ústavních soudců Republiky Slovinsko", "text": "Seznam ústavních soudců Republiky Slovinsko\n\nÚstavní soud Republiky Slovinsko se skládá z devíti soudců, které z řad právních odborníků volí na devítileté období Státní shromáždění na návrh prezidenta republiky. Platí, že ústavní soudci nemohou být opětovně zvoleni a svoji funkci vykonávají i po uplynutí doby, pokud noví soudci ještě nebyli zvoleni. Předčasně může funkce ústavního soudce skončit zproštěním, pokud o to soudce sám požádá, je mu uložen trest odnětí svobody pro trestný čin nebo je trvale neschopný zastávat funkci.\n\nSoudci Ústavního soudu skládají slib, který zní: „\"Přísahám na svou čest, že budu soudit v souladu s ústavou, právem a svým svědomím a že budu všemi svými silami hájit principy ústavnosti, zákonnosti a chránit lidská práva a základní svobody.“\"\n\nSoudci jsou seřazeni podle data počátku funkce.\n"}
{"id": "515991", "url": "https://cs.wikipedia.org/wiki?curid=515991", "title": "Hammer", "text": "Hammer\n\nHammer může být:\n\n\n\n"}
{"id": "515993", "url": "https://cs.wikipedia.org/wiki?curid=515993", "title": "Pěťour maloúborný", "text": "Pěťour maloúborný\n\nPěťour maloúborný (\"Galinsoga parviflora\") je jednoletá bylina z čeledi hvězdnicovité, je známa také pod názvem pěťour malokvětý.\n\nLodyha je zelená, bývá vysoká až 50 cm, lysá a široce větvená. Listy jsou vstřícné, celistvé, řapíkaté, nejhořejší téměř přisedlé, nepravidelně slabě pilovitě zubaté. Zákrov je oblý. Úbory má drobné, 3 až 5 mm v průměru, jsou sestaveny v chudých vidlanech. Květy v terči jsou pravidelné, oboupohlavné. Paprskovité okrajové květy jsou souměrné, samičí s malou jazykovitou bílou korunkou, většinou pětičetné.\n\nPlodem jsou dvoutvaré černé nažky. Z terčovitých květů jsou vejčité, chlupaté, se stříbřitým chmýrem, z paprskovitých květů jsou zploštělé se zakrnělým chmýřím. Kvete od května až do prvního zámrazu. Jedna rostlina může na příznivém stanovišti vyprodukovat až 300 000 nažek.\n\nRoste na polích v okopaninách, na zahradních záhonech, vinicích, rumištích, kompostech. Preferuje hlinité až písčité, středně vlhké, živinami bohaté, kypré půdy. Potřebuje mnoho vláhy, a proto s oblibou roste na zavlažovaných pozemcích. V suchých létech nebo v suchých oblastech se vyskytuje méně. Největšího rozvoje dosahuje v druhé polovině léta, za příznivých podmínek má několik generací za sezonu. Je to nitrofilní a světlomilný druh.\n\nRozmnožuje se převážně semeny, ale i jeho vytržená nebo polehlá lodyha za vlhka úspěšně zakoření. Výkyvy v teplotě i v množství vody zvyšují klíčivost. Nažky si podrží klíčivost dvě i více let. Klíčí na světle, z okrajových květů lépe než z terče. Po každém zkypření půdy se dostanou na povrch další semena. Již za tři týdny po vyklíčení může za příznivých okolností rostlina vykvést. Nažky dozrávají ještě několik dnů po vytržení byliny.\n\nJe to v dnešní době skoro kosmopolitní rostlina, rozšířená nejvíce v mírném a subtropickém pásmu. Pochází z Jižní Ameriky a postupně byla zavlečena člověkem do různých částí světa s odpovídajícím klimatem. Do Evropy byl dovezen jako exotická bylina okolo roku 1790. Dnešní evropské rostliny pravděpodobně pocházejí z exempláře pěstovaného v pařížské botanické zahradě. V 19. a 20. století byl prakticky zavlečen do celého světa a roste ve všech oblastech, kde se pěstují kulturní rostliny. Stejně byl jako plevel do různých částí světa zavlečen i podobný druh pěťour srstnatý (\"Galinsoga quadriradiata\"), který roste i v ČR.\n\nJe to úporný plevel, jehož hlavním rysem je veliká škodlivost při zaplevelování zemědělské nebo zahradnické půdy. Kořenový systém má bohatý, i když mělký, a odebírá plodinám mnoho živin a vláhy. Svým rychlým růstem užitkové rostliny také zastiňuje. Má však vysoký obsah bílkovin a málo hrubých vláken, proto může sloužit jako vydatná šťavnatá píce pro užitková zvířata až do prvých mrazů, které ho zničí.\n\nPěťour malokvětý se také používá v lidovém lékařství. Obsahuje bílkoviny, flavonoidy, trochu silice, pryskyřičné látky, saponiny, vitamín C a další látky. Sbírá se kvetoucí nať (\"Herba galinsogae\"), která se suší. Podává se ve formě tinktur, odvarů, zábalů i koupelí proti lupénce, ekzému, na bércové vředy i na špatně se hojící rány. Droga zpevňuje dásně postižené paradentózou, zvyšuje laktaci, působí desinfekčně, snižuje horečku a krevní tlak.\n\nZde jsou synonyma podle \"Květeny ČR\"ː\n\n\nV druhotném evropském areálu je proměnlivost poměrně malá.. Flóra Severní Ameriky rozlišuje 2 variety:\n\n\n\n\n \n"}
{"id": "516003", "url": "https://cs.wikipedia.org/wiki?curid=516003", "title": "Glyceraldehyd", "text": "Glyceraldehyd\n\nGlyceraldehyd je nejjednodušší sacharid, tedy monosacharid, se třemi atomy uhlíku v řetězci, takže jde o triózu. Jeho chemický vzorec je CHO. Je to nejjednodušší z běžných aldóz. Jedná se o sladkou, bezbarvou, krystalickou pevnou látku, která je mezičlánkem mnoha biochemických pochodů, jako je například Calvinův cyklus.\n\nGlyceraldehyd obsahuje pouze jedno chirální centrum, proto existuje ve dvou různých enantiomerech s opačnou optickou rotací.\n"}
{"id": "516014", "url": "https://cs.wikipedia.org/wiki?curid=516014", "title": "Seznam pozorovatelů Valného shromáždění OSN", "text": "Seznam pozorovatelů Valného shromáždění OSN\n\nKromě 193 členských států přiznává Organizace spojených národů mnoha mezinárodním organizacím, entitám a jednomu suverénnímu státu status pozorovatele. Pozorovatelé mají právo mluvit na zasedáních Valného shromáždění Organizace spojených národů, účastnit se procedurálního hlasovaní a také podporovat a podepisovat rezoluce, nemají však právo hlasovat o rezolucích a dalších podstatných usneseních. Status pozorovatele je udělován rezolucí Valného shromáždění Organizace spojených národů.\n\nNečlenské pozorovatelské státy jsou uznávány jak svrchované entity, které mají možnost podle svého uvážení podat žádost o členství. Takovým státem bylo v letech 1948 – 2002 Švýcarsko. V současnosti je jediným pozorovatelským státem Vatikán jehož status v rámci OSN je popisován „Nečlenský stát který obdržel stálé pozvání k účasti na zasedání a činnosti Valného shromáždění a udržování stálé pozorovatelské mise v ústředí jako pozorovatel.“\n\n\nPoznámky:\n"}
{"id": "516028", "url": "https://cs.wikipedia.org/wiki?curid=516028", "title": "Časová hodnota peněz", "text": "Časová hodnota peněz\n\nČasová hodnota peněz je matematická metoda sloužící k porovnání hodnoty dvou či více peněžních částek z různých časových období. Patří mezi obory finanční matematiky a umožňuje zjistit budoucí hodnotu úspor, výši úroků, splátky úvěru apod. Základním předpokladem teto metody je fakt, že jedna koruna (nebo jakákoli jiná peněžní jednotka) dnes má vyšší hodnotu než jedna koruna zítra. Odměna za dočasné poskytnutí kapitálu jiné osobě se nazývá úrok. Právě výše tohoto úroku přímo ovlivňuje hodnotu peněz v čase. Úročení kapitálu vychází z předpokladu, že vlastník by jej mohl investovat jinde a mít z něj užitek, zohledňuje znehodnocení peněz v důsledku inflace a také určitou míru rizika, že částka nebude vrácena včas nebo v plné výši.\n\n\nNominální úroková míra může být stanovena ročně (z lat. per annum – p.a.), pololetně (per semestre – p.s.), čtvrtletně (per quartale – p.q.), měsíčně (per mensem – p.m.) a také denně (per diem – p.d.). Přičemž platí, že roční úroková míra je dvojnásobkem pololetní, čtyřnásobkem čtvrtletní apod.\n\nExistují tři způsoby úročení:\n\n\nU tohoto typu úročení se úročí jen základní jistina, úroky se vyplácejí na konci jednotlivých období a nepřičítají se k jistině (nevzniknou tedy úroky z úroků). Používá se zejména u časových period, které jsou kratší než jedno úrokové období a představují jeho určitou část (např. půjčka na 180 dní při ročním úr. období). Jedná se převážné o krátkodobé úvěry, krátkodobé cenné papíry a penále. Závislost konečné částky (budoucí hodnoty) a původní výše jistiny (tzv. současné hodnoty) lze vyjádřit následujícím matematickým vztahem (úrokové období 360 dní):\n\nformula_5\n\nformula_6\n\nDoba splatnosti:\n\nformula_7\n\nÚroková sazba:\n\nformula_8\n\nKde\n\nformula_9 – roční úroková sazba v procentech;\n\nformula_10 – doba splatnosti ve dnech;\n\nformula_11 – roční úroková sazba jako desetinné číslo;\n\nformula_12 – doba splatnosti v letech.\n\nJednoduché předlhůtní úročení je velmi podobné úročení polhůtnímu. Rozdíl tkví v tom, že úroky se vyplácejí hned na počátku jednotlivých období. Používá se méně často než úročení polhůtní, opět zejména u časových period, které jsou kratší než jedno úrokové období. Smluvní výše dnes poskytovaného kapitálu je zároveň i budoucí hodnotou. Současnou hodnotu představuje výše tohoto kapitálu snížená o úrok, který se vyplácí předlhůtně neboli hned v okamžiku poskytnutí kapitálu. Využití nalézá převážně při eskontu směnek bankám. Poplatek za eskont směnky se nazývá diskont. Budoucí hodnotu zde tvoří částka, kterou banka v budoucnu obdrží za eskontovanou směnku od dlužníka (emitenta) a současnou hodnotu tvoří částka, kterou obdrží původní vlastník směnky (remitent) od banky za eskontovanou směnku.\n\nformula_13\n\nVztah mezi polhůtní úrokovou mírou formula_14 a diskontní mírou formula_15 :\n\nformula_16\n\nKde\n\nformula_17 – roční diskontní sazba v procentech;\n\nformula_10 – lhůta, ve které bude splacená směnka vyjádřená ve dnech;\n\nformula_19 – roční diskontní sazba jako desetinné číslo;\n\nformula_12 – lhůta splatnosti směnky v letech.\n\nPři složeném úročení se neúročí jen počáteční kapitál, ale i dříve připsané úroky. Budoucí hodnota proto roste exponenciálně, na rozdíl od jednoduchého úročení, kde roste lineárně. Úrokové období je převážně roční (terminologie není zcela jednoznačná, často se používá roční úr. období např. s měsíčním skládáním úroků, prakticky to znamená, že úr. období je jeden měsíc) a doba splatnosti je formula_21 let, kde formula_21 je celé kladné číslo. Úroky jsou připisovány polhůtně, vždy na konci roku. Využívá se u dlouhodobých úvěrů a cenných papírů, pokud kapitál je poskytnut a splacen přesně na konci roku, ale také i v mnoha dalších aplikacích. Závislost současné a budoucí hodnoty vyjadřují následující rovnice:\n\nformula_23\n\nformula_24\n\nKde\n\nformula_9 – roční úroková sazba v procentech;\n\nformula_26 – počet skládání během jednoho roku;\n\nformula_11 – roční úroková sazba jako desetinné číslo;\n\nformula_28 – doba splatnosti v letech.\n\nPro výpočet doby splatnosti a úrokové míry lze využit obecnějších vzorců pro smíšené úročení viz dále.\n\nPředlhůtní složené úročení se v praxi nevyužívá a existuje pouze teoreticky. Podobá se jednoduchému předlhůtnímu úročení, kdy úroky se vyplácejí hned v okamžiku poskytnutí kapitálu. \n\nSmíšené úročení je kombinací jednoduchého a složeného úročení. Předchozí typy úročení byly pouze zvláštními případy, které lze použít jen za stanovených podmínek. Smíšené úročení je zobecněním obou těchto metod. Prakticky délka úvěru může být např. 1,5 roku. Jak je vidět z grafu, pokud bychom použili jednoduché (lineární) úročení, do konce prvního roku by úroky byly vyšší než u složeného (exponenciálního) úročeni, ale v dalších letech by už bylo výhodnější použit naopak úročení složené. Smíšená metoda zohledňuje tyto faktory - celé roky se úročí složeně a necelé části roku se úročí jednoduše. Z tvaru rovnic je také patrné, že dosazováním příslušných hodnot se rovnice automaticky mění v jednoduchý, složený nebo smíšený typ úročení. Následující matematické vztahy lze proto využit při libovolném polhůtním typu úročení:\nformula_29\n\nformula_30\n\nformula_31\nKde\n\nformula_32 – nejbližší celé číslo, značící počet ukončených m-tin roku, resp. let, pokud je skládání právě roční;\n\nformula_28 – doba splatnosti vyjádřená v letech (zjednodušený vztah, který není 100% přesný);\n\nformula_34 – délka zbytku, menšího než jedna m-tina od formula_32 až do konce doby splatnosti.\n\nSmíšené předlhůtní úročení opět nemá v praxi využití.\n\nČím častěji jsou připisovány úroky (resp. kratší úrokovací období), tím je to pro věřitele výhodnější. Lze např. uplatnit úrok denní, hodinový, minutový, vteřinový apod. Pokud tento úsek bude nekonečně krátký, obdržíme spojité úročení - nejvýnosnější možný typ úročení.\n\nformula_36\n\nformula_37\n\nformula_38\n\nKde:\n\nformula_11 – roční úroková sazba jako desetinné číslo;\n\nformula_12 – lhůta splatnosti v letech.\n\nVýše uvedené základní vztahy se dále využívají při konstrukci různých finančních produktů. Zejména pří spoření, investování, výplatách pravidelných důchodů, splácení úvěrů a hypoték. \n\n"}
{"id": "516032", "url": "https://cs.wikipedia.org/wiki?curid=516032", "title": "Co se nevešlo (pozdní sběr)", "text": "Co se nevešlo (pozdní sběr)\n\nCo se nevešlo (pozdní sběr) (2001) je album Nerezu vydané několik let po ukončení činnosti kapely, které shromažďuje různé zajímavé a raritní koncertní nahrávky. Některé nahrávky z tohoto alba již vyšly v malém nákladu na kazetě \"Co se nevešlo\" (1991), ty jsou nově remasterovány. Album obsahuje 19 písní řazených chronologicky, první dvě písně ještě nejsou nahrané na koncertech Nerezu, jde o dokument hudební činnosti členů kapely ještě před založením Nerezu: \"Červený kamínek\" je nahrávka Zuzany Navarové z archivu královéhradeckého studia Československého rozhlasu z doby, kdy Navarová zpívala se skupinou Výlety; píseň \"Coca-Cola\" je humoristická píseň dua Sázavský–Vřešťál.\n\nPodrobné sleeve-note napsal Zdeněk Vřešťál, obal vytvořil Michal Cihlář.\n\nS vydáním alba souvisela malá série společných koncertů kapel Neřež a Koa. Protagonisté Nerezu ale spolu hráli jen pět písní.\n\n\n\nČtyři nahrávky z tohoto alba (\"Na dně\", \"Malování\", \"Kytička\" a \"Somrkrálka – blues\") vyšly na kompilaci \"...a bastafidli!\" (2007).\n\n"}
{"id": "516033", "url": "https://cs.wikipedia.org/wiki?curid=516033", "title": "Star Trek: Klasické příběhy 03/1", "text": "Star Trek: Klasické příběhy 03/1\n\nStar Trek: Klasické příběhy 03/1 je kniha poprvé vydaná v USA roku 1991 pod názvem Star Trek: The Classic Episodes: Volume 3. V Česku byl i tento třetí díl rozdělen do dvou částí, samostatných brožovaných knih. \n\nV roce 1991, v Česku o osm let později, byly knižně zpracovány přepisy všech episod televizního seriálů Star Trek, vysílaného v USA v letech 1966-1969. Přepisy byly rozděleny do šesti knih s pojmenováním Star Trek, lišících se vzájemně podtitulem:\n\nPublikace s českým podtitulem \"Klasické příběhy 03, kniha první\" obsahuje 11 povídek, převyprávěných scénářů jednotlivých televizních epizod. Do češtiny je přiložili Věra Ježková, Dana Mikšíková, Zuzana Hanešková, Jan Pavlík, Erika Hubařová, Lucie Ryšavá, Hana Vlčínská a Zuzana Trinkwitzová. \n\nÚvod knihy je věnován představení autorů (základní životopisné údaje) a jsou zde dvě úvodní slova:\n\nEnterprise je kosmická loď ze Země s 400 členy posádky. Jejím kapitánem je James T. Kirk, ve vedení posádky je Vulkánec Spock, doktor Leonard McCoy, šéfinženýr Montgomery Scott a další. \n\nScénář od Lee Cronina, originální název The Last Gunfight, vysíláno pod názvem Přízrak zbraně.\n\nKirk se svou Enterprise navštívil Melkotskou soustavu z pověření Federace. Byl u ní varován přes bóji telepatickým příkazem, aby dál v letu nepokračovali. Nedbal a s členy vedení lodě se přenesl na povrch, kde byli podrobeni zkoušce, ocitli se v simulovaném prostředí Ameriky roku 1881. Zde byli situováni do vnucené role v legendární přestřelce s pistolníky, bratry Earpovými. Dokázali však obstát odmítnutím násilí, byli vráceni na loď a Melkotská soustava vzápětí poté souhlasila s přátelskými styky s Federací.\n\nScénář od Johna Mcredytha, název v angličtině Elaan of Troyia\n\nEnterprise je pověřena přivést sličnou, ovšem nevychovanou Elaan z planety Troyus na sousední původně nepřátelskou planetu Elas jako budoucí choť, aby došlo ke smíření obou civilizací planet. Elaan je vzteklá, násilnická, ovšem má také chemií ovlivněné působení na partnery, kteří se do ní po dotyku beznadějně zamilují. V době, kdy je Enterprise napadena Klingonskou lodí, je Kirk Elaan omámen a jen díky své posádce a zbytku svých velitelských schopností se loď útoku ubrání a svou misi splní\n\nScénář napsala Margaret Armen, v originále je název The Paradise Syndrome\n\nDo jakési civilizované planety má za 30 hodin narazit obrovský asteroid. Výsadek z Enterprise na planetě Kirka záhadně ztratí a loď vedená Spockem letí proti asteroidu, aby jej zničila, odklonila. Zatím se Kirk zbaven paměti ocitá v roli předpověděného boha mezi domorodci na planetě podobné mírumilovné Zem, ti tuší katastrofu a od Kirka očekávají záchranu. Ten stále bez paměti dostává i milenku Miramance a vpravuje se do přidělené role. Spockovi se zničení asteroidu nepovedlo, vrací se pro Kirka v době, kdy je ten spolu s Miramance napaden kameny domorodci za svou nečinnost. Spockovi se podaří Kirka splynutím mysli duševně uvést do normálu, aktivizují uschované technické zařízení planety, asteroid je odkloněn, Miramance ale umírá a Enterprise odlétá. \n\nScénář napsal D.C.Fontana, název je v originále The Enterprise Incident\n\nKirk dostal utajený příkaz zjistit podrobnosti o novém maskovacím systému lodí Romulanů. Nechá se jimi zajmout (ovšem osobně masován ?? jako Vulkánec) a spolu se Spockem Romulany obelstí, zajme i velitelku, uzme maskovací systém a odlétá na Zemi. \n\nScénář je od Edwarda J.Lakso, v angličtině And the Children Shall Lead\n\nNa planetě Triacus nenašel Kirk dosluhující vědeckou posádku, ale jen skupinu dětí ovládanou, jak brzy zjistil, mocnou telepatickou osobností Gordana z planety Marcos. Ta zahubila nejen rodiče dětí, pak ovládla děti a přes ně téměř i celou posádku. Loď nasměruje ke své planetě. Kirk a Spock však hypnózu překonají, pomohou ji zvládnout i ostatním a bytost bez opory ovládaných lidí zanikne. \n\nScénář napsal Lee Cronin, v originále Spock´s Brain\n\nDo Enterprise vnikne jakási žena, která načas znehybní posádku a uzme operativně Spockův mozek Ponechá jen na operačním sále tělo, schopné přežít 72 hodin. Kirkovi lidé zjistí, že síla pochází z sedmé planety systému Sigma Draconis. Přenesou sem tam, nachází skupinu zaostalých mužů ovládanou z podzemí. Tam nachází mocné bytosti, skupinu žen s omezenou pamětí, velká technická zařízení (superpočítač) o rozloze stovek mil, nyní napojená na Spockův mozek. Kirk se Spockem velitelku žen sice ovládnou, ale zpětnou operaci nakonec provede doktor McCoy s pomocí supermozku a samotného Spocka. Skupinu žen pak přimějí s soužití s muži na planetě. \n\nScénář je od Jean Lisette Aroeste, v angličtině Is There In Truth No Beauty?\n\nEnterprise dostává úkol, dopravit velvyslance Kollose z planety Medeusan s doprovodem (Marvick a doktorka Jonesová). Kollos je mocná bytost uzavřená v kovové schránce, kterou spatřit znamená zešílet. Během mise se Marvick zblázní, Enterprise se díky jemu dostává na neznámé místo mimo Mléčnou dráhu, Marvick umírá. Spock se spojí svou myslí s Kollosem, najde cestu zpátky. Příběh končí odchodem krásné, ač slepé, Jonesové s Kollosem na určenou planetu. \n\nScénář napsala Joyce Muskat, v originále The Empath\n\nEnterprise měla evakuovat personál výzkumné stanice na planetě systému, který měl brzo zaniknout. Průzkum vč.Kirka je však nenalezl a sami byli nectěně teleportováni do podzemních prostor, kde nachází nepozemskou dívku Perlu v doprovodu dvou Vianů. Všichni tři telepaté, kteří Kirkovy lidi ihned odzbrojili a přes Perlu s nimi provedli svůj průzkum. Pak zmizeli, Enterprise odlétá, sluneční systém zaniká. \n\nAutorem scénáře byli Judy Burns a Cher Richards, anglicky The Tholian Web\n\nKirk se svou Enterprise hledá zmizelou loď Defiant. Nachází ji s mrtvou posádkou. Nákaza způsobující agresivitu lidí se přenáší brzy i na Enterprise a na scéně se objevují lodě tzv. Thoilanského shromáždění, které prostor obou lodí ze Země uzavírají svou síť. Enterprise se dokáže uvolnit a odletět.\n\nScénář napsal Rik Vollacrts, anglicky For the World Is Hollow and I Have Touched the Sky\n\nMcCoy zjišťuje, že má za rok zemřít díky své krevní chorobě a vzápětí poté nachází Enterprise vesmírem letící obrovský asteroid, který je uzavřeným, prastarým hvězdoletem.Uvnitř nachází početnou posádku, která svůj svět Yoana řízený ukrytým počítačem (pro ně božské Orákuum) považuje za jediný a nejsou si pohybu nějakým vesmírem vědomi. Jejich kněžka Natira a McCoy se do sebe zamilují, Orákuum je částečně opraveno, McCoy uzdraven, osazenstvo hvězdoletu se dozví pravdu a kompletní Enterprise odlétá. \n\nScénář je od Jerome Bixbyho, anglicky Day od the Dowe\n\nKirkovi lidé nachází planetu bez stovek osídlenců pustou a brzy se zde objeví loď Klingonů vedených Kangem. Nepřátelství obou lodí rychle vzrůstá, živeno zčásti neviditelným krystalem čerpajícím energii z nenávisti. Posádky začínají spolu bojovat starodávnými meči, krystal však udržuje početní rovnováhu, aby měl dost zdrojů pro získání své energie. Nakonec se Kirk s Kangem zčásti smíří, dají pokyn k zastavení soubojů posádek a společně tak krystal zlikvidují. Je to jeden z podnětů pro pozdější možnou spolupráci Federace s Klingonskou říší.\n\nV roce 2000 oba díly vydalo nakladatelství Netopejr (Karel Petřík) jako svou 39 publikaci v nákladu 2300 výtisků. Brožovaná kniha má 364 stran a je opatřena barevnou obálkou (téměř stejná pro všech šest knih), stála tehdy 165 Kč. \n\n\n"}
{"id": "516034", "url": "https://cs.wikipedia.org/wiki?curid=516034", "title": "Jihozápadní Afrika", "text": "Jihozápadní Afrika\n\nJihozápadní Afrika (: \"South-West Africa\", : \"Südwestafrika\", : \"Suidwes-Afrika\") byl název dnešní Namibie v době, kdy zde vládlo Německé císařství a později Jižní Afrika.\n\nV roce 1915 za první světové války území dobyla Jižní Afrika. Po válce zde bylo společností národů pod Versailleskou smlouvou vyhlášeno mandátní území s odpovědností Jihoafrické unie za správu Jihozápadní Afriky včetně Walvis Bay.\n"}
{"id": "516036", "url": "https://cs.wikipedia.org/wiki?curid=516036", "title": "Charles André", "text": "Charles André\n\nCharles André (1841-1921) byl francouzský architekt, otec architekta Émila Andrého. \nByl organizátorem výstavy dekorativního umění v roce 1894 v Nancy, která předznamenala vznik École de Nancy.\n\nSpolu se svými syny byl autorem návrhu obchodního domu Vaxelaire v Nancy, postaveného v letech 1899 až 1901 na rohu rue Saint-Jean a rue Raugraff. Tato stavba byla v roce 1994 zařazena mezi francouzské památky.\n"}
{"id": "516037", "url": "https://cs.wikipedia.org/wiki?curid=516037", "title": "Josef Patočka", "text": "Josef Patočka\n\nJosef Patočka (25. října 1914 Praha – 15. října 1998 Praha) byl český herec.\n\nZačínal jako ochotnický herec a kulisák v Praze v Bubenči, vyučil se brašnářem a pracoval jako dělník v továrně. Teprve po 2. světové válce se stal řádným členem činoherního souboru Městského divadla v Mostě, odkud v roce 1946 přešel do divadla v Ústí nad Labem. Od roku 1948 hrál 13 let v Krajském divadle v Plzni. Poté přešel do pražského libeňského Divadla S. K. Neumanna (Divadlo pod Palmovkou), kde působil dalších 17 let až do doby svého odchodu do důchodu. V roce 1990 krátce působil v Divadle za branou II.\n\nV českém filmu a později v televizi se uplatňoval především ve vedlejších či epizodních rolích, kde často hrával nerudné či přísné starší muže. Pracoval také v Československém rozhlase, kde hrál v řadě rozhlasových her a uplatnil se i v dabingu, kde využíval svůj dosti charakteristický hlas.\n\n\n"}
{"id": "516038", "url": "https://cs.wikipedia.org/wiki?curid=516038", "title": "Jacques Futrelle", "text": "Jacques Futrelle\n\nJacques Futrelle (9. dubna 1875 Pike County, Georgie - 15. dubna 1912 Titanic, Atlantik) byl americký spisovatel detektivek. Vytvořil postavu superdetektiva S. F. X Van Dusena alias Myslícího stroje.\n\nZahynul při ztroskotání lodě Titanic, když odmítl nastoupit do záchranného člunu a dal přednost ženám a dětem.\n\n"}
{"id": "516040", "url": "https://cs.wikipedia.org/wiki?curid=516040", "title": "Drakensberg Boys' Choir School", "text": "Drakensberg Boys' Choir School\n\nDrakensberg Boys’ Choir School (DBCS) je soukromá křesťansky zaměřená multikulturní hudební chlapecká internátní škola sídlící na samotě v podhůří Středních Dračích hor, na úpatí hor Cathkin Peaks a Champagne Castle, v údolí Champagne Valley, nedaleko farmářského městečka Winterton (necelých 30 km jihojihozápadně od něj) v jihoafrické provincii KwaZulu-Natal. Založena byla roku 1967 nadací rodiny Tungayů, která se angažuje v rozvoji místního turistického ruchu. Ve škole jsou vzděláváni členové výběrového pěveckého a hudebního sboru Drakensberg Boys’ Choir (slangově zkracováno na \"Drakies\"), který ve svém oboru patří ke světové špičce a svým stylem a repertoárem je v mnohém jedinečný. Škola bývá označována za jedinou svého druhu v Africe a žáci se do ní rekrutují nejen z Jihoafrické republiky, ale i z několika dalších okolních zemí (Svazijska, Botswany a Namibie). Žáky školy je kolem 100 sboristů ve věku od 9 do 15 let (4. až 9., resp. 2. až 7. třída). Sbor vykonal mnoho turné po Africe i ostatních kontinentech (opakovaně vyjížděl například do Izraele, Evropy, Japonska a USA; v únoru 1992 vystoupil i v Praze) a získal mnoho významných ocenění na mezinárodních festivalech. Škola též pořádá pravidelné středeční veřejné koncerty a každoroční hudební festivaly. Jako svůj cíl deklaruje připravovat žáky pro život a ke schopnosti vést, a to prostřednictvím dokonalosti v hudbě, vzdělání, sportu a sociálního obohacení v křesťanském prostředí. Hudební repertoár zahrnuje klasickou, moderní i etnickou hudbu. Přestože v některých provinciích státu jsou rasové problémy vyhrocené, Drakenberský chlapecký sbor ve světě úspěšně reprezentuje lepší stránku moderní Jižní Afriky.\n\n23. ledna 1967 byla škola otevřena pro prvních 20 žáků, kteří byli pečlivě vybráni z celé Jihoafrické republiky. Během několika let vzrostl počet žáků asi na 100 až 120 a tento rozsah si škola zachovala doposud. Za dobu své existence čelila několika výzvám a krizím, v nichž se rozhodovalo o její další existenci, ale zatím ve všech obstála. Jedním z dlouhodobých problémů jsou například vysoké finanční náklady na udržení špičkové kvality pedagogického sboru v odlehlé oblasti vzdálené od velkých měst, které se odrážejí na vysokém školném.\n\nO založení školy se zasloužil zejména Johan Tungay, na vedení nadace a podpoře školy se však významně podíleli i Ron a Gwen Tungayovi a následně Russel Tungay. Škola se hlásí obecně ke křesťanství, avšak nikoliv k některému konkrétnímu vyznání, jeden ze zdrojů označuje vedení školy jako katolické.\n\nPozemek školy je velký asi 100 akrů (0,4 km²). Uspořádání školy bylo od počátku koncipováno podle vzoru „farm schools“. Vybavení školy bylo vždy spíše jednoduché, původní koncertní sál měl kapacitu 80 diváků. V roce 1995 však byla dokončena výstavba nového koncertního sálu s kapacitou 600 posluchačů a s moderní zvukovou a světelnou technikou, což umožnilo pořádat pravidelné středeční veřejné koncerty i každoroční festivaly, na nichž kromě místního sboru vystupují i další zejména jihoafričtí umělci a skupiny. Probíhá také výstavba nových, komfortnějších ubytovacích zařízení pro studenty, první fáze byla dokončena začátkem roku 2009, strategický plán počítá s modernizací celé školy.\n\nVe školní sezóně jsou v koncertní hale pořádány téměř každý týden pravidelné středeční veřejné koncerty od 15:30 do 17 h SAST (t. j. od 14:30 h SEČ), které bývají on-line vysílány po internetu, pořádají se zde také pravidelné hudební festivaly, v dubnu Music in the Mountains (MIM nebo MIMs, v roce 2009 se konal 17. ročník), který patří mezi nejvýznamnější jihoafrické hudební festivaly, a předvánoční festival, který začal pod názvem Drakensberg Festival of Carols a později byl přejmenován na Drakensberg Festive Celebration (DFC, ročníky festivalu jsou odpočítávány od roku 2000). Hudební akce v této škole patří mezi významné turistické atrakce oblasti Dračích hor, i na pravidelných středečních koncertech bývá sál téměř zaplněn jihoafrickými i zahraničními turisty i školními výpravami.\n\nManželka ředitele DBCS Maretha Gresse organizuje charitativní akce na podporu místních škol v Champagne Valley, primární školy „Champagne Valley School“ a dvoustupňové školy „Meadowsweet School“. V rámci programu „Outreach Programme“, který má pomoci vychovat žáky sborové školy k citlivosti vůči sociální realitě, také žáci sborové školy například doučují žáky z místních běžných škol, pedagogové ze sborové školy zase metodicky pomáhají místním učitelům. Žáci jsou vedeni také k nejrůznějším sportovním aktivitám, při škole fungují na dobrovolné bází různé sportovní, turistické a zájmové kluby. Ubytovací sekce jsou rozděleny podle věku. Každá ložnice je vybavena televizí.\n\nŠkolné v roce 2008 činilo 76 000 randů (v přepočtu asi 7200 € nebo 190 000 Kč) ročně, žáci v první třídě nemají nárok na stipendium.\n\nPřestože africké písně byly součástí repertoáru již od založení sboru, první černošský uchazeč byl do školy přijat až v roce 1986.\n\nV roce 2007 byl do školy přijat první český žák, Filip Ptáček, syn českého lékaře žijícího v JAR a pravnuk zakladatele pražského pěveckého sboru Hlahol. Do sboru se rozhodl vstoupit již v roce 2003, když v Kimberley sbor poprvé viděl a slyšel.\n\nMezi nejznámější a nejdéle působící sbormistry patřil Christian Ashley-Botha (1980–2006). Jihoafrický prezident Thabo Mbeki jej 27. září 2006 vyznamenal bronzovým Ikhamanga řádem za výjimečný přínos pro sborovou hudbu v Jižní Africe, přičemž ve zveřejněném profilu ocenil nejen úspěchy sboru na hudebním poli, ale i vytrvalý boj za nesegregovanou a nediskriminační zemi.\n\nJako sbormistři v DBCS působili:\n\nPrezident JAR ocenil, že sbormistr Ashley-Botha měl významný vliv na další jihoafrické umělce, jako jsou Bala Brothers (Zwai, Loyiso a Phelo) nebo Deon van der Walt, kteří ze sboru vzešli.\n\nK tradičnímu repertoáru patří široká škála evropských klasických skladeb, zaměřuje se i na moderní euroamerickou hudbu z oblasti popu, rocku i jazzu i etnicky inspirovanou hudbu. V období zániku apartheidu v zemi v první polovině 90. let se značně zvýšil podíl černošských žáků a repertoár obohatily po dřívějších experimentech od roku 1992 nastálo tradiční lidové písně mnoha afrických národů, zejména bantuských.\n\nSbor uchvacuje publikum svým jedinečným výrazným stylem, specifickou dynamičností i rytmičností provedení, zjevným požitkem ze zpěvu i všestranností a rozsahem repertoáru, zahrnujícího kromě klasiky i komplikované a harmonicky i rytmicky náročné moderní skladby (například \"Bohemian Rhapsody\" od Freddie Mercuryho) a lidové africké písně. Členové sboru pokryjí hlasový rozsah od chlapeckého sopránu (treble) až po mocné basy a tenory starších žáků.\n\nV klasickém repertoáru patří mezi nejfrekventovanější autory Johann Sebastian Bach, Georg Friedrich Händel, Wolfgang Amadeus Mozart, Joseph Haydn, Benjamin Britten, moderní britští skladatelé John Rutter a David Willcocks, někdejší vlastní sbormistr Rudolf de Beer a mnoho dalších.\n\nDlouhodobě má sbor v repertoáru Kreolskou mši i africkou Missa Luba.\n\nNa festivalu MIMs roku 2009 sbor předvedl ordinárium, které složil litevský skladatel Vytautas Miškinis na výzvu Mezinárodní chorální federace pro Světové chorální symposium v Dánsku roku 2008. Skladba je určena pro sbor, jazzové trio a dodatečný klavír. Autor mši nazval \"A Light Mass\" (je zmiňována též jako \"Jazz Mass\"), na festivalu byla uvedena pod názvem \"Missa Alternativa\". Po americkém sboru Con Spirare bylo drakenberské nastudování v pořadí druhé a dirigoval je sám Miškinis.\n\nTradičním koncertním úborem jsou již od počátku 70. let šedé kalhoty s bílou košilí, modrou vestou jihoafrického střihu, velkým bílým visutým oválným límcem (žabotem, jabotem), a černé boty. V 90. letech zavedl sbor pro africký repertoár druhý úbor, inspirovaný africkými tradicemi, sestávající z bílých holínek, černých kalhot a trikotu domorodého střihu kombinujícího černou barvu s různými dvojicemi pestrých barev. Použití úborů však není zcela důsledně rozlišováno: občas sbor zpívá i klasické písně v africkém úboru nebo africké písně v konvenčním. Při některých příležitostech sbor vystupoval i v jiném oblečení. Školní uniformu tvoří černé ragbyové šortky, černé tričko a sandály, v zimě džíny a uzavřené sportovní boty.\n\nS africkým úborem souvisí i choreografie a nehlasové zvukové efekty zejména afrických písní, hojně využívající pohyby těla včetně dupání, tleskání či luskání prsty (jedna ze skladeb je založena čistě na nehlasové imitaci zvuků africké přírody, deště s bouří), pohvizdování i samostatné taneční výstupy založené na tradičních jihoafrických holínkových tancích (Gumboot Dance) pocházejících z hornického prostředí. Oproti většině obdobných euroamerických sborů je pohyb (například zdánlivě neorganizované pokývávání těla) využíván i u klasického repertoáru.\n\nPři některých výstupech je sbor doprovázen různými hudebními nástroji. Sami žáci bravurně hrají zejména na nejrůznější druhy bicích a jiných rytmických nástrojů a na tradiční africký nástroj akadinda (druh xylofonu).\n\nJiž bezprostředně po svém vzniku začal sbor provádět koncertní turné jak po Jihoafrické republice, později i po dalších zemích Afriky (Egypt, Keňa, Zimbabwe, Malawi, Mosambik, Namibie) a od roku 1971 i po dalších kontinentech, zejména do Izraele, Evropy, Severní Ameriky a na Dálný východ (Japonsko, Hongkong, Tchaj-wan). Mnohá turné jsou pořádána jako výměnné pobyty, což snižuje náklady, a vystupuje na společném koncertu s hostitelským sborem. Na různá turné vyrážejí různě velké výběrové sbory, do Japonska dokonce škola jednou vypravila dva koncertní sbory souběžně.\n\nV roce 1983 sbor na pozvání papeže Jana Pavla II. vystupoval ve Vatikánu před publikem 25 tisíc lidí. Dostal také speciální ocenění v americkém Disney's Magic Kingdom.\n\nVýznamná ocenění získal soubor na světových sborových festivalech v letech 1973, 1975, 1977 a 1983. V roce 1983 byl prohlášen za nejoblíbenější sbor na Zimrya Festivalu v Tel Avivu. Rovněž na Světovém festivalu chlapeckých sborů roku 1992 v Poznani byl prohlášen za jeden z nejlepších. Vystoupil také jako předskupina na turné Irona Curtaina v Budapešti. V roce 1985 zpíval při velké mši ve svatoštěpánské katedrále ve Vídni a v roce 1987 na turné v Portugalsku sklidil v katedrále svatého Jeronýma osmiminutovou ovací vestoje. V roce 1997 škola uskutečnila rekordní sedmitýdenní turné po Japonsku, v jehož rámci cestovaly dokonce dva školní sbory samostatně.\n\nZahraniční turné sboru:\n\nŠkola vydala a nabízí k prodeji četné zvukové nahrávky a v poslední době i videonahrávky z celé šíře sborového repertoáru.\n\nNahrávky:\n\n\n"}
{"id": "516050", "url": "https://cs.wikipedia.org/wiki?curid=516050", "title": "Lola Skrbková", "text": "Lola Skrbková\n\nLola Skrbková, vlastním jménem Aloisie Skrbková (16. února 1902 v Čáslavi – 28. září 1978 v Brně), byla česká herečka, divadelní režisérka, divadelní publicistka a pedagožka, manželka herce Viléma Pfeiffera.\n\nStudium herectví absolvovala na Pražské konzervatoři v roce 1924. Od svých divadelních začátků se věnovala tehdejšímu avantgardnímu divadlu, kde ještě jako studentka působila nejprve s Jiřím Frejkou v Osvobozeném divadle, poté spolupracovala s Emilem Františkem Burianem, jemuž, mimo jiné, také pomáhala spoluzaložit Divadlo D34. Zde působila i jako režisérka a dirigentka, kdy se aktivně se zapojila i do jeho divadelních experimentů s voicebandem. Po Burianově zatčení a uzavření divadla v roce 1941 přešla s většinou souboru do Městských divadel pražských, která převzala provozování sálu pod názvem Divadlo Na poříčí. Zde působila v letech 1941–1945.\n\nPo 2. světové válce pokračovala v souboru E. F. Buriana, avšak na konci sezóny 1945/1946 z divadlo po konfliktech v souboru spolu s dalšími 18 herci včetně Otomara Krejči odešla. Později hrála i režírovala v řadě oblastních divadel, jejím posledním angažmá se stalo Horácké divadlo v Jihlavě, kde působila v letech 1955 až 1959.\n\nPro svou velmi dobrou práci s hlasem vyučovala herectví nejprve na Pražské konzervatoři a později i na brněnské JAMU.\n\nV českém filmu ztvárnila řadu výrazných vedlejších postav, velice často se jednalo o nesympatické, přísné nebo i vyloženě záporné postavy (antihrdinky). Ve filmu začínala v roce 1937, v roce 1938 se objevila v dodnes hraném snímku \"Škola základ života\", kde hrála středoškolskou profesorku biologie, o rok později pak v dramatu \"Věra Lukášová\". Mezi její nejvýznamnéjší poválečné filmové role patří snímek \"Vlčí jáma\" režiséra Jiřího Weisse z roku 1957, velmi výraznou roli vytvořila i ve snímku \"Kladivo na čarodějnice\" režiséra Otakara Vávry z roku 1969.\n\nV roce 1962 jí byl udělen titul zasloužilá umělkyně.\n\n\n\n"}
{"id": "516061", "url": "https://cs.wikipedia.org/wiki?curid=516061", "title": "Fed Cup 2010 – zóna Evropy a Afriky", "text": "Fed Cup 2010 – zóna Evropy a Afriky\n\nZóna Evropy a Afriky je jednou ze tří oblastních zón Fed Cupu.\n\n\n16 týmů bylo rozděleno do čtyř skupin po 4 družstvech. 4 vítězové skupin bojovali o 2 volná místa v baráži o Světovou skupinu II. Týmy, které ve skupinách skončily na posledních místech, spolu hrály o udržení.\n\n\n\n\n8 týmů bude rozděleno do dvou skupin. Vítězové skupin hrají o postup proti týmům umístěným na druhých místech skupin. Týmy, které skončí ve skupinách na čtvrtých místech automaticky sestoupí do 3. skupiny pro rok 2011.\n\n\n7 týmů bylo rozděleno do dvou skupin, z nichž vítězové se utkali v play-off s celky na druhých místech o dvě volná postupová místa do 2. skupiny pro rok 2011.\n\n\n\n Oficiální stránka Fed Cupu\n"}
{"id": "516066", "url": "https://cs.wikipedia.org/wiki?curid=516066", "title": "Plavecké vybavení", "text": "Plavecké vybavení\n\nPlavecké vybavení jsou pomůcky a oblečení, které má plavec na sobě při provozování plavání. Většina z nich se v nějaké specializované podobě používá ve všech plaveckých i dalších vodních sportech jako jsou skoky do vody, vodní pólo, synchronizované plavání, dálkové plavání, podvodní ragby, triatlon, podvodní hokej, aqua aerobik a další. Některé součásti plaveckého vybavení patří také do vybavení potápěčů nebo surfařů. Do plaveckého vybavení nepatří vodní nádrže (bazény a koupaliště), přestože bez nich by plavání nebylo možné.\n\n\n"}
{"id": "516072", "url": "https://cs.wikipedia.org/wiki?curid=516072", "title": "Kladivo (rozcestník)", "text": "Kladivo (rozcestník)\n\nKladivo může být:\n\n\n\n"}
{"id": "516073", "url": "https://cs.wikipedia.org/wiki?curid=516073", "title": "Deník (Vltava Labe Media)", "text": "Deník (Vltava Labe Media)\n\nDeník jsou regionální noviny, které vydává společnost Vltava Labe Media, a. s., patřící mezi největší vydavatelské domy v České republice, se základním kapitálem necelé dvě miliardy korun. V 71 denících a 24 týdenících je zároveň obsaženo zpravodajství ze světa, republiky, regionu, kraje i z nejbližšího okolí bydliště čtenáře, pro kterého jsou určeny. Názvy titulů byly v září 2006 sjednoceny pod jednotný brand \"Deník\" včetně internetové domény \"Denik.cz\". Jednotlivé regionální listy jsou vždy označeny přídavným jménem podle regionu, pro který se vydávají (např. \"Nymburský deník\").\n\n\n\n"}
{"id": "516075", "url": "https://cs.wikipedia.org/wiki?curid=516075", "title": "Jan Macháček", "text": "Jan Macháček\n\nJan Macháček (* 2. června 1965 Praha) je český novinář, hudebník a bývalý disident signatář Charty 77. Jako novinář působil mj. v týdeníku Respekt a Hospodářských novinách, od roku 2015 píše pro Lidové noviny jako komentátor a analytik politicko-ekonomického dění. Je předsedou správní rady Institutu pro politiku a společnost hnutí ANO 2011. Jako hudebník je nejvíce známý jako kytarista skupiny \"Garáž\".\n\nV roce 1983 vystudoval gymnázium v Radotíně. Studium na VŠE nedokončil. Na přelomu 70. a 80. let byl členem oddílu vodních turistů (tzv. Pětka) a měl v něm přezdívku Musala.\n\nV letech 1983 až 1986 byl členem hudební skupiny \"The Plastic People of the Universe\" a od roku 1985 působí jako kytarista skupiny \"Garáž\". Působí též v kapele \"Velvet Underground Revival Band\".\nSpoluzaložil \"týdeník Respekt\", kde působil v letech 1989 až 2002, nejdříve jako redaktor, v roce 2000 jako zástupce šéfredaktora. Zabýval se ekonomickou tematikou, především pak procesem privatizace. V roce 1998 získal stipendium na University of Michigan.\n\nPsal komentáře pro \"Prague Business Journal\", krátce působil jako komentátor deníku \"MF DNES\" a poté v letech 2002 až 2008 jako komentátor deníku \"Hospodářské noviny\". Do roku 2015 psal pravidelné glosy pro portály Ihned.cz a Respekt.cz a pro Ihned.cz redigoval rubriku \"Macháčkova výměna\" – diskusi ekonoma, bankéře a publicisty, se kterými diskutoval aktuální ekonomická témata. Své komentáře pro Respekt z let 2008–2009 vydal v roce 2009 knižně pod názvem \"Mistři světa amoleta\". V lednu 2015 odešel do Lidových novin.\n\nZa rok 2009 získal novinářskou Cenu Ferdinanda Peroutky.\n\nDo ledna 2015 působil jako předseda správní rady Knihovny Václava Havla. Působil též jako předseda správní rady Transparency International. V únoru 2015 se stal předsedou správní rady think-tanku Institut pro politiku a společnost. Think-tank založilo v roce 2014 hnutí ANO 2011 jako svoji ideologickou a programovou základnu, s cílem debatovat o českých národních zájmech a vychovávat nové politiky hnutí.\n\nDne 30. dubna 2015 oznámila odcházející redaktorka Lidových novin Kateřina Šafaříková, že Macháček působí zároveň jako novinář i zahraničněpolitický konzultant Andreje Babiše, tehdejšího ministra financí. Spojení rolí novináře a spolutvůrce politiky je podle Šafaříkové nepřijatelné.\n\nV roce 2011 ostře kritizoval slovenskou stranu \"Sloboda a Solidarita\", jejíž poslanci hlasovali proti účasti Slovenska v Evropském nástroji finanční stability (tzv. \"Euroval\"), které vláda Ivety Radičové s spojila s hlasováním o důvěře (vláda kvůli tomu padla). Macháček mimo jiné nazval \"Slobodu a Solidaritu\" \"militantní částí slovenské koalice\" a \"sektou\" a uvedl, že\n\"Na seznam 'nebezpečných ideologií' bych zahrnul i ultraliberalismus či libertariánství [...] Osobně považuji libertariány a jejich v uvozovkách jehovistické příručky a ideologismy za jedno z největších nebezpečí současného světa. Tito dogmatici, kterým vždy do sebe vše perfektně zapadá, otravují a kazí politické ovzduší i v Americe, kde ovládají fanatickou Tea Party\"\". Dále ocenil \"rozumný a zodpovědný\" přístup bývalého slovenského premiéra Fica k Eurozóně. Za tyto postoje byl Macháček kritizován. Například podle politologa Alexandra Tomského Macháček \"podlehl amoku\", jeho komentáře v této záležitosti jsou \"nepříčetné nadávky\" a, dle Tomského, \"\"tady snad mohla zasáhnout šéfredaktorská cenzura\"\".\n\n15. listopadu 2017 se spolu s Monikou MacDonagh-Pajerovou, Jefimem Fištejnem a Igorem Chaunem zúčastnil debaty na stanici Český rozhlas Plus věnované blížícímu se výročí Sametové revoluce. MacDonagh-Pajerová se s poukazem na jeho předlistopadové aktivity kriticky vyjadřovala k práci Jana Macháčka v institucích spojených s Andrejem Babišem. Macháček poté ještě před koncem vysílání odešel ze studia. MacDonagh-Pajerovou údajně označil velmi vulgárním výrazem.\nModerátor pořadu Petr Schwarz uvádí, že Macháček „\"něco odsekl ve dveřích\"“.\nČeský rozhlas vydal v reakci stanovisko, že „\"paní Pajerová od počátku diskuze nerespektovala pravidla určená moderátorem a zcela ignorovala téma pořadu\"“. Dále uvedl, že nahrávka vysílání invektivy neobsahuje a že „\"žádná urážlivá slova nezazněla\"“.\nPodle Pajerové Jefim Fištejn celý incident a následné nervozní chování zaměstnanců rozhlasu okomentoval slovy: „\"Takhle začíná normalizace.\"“\nIgor Chaun vulgarity potvrdil, ale slova prý nepadla jako otevřená nadávka; Monika Pajerová celou záležitost dramatizovala a bavila se jí. Chaun dodal, že je nepřijatelné, „\"aby byl host veřejnoprávní instituce kádrován jiným hostem za to, co dělá\"“.\n\n"}
{"id": "516079", "url": "https://cs.wikipedia.org/wiki?curid=516079", "title": "Mark Schwarzer", "text": "Mark Schwarzer\n\nMark Schwarzer (* 6. října 1972, Sydney, Austrálie) je australský fotbalový brankář a bývalý reprezentant, který s profesionální kariérou začal v roce 1990. Nejdelší období své kariéry zažil v anglickém Middlesbrough FC, kde strávil 11 let. V roce 2008 pak přestoupil do Fulham FC, v červenci 2013 do Chelsea FC a v lednu 2015 do Leicester City FC.\n\nV Premier League odehrál více než 500 zápasů, tuto metu překonal v roce 2012 jako první cizinec. Prohlašoval, že chce chytat až do Mistrovství světa 2014 v Brazílii, ale nakonec reprezentační kariéru ukončil začátkem listopadu 2013.\n\nSchwarzer začal svou neprofesionální kariéru v australském klubu Colo Cougars, později přestoupil do ligového Marconi Stallions. Po dobrých výkonech přestoupil do Drážďan, později do Kaiserslauternu a nakonec do Bradfordu. Nikde se však neusadil.\n\nNakonec v roce 1997 přestoupil do Middlesbrough. Za Middlesbrough debutoval v semifinále Ligového poháru proti Stockport County a následně si zachytal ve finále s Leicesterem City, kde Middlesbrough prohrálo. Další sezonu se Boro opět dostalo do finále Ligového poháru, kde však znovu prohrálo. Do finále se dostal s klubem ještě jednou v roce 2004, kde už Middlesbrough porazilo Bolton. Asi nejdůležitější zákrok Schwarzera přišel v posledním zápase sezony 2004/05 proti Manchesteru City, kdy chytil penaltu Robbieho Fowlera a zachoval výsledek 1–1, díky kterému se klub umístil na sedmém místě Premier League, které mu zaručovalo zápasy v Poháru UEFA pro příští sezonu. Právě v sezoně 2005/06 se Middlesbrough rozjelo k neuvěřitelným výkonům, díky kterým se dostalo až do finále, kde však dostalo debakl 4–0 od španělské Seville. Na konci prosince 2007 se stal nejdéle působícím cizincem v jednom klubu Premier League, když překonal rekord Dennise Bergkampa.\n\nSchwarzerovi skončila smlouva v Middlesbrough v červnu 2008 a přestože měl možnost ji prodloužit, dal přednost změně dresu. Dostal prý nabídky i od Bayernu Mnichov a Juventusu, ale obě odmítl, protože chtěl mít zaručeno, aby chytal pravidelně. Proto se rozhodl pro londýnský Fulham. Ve Fulhamu začal angažmá velmi úspěšně a stal se hráčem klubu za sezonu 2008–09. Navíc se svými fenomenálními výkony zasloužil o cenu hráče Premier League za únor 2010, kterou získal jako první Australan. Celkově klubu pomohl k 7. místě v lize. Další sezonu hrál opět důležitou roli v tažení Evropskou ligou, kde se znovu dostal až do finále, ale i za Fulham prohrál, tentokrát 2–1. Celkem za sezonu 2009/10 odehrál neuvěřitelných 60 zápasů. Schwarzer po této vynikající sezoně dostal nabídku od Arsenalu, kterou chtěl přijmout, protože Arsenal neměl stálého brankáře a hledal někoho zkušenějšího. Trenér Fulhamu Mark Hughes mu přestup nakonec rozmluvil a přesvědčil ho k prodloužení smlouvy.\n\nV červenci 2013 přestoupil do jiného londýnského klubu Chelsea FC. Na podzim debutoval v zápase Ligy mistrů proti Steaui Bukurešť. V dubnu 2014 se Schwarzer stal nejstarším hráčem, co kdy nastoupil v zápase vyřazovací fáze Ligy mistrů 2013/14, když v 18. minutě vystřídal zraněného Petra Čecha v prvním zápase semifinále proti Atléticu Madrid. Zápas skončil bez branek. V Chelsea jinak mnoho příležitostí nedostával.\n\nV lednu 2015 odešel zadarmo do prvoligového klubu Leicester City FC. Působil zde jako náhradní brankář do konce sezóny 2015/16.\n\nV A-mužstvu Austrálie debutoval 31. 7. 1993 v Edmontonu proti reprezentaci Kanady.\n\nSvou bohatou reprezentační kariéru ukončil 5. listopadu 2013. Celkem odehrál v letech 1993–2013 za australský národní tým 109 zápasů.\n\nNarodil se v North Richmondu v Sydney. Fotbal začal hrát za klub Colo Cougars. Jeho rodiče Hans-Joachim and Doris emigrovali z východního Německa do Austrálie v roce 1968. Hovoří plynně německy, anglicky a španělsky. Se svou manželkou Palomou má dvě děti, syna Juliana a dceru Amayu.\n\n Middlesbrough\n\n\nAustrálie\n\n"}
{"id": "516080", "url": "https://cs.wikipedia.org/wiki?curid=516080", "title": "Synagoga v Malackách", "text": "Synagoga v Malackách\n\nSynagoga, neboli Templ, se nachází v obci Malacky ( \"Malatzka\", \"Malacka\") v Bratislavském kraji.\n\nPrvní Židé se do Malacek přistěhovali údajně roku 1755 (10 osob), jejich počet postupně rostl, stěhovali se do města zejména v průběhu 19. století. Roku 1880 je uváděno 397 osob. První Židé přišli pravděpodobně z Moravy, posléze komunita udržovala obchodní i kulturní vztahy zejména s nedalekou Vídní. Po budapeštském kongresu v letech 1868 až 1869, kdy došlo k rozkolu maďarského židovstva, se malacká obec rozhodla zachovat nezávislý status quo ante.\nMalacky sloužily jako sídlo rabinátu pro 17 okolních obcí. Židovská obec měla všechny náboženské instituce - synagogu, košer řezníka, mikve, školu a hřbitov.\nWeinwurmovi a Spitzerovi byly dvě nejvýznamnější židovské rodiny ve městě.\nPřed holocaustem měla obec zhruba 300 členů. Většina z nich byla deportována r. 1942 do vyhlazovacích táborů Auschwitz a Majdanek v Polsku. Roku 1948 žilo ve městě ještě 50 Židů. Velmi záhy se ale drtivá většina z nich vystěhovala do Izraele. Malá židovská náboženská obec fungovala do šedesátých let, dnes ve městě Židé nežijí. Zůstal po nich zdevastovaný židovský hřbitov v jižní části města a synagoga.\n\nMístní bohatá židovská rodina Spitzerů zakoupila pozemek, na němž nechala podle plánů vídeňského architekta a bratislavského rodáka Wilhelma Stiassnyho vystavět mezi lety 1886 až 1887 synagogu, kterou poté věnovala místní židovské obci. Budova kompletně shořela při požáru v roce 1899.\nRoku 1900 byla na stejném místě - opět podle plánů Stiassného - postavena synagoga nová. Budova, pro své období v typickém tzv. maurském slohu s dvěma věžemi, podkovovitými oblouky a nezaměnitelnými žluto-černými pásy na fasádě je dozajista nejexotičtější stavbou ve městě. V 50. letech 20. století byla budova věnována městu. Dnes v objektu sídlí umělecká škola.\nDo interiéru bylo vestavěno podlaží, dolní část slouží jako dílna, nahoře je koncertní místnost. Nicméně se zachovalo poměrně dost architektonických prvků - aron ha-kodeš, litinové sloupy a dřevěný kazetový strop. Původně stála synagoga v typické městské zástavbě, kde žilo před 2. sv. válkou mnoho příslušníků zdejší židovské komunity. V poválečném období však byla tato zástavba téměř kompletně zbourána.\nSynagoga je zapsána v Ústředním seznamu kulturních památek Ministerstva kultury SR jako národní kulturní památka. V nedávné době se budova začala rekonstruovat z fondu města Malacky. Rekonstrukce se týká zejména exteriér, byla položena nová střešní krytina, měděné oplechování a obnovena a alternována fasáda. Současně probíhá oprava vstupního portálu a kamenných schodů.\n\n"}
{"id": "516087", "url": "https://cs.wikipedia.org/wiki?curid=516087", "title": "Gazzetta di Mantova", "text": "Gazzetta di Mantova\n\nGazzetta di Mantova je nejstarší italský deník založený v roce 1664 a nejspíše nejstarší tištěný deník na světě. Jeho redakce sídlí na Piazza Cesare Mozzarelli v Mantově. V průběhu politických událostí v Itálii změnil názvy na \"Gazzetta del Mincio\", \"Giornale del dipartimento del Mincio\" a \"La voce di Mantova\". V současnosti vychází v nákladu 30 až 40 tisíc výtisků.\n\n"}
{"id": "516090", "url": "https://cs.wikipedia.org/wiki?curid=516090", "title": "Jürgen Klinsmann", "text": "Jürgen Klinsmann\n\nJürgen Klinsmann (* 30. července 1964, Göppingen) je německý fotbalový trenér a bývalý hráč, který hrál za mnoho předních evropských klubů a byl členem německé fotbalové reprezentace která vyhrála mistrovství světa ve fotbale 1990. Byl jedním z nejvýznamnějších německých útočníků během 90. let 20. století. Pelé ho roku 2004 zařadil mezi 125 nejlepších žijících fotbalistů. V sezóně 1987/88 se stal s 19 góly nejlepším střelcem německé Bundesligy.<br>\nJeho synem je fotbalový brankář Jonathan Klinsmann.\n\nByl i trenérem německé reprezentace, se kterou obsadil třetí místo na mistrovství světa ve fotbale 2006. 12. července 2006 oficiálně oznámil, že na post trenéra národního týmu rezignuje. Novým trenérem se stal jeho asistent Joachim Löw.\n\n\n"}
{"id": "516097", "url": "https://cs.wikipedia.org/wiki?curid=516097", "title": "Myristicin", "text": "Myristicin\n\nMyristicin je přírodní organická sloučenina obsažená v silicích muškátového oříšku a v malém množství i petrželi a kopru. Myristicin je přirozeně se vyskytující insekticid a akaricid s pravděpodobnými neurotoxickými efekty na dopaminergní neurony. Ve velkých dávkách má halucinogenní vlastnosti. Je slabým inhibitorem monoaminoxidázy. Zároveň působí jako anticholinergika.\n\nAlexandr Shulgin v roce 1963 uvažoval o tom, že by myristicin mohl být v játrech transaminací přeměněn na metabolity amfetaminu, ale nebylo to nikdy potvrzeno a zdá se být velmi nepravděpodobné vzhledem k tomu co je známo o metabolismu obdobných sloučenin safrolu na piperonylovou kyselinu.\n\nIntoxikace myristicinem nebo esenciálním olejem z muškátového oříšku se lehce podobají účinkům MDMA či MMDMA. Účinky se liší osobu od osoby, ale často jsou popisovány stavy někde mezi probouzením se a spánkem. Často je popisována euforie a nauzea. Uživatelé také uvádějí krvavě podlité oči a výpadky paměti.\n\nVedle mrákotných stavů myristicin navozuje i psychoaktivní účinky jako deformace obrazu. Dávky nezbytné k dosažení takovýchto stavů jsou rozdílné. Průměrné dávky potřebné k dosažení těchto účinků leží někde mezi hodnotami 0,17 – 0,28 g čerstvého muškátového oříšku na kilogram tělesné hmotnosti.\n\nU intoxikace muškátovým oříškem trvá extrémně dlouhou dobu, než je dosaženo vrcholu, někdy až 7 hodin a účinky mohou být pociťovány až 24 hodin s dozníváním až 72 hodin.\n"}
{"id": "516099", "url": "https://cs.wikipedia.org/wiki?curid=516099", "title": "Fed Cup 2010 – Americká zóna", "text": "Fed Cup 2010 – Americká zóna\n\nAmerická zóna je jednou ze tří oblastních zón Fed Cupu.\n\n\n\n\n\n\n"}
{"id": "516105", "url": "https://cs.wikipedia.org/wiki?curid=516105", "title": "Danny Murphy", "text": "Danny Murphy\n\nDanny Murphy (* 18. března 1977, Chester, Spojené království) je bývalý anglický profesionální fotbalista, který naposledy hrál za Blackburn Rovers FC, kde byl kapitánem. Velkou část své kariéry odehrál ve Fulhamu a Liverpoolu, kde v roce 2001 získal treble – Ligový pohár, FA Cup a Pohár UEFA.\n\nMurphy je odchovancem Crewe Alexandra, které se pohybovalo v nižších soutěžích. Jeho skvělé výkony mu však vynesly přestup do Liverpoolu, kde nakonec strávil dlouhých 7 sezon. Liverpoolu za dobu svého působení zajistil nejen několik důležitých výher, ale i vítězství v Poháru UEFA v roce 2001, kde ve finále Liverpool porazil Deportivo Alavés. Reds dokonce ovládli také Superpohár, kde porazili Bayern Mnichov 3:2. Během roků 2001–2003 se podíval do seniorské reprezentace. Od roku 2007 je Murphy hráčem Fulhamu, ve kterém se stal nezbytným hráčem, ale i kapitánem. Nebýt jeho gólu z posledního kola ze sezony 2007/08 proti Portsmouthu, tak by Fulham sestoupil do nižší soutěže. Murphy místo něj tak poslal do League Championship Reading FC. S Fulhamem si o dva roky později zahrál i Evrposkou ligu, kde to klub dotáhl až do finále, ve kterém prohrál 2:1 s Atletikem Madrid. V dalších dvou sezonách byl opět jedním z klíčových hráčů, vstřelil celkem 8 gólů a Fulham se umístil na osmém, respektive na devátém místě.\n\nV létě 2012 se Murphy nedohodl s vedením klubu na prodloužení smlouvy a odešel do Blackburnu Rovers, kde podepsal dvouletou smlouvu a měl pomoci k návratu do Premier League. Svým prvním gólem v listopadu 2012 pomohl k remíze 2-2 s Huddersfieldem. Další gól vstřelil v lednu proti Bristolu City v FA Cupu. Brzy se stal v Blackburnu také kapitánem. Na konci sezony skončili Rovers až na 17. místě a Murphy se dohodl s vedením na ukončení smlouvy.\n\nV roce 2004 se oženil s herečkou Joannou Taylor. O čtyři roky později se jim narodila dcera Mya, dále má Murphy také syna z předchozího vztahu.\n\nVítězství:\nFinále:\n\nFinále:\n\n\n"}
{"id": "516117", "url": "https://cs.wikipedia.org/wiki?curid=516117", "title": "Bački Petrovac", "text": "Bački Petrovac\n\nBački Petrovac (slovensky Báčsky Petrovec, maďarsky Petrőc) je město v Jihobačském okruhu ve Vojvodině, v Srbsku. Patří k významným centrum slovenské menšiny v Srbsku. Město má podle posledního sčítání lidu z roku 2002 6727 obyvatel, podle sčítání lidu z roku 1991 mělo 7236 obyvatel.\n\nObec se řadí mezi nejmenší ve Vojvodině. Její opštinu tvoří celkem čtyři sídla; kromě samotného města pod ni spadají ještě si Hložany, Kulpín a Maglić. První tři uvedená sídla mají jasnou slovenskou většinu, Maglić byl vesnicí původně německou, avšak po druhé světové válce sem byli dosídleni příslušníci národností bývalé Jugoslávie. \n\nNejstarší památka o Bačském Petrovci je z 14. století. V polovině století osmnáctého město začínají osidlovat Maďaři, dále pak Slováci, kterých bylo několikanásobně více. Pro slovenskou komunitu v etnicky různorodé Vojvodině se stal Bački Petrovac jako největší město v slovensky souvisle osídlené oblasti přirozeným centrem. V 18. a 19. století se zde nacházelo velké Futocké panství, které se rozprostíralo nejen na území dnešní opštiny Bački Petrovac, ale i dále, do dalších obcí. \n\nPo rozpadu Uherska a vzniku Jugoslávie došlo k rozvoji kulturního života jak Slováků, tak i Srbů. Bylo vybudováno gymnázium a začaly být tištěny časopisy. Přestal být protežován maďarský prvek, nicméně pouze dočasně. Po druhé vídeňské arbitráži byla většina Vojvodiny obsazena Maďarskem, včetně Bačského Petrovce. Město přispělo během druhé světové války, hlavně v rámci Novosadského partyzánského oddílu, a to až do osvobození v roce 1944. V 1944 byla v Bačském Petrovci zformována 14. vojvodinská brigáda, sestavená z branců slovenské národnosti.\n\n\n"}
{"id": "516132", "url": "https://cs.wikipedia.org/wiki?curid=516132", "title": "Polyakrylát sodný", "text": "Polyakrylát sodný\n\nPolyakrylát sodný, známý také jako WaterLock, je polymer sodné soli kyseliny akrylové s chemickým vzorcem [-CH-CH(COONa)-], používaný ve spotřebitelských výrobcích. Má schopnost absorbovat vodu o 200 až 300 násobku své hmotnosti. Polyakrylát sodný je aniontový polyelektrolyt se záporně nabitými karboxylovými skupinami v hlavním řetězci. I když je sodná sůl nejčastěji používanou formou v průmyslu, existují i jiné soli obsahující draselné, lithné nebo amonné kationty. Používá se například v dětských plenkách. Pro lidský organismus je netoxický, dosud se neprojevily žádné známky toxicity pro lidský organismus. \nVeškerá zaznamenaná a zvažovaná nebezpečí pro zdraví člověka plynoucí z užití polyakrylátu sodného plynou vždy z jeho mechanických vlastností, konkrétně schopnosti absorbovat vodu a několikrát zvětšit svůj objem; výjimkou může být přísné hledisko ekologické, jelikož se jedná o ropný derivát.\n"}
{"id": "516134", "url": "https://cs.wikipedia.org/wiki?curid=516134", "title": "Cechovní heraldika", "text": "Cechovní heraldika\n\nCechovní heraldika je součást heraldiky, jež se zaobírá popisem znaků a znamení cechů a analyzuje funkce těchto znaků v kontextu jejich působnosti. Nejčastěji tvořila heraldická výzdoba pole pečetí, objevovala se však také na cechovních truhlicích, pohárech, pohřebních štítech, korouhvích apod.\n\nCechovní heraldika se konstituovala, na rozdíl od dalších jednotlivých druhů heraldiky, až v období pozdního středověku. Cechy byly původně panovníkem potlačovány a teprve po jejich legalizaci se mohla naplno rozvinout jejich vlastní znaková výzdoba jako součást svébytnosti této společenské skupiny.\n\nVe starší době ovšem existovala znamení jednotlivých řemeslníků jako značky na jejich výrobcích, či vývěsní štíty apod. Nicméně první cechovní erby v českých zemích s největší pravděpodobností vznikaly až v době husitské revoluce, kdy se jednotliví řemeslníci organizovali k obraně svých měst, a ze které města samotná vyšla s upevněním svého postavení. Zpráva o udělené erbovní listině udělené císařem Zikmundem Lucemburským se zachovala z roku 1437. Jednalo se o erbovní listinu pro pražské řezníky. Další údaje o erbech pražských cechů také zachycují tzv. Soběslavova práva přibližně v roce 1440. V 15. století došlo k prudkému nárůstu cechovní symboliky, přičemž jednotlivé cechy si volily svá znamení samostatně, jiné je dostávaly přímo od panovníka. Některá poddanská města pak od své vrchnosti. V některých, zejména malých městech, se přímo do jednoho cechu spojovala povolání příbuzná, v jiných dokonce jeden cech tvořila všechna působící povolání. Cechy v malých městech pak ve velké míře také napodobovaly symboliku z měst významnějších.\n\nK částečnému zrušení cechů došlo v roce 1859, k úplnému poté v roce 1872, kdy se nástupci cechů stala jednotlivá společenstva, která v mnoha případech heraldickou výzdobu převzala, avšak již jako pouze dekorační funkci, často již neovlivněnou heraldickými pravidly. Setkat se v této době také lze s „erby“ moderních živností, jako fotografové apod.\n\nCelková symbolika cechovních erbů lze rozdělit do čtyřech hlavních skupin:\n\n"}
{"id": "516147", "url": "https://cs.wikipedia.org/wiki?curid=516147", "title": "Novogotické písmo", "text": "Novogotické písmo\n\nNovogotické písmo (neogotické, latinsky \"neogotica\") označuje skupinu novověkých latinských písem, které vznikají po úpadku gotiky a nástupu renesance paralelně s humanistickým písmem, ale na rozdíl od tohoto písma navazují na gotické lámané písmo. Nejprve se tento typ objevuje po celé Evropě, ale největší oblibu si získává v německy mluvících zemích (odtud také někdy označení \"německé písmo\"), naopak ze zbytku Evropy je postupně vytlačován humanistickou verzí. V Německu se novogotické písmo udrželo nejdéle (německé obdoby novogotického písma byly kreslená fraktura, polokurzívní kanzlei a kurzivní kurent) a úředně bylo zakázáno až v roce 1941.\n\nVýraz novogotické písmo použil poprvé dánský paleograf Erik Kroman v roce 1943, rozšířil se díky práci Karola Górského z roku 1978. Česky byl výraz poprvé použit Jindřichem Šebánkem.\n\n\n"}
{"id": "516150", "url": "https://cs.wikipedia.org/wiki?curid=516150", "title": "Chřipkové infekce ptáků", "text": "Chřipkové infekce ptáků\n\nChřipka (influenza) je nakažlivé virové onemocnění postihující dýchací cesty savců včetně člověka, často doprovázené horečkou a celkovou slabostí. Název „influenza“ pochází ze středověké představy, že nemoc má původ ve vlivu (influx) hvězd. Původcem nemoci je virus z čeledi Orthomyxoviridae, nejčastěji typu Influenza virus A. Důležitou úlohu v přenosu a šíření chřipkového viru do různých zeměpisných oblastí mají infikovaní migrující ptáci (zejména vodní ptáci). Jsou také považováni za dočasný zdroj nových chřipkových virů, z nichž některé mohou být i příčinou epidemií až pandemií u zvířat i lidí. Žádní divocí ptáci ale zatím nebyli prokázáni jako rezervoár HPAI virů v přírodě, s jedinou výjimkou a to byl výskyt HPAI u rybáků v Jižní Africe v roce 1961. Většina pandemických kmenů viru chřipky má svůj původ v Číně, kde se vyskytuje chřipka po celý rok a kde přetrvávají v kachnách chřipkové viry A všech subtypů.\n\nNázev \"chřipka\" neodpovídá u ptáků charakteru chřipky u savců, patogenezi choroby a způsobu šíření infekce. Většina kmenů chřipkových virů byla izolována z ptáků zdravých, z trusu nebo vnitřních orgánů, což je zcela výjimečné u savců. Dále je to také variabilita klinických projevů od asymptomatických až po generalizované smrtelné infekce, široké spektrum ptačích druhů přechovávajících virus, rozdílné způsoby přenosu (kromě respiračního způsobu také přenos alimentární cestou, šíření viru trusem a vodou) a existence velkého množství subtypů a variant viru chřipky ptáků.\n\nVysoce virulentní kmeny viru chřipky mohou způsobovat u drůbeže ekonomicky i hospodářsky velmi závažné onemocnění, dříve nazývané „klasický mor drůbeže“, později \"chřipka drůbeže\" a dnes „vysoce patogenní aviární influenza“. První zprávy o výskytu „moru“ pocházejí z Itálie (Perroncito, 1878), na možnou virovou povahu původce poukázali v roce 1901 Centanni a Savunozzi. První ptačí chřipkový virus, později označený A/chicken/Brescia/02/H7N1 a dnes klasifikovaný jako HPAI virus, byl izolován z hromadného onemocnění drůbeže v roce 1902. Nemoc se počátkem 20. století rozšířila do chovů drůbeže v celé Evropy. V roce 1955 byl virus „moru“ klasifikován jako influenza virus A a byla prokázána jeho příbuznost s chřipkovými viry člověka, prasat a koní.\n\nOd roku 1960 byly infekce nepatogenními až slabě virulentními chřipkovými viry typu A (angl. low pathogenic avian influenza A viruses, LPAI viruses) diagnostikovány u více než 90 druhů z 12 řádů ptáků. Ptáci, zejména migrující vodní ptáci (\"Anseriformes\", \"Charadriiformes\"), jsou považováni za častého hostitele tohoto typu virů. Infekce LPAI virusy probíhá u divoce žijících ptáků většinou bez příznaků, případně jen jako střevní infekce. Pouze ojediněle dochází k onemocnění a k jejich úhynu. Průběh infekce závisí na věku, druhu a pohlaví hostitele, biologických vlastnostech viru, souběžných infekcích, imunosupresi a podmínkách prostředí. Přímým kontaktem s infikovanými divokými ptáky nebo zprostředkovaně přes infikované domácí kachny a husy se může infikovat i hrabavá drůbeže, která není přirozeným hostitelem influenzových A virů. Infekce se pak může v hejnu drůbeže rozšířit i dlouhodobě přetrvávat. Onemocnění ptáků vyvolané těmito slabě patogenními kmeny viru influenzy A (LPAI) je označováno jako „aviární influenza“ a podle zákona o veterinární péči č. 166/1999 Sb. považováno za nebezpečnou nákazu.\n\nKe vzniku vysoce virulentních chřipkových virů typu A (angl. highly pathogenic avian influenza A viruses, HPAI viruses) dochází nejčastěji u vodních ptáků anebo drůbeže mutací nebo rekombinací genomů LPAI virů a ti pak mohou krátkodobě sloužit jako zdroj nového rekombinantního viru v přírodě. To však neznamená, že malá skupina divokých ptáků nemůže sloužit jako rezervoár HPAI virusů získaných od drůbeže. Onemocnění ptáků včetně drůbeže vyvolané těmito vysoce patogenními kmeny viru influenzy A (HPAI) je označováno jako „aviární influenza (vysokopatogenní)\" a je podle zákona o veterinární péči č. 166/1999 Sb. považováno za nákazu podléhající povinnému hlášení Evropské komisi a členským státům EU.\n\nPůvodcem chřipky savců i ptáků jsou virusy rodu Influenza virus A z čeledě \"Orthomyxoviridae\". Viriony influenzových virů typu A (IVA) jsou částice průměrné velikosti 80-120 nm. Jejich obal obsahuje důležité povrchové projekce – trimer hemaglutinin (HA) a tetramer neuraminidázu (NA). Důležitou biologickou vlastností IVA je schopnost vytvářet antigenní variace – antigenní posun (drift) a antigenní zvrat (shift). Např. jestliže je hostitelská buňka infikována dvěma geneticky odlišnými chřipkovými viry, může se přeskupením mezi dvěma segmentovanými genomy vytvořit 2, tj. 256 nových kombinací virů. Tak dochází v přírodě ke vzniku antigenně zcela „nových“ chřipkových virů. Na vzniku antigenních variant chřipkových virů se nejčastěji z ptáků podílí drůbež a vodní ptáci, zejména divoké kachny.\n\nPtačí chřipkové viry se kromě širokého okruhu hostitelů také vyznačují značnou variabilitou v patogenitě i virulenci (apatogenní až vysoce patogenní izoláty). Virulence viru je také ovlivňována druhem, věkem a imunitním stavem hostitele, interkurentními infekcemi a podmínkami prostředí. Virus patogenní pro hostitele určitého ptačího druhu nemusí být škodlivý i pro jiný druh, např. izoláty od krůt a kura jsou obvykle méně virulentní pro kachny; podobně i izoláty od pštrosů jsou často nepatogenní pro drůbež. Virusy stejného subtypu HA a NA se mohou lišit virulencí i pro hostitele téhož druhu a mohou být i avirulentní. Virulence chřipkových virů tedy nesouvisí jen s jejich genetickou výbavou či jen s hostitelem; je výsledkem vzájemné interakce viru, hostitele a prostředí. Proto při identifikaci izolovaného viru nestačí pouze určení subtypu HA a NA, ale je nezbytné zjistit i jeho virulenci pomocí biologických testů patogenity (přesná pravidla pro diagnostiku ptačí chřipky navrhují mezinárodní komise)\n\nPo zavlečení nákazy do chovu drůbeže se infekce šíří horizontálně – při úzkém, bezprostředním kontaktu infikovaných a vnímavých jedinců (aerogenní infekce) a velmi často také nepřímo prostřednictvím ošetřujícího personálu, trusem kontaminovanými předměty, krmivem, vodou, technologií, podestýlkou aj. Chřipkové viry mají menší nakažlivost (infekciozitu) než virus Newcastleské nemoci – infekce se plošně vždy nešíří, někdy i v bezprostředním sousedství nemocných ptáků ustájená drůbež se nenakazí.\n\nMožný je i přenos násadovými vejci (vertikální přenos). Krůty mohou být také infikovány při umělé inseminaci druhotně kontaminovaným semenem. Účast bezobratlých v epizootologii chřipky není známa. Názory na možnost přenosu infekce vzduchem na větší vzdálenost se různí.\n\nČastější výskyty nemoci bývají na podzim a v zimě, u kachen také na jaře v průběhu snáškového cyklu. Vznik a průběh onemocnění potencují stresové faktory – podmínky prostředí (změna počasí, chlad, vysoká koncentrace drůbeže na plošnou jednotku, špatné mikroklima a nedostatečná zoohygiena chovu), vakcinace, imunosuprese aj. Sekundární bakteriální a plísňové infekce (\"E. coli\", \"P. multocida\", \"Mycoplasma gallisepticum\", \"M. meleagridis\", \"Bordetella avium\", infekce paramyxoviry APMV-2, \"Salmonella\" spp., \"Riemerella anatipestifer\", \"Aspergillus\" spp., aj.) rovněž zhoršují průběh onemocnění. Naopak chřipkové virusy mohou také být komplikujícím faktorem při jiných chorobách.\n\nOdolnost ptačích IVA v prostředí je průměrná; jsou ale schopné přežívat i nějaký čas ve vodě (jezera, rybníky), která tak představuje vhodné medium pro šíření infekce. Častým hostitelem IVA v přírodě jsou pak subklinicky infikovaní vodní a pobřežní ptáci. Virus se z organismu vylučuje sekrety a exkrety a k infekci dochází přes dýchací i trávící trakt; u vodních ptáků se infekce šíří fekálně-orální cestou. Ptačími IVA se mohou infikovat i někteří savci (např. prasata, tuleni, norci, velryby), včetně člověka. Člověk ale také může být zdrojem infekce pro zvířata. Od r. 1997, kdy proběhla v Hong Kongu chřipka ptáků (H5N1), je známa možnost přímého přenosu ptačího influenzového viru A z drůbeže na člověka.\n\nChřipka u drůbeže se projevuje širokým rozmezím klinických příznaků, které jsou ovlivňovány věkem, druhem a pohlavím hostitele, biologickými vlastnostmi viru, sekundárními infekcemi, podmínkami prostředí aj.; stejně tak morbidita a mortalita. Inkubační doba je ovlivňována dávkou viru, způsobem infekce a druhem hostitele. Může se pohybovat od několika hodin do několika dnů.\n\nV hejnu drůbeže infikovaném méně virulentními kmeny viru (LPAI) se může pozorovat snížená aktivita i příjem krmiva, vyhublost, dehydratace, posedávání a shlukování pod tepelnými zdroji, načepýřené peří, nevyrovnaný růst, průjmovité výkaly s vyšším obsahem žluči, urátů a hlenu. Z respiračních příznaků to jsou kašlání, kýchání, chrapoty, silné slzení, sinusitida, otoky hlavy a obličeje, dále cyanóza (zmodrání) neopeřených částí těla a nervové poruchy (parézy, paralýzy, křeče, pohyb v kruhu, tortikolis, opistotonus). Kterýkoliv z těchto příznaků se může objevovat samostatně nebo v kombinaci s jinými. U nosnic se může vyskytovat kvokavost a pokles snášky různého stupně. Pokles snášky u kachen i krůt může dosahovat 10-40 %; oplozenost i líhnivost násadových vajec jsou také snížené. U krůt se mohou objevovat vejce nepravidelného tvaru (až 20 %), vejce depigmentovaná anebo s drsnou, příp. tenkou skořápkou. Onemocnění obvykle přetrvává asi 1-2 týdny, jindy naopak rychle kulminuje. Při déle trvajícím průběhu se může u kachen vyskytovat difteroidní stomatitida (zánět dutiny ústní) a tracheitida (zánět průdušnice). U pštrosů, exotických ptáků, dravců i volně žijících ptáků klinická manifestace obvykle chybí.\n\nInfekce drůbeže vysoce virulentními kmeny viru (HPAI) se obvykle projevuje náhlými a četnými úhyny, otupělostí, nechutenstvím a načepýřeným peřím. U nosnic dochází k úplné zástavě snášky, někdy k úhynům bez příznaků. Mohou se také zjišťovat poruchy dýchacího, střevního i nervového systému různého stupně, změny na kůži, cyanóza (zmodrání) a otok (edém), u nosnic ve snášce žloutkové peritonitidy (zánět pobřišnice). Drůbež hyne v kómatu (bezvědomí).\n\nNěkteré kmeny viru způsobují vážné onemocnění u jednoho druhu drůbeže a u druhého naopak probíhá infekce skrytě. Podobně se mohou chovat i viry shodného antigenního vybavení (subtypu). Např. virusy se subtypem H5 a H7 jsou obecně považovány za vysoce patogenní pro ptáky, ale existují i kmeny stejných subtypů, které jsou nepatogenní nebo jen málo virulentní.\n\nPitevní nálezy při chřipce ptáků jsou variabilní a odpovídají stupni postižení. Po infekci virulentnějšími kmeny viru se může zjišťovat různě intenzivně vyjádřený obraz hemoragické septikémie s překrvením a krváceninami (hemoragiemi) na sliznicích a serózách, nekrobiotickými změnami na kůži, hřebínku a lalůčcích, konjunktivitida a sinusitida s hlenovitým až sýrovitým výpotkem (exsudátem). V játrech, slezině a plicích bývají ložiskovité degenerativní změny. Jako důsledek komplikujících faktorů se může vyskytovat sérofibrinózní zánět tělní dutiny s nálepy na viscerálních orgánech a zánět vzdušných vaků.\n\nVzhledem k širokému spektru virulence terénních izolátů, variabilitě klinických příznaků i patologickoanatomických změn u ptáků lze konečnou diagnózu chřipky stanovit pouze na základě virologického anebo sérologického vyšetření. Subklinicky nebo mírně probíhající onemocnění drůbeže je často přehlédnuto nebo je podezíráno jiné příčinné agens, teprve až těžké respirační anebo nervové příznaky doprovázené náhle zvýšenými úhyny vyvolávají podezření na vysoce patogenní formu chřipky ptáků.\n\nIzolace chřipkového viru se nejčastěji provádí na inkubovaných slepičích vejcích. Všechny kmeny viru chřipky aglutinují ptačí a některé savčí erytrocyty. K identifikaci izolátu se používají metody hemaglutinace, inhibice hemaglutinace, imunodifuze (typová specifičnost izolátu) nebo neutralizační test. Biologický pokus se provádí na krůťatech, kuřatech nebo kachňatech; virusy lze adaptovat na laboratorní zvířata. Protože existují IVA stejného subtypu hemaglutininu s odlišnou virulencí nebo dokonce nepatogenní, je nutné provádět identifikace subtypu povrchových antigenů (HA nebo NA), což již spadá do kompetence referenční laboratoře. Informace týkající se patogenity subtypů influenzaviru lze také získat sekvenováním genomu, neboť patogenita viru úzce souvisí s aminokyselinami v místě rozštěpení hemaglutininu.\n\nPodle legislativy EU je za vysoce patogenní aviární influenzu drůbeže považována infekce způsobená jakýmkoli virem chřipky A, který má index intravenózní patogenity u šestitýdenních kuřat větší než 1,2, nebo jakákoli infekce virem chřipky A subtypu H5 nebo H7, u něhož se prokáže sekvence mnohočetných bazických aminokyselin v místě restrikce HA0.\n\nSpecifická terapie onemocnění není známa. K potlačení bakteriálních kontaminací se aplikují antibiotikum. Antigenní variabilita influenzových virů značně ztěžuje vývoj i používání účinných vakcín u drůbeže. V některých zemích byly vyvinuty vakcíny živé i inaktivované, praktického použití zatím nedosáhly. Kontrola výskytu chřipky zatím spočívá v dodržování obvyklých veterinárních a zoohygienických zásad při výskytu infekčních nemocí, v izolaci chovů a přerušení infekčního cyklu (ochrana před volně poletujícími ptáky, sanitace prostředí apod.). V případě výskytu vysoce virulentních virů influenzy A se provádějí přísná bezpečnostní opatření a zvířata v postižených chovech se utrácejí a neškodně odstraňují.\n"}
{"id": "516152", "url": "https://cs.wikipedia.org/wiki?curid=516152", "title": "Bruno Gesche", "text": "Bruno Gesche\n\nBruno Gesche (5. listopadu 1905, Berlín, Německé císařství – 1980) byl Obersturmbannführer-SS v nacistickém Německu a velitel Hitlerovy tělesné osobní stráže SS-Begleitkommanda v letech 1934–1942 a 1942–1944.\n\nBruno Gesche původně snil o vojenské kariéře, jeho plány však zkazila Versailleská smlouva, která omezila počet německé armády na 100 000. Proto roku 1922 vstoupil jako mladík do NSDAP, a působil zejména v SA.\n\nV roce 1927 Gesche SA opustil, a vstoupil do oddílu SS. Gesche to odůvodnil tak, že do SS již dříve vstoupili jeho přátelé, a on je chtěl následovat. Roku 1932 se stal členem Hitlerovy osobní stráže SS-Begleitkommanda.\n\nSpor mezi Geschem a jeho nadřízeným Himmlerem vypukl roku 1932, kdy Gesche zkritizoval vedení SS. Himmler to považoval za osobní urážku a požadoval Gescheho okamžitou degradaci a vyloučení z SS-Begleitkommanda, Hitler však Gescheho jen pokáral.\nKdyž byl roku 1934 vyloučen z postu velitele SS-Begleitkommanda Kurt Gildisch, Hitler jmenoval Gescheho Gildischovým nástupcem.\n\nHimmler roku 1938 využil Gescheho největší slabosti – závislosti na alkoholu – a donutil ho podepsat sdělení, že se tři roky nedotkne alkoholu, jinak bude z SS vyloučen. Po několika měsících Himmler na nátlak Hitlera zákaz zrušil.\n\nGesche si však nevzal ponaučení, a roku 1942, po dalším opilství ho Himmler propustil. Tentokrát Geschemu nepomohl ani Hitler. Gesche byl propuštěn z SS-Begleitkommanda, dostal další zákaz pití alkoholu a bez jakýchkoli bojových zkušeností byl poslán na východní frontu. Byl připojen k 5. tankové divizi SS „Viking“, která měla namířeno na Kavkaz k tamním bohatým zásobám ropy.\n\nNa začátku října roku 1942 byl Gesche zraněn a převezen zpět do Třetí říše. Hitler byl nadšen z jeho válečných výkonů, a pověřil ho opětovným velením SS-Begleitkommanda.\n\nV roce 1944 byl Gesche pro opilství a výtržnosti zbaven velení SS-Begleitkommando, tentokrát navždy. Mimo to byl degradován o jedenáct hodností. V lednu roku 1945 byl Gesche opět vsazen na frontu do 16. divize tankových granátníků SS „Reichsführer SS“\n\nKe konci války byl Gesche zajat Američany a zbytek života strávil v jejich zajetí.\n\n"}
{"id": "516154", "url": "https://cs.wikipedia.org/wiki?curid=516154", "title": "Dálnice ve Francii", "text": "Dálnice ve Francii\n\nDálnice ve Francii patří se svými 12 956 kilometry délky (\"stav 2010\") k nejhustším dálničním sítím na světě. Dálnice jsou zde označovány písmenem \"A\" jako \"autoroute\" a číslem – např. (\"Autoroute 10\" se značí \"A10\"). Po Spojených státech amerických a Číně má Francie třetí největší systém dálnic světa, po nich následují německé a italské dálnice. Nejvyšší povolená rychlost na francouzských dálnicích je 130 km/h. Ve Francii funguje mýtný systém pro všechna vozidla. \n\nČíslování dálnic ve Francii odpovídá přibližně následujícímu principu:\n\nSeznam nejvýznamnějších dálnic A 1 – 10. \n\nFrancie má mnoho předpisů pro bezpečnou jízdu na dálnicích, což je možná důvod, proč úmrtnost na francouzských silnicích a dálnicích meziročně klesá.\n\nNa silnicích klasifikovaných jako dálnice je nutné doržovat rychlostní limity a to v několika kategoriích:\n\nKaždé vozidlo musí být vybaveno reflexní vestou a výstražným trojúhelníkem. Doporučena je jízda se zapnutými světly i ve dne, nicméně povinná není. Stejně tak není povinné přezouvání pneumatik. \n\nFrancouzské dálnice jsou stavěny podle mnoha aspektů, které pomáhají zvyšovat bezpečnost v provozu. Mezi ně patří např.: \n\n"}
{"id": "516157", "url": "https://cs.wikipedia.org/wiki?curid=516157", "title": "Acquanegra sul Chiese", "text": "Acquanegra sul Chiese\n\nAcquanegra sul Chiese je italská obec v provincii Mantova.\nSousední obce: Asola, Bozzolo, Calvatone, Canneto sull'Oglio, Marcaria, Mariana Mantovana, Redondesco.\n"}
{"id": "516167", "url": "https://cs.wikipedia.org/wiki?curid=516167", "title": "Lovci mamutů", "text": "Lovci mamutů\n\nLovci mamutů je historický román a nejznámější literární dílo Eduarda Štorcha, které bylo pod tímto názvem vydáno poprvé v roce 1918. Je zasazen do starší doby kamenné na území českého státu. Popisuje putování pravěké lovecké tlupy od jejich sídla na břehu Dyje u současných Dolních Věstonic až po Libeň na území dnešního hlavního města Prahy. V díle vystupují skutečné nálezy historických předmětů z doby kamenné, které jsou do děje zakomponovány, čímž spisovatel dosahuje autentičnosti a zároveň čtenáři nabízí možnost vzdělání. Popisuje zároveň i patriarchální společnost. Počínaje vydáním z roku 1937 provázejí knihu realistické kresby Zdeňka Buriana (do té doby vydání s ilustracemi Jaroslava Panušky). Za tento román a ostatní svá díla získal autor v roce 1948 literární cenu Boženy Němcové hlavního města Prahy.\n\nPrvní stránky příběhu byly napsány v roce 1907, kdy jej Eduard Štorch vydal jako útlý svazek pod názvem \"Člověk diluviální\". Podstatně rozšířený vyšel v roce 1918 již pod názvem \"Lovci mamutů\". Po dalším rozšíření byla kniha vydána v roce 1937 v nakladatelství Toužimský a Moravec, kdy získala současnou podobu. Dílo obsahuje mnoho zápletek a napínavých dobrodružství ze starší doby kamenné (paleolitické) při putování různými místy Moravy a Čech.\n\nKniha pojednává o tlupě lovců mamutů, která na začátku sídlí u řeky Dyje v blízkosti Dolních Věstonic, a proto se nazývá Věstonická tlupa. Na čas se usadí v jeskyni v blízkosti propasti Macocha, dále putuje skrze prostor dnešního Brna k Předmostí u Přerova a odtud pak do prostoru dnešní Prahy na Bílou skálu v Libni (zde se již mluví o libeňských). Příběh pracuje se skutečnými archeologickými nálezy, které jsou zakomponovány do děje. Představuje loveckou společnost v paleolitu (starší doba kamenná, dle knihy před 20 až 30 tisíci lety), která je silně patriarchální, často se stěhuje a každý den bojuje o své přežití. Během putování se spojí se zbytky jiné tlupy, trpí hladem, ale zažívá i doby hojnosti. Ztrácí a znovu získává oheň, volí svého náčelníka, obchoduje s potulnými tlupami a čelí útokům cizích tlup. Hlavní postavou je zhruba desetiletý chlapec Kopčem (\"kopnutý srnčetem\") a jeho kamarád Veverčák, kteří se spolu učí být dobrými lovci. Dále pak statečný lovec Mamutík, který se stane výborným náčelníkem. Na závěr knihy vynalezne Kopčem rozdělávání ohně pomocí luku a dřívek. V celém díle autor popisuje drsné životní podmínky tehdejších lidí, sociální vztahy, úroveň jejich znalostí, obdivuje jejich šikovnost a předkládá důležité momenty vedoucí k rozvoji řeči, sociálního cítění a nových dovedností. V tlupě se nevyskytuje šaman ani léčitel s duchovně zaměřenou funkcí.\n\n\nSpíše slabší tlupa lovců mamutů sídlí blízko řeky Dyje při jihovýchodním okraji současné České republiky. Při lovu zubrů je zabita Kopčemova matka Niana. Otec Njan vymodeluje její sošku Věstonické venuše. Během hodování tlupa rozšlape studánku a Mamutík ji obloží kameny. Niana je uložena na ohniště a je na ní navršena hlína, přičemž tlupa přijde málem o oheň, který na poslední chvíli zachrání Kopčem. Členové tlupy vyrábí pálené hliněné figurky na motivy prožitých událostí. Kopčem se neustále aktivně snaží lovit menší zvířata, často za pomoci Veverčáka, protože lovci je nechtějí kvůli jejich nízkému věku brát s sebou na lovecké výpravy. Tlupa nemá už delší dobu náčelníka a tato funkce je nabídnuta při rokování tlupy Njanovi, který však oznámí, že nejprve musí získat novou ženu. Uloupí cizí tlupě ženu Ščektu a přitom narazí na mamuty. Tlupa se vypraví na lov, který je však překažen cizí tlupou, ze které pochází Ščekta a která mamutí stádo pronásleduje. Věstonická tlupa se obrátí na chaotický útěk, přičemž se oddělí od zbytků tlupy, které zůstaly v táboře (včetně Njana). Cizí tlupa obsadí tábořiště, zbytky věstonické tlupy pobije a pronásleduje unikající část. Při zběsilém úprku odhodí Škuta uplakané děvčátko, které nalezne a přijme cizí tlupa. Nepřátelský oddíl se vzdá pronásledování.\nV druhém dílu věstonická tlupa hledá nové tábořiště a náčelnictví se ujme Houžňák. Chvíli se zdržují v prostoru dnešního Brna, kde je napadne nosorožec a zabije lovce Klucha. Po jeho pohřbu se tlupa vydá na další pouť a nachází útočiště v blíže neurčené jeskyni v blízkosti propasti Macocha, kde se Kopčem s Veverčákem dále zdokonalují v lovu menších zvířat. Medvěd napadne tlupu v jeskyni a hrozí zdecimování tlupy, které odvrátí výpad Mamutíka. Od útěku tlupa postrádá oheň, který se jim podaří vykřesat pomocí pazourku a ohnivého kamene (pyrit) nalezeného v hlíně jeskyně, zanechaného zde dávno v minulosti jejími předchozími obyvateli. Nalezený pazourkový valoun lovci rozštípou a použijí na výrobu nástrojů. Děti jsou v zimě při výpravě za dřívím napadeny hladovými vlky a zachráněny lovci. Malují poté na stěny jeskyně malby hlínou a směsí sazí své zážitky a vyrábějí hliněné figurky. V zimě je hlad a Mamutík, Vlčí dráp a Zajíc jsou na lovu přepadeni lvem jeskynním, který byl v té době nejsilnější a nejnebezpečnější šelma v tomto kraji. Při útěku zapadnou na terasu propasti Macocha, odkud nemohou ven, ale druhý den jsou nalezeni a zachráněni mladým lovcem Sovou, Kopčemem a Veverčákem, kteří jim poskytnou kamennou palici a větve na kolíky, po kterých lovci vylezou nahoru. U ohně pak lovci líčí své zážitky a zdokonalují se v umění používat řeč.\n\nTřetí díl začíná na jaře, kdy tlupa vyrazí směrem k východu, kde tuší bohatá loviště, avšak nemohou najít ohnivý kámen, který ztratili, protože neumějí plánovat a žijí hlavně přítomností. Na cestě narazí na stádo sobů, avšak úlovek jim sebere silnější tlupa, se kterou na výzvu Mamutíka nebojují. Zároveň se ztratí Kopčem, který je později touto tlupou zajat. Vzpomíná, jak pro něj za hladové zimy jeho matka Niana ulovila rybu na návnadu vyříznutou z vlastního lýtka. Kopčem je vyměněn s dvěma soby za pazourky další tlupě, kterou však vyplaší mamuti utíkající před šavlozubým tygrem. Kopčem využije zmatku a uprchne. Neví však, kde hledat svou tlupu. Využívá svého loveckého umění k obživě a při běhu za divokými koňmi je zažene ke strži, pod kterou táboří jeho tlupa. Kopčem je poctěn za obstarání jídla pro hladovějící tlupu. Větší množství tlup v krajině rozplašilo zvěř, a tak se tlupa vydává na další pochod kolem řeky Bečvy, avšak předsunutá hlídka Sovy, Kopčema a Veverčáka narazí na stopy tlupy, která prve Kopčema zajala. Agresivní Rváč se snaží tlupu přesvědčit, aby tentokrát bojovala, ačkoliv Mamutík je proti. Větší agresivní tlupa však právě napadá menší tlupu, což se lovci dozví již za pochodu do boje a v čele s Mamutíkem se přidávají na stranu slabší tlupy. Zaženou společně agresivní tlupu na ústup a poté s menší, velmi oslabenou tlupou společně hodují a pohřbí své mrtvé – ve skrčené poloze. Lovci menší tlupy obdarují věstonickou tlupu. Věstoničtí lovci zbaví na popud Rváče náčelnictví Houžňáka pro jeho zbabělost v boji. Starý lovec Huňáč označí za nového náčelníka Mamutíka, což se však nelíbí Rváčovi. V souboji o náčelnictví však Mamutík vyhraje, ale nechá Rváče na živu, protože se podrobí (jinak by byl vyhnán z tlupy, aby zahynul). Lovci menší tlupy ocení schopnosti a vlastnosti Mamutíka a označí ho též za svého náčelníka. Obě tlupy se spojí a Mamutík dostane za ženu Ďargu – dceru mrtvého náčelníka slabší tlupy. Tlupa je silná a dlouho drží tábořiště na vrcholu kopce Hradiska, odkud má přehled o putujících stádech i ostatních tlupách. Rváč s více než pěti lovci uteče. Huňáč stopuje zmizelou Ďargu, kterou ztracenci omráčili při pokusu o její únos, ale Mamutík rozhodne dále Rváče nepronásledovat. Tlupa je obtěžována nemocemi z přemíry masa a odpadků tlejících přímo v táboře a je též nucena žít v neustálém střehu proti tlupám procházejícím skrz Moravskou bránu. Proto se tlupa rozhodne k dalšímu putování.\n\nVe čtvrtém dílu je tlupa již v Polabí a Huňáč s celou tlupou stopuje stádo sobů. Objevuje se mladý lovec Had z cizí tlupy, kterému se líbí dívka Lasička, kterou přepadne a chce ji odvést ke své tlupě. Na cestě je vyruší Mamutík s lovci a žlutě pomalovaného Hada zajmou. Tlupa je zabydlena u zlatonosného potoka, avšak nezná význam zlata. V táboře Lasička pomůže Hadovi v útěku a prchne s ním. Celá tlupa je pronásleduje a voda z deště prorazí dětmi postavenou hráz a uhasí oheň, protože ani hlídač ohně Sova jej nehlídal. Huňáč se Sovy zastane a Mamutík ho pustí spolu se Zajícem získat nový oheň. Huňáč vystopuje Hadův kmen a za pomoci Lasičky získá oheň, ta však odmítne se k tlupě vrátit. Skryti v plovoucím pařezu uniknou pronásledovatelům, a to tak šikovně, že Hadovi lovci věří, že na místě musela působit nějaká čarovná moc. Mezitím Veverčák stopuje pižmoně a vjede na jeho hřbetě do tábořiště, kde Mamutík s lovci pižmoně zabije. Když nastane večer, Mamutík s lovci zachrání Huňáče a Zajíce před útokem medvěda, tlupa má opět oheň. Do tlupy se vrací pohublý Rváč s druhy a díky dětem Cebíkovi a Broučkovi je opět do tlupy přijat. Tlupa zde putuje za zvěří do Posázaví.\n\nV pátém díle je tlupa zabydlena na Bílé skále v Libni v pražské kotlině. Kopčem potká mamuta, uteče před ním na strom a spadne. Jen díky tomu, že se mamuti svolávají ke koupání v jezeru, se mu nic nestane. Náčelník Mamutík je churav, Kopčem oznamuje přítomnost mamutů. Tlupa vykope jámu na mamutí stezce, avšak náhlá bouře ji i s mamutem zaplaví a tlupa o úlovek přijde. Zároveň tlupa opět přijde o oheň, když selže jeho strážkyně Vlčice. Rváč usiluje o místo náčelníka, využije problému a bije Vlčici. Mamutík zasáhne. Huňáč se nabízí, že opět získá oheň od tlupy na protějším straně jezera v Divoké Šárce, avšak je již starý a Mamutík jde místo něj - navzdory své nemoci, ač ho může stát život. Kopčem ho přesvědčí, že půjde s ním. Pomocí lodice z vydlabaného vyhnilého kmene se přeplaví na druhý břeh jezera a oba šťastně seberou ohořelé větve. Málem přijdou o uhlíky, když Kopčem spadne do vody, ale nakonec se oba šťastně vrátí s ohněm. Mamutíkovy záchvaty zimnice neustávají, takže u ohně vypráví podrobnosti výpravy Kopčem. Rváč je opět neúspěšný v usilování o náčelnictví. Při lovu divokých koní je Rváč rozdupán a tlupa s úlevou i ztrátou přijímá jeho smrt. Tlupa vysílá čtyři muže na výměnný obchod s tlupou usídlenou u Dalejského potoka, aby získala pazourky. Dojde k výměně dvojic dívek na znamení přátelství. Tlupa neúspěšně chová losí mládě, děti si zamilují psí štěně. Tlupa vysílá zvědy kvůli tahu sobů a protože jsou úspěšní, rozhoduje se Mamutík, že tlupa zůstane na Bílé skále až do jara. Sobi začínají přeplouvat řeku Vltavu a cizí tlupa zastrašuje libeňské lovce. Úspěšný lov sobů následuje přepad silnější tlupou a Mamutík rozhoduje o ústupu. Prchají kolem medvědích doupat, vyruší jeskynní medvědy, kteří několik cizích lovců zabijí a zbytek tlupy se rozprchne. Libeňští se vrací ke své kořisti a když se členové cizí tlupy vrátí, Mamutík jim místo boje nabídne část kořisti a oheň. Cizí tlupa po několika dnech hodování zmizí. V zimě je velký hlad, je sněden i v tlupě oblíbený psík. Kopčem s Mamutíkem jde z posledních sil na zoufalý poslední lov. Ve sněhové vánici Mamutík bodne do nosorožce svůj oštěp s vavřínovým hrotem z pazourku a Kopčem je svědkem zřícení nosorožce a sobů ze srázu. Mrtvá zvířata zajistí tlupě přežití do jara. V závěrečné kapitole Kopčem nemaje pazourek vrtá do dřeva dírku dřevěnou tyčkou, což ho záhy díky použití luku vede k vynálezu nového způsobu rozdělání ohně.\n\nRežisér Karel Janák připravoval filmové zpracování románu, které mělo mít původně premiéru v roce 2010. Ani na začátku roku 2017 však projekt stále dokončen nebyl.\n\nKarel Sklenář: \"Bohové, hroby a učitelé: Cesty českých spisovatelů do pravěku\", nakl. Libri, Praha 2003\n\n"}
{"id": "516169", "url": "https://cs.wikipedia.org/wiki?curid=516169", "title": "Otužování", "text": "Otužování\n\nOtužování je metoda posílení imunitního systému. Obvykle se pod pojmem otužování rozumí sprchování studenou vodou či plavání ve studené vodě, v širším slova smyslu však pojem zahrnuje i saunování, celoroční sportování ve volné přírodě a další praktiky.\n\nOtužování pomocí studené vody souvisí s vodoléčbou, ale na rozdíl od ní slouží k předcházení chorobám spíš než k jejich léčení. Podle propagátorů otužování pomáhá při prevenci proti nachlazení, chřipce, angíně, případně dalším nemocem jako vysokému krevnímu tlaku nebo bolestem zad.\n\nOtužování se nedoporučuje v případě srdečních chorob, během onemocnění (nachlazení apod.) a nějakou dobu po něm. Mírnější režim otužování bývá doporučován dětem a starším lidem, ve všech případech (zvlášť pokud jde o zimní plavání) je vhodné konzultovat praktického lékaře.\n\nZimní plavání je zvláštním druhem sportovního otužování, prováděného ve vodě o teplotě pod 10 °C, které je též registrované Mezinárodní plaveckou federací.\n\n\n"}
{"id": "516170", "url": "https://cs.wikipedia.org/wiki?curid=516170", "title": "Anda-Louise Bogza", "text": "Anda-Louise Bogza\n\nAnda-Louise Bogza (* Rumunsko) je česká operní pěvkyně-sopranistka rumunského původu žijící trvale v Praze. Je nositelkou Ceny Thálie v kategorii opera za rok 2007. Dlouhodbě působí jako sólistka Státní opery v Praze.\n\nStudovala nejprve na bukurešťské Konzervatoři G. Enescu a následně na Hudební akademii v Bukurešti. Později v Praze vystudovala klavír, zpěv a cembalo na Akademii múzických umění. Ještě v době studií v roce 1990 zpívala sopránové sólo v oratoriu Missa solemnis Miloše Boka.\n\nPo absolutoriu začala působit ve Státní opeře a Národním divadle v Praze, kde vytvořila řadu klíčových operních rolí a kde působí dosud. Kromě toho zpívala například Aidu ve Vídeňské státní opeře, v Berlíně a v Lipsku, Toscu na festivalu ve Florencii, v Bavorské státní opeře, ve Frankfurtu, v Bordeaux, v New Israeli Opera, ve Slovenském národním divadle, v Japonsku, v Rumunské národní opeře a na Salzburském hudebním festivalu. \n\nV roli Leonory v opeře Trubadúr vystupovala v Hamburku, v Maďarské státní opeře, v Královském dánském divadle a na operních jevištích v USA. \n\nRoku 2005 poprvé vystoupila v Pařížské opeře v roli Rusalky.\n\nRoku 1994 na Mezinárodní pěvecké soutěži ve Vídni vyhrála jak první cenu, tak také cenu publika. V roce 2007 získala Cenu Thálie v kategorii opera.\n\n"}
