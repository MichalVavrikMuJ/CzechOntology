{"id": "479507", "url": "https://cs.wikipedia.org/wiki?curid=479507", "title": "Albánské království", "text": "Albánské království\n\nAlbánské království (albánsky \"Mbretëria Shqiptare\", italsky \"Regno albanese\") byl stát na území dnešní Albánie existující od 1. září 1928 do 11. ledna 1946. V letech 1928-1939 vládl královskou diktaturou král Zog I., v letech 1939-1943 bylo království obsazeno fašistickou Itálií a byl to její loutkový stát a protektorát, zatímco vládu vedli italští guvernéři. Albánie v této době neexistovala jako nezávislý stát, ale jako autonomní součást Italské říše. Po německo-italské invazi do Jugoslávie se součástí tohoto „státu“ stala i Albánci osídlená okolní území: většina území moderního Kosova a okrajové části moderní Černé Hory, Severní Makedonie a Srbska. Záhy poté byla připojena i malá Albánci osídlená část řeckého Epiru. Po spojenecké Invazi na Sicílii v roce 1943 se Italové z Albánie stáhli a zemi na rok obsadili Němci. V letech 1944-1945 již zemi ovládali velitelé albánských partyzánských skupin pod velením komunistů. Ti 11. ledna 1946 zrušili monarchii a vyhlásili lidovou republiku.\n\nAlbánie vyhlásila 28. listopadu 1912 nezávislost a stala se republikou. V Londýně byla 29. července 1913 podepsána mírová smlouva, která Albánii již stanovila definitivně jako \"autonomní, suverénní a dědičné knížectví\". Z několika zájemců o albánský trůn byl úspěšný Wilhelm Wied v Neuwiedu z Porýní, rozhodujícím faktorem pro něj bylo to, že byl protestant a tedy přijatelný pro všechny. Wilhelm Wied dorazil do Albánie 7. března 1914, ale nedlouho poté vypukla první světová válka a nenacházeje východisko předtím než se opět nalodil na loď Misurata vydal prohlášení, v němž Albáncům sdělil, že neabdikuje ale opouští zemi proto že mu poměry v ní neumožňují řádnou správu země. Kníže vyjádřil přesvědčení, že během jeho dočasné nepřítomnosti \"si bude moci lid v klidu rozmyslet a najít pro sebe správnou cestu\".\n\nPo ukončení války zůstával osud nezávislé Albánie nejistý. Podle Londýnského paktu by velkou část Albánie dostala Itálie a zbytek Řecko, popř. Srbsko, ale díky přičinění amerického prezidenta Wilsona zůstala Albánie nezávislým státem a monarchií. Krátce po jejím ukončení roku 1920 došlo k jedné významné změně; hlavní město bylo přesunuto z Drače do Tirany, tehdy malého dvacetitisícového města. V roce 1924 vypukla v hlavním městě revoluce, která vyústila ve zrušení monarchie a vytvoření republiky. Legálním titulárním panovníkem Albánie však stále zůstal kníže Vilém Wied.\n\nMezi lety 1922 až 1939 byl vůdčí albánskou postavou Ahmet Zogu, který byl nejdříve premiérem 1922-1924, později prvním prezidentem Albánie 1925-1928. K jeho dosazení napomohly jugoslávské síly. Zog I. odvozoval svůj původ od hrdinného Skanderbega (i když proto musel být upraven rodokmen), což však nic nemění na tím, že některými historiky je podobně jako Napoleon Bonaparte považován za uzurpátora trůnu, který předtím patřil dědičně zvolenému rodu Wiedů.\n\nRoku 1928 Zog I. prohlásil zemi královstvím a sobě uzurpoval titul krále (\"krále Albánců\"). Tímto potvrdil svůj diktátorský post a trvalou vládu v zemi. I když byla oficiálně Albánie konstituční monarchie, král Zog I. vládl pomocí královské diktatury. Zogu vládl až do roku 1939 kdy Albánii obsadila Itálie. Jen pár dní předtím se mu narodil dědic trůnu Leka.\n\nVe dnech 7. dubna 1939-12. dubna 1939, pouhých 5 měsíců před vypuknutím druhou světovou válkou 7. dubna 1939 Albánii obsadila fašistická Itálie a titul Albánského krále obdržel od italské vlády král Viktor Emanuel III.. Zogu opustil zemi a žil v Londýně jako exilový král a po válce na dvoře egyptského krále Farúka. Roku 1943 po spojeneckém vylodění v Itálii se italský král Viktor Emanuel III. vzdal titulu Albánského krále(a etiopského císaře) a v Albánii nahradili Italy Němci, kteří zde vytrvali až do roku 1944. Za spoluúčasti albánské komunistické strany se zformovalo protifašistické partyzánské hnutí, které roku 1944 zemi osvobodilo. V jeho čele stál Enver Hodža, ten mezi lidmi získal ohromnou oblibu a stal se velkou autoritou. Okamžitě po skončení bojů získala PPSH moc a začala provádět komunistické reformy.\n\nNa permetské konferenci v květnu 1944 v Permetu byli zastoupeni velitelé albánských partyzánských skupin pod velením komunistů. Na této konferenci se komunistická \"Antifašistická národní fronta\" (ANFO) konstituovala na zákonodárný sbor Albánie. ANFO byla řízena \"Osvobozeneckým výborem\", který byl její součástí. Nyní se však tento výbor stal za novou albánskou vládu. V říjnu se do jejího čela postavil Enver Hodža a 10. listopadu 1945 byla vláda uznána západními mocnostmi. Již od konce roku 1944 totiž mohli komunisté regulovat mezinárodní obchod, a výrobu v zemi – tyto změny zařídila přechodná vláda, která v zemi vládla až do voleb v prosinci následujícího roku. V těch byla však připuštěna jen kandidátka Demokratické fronty (tu tvořili v podstatě členové komunistického odboje), ostatní strany kandidovat nemohly. Volební výsledky nakonec skončily 92% vítězstvím komunistů.\n\nTi 11. ledna 1946 zrušili monarchii a vyhlásili lidovou republiku. Na jaře téhož roku vznikla nová vláda, jejímž předsedou se stal Hodža, který zastával též i funkce některých ministrů (zahraničí, obrany).\n\n"}
{"id": "479508", "url": "https://cs.wikipedia.org/wiki?curid=479508", "title": "St. Petersburg Open 2009", "text": "St. Petersburg Open 2009\n\nTenisový turnaj ATP St. Petersburg Open 2009 se konal ve dnech 25. října - 1. listopadu v ruském Petrohradu v hale na kurtech s tvrdým povrchem. Odměny činily 750 000 USD.\n\n\n"}
{"id": "479509", "url": "https://cs.wikipedia.org/wiki?curid=479509", "title": "Žlutodřev", "text": "Žlutodřev\n\nŽlutodřev (\"Zanthoxylum\") je rod rostlin patřící do čeledi routovité (\"Rutaceae\").\n\nNěkteré druhy rodu žlutodřev lze použít v ČR jako okrasné rostliny. Jsou to efektní solitéry, ale mají jen sbírkový význam, jsou pěstovány sběrateli.\n\n\n \n"}
{"id": "479510", "url": "https://cs.wikipedia.org/wiki?curid=479510", "title": "Vavin (stanice metra v Paříži)", "text": "Vavin (stanice metra v Paříži)\n\nVavin je nepřestupní stanice pařížského metra na lince 4 na hranicích 6. a 14. obvodu v Paříži. Nachází se na křižovatce ulic \"Boulevard du Montparnasse\" a \"Boulevard Raspail\".\n\nStanice byla otevřena 9. ledna 1910 jako součást úseku Châtelet ↔ Raspail, který spojil do té doby oddělenou severní a jižní část linky.\n\nJméno stanice je odvozeno od názvu ulice \"Rue Vavin\". Alexis Vavin (1792–1863) byl notářem, který byl zvolen poslancem. Jako monarchista se postavil proti převratu Napoleona III.\n\nStanice má vchody na \"Boulevardu Montparnasse\" u domů č. 101, 103, 106 a 108\n"}
{"id": "479518", "url": "https://cs.wikipedia.org/wiki?curid=479518", "title": "Saint-Sulpice (stanice metra v Paříži)", "text": "Saint-Sulpice (stanice metra v Paříži)\n\nSaint-Sulpice je nepřestupní stanice pařížského metra na lince 4 v 6. obvodu v Paříži. Nachází se na křižovatce ulic \"Rue Saint-Sulpice\" a \"Rue de Rennes\".\n\nStanice byla otevřena 9. ledna 1910 jako součást úseku Châtelet ↔ Raspail, který spojil do té doby oddělenou severní a jižní část linky.\n\nOba původní vchody této stanice jsou vybaveny původními vzácnými lampami typu \"Val d'Osne\" (na rozdíl od mnohem rozšířenějších lamp \"Dervaux\"). Stanice metra jimi byly vybavovány v letech 1909-1923, ale postupem doby byly nahrazeny, takže dnes se jich dochovalo jen málo.\n\nJméno stanice je odvozeno od názvu nedaleké ulice \"Rue Saint-Sulpice\", která nese jméno významného kostela sv. Sulpicia.\n\nStanice má východy na \"Rue de Rennes\", kde jsou dvě schodiště před domy č. 65 a 69 a jeden eskalátor.\n\n"}
{"id": "479519", "url": "https://cs.wikipedia.org/wiki?curid=479519", "title": "Grand Prix de Tennis de Lyon 2009", "text": "Grand Prix de Tennis de Lyon 2009\n\nTenisový turnaj ATP Grand Prix de Tennis de Lyon 2009 se konal ve dnech 26. října - 1. listopadu ve francouzském Lyonu v hale na kurtech s tvrdým povrchem. Odměny činily 650 000 EUR.\n\n\n"}
{"id": "479521", "url": "https://cs.wikipedia.org/wiki?curid=479521", "title": "Huňáček", "text": "Huňáček\n\nSlovo huňáček má více významů:\n\n"}
{"id": "479522", "url": "https://cs.wikipedia.org/wiki?curid=479522", "title": "Kostel Nanebevzetí Panny Marie (Moravský Beroun)", "text": "Kostel Nanebevzetí Panny Marie (Moravský Beroun)\n\nFarní kostel Nanebevzetí Panny Marie v Moravském Berouně je trojlodní halová stavba přechodného slohu s prodlouženým kněžištěm a závěrem. V koutě mezi severní lodí a kněžištěm stojí hranolová věž s vnějším válcovým schodištěm. Mezi opěráky kněžiště v ose kostela je grotta s Kristem v Getsemanské zahradě z roku 1750. Vnitřní zařízení kostela pochází z 18. a 19. století, kamenná křtitelnice je z konce 17. století a zvon na věži je z roku 1584 a pochází ze zaniklé vesnice Jestřebí. \n\nKostel dal postavit v letech 1607-1610 kníže Karel z Münsterbergu jako luteránský kostel Nejsvětější Trojice. Při opravě kostela roku 1672 bylo snad zasvěcení změněno na současné Nanebevzetí Panny Marie. Kostel byl opravován po požárech v roce 1744 a 1799. Při opravě 11. října 1960 kostelní báně byla otevřena makovice, z níž bylo vyjmuto velké válcové pouzdro, obsahující pět rukopisných celků z let 1610, 1672, 1751,1848 a 1922, postihujících časové období přes 350 let. Mezi dokumenty byl přehled správců moravskoberounské fary od roku 1571, byly zde potravinové lístky z přelomu let 1919/1920, náboj do pušky z 1. světové války, tři mince z přelomu 19. a 20. století a propagační plakát vyzývající k účasti na oslavách svěcení zvonů 15. Srpna 1922. Poslední opravář Karel Zimmer pak vložil do pouzdra krabičku s jedinou cigaretou s přáním „\"pro toho, kdo další válec otevře\"“. Účastnici pamětihodné události:\nPracovníci komunálních služeb Miroslav Pálka, Štefan Csőgör, předseda MNV Lubomír Drápal, farář Alois Mazánek, pracovník Vlastivědného ústavu v Bruntále, redaktorka Květa Javorská, kronikář Josef Kalva a kulturní referent ONV Bruntál J. Piňos. \n\n"}
{"id": "479525", "url": "https://cs.wikipedia.org/wiki?curid=479525", "title": "Albánské knížectví", "text": "Albánské knížectví\n\nAlbánské knížectví (albánsky \"Principata e Shqipnis`\") byl státní útvar resp. knížectví (monarchie) na území dnešní Albánie existující od roku 1914 do roku 1925. Vládnoucí kníže nikdy neabdikoval, ale již v roce 1914 po 200 dnech vlády opustil zemi kvůli špatným podmínkám. Monarchie však vydržela až do roku 1925, i když od roku 1920 to byla spíše formální monarchie. Knížectví zaniklo převratem v roce 1925, jehož hlavní postavou byl diktátor Ahmet Zogu. Nástupcem Albánského knížectví se stala Albánská republika a do jisté míry i Albánské království vyhlášené Ahmetem Zogu v roce 1928.\n\nNa začátku 20. století byla Albánie se zaostalou zemí s vysokým podílem negramotnosti a skoro žádným průmyslem. Stále byla v područí Osmanské říše. Proti Osmanské nadvládě propukala různá povstání; mezi lety 1756 a 1831 získal na severu země moc rod Bušatliů, mezi lety 1787 a 1822 pak jih země ovládl Ali paša Tepelenský. Od 2. poloviny 19. století existovalo již albánské národní hnutí, na přelomu 70. a 80. let téhož století také působila Prizrenská liga, jedna z národních organizací, která požadovala na tureckém sultánovi autonomii země.\n\nAlbánie vyhlásila 28. listopadu 1912 nezávislost. Požadavek na vytvoření autonomního státu, který předložili představitelé země osmanské vládě, její ministři přijali. 17. prosince 1912 pak evropské mocnosti přiznaly zemi autonomní status pod svrchovaností sultána. V Londýně byla 29. července 1913 podepsána mírová smlouva, která Albánii již stanovila definitivně jako \"autonomní, suverénní a dědičné knížectví\", jehož existence a neutralita byla garantována šesti velmocemi (Rakousko-Uhersko, Německo, Francie, Itálie, Velká Británie a Rusko) a do zvolení knížete měla nejvyšší moc vykonávat Mezinárodní kontrolní komise (MKK). Jako zájemci na albánský knížecí trůn se našli italský např. italský markýz \"Giovanni Kastriota Skanderbeg d´Auletta\" nebo španělský šlechtic \"Don Juan de Alandro Kastrioti y Perez de Velasco\", kteří odvozovali svůj původ od hrdinného Skadenberga, ovšem neměli podporu velmocí a tak nepřicházeli v úvahu. Stejně dopadli i kandidáti z Albánie nebo černohorský král Nikola. Neuspěli však také kandidáti velmocí většinou katolíci. Úspěšně dopadl až Wilhelm Wied z Neuwiedu v Porýní, jehož matkou byla nizozemská princezna a jeho vzdálený příbuzný byl císař Vilém II., rozhodujícím faktorem pro něj bylo to, že byl protestant a tedy přijatelný pro všechny. Wilhelm Wied dorazil do Albánie 7. března 1914 a za své sídelní město si vybral přístav Drač (Durrës), tak začala jeho dvousetdenní vláda v Albánii.\n\nNedlouho po vyhlášení nezávislosti Albánie však vypukla první světová válka a členové MKK jeden po druhém začali i s vojenskými jednotkami opouštět Albánii. Knížeti posléze došly finance a při muslimské vzpouře, která dorazila do Drače hledal úkryt na palubě italské lodi Misurata, což v očích Albánců velmi snížilo jeho prestiž. Po definitivním odchodu členů MKK a jejich jednotek nenacházeje východisko předtím než se opět nalodil na loď Misurata vydal prohlášení, v němž Albáncům sdělil, že neabdikuje, ale opouští zemi, protože mu poměry v ní neumožňují řádnou správu země. Kníže vyjádřil přesvědčení, že během jeho dočasné nepřítomnosti \"si bude moci lid v klidu rozmyslet a najít pro sebe správnou cestu\". Nejprve odcestoval do Rumunska a posléze do byl jako major německé armády poslán na frontu do Flander, což zdiskreditovalo Weida jako neutrální osobu schopnou vykonávat funkci vladaře Albánie především v očích Dohody. Od roku 1916 se z Albánie stalo jedno z bojišť konfliktu. Během války byla obsazena jak rakousko-uherskou, tak francouzskou a italskou armádou. Během války uzavřely albánští představitelé spojeneckou smlouvu se Srbskem.\n\nPo ukončení války zůstával osud nezávislé Albánie nejistý. Podle Londýnského paktu by velkou část Albánie dostala Itálie a zbytek Řecko, popř. Srbsko, ale díky přičinění amerického prezidenta Wilsona zůstala Albánie nezávislým státem a monarchií. Krátce po jejím ukončení roku 1920 došlo k jedné významné změně; hlavní město bylo přesunuto z Drače do Tirany, tehdy malého dvacetitisícového města.\n\nV roce 1924 vypukla ve městě revoluce, která však vyústila ve zrušení monarchie a vytvoření republiky. Vůdčí albánskou postavou už od roku 1922 byl Ahmet Zogu, který byl nejdříve premiérem 1922 - 1924, později prvním prezidentem Albánie 1925 - 1928 a konečně v letech 1928 až 1939 vládl jako král Albánců Zog I.\n\nKdyž v roce 1928 prezident Ahmet Zogu obnovil monarchii a prohlásil se králem, kníže Wilhelm znovu potvrdil svůj legitimní nárok na trůn pro sebe a své dědice.\n\nHlavou státu byl dědičný kníže, suverénní panovník z dynastie Wiedů. O moc se dělil s vládou. V zahraničí a diplomatické korespondenci byl uváděn jako \"Suverénní kníže\", ale v Albánii byl označovaný jako \"mbret\" (neboli král).\n\nJeho celý titul byl:\n\n\"Z milosti velmocí a vůle lidu Albánský kníže.\"\n\n\n"}
{"id": "479526", "url": "https://cs.wikipedia.org/wiki?curid=479526", "title": "Lokomotiva 701", "text": "Lokomotiva 701\n\nLokomotivy řady 701 (dříve T 211.1) jsou motorové lokomotivy určené k lehkému staničnímu posunu v železničních stanicích, lokomotivních depech a na vlečkách podniků. Vznikly modernizací strojů řady 700.\n\nModernizace probíhala v letech 1977 až 1991. Hlavním bodem modernizace byla remotorizace, kdy byl původní motor Tatra 111 A nahrazen novým agregátem Tatra T 930-51. Ten má větší vrtání (120 mm) a z toho vyplývající vyšší zdvihový objem (17,641 l). Dosaženo bylo i vyššího výkonu, který z původních 121 kW narostl na 169 kW. Zvýšeny byly i maximální otáčky, a to na 1800 ot./min, naopak nový motor má již jeden vačkový hřídel. Do převodovky byla přidána reverzace.\n\nNa rámu lokomotivy je umístěna kabina pro strojvedoucího, před kterou je zúžená kapota, v níž je umístěn spalovací motor a další komponenty. V rámu jsou uloženy dvě nápravy – obě hnací. Lokomotiva má přenos výkonu řešený přes mechanickou převodovku, ve které strojvedoucí zařazuje rychlostní stupně předvolbou – zařadí rychlostní stupeň a teprve poté použije spojkový ventil.\n\n"}
{"id": "479527", "url": "https://cs.wikipedia.org/wiki?curid=479527", "title": "Lori mnohobarvý", "text": "Lori mnohobarvý\n\nLori mnohobarvý (\"Trichoglossus haematodus\") je výrazně zbarvený pták z čeledi Psittaculidae (občas bývá řazen i do čeledi papouškovití). Jedná se také o velmi oblíbený druh chovaný v zajetí. V červeném seznamu IUCN je uveden jako málo dotčený druh s velkou populací.\n\nLori mnohobarvý, jak už z jeho samotného názvu vyplývá, je velmi výrazný pták, na jehož opeření nalezneme téměř všechny barvy duhy. Dorůstá 25 – 30 cm a v rozpětí křídel dosahuje zhruba 17 cm. Váží kolem 133 gramů. Ačkoli se jednotlivé poddruhy ve zbarvení viditelně liší, jejich společným znakem je modrá hlava a břicho, výrazný oranžový pruh na hrudi, zelená svrchní strana těla a oranžový nebo červený zobák. U některých poddruhů se na oranžově zbarvené hrudi objevuje také tmavé pruhování. Zobák a duhovka dospělce jsou oranžové až červené, nohy šedavé. Mláďata jsou tmavší, zobák mají hnědočerný a duhovku hnědou.\nLori mnohobarvý žije v párech, které se občas shlukují do hejn. Většinou obývá tropické deštné pralesy, narazit na něj lze i v otevřené krajině, v parcích a na zahradách ve městech. Někdy bez strachu zaletuje, na krmítka, kde je turistickou atrakcí. Často migruje za potravou, stále se drží v korunách stromů. Při střežení svého hnízdiště a potravního teritoria je přitom velmi agresivní a dokáže odsud vypudit i ptáky větší velikosti, než je on sám (např. flétňáka australského).\n\nŽiví se zejména nejrůznějším ovocem,bobulemi a plody, požírá také pyl a nektar, jehož sběr mu usnadňuje zvláštně přizpůsobený jazyk.\n\nHnízdo si buduje nejčastěji v dutinách stromů v různou roční dobu, samice snáší 2-3 vejce, která sama zahřívá. Oba rodiče krmí mláďata po dobu 60 dnů.\n\nObývá Austrálii, území východní Indonésie (souostroví Moluky a Západní Novou Guineu), Papuy Nové Guiney, Nové Kaledonie, Šalamounových ostrovů a Vanuatu. V Austrálii je běžný podél východního pobřeží, v rozmezí od Queenslendu po Jižní Austrálii a severozápadní Tasmánii.\n\nJako nepůvodní druh se dnes vyskytuje také v Perthu, západní Austrálii, Aucklandu, na Novém Zélandu a v Hong Kongu. Jeho přirozeným biotopem jsou lesy různého druhu.\n\nJako první je dovezl do Evropy botanik Joseph Banks, doprovázející v letech 1768 až 1771 slavného mořeplavce Jamese Cooka na jeho objevitelských cestách. Také u nás byl lori mnohobarvý vystavován velice dávno, na prvních slavných pražských výstavách exotických ptáků v letech 1879 až 1881. Chov se dlouho nedařil kvůli nárokům na krmivo. Dnes je možné sehnat aklimatizované ptáky, kteří přijímají náhradní krmivo, nevadí jim ani občasné poklesy teploty k bodu mrazu a při dobré péči se rozmnožují. U nás je s úspěchem rozmnožovali např. v Zoo Praha.\n\n"}
{"id": "479531", "url": "https://cs.wikipedia.org/wiki?curid=479531", "title": "Huňáček severní", "text": "Huňáček severní\n\nHuňáček severní (\"Mallotus villosus\") je menší mořská ryba z čeledi koruškovití (Osmeridae) z monotypického rodu \"Mallotus\".\n\nMá mnoho alternativních českých názvů, jako dorýš trpasličí, hlaváček severní, kapelan, kapelín severní, kapelin severní nebo koruška polární.\n\nHuňáček severní má štíhlé tělo. Ze stran je jen mírně zploštělý. Samci dosahují délky 20 cm, zatímco samice dosahují délky až 25,2 cm. Hřbetní ploutev je na bázi krátká bez tvrdých paprsků, měkkých paprsků je 10–13; řitní ploutev je na bázi delší než hřbetní a má 16–23 měkkých paprsků, oproti hřbetní ploutvi je délka báze zhruba dvojnásobná. Paprsky hřbetní ploutve se postupně zkracují. Hřbet je olivově zelený, boky jsou stříbřité. V době tření jsou bříška samců červenavě irizující, mají naduřelé báze řitní ploutve a „huňatý“ podélný pruh vláskovitých šupin na bocích.\n\nHuňáček severní je pelagická hejnová ryba. Žije v hloubkách 0 až 725 metrů. Přes den se stahuje do hloubek, v noci vyplouvá blíže k hladině.\n\nV době tření migrují k břehu. Rozmnožuje se na písčitém či štěrkovitém dně ve věku 2 až 6 let od hloubky 100 metrů až po pobřeží. Na samici připadá 6 000–12 000 lepivých jiker. Populace mající trdliště mimo pobřeží po vytření hyne, populace mající trdliště u pobřeží se tře opakovaně. Maximální zjištěná délka života je 10 let.\n\nVyskytuje se cirkumpolárně v severských mořích Tichého, Atlantského a Severního ledového oceánu.\n\nŽiví se zooplanktonem.\n\nHuňáček severní je významným článkem v potravním řetězci. Je kořistí mořských ptáků a hospodářsky významných ryb. V mořích tvoří důležitou součást jídelníčku mořských ptáků i původních obyvatel Aljašky a Kanady. Je to hospodářsky významný druh. Významná hospodářská těžba je v Norsku, Rusku, Kanadě a na Islandu. Zpracovává se na rybí moučku. Jeho maso je chutné, zejména uzené.\n\n"}
{"id": "479542", "url": "https://cs.wikipedia.org/wiki?curid=479542", "title": "Saint-Germain-des-Prés (stanice metra v Paříži)", "text": "Saint-Germain-des-Prés (stanice metra v Paříži)\n\nSaint-Germain-des-Prés je nepřestupní stanice pařížského metra na lince 4 v 6. obvodu v Paříži. Nachází se pod \"Boulevardem Saint-Germain\" mezi křižovatkami s ulicemi \"Rue de Rennes\" a \"Rue du Four\".\n\nStanice byla otevřena 9. ledna 1910 jako součást úseku Châtelet ↔ Raspail, který spojil do té doby oddělenou severní a jižní část linky.\n\nStanice byla pojmenována po kostelu Saint-Germain-des-Prés, vedle kterého se nachází. Původní baziliku nechal vystavět Childebert I. na žádost pařížského biskupa svatého Germana, který je zde pohřben, a po němž je dnešní kostel pojmenován. Přípona \"des Prés\" (v lukách) byla připojena proto, aby se tento kostel stojící tehdy na předměstí, odlišil od kostela stejného zasvěcení ve městě.\n\nStanice má dva vchody přímo u kostela na \"Boulevardu Saint-Germain\" u domů č. 147 a 168bis.\n\nOba vchody této stanice jsou vybaveny původními vzácnými lampami typu \"Val d'Osne\" (na rozdíl od mnohem rozšířenějších lamp \"Dervaux\"). Stanice metra jimi byly vybavovány v letech 1909-1923, ale postupem doby byly nahrazeny, takže dnes se jich dochovalo jen málo.\n\n"}
{"id": "479544", "url": "https://cs.wikipedia.org/wiki?curid=479544", "title": "Emil Hlobil", "text": "Emil Hlobil\n\nEmil Hlobil (11. října 1901 ve Veselí nad Lužnicí – 25. ledna 1987 v Praze) byl český hudební skladatel a pedagog.\n\nStudoval na Pražské konzervatoři u profesorů Jaroslava Křičky (1920–1923) a Josefa Suka (1923–1930). Jeho práce zahrnují opery (\"Anna Kareninová\" 1963, \"Měšťák šlechticem\" 1967, \"Král Václav\" 1981), symfonie, koncerty, komorní skladby a smyčcové kvartety. V letech 1930–1941 vyučoval na učitelském ústavu v Praze, 1941–1957 na pražské konzervatoři a 1957–1971 vyučoval na pražské AMU. Jeho manželkou byla česká malířka Marie Hlobilová-Mrkvičková.\n\n\n"}
{"id": "479549", "url": "https://cs.wikipedia.org/wiki?curid=479549", "title": "Lori červený", "text": "Lori červený\n\nLori červený (\"Eos bornea\", občas také \"Eos rubra\") je jasně zbarvený pták z čeledi Psittaculidae. Dorůstá průměrně 31 cm a je téměř celý červený, výjimkou je pouze modré a černé opeření na hřbetě a křídlech a červenohnědý ocas. Je endemitem pro souostroví Moluky a několik obklopujících ostrovů v Indonésii, kde obývá vlhké nížinné a tropické mangrovové lesy.\n\n"}
{"id": "479551", "url": "https://cs.wikipedia.org/wiki?curid=479551", "title": "August Exter", "text": "August Exter\n\nAugust Exter (18. května 1858 Bad Dürkheim – 7. prosince 1933 Obermenzing) byl německý architekt.\nAugust Exter se věnoval především návrhům obytných budov. Podle jeho návrhů byly realizovány stavby v Obermenzingu, Laimu, Gautingu a Gröbenzellu. K nejznámějším patří projekt \"Kolonie -I-\" z roku 1892 na mnichovském předměstí Pasing. Jedinou Exterovou sakrální stavbou byla Synagoga Ohel Jakob na Herzog-Rudolf-Straße v Mnichově, která byla 9. listopadu 1938 zničena požárem při pogromu.\n"}
{"id": "479553", "url": "https://cs.wikipedia.org/wiki?curid=479553", "title": "Bitva u Markelli (756)", "text": "Bitva u Markelli (756)\n\nBitva u Markelli se odehrála roku 756 mezi vojsky první bulharské říše a Byzance poblíž současného města Karnobat v jihovýchodním Bulharsku. Z této bitvy vyšli vítězně Byzantinci.\n\nRoku 741 nastoupil na byzantský trůn císař Konstantin V., jenž se rozhodl pro vojenské vystoupení proti Bulharsku, na rozdíl od původní politiky jeho otce Leona III., který s Bulhary udržoval mír. Když v roce 755 odmítl císař platit bulharskému chánu Vinechovi dříve dohodnutý tribut, vpadli Bulhaři do Thrákie a vyplenili ji. Na to císař odpověděl vojenským tažení, přičemž část armády se na bulharské území vydala po souši a druhá část na lodích vyrazila k ústí Dunaje, které vyplenila. Mezi těmito armádami a bulharským vojskem došlo ke srážce u pevnosti Markelli, jež skončila zdrcujícím byzantským vítězstvím. Bulhaři se poté museli vzdát ročního poplatku a území na jih od Stare Planiny.\n\n"}
{"id": "479555", "url": "https://cs.wikipedia.org/wiki?curid=479555", "title": "Vzduchovka", "text": "Vzduchovka\n\nVzduchovka je střelná zbraň využívající stlačeného vzduchu (nikoliv plynu z hoření střelné hmoty, střelného prachu), a to nejčastěji v podobě \n\n\nPoužívá se k rekreační zábavné střelbě, cvičné střelbě, sportovní střelbě nebo k lovu drobné zvěře (například k likvidaci drobných hlodavců). Tvarově a vzhledově se příliš neliší od běžných palných zbraní. Oblíbené jsou vzduchové repliky populárních zbraní jako winchestrovka, M1 Garand, CZ-75 či Glock 17.\n\nVzduchovky se dělí podle několika kritérií. Základní je dělení podle mechanismu, který využívají, tedy podle principu, na kterém pracují. Dle něj dělíme dlouhé vzduchovky na:\n\n\nPodle pohonu náboje vzduchem jsou dvojího typu:\n\n\n\nPodrobné dělení, které využívají specialisté na zbraně, je následující: vzduchovky s měchem, vzduchovky pístové jednoranné, vzduchovky pístové s přímým napínáním, vzduchovky pístové s napínáním pomocí převodu, vzduchovky pístové opakovací, vzduchovky s kompenzací mechanického rázu, kombinované vzduchovky, větrovky jednoranné, větrovky opakovací.\n\nPrvní písemné zmínky o vzduchových zbraních pocházejí z roku 1590, kdy Arne Hoff zmínil zbraň s pažbou německého typu. Šlo o předovku s kolečkovým zámkem. Kolečkový mechanismus fungoval jako naviják, na který se navíjí řetěz. Navíjelo se jako u klasického kolečkového zámku, tedy pomocí klíče nasazeného na čtyřhranné vyústění hřídelky vně sámové desky. Druhý konec řetězu byl spojen s táhlem, které je kyvně zavěšeno na píst. Na táhle je nekován ozub, který při navíjení řetězu stlačuje pružinu, ta se skládá z několika plochých smyček. Další zmínka pochází z roku 1591, kdy se v německé knize z Frankfurtu nad Mohanem zmiňují ruční zbraně, které dovedou „bez ohně šíp na velkou vzdálenost vrhati“. V českých zemích se zmiňuje exemplář, uložený v depozitáři hradu Bítov. Zbraň vyrobena okolo roku 1650 je zajímavá tím, že systémem pístu předbíhá vývoj takřka o dvě staletí. Má pevnou hlaveň, nabíjí se předem, ke konstrukci byla použita šroubovitá pružina ve válci (ta se běžně používala až v 19. století.)\n\nZbraně založené na principu vypuštění střely z hlavně s pomocí stlačeného vzduchu byly známy již v 18. století. Nejstarší typ představují vzduchovky s měchem, kdy ke kompresi měchu bylo použito měchu, který představoval běžné domácí vybavení pro rozdělávání ohně. Výskyt tohoto typu vzduchovek se datuje ke konci 17. století, nejrozšířenější byl ve století 18. a na začátku 19. století. Nejstarší exemplář pochází ze zbrojnice krále Gustava II. Adolfa (vládl v letech 1611–1632). Vzduchovky s měchem se dle badatele Eldona G. Wolfa nejčastěji nacházeli v oblasti trojúhelníku mezi Prahou, Vídní a Mnichovem.\n\nJedna z prvních zbraní uvedených do praxe byla rakouská vojenská opakovací větrovka vz. 1779, kterou vyvinul Bartolomeo Girandoni pro Rakousko-uherskou armádu. Tato puška používala zásobník pro 22 olověných střel a zásobník na stlačený vzduch až pro 60 výstřelů. I přes nesporné taktické výhody se větrovka pro armádní účely neujala, v roce 1801 byla výroba větrovek zastavena a později byly z výzbroje staženy.\n\nV první polovině 19. století dochází k postupnému přechodu na vzduchovky s pístovou konstrukcí. Píst ve válci je základní konstrukční prvek, který se zachoval dodnes. V tomto období se také mění způsob výroby vzduchových zbraní – od rukodělného způsobu se přechází na manufakturní výrobu, a později sériovou. Z druhé poloviny 19. století jsou známé zbraně vídeňské firmy Antonína Krebse, který roku 1880 nabízel dvě zbraně. Tou první je vzduchová pistole Bussey s prodloužením pístnice z válce, druhou zbraň představuje vzduchová pistole se vzduchovým válcem přímo v rukojeti. Pružina se stlačuje tahem za prodlouženou pístnici. Pistole se napínala zatlačením hlavně do těla zbraně. \n\nNejlevnější provoz střelby může nabídnout pouze vzduchová zbraň typu PCP. Technologie výstřelu je založena na stlačeném vzduchu, který se plní pomocí pumpy či přepuštěním z tlakové lahve. Provoz těchto větrovek je velice tichý a přesný. \n\nVzduchovky se vyrábí také vybavené lištou, na kterou lze upevnit jak kolimátor, tak například i svítilnu.\n\nJako vzduchovkové střelivo slouží olověné diabolo (diabolka) nebo olověný či ocelový brok. Právě ocelový brok je určen pouze pro střelbu ze zbraní bez drážkované hlavně. Olověné diabolo a brok je pak určen pro vzduchovky s hlavněmi drážkovanými. Obvyklé ráže broku činí obvykle 4,46 mm a 4,5 mm. Ráže diabola 4,5 mm, 5,5 mm a 6,35 mm, produkují se i ráže 4,48 mm, 4,49 mm, 4,51 mm, 4,52 mm, 4,53 mm, 5,1 mm, 7,62 mm a 9 mm. Brok má kulovitý tvar, zatímco se diabolo vyrábí v různých variantách – půlkulatá, plochá, dutá či špičatá hlavička. Tvar ovlivňuje průraznost a aerodynamické vlastnosti. Známým výrobcem diabola je česká značka JSB Diabolo Match, která pochází z Bohumína.\n\nNabíjení pístové vzduchovky: Zlomením hlavně se stlačí pružina s pístem a západka s pojistkou ji zajistí před uvolněním. Vykonanou prací vzniká v pružině akumulovaná potenciální energie.\nPo zmáčknutí spouště se pružina uvolní, tlačí na píst, který stlačí vzduch ve válci a vzniklý tlak se přepustí do hlavně, v níž je náboj (diabolka nebo brok), který se tlakem vzduchu v hlavni uvede do pohybu. Akumulovaná potenciální energie pružiny se tak přemění na pohybovou energii vzduchu a náboje.\n\nVětrovky se nabíjejí kromě střeliva také pohonným plynem (CO) v jednorázových bombičkách, které se např. v pistolích umísťují do rukojeti.\n\nVzduchovky jsou v České republice volně prodejné osobám starší 18 let. Nejvyšší dovolená úsťová energie vzduchových zbraní v České republice činí 16 J (kat. D). Vzduchovky s energií vyšší než 16 J spadají do kategorie C a jsou dostupné pouze na zbrojní průkaz. To samé platí na Slovensku. V Polsku jsou volně prodejné vzduchovky do 17 J. \n\nVzduchovky mají řadu výhod: \n\n\n"}
{"id": "479558", "url": "https://cs.wikipedia.org/wiki?curid=479558", "title": "Robbie Coltrane", "text": "Robbie Coltrane\n\nRobbie Coltrane, nositel řádu MBE (* 30. března 1950) je skotský herec, komik a autor. Je znám především pro roli Rubeuse Hagrida ve filmech o Harry Potterovi.\n\nAnthony Robert McMillan se narodil v Rutherglen, South Lanarkshire, jako syn Jean McMillan Rossové (dívčím jménem Howie), učitelky a pianistky a Iana Baxtera McMillana, lékaře a policejního forenzního chirurga. Má starší sestru Annie a mladší sestru Jane. Coltrane je pravnukem skotského obchodníka Thomase W. Howieho. Navštěvoval prestižní střední školu Glenalmond College v Perthshire, odkud byl brzy vypovězen poté, co vyvěsil prefektův oděv na školní věži. Z Glenalmond odešel Coltrane na Glasgow School of Art, kde se mu posmívali, že má přízvuk jako princ Charles\n\n"}
{"id": "479560", "url": "https://cs.wikipedia.org/wiki?curid=479560", "title": "Saint-Michel (stanice metra v Paříži)", "text": "Saint-Michel (stanice metra v Paříži)\n\nSaint-Michel je stanice pařížského metra na lince 4 na hranicích 5. a 6. obvodu v Paříži. Nachází se pod náměstím \"Place Saint-Michel\". Ze stanice je možný přestup na stanici RER Saint-Michel – Notre Dame, kde se kříží linky B a C.\n\n9. ledna 1910 byla zprovozněna linka 4 v úseku Châtelet ↔ Raspail, který spojil do té doby oddělenou severní a jižní část linky. Stanice byla ovšem otevřena až po půl roce 9. července.\n\nJméno stanice je odvozeno od bulváru Saint-Michel a náměstí \"Place Saint-Michel\", pod nimiž se nachází. Název \"sv. Michal\" je podle kaple sv. Michaela, která se nacházela v královském paláci (dnes Justiční palác) na ostrově Cité.\n\nStanice má několik východů na \"Place Saint-Michel\".\n\n\n"}
{"id": "479561", "url": "https://cs.wikipedia.org/wiki?curid=479561", "title": "Osvětim", "text": "Osvětim\n\nOsvětim (rod ženský) (zřídka \"Osvěnčín\" nebo \"Osvěčím\", (rod mužský), , , romsky \"Aušvica\" nebo \"Osvěnčim\") je polské čtyřicetitisícové okresní město v Malopolském vojvodství ležící při ústí řeky Soły do Visly. První písemné zmínky pocházejí z roku 1179.\n\nVe městě a jeho okolí za druhé světové války němečtí nacisti zbudovali táborový komplex Auschwitz (česky Osvětim), kde zemřelo více než miliontřistatisíc převážně židovských vězňů. Město je dnes významným turistickým cílem, což se odráží na jeho ekonomice, která se zaměřuje převážně na poskytování ubytovacích a pohostinských kapacit. Ve městě se nachází železnice a v okolí několik výrobních závodů, které zde zbyly jako smutný pozůstatek po válce.\n\nPrvní písemné zmínky o Osvětimi pocházejí z roku 1217 (\"Ospenchin\"), ale podle Wincenteho Kadłubka vrchní polský kníže Kazimír II. Spravedlivý (seniorátní kníže) daroval \n„několik měst“ (pravděpodobně včetně Osvětim a okolí) svému bratranci a vazalovi Měškovi, knížeti ratibořskému. V té době byla Osvětim hradištěm. Název hradiště a osady ve staropolštině znamenal „místo patřící Osvětimovi“, což je staroslovanské jméno pravděpodobného zakladatele. V době vzniku osady probíhal v Polsku proces feudálního rozdrobení. V roce 1272 opolský kníže Vladislav I. nadal Osvětim městskými právy. Feudální rozdrobení Polska nabíralo tempo, takže v roce 1290 došlo k rozpadu opolského knížectví a město Osvětim se stalo součástí nově vzniklého Těšínského knížectví.\n\nV roce 1315 došlo k dalšímu dělení a vzniklo Osvětimské knížectví, v jehož rámci Osvětim byla sídlem místního knížecího rodu, jedné z větví Piastovců. V roce 1327 se kníže Jan I. stal vazalem českého krále Jana Lucemburského a Osvětimsko lénem Českého království. V roce 1454 kníže Jan IV. složil vazalskou přísahu polskému králi Kazimíru IV. O 3 roky později Jan IV. prodal knížectví Polské koruně. Až do roku 1564 mělo Osvětimsko v rámci Polska autonomní status, poté jako slezský okres bylo součástí Malopolského vojvodství. Během švédské invaze (1655–60) bylo město nájezdníky velmi zničeno. V roce 1772, během 1. dělení Polska, Osvětim zabrala Habsburská říše - Rakousko Uhersko.\n\nPo první sv. válce se Osvětim stala opět součástí obnoveného Polska. V letech 1929–1931 byla okresním městem. Po německé invazi do Polska v 1939 roce bylo město okupanty připojeno bezprostředně k Říši. V témže roce němečtí nacisté vybudovali ve městě v prostorách vyklizených polských kasáren, nechvalně známý koncentrační tábor ( \"I\".). Poblíž města, v obci Březinka, byl vybudován v nehostinné bažinaté části, vyhlazovací a koncentrační tábor Auchwitz II - Birkenau, ve kterém za války zavraždili přes miliontřistatisíc lidí (hlavně Židů, ale také Poláků, Čechů, Rusů, Romů atd.). Při stavbě tábora Němci násilně vysídlili okolní polské obyvatelstvo ze 40km pásma kolem táborů (také z Osvětimské čtvrti Zasole, která se nacházela za řekou Sola). Po porážce Německa (Osvětim byla dne 27.1.1945 osvobozena sovětskými vojsky) se tu obnovila polská správa. Na území německého koncentračního tábora byly sovětskou policií NKVD zřízeny internační tábory pro německé zajatce. Polská komunistická tajná policie na území tábora zřídila také věznici pro podezřelé ze spolupráce s nacisty. V roce 1946 byly všechny tábory vyklizeny a bývalý německý koncentrační tábor se v roce 1947 stal muzeem.\n\nMěsto Osvětim bylo opět v letech 1952–1975 okresním městem. \n\nV současné době zde žije kolem 40 000 obyvatel.\n\nZa druhé světové války bylo město přičleněno k Německé říši a byl zde zřízen v areálu bývalých kasáren polské armády, koncentrační tábor Auschwitz I. Později, roku 1942, byl u obce Březinka, vybudován rozsáhlý vyhlazovací tábor Auschwitz II – Birkenau (Březinka) a u blízké vesnice Monowice, menší pracovní tábor Auschwitz III – Monowitz, na výrobu syntetického benzinu, kaučuku a výbušnin. \n\nNově vzniklý koncentrační tábor Osvětim (Auchwitz I.), využil vyklizených kasáren polské armády, které byly rozšířené o nové budovy. Hlavním důvodem vzniku koncentračního tábora, ještě nebylo masové vyhlazování, ale potřeba uvěznění velkého počtu Poláků a zajatých sovětských vojáků. Kapacita tohoto tábora byla asi 15–20 tisíc vězňů. Pro zahájení likvidace vězňů a vyzkoušení různých způsobů usmrcování vězňů, byl upraven původní objekt skladu zeleniny na Krematorium KI - plynová komora, uhelna, tři spalovací dvojité pece. Do prostoru plynové komory se pod záminkou hygienické očisty, vlezlo na 800 vězňů. Cyklon B - se sypal dovnitř pomocí průduchů ve střeše budovy. \n\nRoku 1941 začal být realizován plán tzv. „konečného řešení židovské otázky“, tedy plán vyvraždění židovské rasy jako takové. Za tímto účelem byl u 3km vzdálené vsi Březinka vybudován tábor Auchwitz II - Birkenau. (Březinka=Birkenau). Na původně bažinaté louce, byly ručně vykopané odvodňovací příkopy (cca 14 km). Bylo zde postaveno na 70 zděných baráků a na 250 dřevěných typizovaných baráků - původně stájí, pro 52 koní. Odvodnění bažin a stavbu baráků, zajišťovali z počátku i zajatí sovětští vojáci (cca 20tis). \n\nKapacita Auchwitz II - Birkenau, dosáhla v roce 1944 až 200 tisíc vězňů. \n\nRoku 1942 bylo zahájeno masové vyvražďování, běžící denně po tisících obětí. V táboře se nacházely 4 plynové komory a krematoria K II - K V. Denně bylo možné zavraždit a během dalších dnů spálit až 10 000 vězňů. V táboře byli vražděni nejen Židé, ale prakticky všechny národnosti okupované Evropy, české a slovenské vězně nevyjímaje. Tábor se stal místem působení neblaze proslulých lékařů SS, zejména Josefa Mengeleho. Tito lékaři prováděli pokusy na lidech a nově příchozí na rampě tábora rozdělovali na ty, kteří jsou určeni k okamžitému zabití, na ty, kteří jsou určeni k utýrání otrockou prací a zabití později a nakonec na ty (zejména děti), kteří se hodí na jejich pokusy.\n\nV letech 1942–1944 bylo vybudováno dalších 40 pobočných táborů osvětimského komplexu. Nejvýznamnějším z nich byl tábor Osvětim III. – Buna, který byl zřízen ve spolupráci s podnikem IG Farbenindustrie AG. Tato firma vyráběla mimo technický benzin, kaučuk a výbušniny i granule plynu Cyklonu B určeného k použití nejen v plynových komorách koncentračního a vyhlazovacího tábora Auchwitz - Birkenau.\n\nKdyž se blížila Rudá armáda, nacisté demontovali pece krematorií, naložili a převezli do Říše, zbytky plynových komor (kromě KIV - bylo vyhozeno do vzduchu vězni), vyhodily do vzduchu, většinu přeživších vězňů poslali na Pochod smrti do jiných KT a snažili se zničit i písemné důkazy vraždění. I tak ale zůstalo dost nezvratných důkazů o těchto zločinech proti lidskosti. KT Osvětim byl osvobozen Rudou armádou dne 27. ledna 1945, jež tímto zároveň dala svobodu 7 tisícům vězňů, kteří v táboře zůstali i po evakuaci jednotkami SS.\n\nInformace ke dni 31. prosince 2005:\n\n"}
{"id": "479566", "url": "https://cs.wikipedia.org/wiki?curid=479566", "title": "Storegga", "text": "Storegga\n\nStoregga (norsky: velká hrana) je označení kontinentálního svahu v Norském moři před norským pobřežím na jižní části Vøring-Plateau. Pod kontinentálním svahem se v průběhu tisíciletí vytvořila gigantická masa štěrku a kamení. Jedná se s délkou 800 km a objemem 5608 km³ o jednu ze světově největších akumulací po sesuvech na kontinentálních svazích.\n\nSesuvy jsou uváděny do souvislosti s pokročilou destabilizací kontinentálního svahu hydráty plynů, především hydrátem metanu. Velký sesuv na kontinentálním svahu může vést k vlně tsunami v Norském a Severním moři. K poslednímu velkému sesuvu došlo zhruba před 8100 lety.\n"}
{"id": "479567", "url": "https://cs.wikipedia.org/wiki?curid=479567", "title": "Amygdala", "text": "Amygdala\n\nAmygdala (lat.: \"corpus amygdaloideum\") je párová mozková struktura obratlovců (včetně člověka), umístěna ve střední části spánkového laloku a jako součást Papezova emočního okruhu je propojena hojnými drahami do ostatních částí limbického systému a do mozkové kůry. Amygdala hraje hlavní roli ve formování a uchování paměťových stop spojených s emočními prožitky s emocionálním zabarvením. Významně ovlivňuje chování při strachu, radosti.\n\nAmygdala je tvořena skupinou jader s bohatými vnitřními spoji a zároveň je propojená s okolní mozkovou tkání hojnými vstupními a výstupními drahami.\nJe umístěna ve střední části spánkového laloku mozku.\nHlavní část amygdaly se dělí na:\n\nU vyšších obratlovců, včetně člověka, amygdala hraje hlavní roli při vytváření a ukládání vzpomínek spojených s emocionálními událostmi. Rozpoznávání a reakce na podněty spojené hlavně s nepříjemnou událostí jsou velmi pohotové a předbíhají reakce rozumové.\nCentrální jádra se podílejí na vzniku reakce strachu, jako je strnutí (nehybnost), tachykardie (rychlý srdeční tep), zvýšené dýchání, sevření žaludku a vylučování stresových hormonů. Poškození amygdaly naruší získání či vybavení Pavlovova reflexu i ostatních forem klasických reflexů či emocionálních reakcí.\nAmygdala je rovněž zapojena do appetitivního (pozitivního) reflexu.\n\nFunkce amygdaly byla poprvé odhalena již v roce 1888 výzkumem provedeným na primátech, postižených lézí spánkové oblasti mozkové kůry. Tento výzkum odhalil významný vliv těchto oblastí na sociální a emocionální chování jedince. Heinrich Klüver a Paul Bucy, kteří později tento výzkum rozšířili, stejným pozorováním poukázali na to, že velké léze na předním temporálním laloku vyvolají změnu v chování, přehnanou reakci na všechny objekty, hypoemocionalitu, ztrátu strachu, ztrátu sociálního postavení, společenskou izolaci, hypersexualitu a hyperoralitu. Některé opice prokázaly také neschopnost rozpoznávat známé objekty, a to živé i neživé. Vykazovaly ztrátu strachu vůči experimentátorům. Tato porucha chování byla později pojmenována Klüver-Bucy syndromem.\nPozdější studie, již konkrétně zaměřené na amygdalu, ukázaly, jak obtížné je vymapovat konkrétní oblasti a přiřadit jim patřičné symptomy. Opičí matky s poškozenou amygdalou vykazovaly snížené mateřské chování vůči svým dětem. Často je fyzicky zneužívaly nebo zanedbávaly. Až roce 1981 vědci zjistili, že selektivní léze celé amygdaly, provedená radiofrekvenční metodou, způsobuje Klüver-Bucy syndrom.\nTechnologický pokrok, umožňující zobrazení nervových tkání, učinil významná zjištění týkající se amygdaly v lidském mozku. Potvrdilo se, že amygdala má podstatný vliv na duševní stav člověka a souvisí s mnoha jeho psychickými poruchami. V roce 2003 studie jedinců s poruchou osobnosti ukázala na významně vyšší aktivitu levé amygdaly, než je obvyklé u jinak zkoumaných osob. Někteří pacienti měli dokonce potíže s rozlišením neutrální tváře a vyhodnotily ji jako tvář ohrožující. Pacienti s těžkou sociální fobií měli zvýšenou citlivost amygdaly. Stejně tak pacienti s depresí měli zvýšenou aktivitu levé amygdaly. Studie z roku 2003 zase zjistila, že dospělí a dospívající pacienti s menším objemem amygdaly a hipokampu trpí bipolární poruchou. Mnohé studie také poukazovaly na propojení mezi amygdalou a autismem, amygdalou a schizofrenií. U pacientů se schizofrenií byla pravá amygdala podstatně větší než levá. Nedávný výzkum na krysách naznačuje, že parazit toxoplasma gondii, pokud napadne mozek, se nejčastěji usadí právě v amygdale a vytvoří zde cysty, které mohou být příčinou poruch, jako je schizofrenie nebo paranoia.\n\n\n Behavioral changes induced by Toxoplasma infection of rodents are highly specific to aversion of cat odors\n\n Evoluční parazitologie \n"}
{"id": "479569", "url": "https://cs.wikipedia.org/wiki?curid=479569", "title": "Bank Austria-TennisTrophy 2009", "text": "Bank Austria-TennisTrophy 2009\n\nTenisový turnaj ATP Bank Austria-TennisTrophy 2009 se konal ve dnech 26. října až 1. listopadu ve Vídni, hlavním městě Rakouska v hale na kurtech s tvrdým povrchem. Odměny činily 574 750 EUR.\n\n\n"}
{"id": "479570", "url": "https://cs.wikipedia.org/wiki?curid=479570", "title": "Oligoklonální proužek", "text": "Oligoklonální proužek\n\nOligoklonální proužky (také oligoklonální pruhy či oligoklonální pásy) jsou pásy imunoglobulinů (IgG), které je možné vidět při analýze pacientova krevního séra, získaného z krevní plazmy, či mozkomíšního moku.\n\nDvě možné metody analýzy jsou:\n\nz nichž se dnes, kvůli své vyšší citlivosti, používá druhá metoda.\n\nK analýze mozkomíšního moku je nejprve zapotřebí mozkomíšní mok pacientovi odebrat pomocí lumbální punkce.\n\nPřítomnost oligoklonálních proužků v mozkomíšním moku společně s jejich absencí v krevním séru často indikuje, že jsou v centrální nervové soustavě (CNS) produkovány imunoglobuliny. Proto je při zkoumání onemocnění CNS normální odečíst proužky v séru od proužků v mozkomíšním moku.\n\nOligoklonální proužky jsou důležitým ukazatelem v diagnostice roztroušené sklerózy (RS). Přibližně 79–90 % všech pacientů s RS má permanentně pozorovatelné oligoklonální proužky. Pro diagnostiku RS jsou zapotřebí alespoň dva oligoklonální proužky v mozkomíšním moku, které se nenachází v krevním séru.\n\nPřítomnost jednoho proužku (monoklonální proužek) není považována za závažnou a může být normální. Více proužků může znamenat přítomnost nemoci. Poté co se pacient uzdraví z neurologické nemoci mají proužky z mozkomíšního moku tendenci zmizet.\n\nOligoklonální proužky se zobrazují také u nemocí:\n\n"}
{"id": "479576", "url": "https://cs.wikipedia.org/wiki?curid=479576", "title": "Ivan Poledňák", "text": "Ivan Poledňák\n\nProfesor PhDr. Ivan Poledňák, DrSc. (31. prosince 1931 Velké Meziříčí – 5. října 2009) byl český muzikolog (hudební vědec), hudební psycholog, hudební publicista a vysokoškolský učitel.\n\nStudoval gymnázium v Trenčíně v letech 1943 až 1946 a v Liberci, kde v roce 1951 odmaturoval. V Liberci se také učil hře na klavír a na varhany na městské Hudební škole u Věry Zunové a Bohumila Zindulky. Následně studoval obory hudební věda a estetika na Filozofické fakultě Masarykovy univerzity v Brně, kde hlavními učiteli muzikologie byli Jan Racek a Bohumír Štědroň, estetiku vyučoval Oleg Sus. Na Univerzitě Karlově v roce 1968 získal doktorát, zde také absolvoval externí aspiranturu na katedře estetiky a získal titul CSc., to se stalo v roce 1969, titul DrSc. obdržel na konci roku 1989, habilitován byl 1992 na Masarykově univerzitě v Brně (obor hudební věda), profesorem teorie a dějin hudby jmenován 1994 na Univerzitě Palackého v Olomouci.\n\nHudební vědu a muzikologii vyučoval v závěru svého života na Filosofické fakultě Univerzity Palackého v Olomouci. Jedná se o autora několika významných knižních publikací a spoluautora několika hudebních encyklopedií zejména z oblasti populární hudby. Pravidelně přispíval do velkého množství československých a českých hudebních periodik.\n\nJeho manželkou byla Marie Poledňáková, česká scenáristka a režisérka. Spolu měli syna Petra.\n\n\n\n"}
{"id": "479577", "url": "https://cs.wikipedia.org/wiki?curid=479577", "title": "Star Trek: Klasické příběhy 02/2", "text": "Star Trek: Klasické příběhy 02/2\n\nStar Trek: Klasické příběhy 02/2 je kniha poprvé vydaná v USA roku 1991 pod názvem Star Trek: The Classic Episodes: Volume 2. \n\nV roce 1991, v Česku o osm let později, byly knižně zpracovány přepisy všech epizod televizního seriálu Star Trek, vysílaného v USA v letech 1966-1969. Přepisy byly rozděleny do šesti knih s pojmenováním Star Trek, lišících se vzájemně podtitulem:\n\nPublikace s českým podtitulem Klasické příběhy 02, kniha druhá obsahuje na rozdíl od knih předchozích (první dvě knihy) pouze příběhy, bez úvodních slov či doslovu. Vzadu má upoutávky na další knihy nakladatelství. \nKnihu sestavil James Blish.\n\nDo této knihy je zařazeno 12 příběhů, zpracovaných podle epizod z prvního amerického televizního seriálu Star Trek. Jejich názvy od televizních epizod se trochu liší.\n\nOriginální název je Journey to Babel, autorem scénáře je D.C.Fontana\n\nEnterprise je pověřena dopravit delegáty znesvářených civilizací na planetu Babel. Na palubě dochází neustále k slovním potyčkám, Enterprise je sledována cizí lodí a napětí eskaluje po vraždě jednoho z delegátů. Pak dochází k napadení nožem Kirka, vše je komplikované potřebnou operací Spocka a jeho vulkánského otce Sareka. Nakonec zjistí, že v doprovodné lodi jsou Orionci nepřející dohodě, jejich loď po odhalení vlastní destrukcí zanikne a Enterprise může dokončit svůj úkol.\nOriginální název je A Private Litttle War, scénář napsali Gene Roddenberry a Don Ingalls\n\nDalší rutinní průzkum vegetace planety po 17 letech. Výsadek je ovšem napaden zaostalými vesničany, po stažení se u planety objevují Klingoni, kteří si planetu nárokují pro sebe. A také proto některé vesničany začínají učit ovládat střelné zbraně a nabádat k nenávisti k Federaci. Dochází k řadě střetů s vesničany i mezi nimi navzájem. Domorodci jsou ve své přízni k Klingonům, resp.Federaci rozdělení a nakonec se Kirk, ač nerad, rozhodne obě strany konfliktu vyzbrojit na stejné úrovni. \n\nOriginální název je The Gamesters of Triskelion, napsala jej Margaret Armen\n\nVýsadek z Enterprise směřující na planetu Gamma II je unesen během přenosu mocnou civilizací na velice vzdálenou planetu Triskelion a zde uvězněn. Zástupci civilizace tzv.Zajišťovatelé si je chtějí nechat pro souboje s podmaněnými domorodci a umí blokovat i hledající je Enterprise se Spockem na palubě. Po řadě nesnází Zajišťovatelům nabídne Kirk sázku, že se poddají zajetí, pokud prohraje souboj se čtyřmi protivníky. Zbraněmi jsou oštěpy, sítě, nože. Protože souboj a sázku vyhraje, je Enterprise propuštěna a navíc jsou domorodci zbaveni otrockých pout a mohou se začít samostatně vyvíjet. \n\nOriginální název je Obsession, scénář napsal Art Wallace\n\nPři průzkumu planety kvůli bohatému ložisku rudy je výsadek napaden inteligentním mrakem a někteří z něj jsou zabiti vysátím krvinek. Kirk si podle sladkého pachu vybavuje, že s mrakem se už setkal jako mladík a že i tehdy došlo k úmrtím, která si dává stále za vinu. Zkouší mrak nalézt, ten zaútočí a opět usmrcuje lidi a dokonce se dostane na Enterprise. Pak uniká, avšak ani na 8 nadsvětelnou rychlost jej Enterprise nemůže dohonit. Kirk je snahou mrak zničit posedlý a nedá na argumenty svých důstojníků. Pronásleduje jej na planetu u hvězdy Tychos a celý systém i s mrakem antihmotou zničí.\n\nOriginální název je The Immunity Syndrome, napsal Robert Sabaroff\n\nEnterprise cestou k hvězdné základně, kde si její posádka míní odpočinout, dostane za úkol zjistit příčinu zničení kosmické lodě Intrepid s 400 Vulkánci na palubě. Příčinou je oblak, který odtud vysál veškerou energii a pak se zaměří i na Enterprise. Posádka je stále unavenější, hrozí hromadná smrt. Kirk rozhodne vniknout do oblaku podobnému jakéhosi gigantického prvoka, živícího se energií. V raketoplánu tam zamíří samostatně i Spock. Zde Kirk nařídí umístit nálož antihmoty, zachrání ochromeného průzkumníka Spocka a těsně před destrukcí mraku uniknou, aby se konečně mohli rekreovat na základně.\n\nOriginální název epizody je I Piecce of the Action, napsali ji David Harmon a Gene Coon\n\nVýsadek vedený Kirkem se ocitá na planetě Dana Iotia dvě, kde soupeří o moc okrsky vedené gangstery. Tamní společnost pochází ze Země, ovšem již 100 let nemá spojení a zaostala. Inspirují se starou knihou ze Země Chicagské gangy dvacátých let, přestřelky a boj o území vedený starými pistolemi a samopaly jsou zdejší životní styl. Když Kirk pochopí oč jde, postupně vůdce gangů zajme a pasuje se na gangstera nadřízeného, který si bude jezdit na planetu pro podíl ze zisku. Tím nastoupí proces spolupráce zdejších šéfů, kteří chtějí svůj zisk a místo střelby začnou podnikat jako společenství. \n\nV originále By Any Other Name, autorem jsou D.Fontana a Jerome Bixby \n\nEnterprise je přilákána nouzovým voláním na planetu, kde je skupinka bytostí, vzhledem lidí. Jsou z nesmírně vyvinuté civilizace a rychle výsadek i celou Enterprise ovládnou. Chtějí posádku až na výjimky změnit na kostky a nastoupit cestu ke svému vzdálenému světu trvající 300 let. Kirk však pochopí, že převzetím podoby a podstaty lidí získají i pro ně neznámé pojmy žárlivost, závist, lásku, sex. Scotty jednoho z nich dokáže opít, Kirk bytost ženu svádí a pak je psychicky oslabené ovládne a vrátí na planetu. A slíbí jim spolupráci Federace. \n\nOriginální název epizody je Return to Tomorrow, autory jsou Gene Roddenberry a John Dugan\n\nEnterprise je přilákána k prastaré, zdánlivě pusté planetě. Hluboko uvnitř nachází nevelký prostor, kde jsou uloženy půl milionů let schránky bytostí, spíše jen jejich mysli. Přežily jen tři z nich, Sargon, Thallasa a Hanoch. Přesvědčí vedení Enterprise o potřebě vyvinout s jejich pomocí androidy, kam by svou inteligenci přemístily. Dosti nebezpečnou mezioperací je přemístění mysli do těl posádky, než budou roboti sestrojeni. Protože však Hanoch má nečestné úmysly, k dokončení operací nedojde, Hanoch je zničen a zbývající pár manželů se vrací dožít na svou planetu. \n\nEpizodu napsal John Lucas a název je v originále Patterns of Force\n\nKirk se svou lodí vyhledá planetu Ekos, kde byl před časem umístěn John Gill jako kulturní pozorovatel Země. Na planetě však nachází nacistickou společnost, ovládanou Melakonem místo zdrogovaného Gilla. Kirkovi se podaří Gilla nalézt, přesvědčit k veřejnému vystoupení s odhalením záměrů skutečného vůdce zdejších nacistů a za pomoci zdejší opozice nalézt cestu k nápravě společnosti. \n\nOriginální název epizody The Ultimate Computer, napsali ji D.Fontana a Laurence Wolfe\n\nNa Enterprise je instalován nový počítač M5 k testování schopností. Doprovází jej jeho vynálezce doktor Daystrom. Test zpočátku prokazuje, že celá lidská posádka vč. Kirka je na lodi zbytečná, počítač sám zvládá i simulovaný souboj s dalšími loděmi. Pak se však vymkne kontrole, protože je naprogramován podle svého duševně nemocného tvůrce a začne ničit spolucvičící lodě i posádku na své palubě jakožto skutečné protivníky. Až otázkami Kirka s logickými paradoxy se jej podaří zastavit, vyřadit a tvůrce poslat na psychiatrické léčení.\n\nAutorem epizody The Omega Glory je Gene Roddenberry\n\nJe nalezena liduprázdná loď ze Země USS Exeter na oběžné dráze planety Omega IV. Z obsluhy zůstaly jen prázdné oděvy, z těl zbytky prvků bez vody. A v záznamech varování pro výsadek, ať se nevrací na svou loď (nyní Enterprise), že je právě smrtelně kontaminován a zachránit se může jen pobytem na planetě. Kirk se svým doprovodem tedy končí na planetě, kde se nákaza daří přírodě protilátkami eliminovat. Nachází zde jediného přeživšího kapitána Tracyho z USS Exeter, který při dlouhém pobytu mezi domorodci způsobil mnoho zla, zasel válku s Yangy a Kirka s přáteli nechává uvěznit. Yangové žijí jako Indiáni, kteří na této planetě oproti vzoru Indiánů ze Země zvítězili. Nakonec Kirkovi pomohou, Tracy je zatčen a Kirk se svými příteli odlétá. \nV originále Assignment:Earth, autorem epizody je Art Wallace.\n\nEnterprise je poslána v čase zpět monitorovat události na Zemi v roce 1969. Zároveň se zde objevuje muž s kočkou (v kočce je ukryta mimozemská bytost), který se pokouší iniciovat jaderný výbuch, po němž by na Zemi vypukla světová válka. Podaří se jej zastavit, bombu nechat vybuchnout beze škody daleko na orbitě a minulost i budoucnost civilizace Země tak zůstává zachována.\n\nV roce 1999 knihu vydalo nakladatelství Netopejr (Karel Petřík) jako svou 30 publikaci v nákladu 2300 výtisků. Brožovaná kniha má 383 číslovaných, 7 nečíslovaných stran a je opatřena barevnou obálkou (téměř stejná pro všech šest knih, liší se jen barva), stála 168 Kč. \n\n\n"}
{"id": "479582", "url": "https://cs.wikipedia.org/wiki?curid=479582", "title": "Nosorožec dvourohý", "text": "Nosorožec dvourohý\n\nNosorožec dvourohý (\"Diceros bicornis\") nazývaný někdy též nosorožec černý je společně s nosorožcem tuponosým zástupcem nosorožce v Africe. Je býložravec, populace nosorožců dvourohých se vyskytuje zejména v afrických rezervacích.\n\nOblast výskytu dříve zasahovala přes celou subsaharskou Afriku. V dnešní době je rozšířen v několika málo oblastech Keni, Tanzanie, Namibie, Zambie a dalších částech Jižní Afriky.\n\nNosorožec dvourohý neboli černý je menším ze dvou druhů afrických nosorožců. Tělo je silné a kůže má šedou barvu, je skoro holá, bez větších kožních záhybů. Srst má pouze na koncích uší a ocasu. Hlava je krátká a vyrůstají na ní dva rohy, které jsou tvořeny z keratinu (rohoviny), což je hmota, ze které jsou tvořeny i lidské nehty a vlasy. Hlavu nosí pod úrovní hřbetu. Nemá týlní hrbol jako nosorožec tuponosý. Nohy jsou krátké a silné. Další viditelný rozdíl mezi těmito druhy je horní pysk, který má nosorožec dvourohý protažený do špičky, a může s ním tak otrhávat listy a větvičky ze stromů a keřů.\n\nNosorožec dvourohý je samotářské zvíře. Je to plaché zvíře, které je ostražité. Je krátkozraký. Oproti tomu má dobrý sluch i čich, a jakmile se přesvědčí, že nehrozí nebezpečí, uklidní se. Pase se hlavně za šera a v noci. Přes den se nejradši válí v bahně a nebo odpočívá ve stínu. Matka vodí mládě za sebou.\n\nNosorožec dvourohý díky svému pohyblivému hornímu pysku může otrhávat listí i větvičky z keřů a nebo stromů.\n\nRozmnožují se po celý rok. V Keni jsou vrcholy v září až listopadu. V Jižní Africe vrcholy nastanou v období dubna-července. Samice rodí v periodách 2-5 let. Tele má při narození asi 40 kg a poněkolika týdnech je schopno přijímat pevnou stravu. Je odstaveno ve 2 rocích a je nezávislé kolem 2,5-3,5 roku.\n\n\nNosorožec dvourohý neboli černý je zařazen na Červeném seznamu IUCN v kategorii kriticky ohrožený (CR/A2abc). Černí nosorožci byli dříve rozšíření a hojní přes celou subsaharskou Afriku. Jsou dodnes loveni kvůli rohům, ze kterých se vyrábí ozdobné dýky a jsou používány v některých asijských zemích v tradičním lékařství. Důvodem je mylná domněnka, že prášek z rozemletých rohů napomáhá mužské erekci a sexuální touze. Je odhadováno, že 90 % dospělých nosorožců je zabito pytláky právě kvůli jejich rohům.\n\nJeště v roce 1900 žilo na území západní Afriky asi 100 tisíc nosorožců dvourohých. V roce 1995 už to bylo podle odhadů pouhých 2400 jedinců.\n\nPoddruh nosorožec dvourohý severozápadní (\"Diceros bicornis longipes\") byl v letech 2011 a 2013 organizací IUCN prohlášen za vyhubeného.\n\nChov v zoologických zahradách je poměrně složitý. Pokud chce zoo chovat více nosorožců, musí mít více výběhů. Nosorožci se totiž dají spojit pouze jako mláďata, nebo v době říje. V Česku je jako jediná chová ZOO Dvůr Králové, která odchovala již 43 mláďat! Tím se řadí mezi nejúspěšnější chovatele na světě. Dříve je chovala ZOO Praha a ZOO Zlín.\n\n"}
{"id": "479590", "url": "https://cs.wikipedia.org/wiki?curid=479590", "title": "Joram Aridor", "text": "Joram Aridor\n\nJoram Aridor (: יורם ארידור, narozen 24. října 1933) je bývalý izraelský pravicový politik, člen Knesetu a ministr. Z ministerských postů zastával funkci ministra financí a ministra komunikací.\n\nNarodil se v Tel Avivu a vystudoval právo na Hebrejské univerzitě v Jeruzalémě. Předtím než začal být aktivní v hnutí Cherut praktikoval právo. Poprvé byl zvolen do Knesetu ve volbách v roce 1969 za stranu Gachal (aliance Liberální strany a Cherutu). Po volbách v roce 1977 se stal náměstkem ministra ve vládě Menachema Begina.\n\nMinistrem byl poprvé jmenován v roce 1981, kdy se stal ministrem komunikací. Významným počinem, který z této funkce učinil, bylo schválení zavedení barevného televizního vysílání. O pouhé dva týdny později byl jmenován ministrem financí. V této funkci například snížil daně na automobily a domácí spotřebiče, což bylo především levicí považováno za populistický krok. I z toho důvodu bylo jeho období nazýváno \"„Merry Aridor Days“\" (doslova „šťastné Aridorovy dny“, patrně s narážkou na \"Merry Christmas\", tzn. Veselé Vánoce). Snížení inflace v izraelské ekonomice během jeho prvních let je z části připisována jeho politice, která vedla ke zvýšení vládního příjmu z daní. V následujících letech však inflace prudce rostla (ze 102 % v roce 1981 na 191 % v roce 1983) a jako protiopatření Aridor navrhl zavést pevný směnný kurz mezi izraelským šekelem a americkým dolarem. Na svou funkci rezignoval 15. října 1983 kvůli široké kritice jeho plánu na „dolarizaci.“\n\nV letech 1990 až 1992 byl stálým zástupcem Izraele při Organizaci spojených národů. V roce 2002 byl jmenován ministrem komunikací Re'uvenem Rivlinem do představenstva společnosti Bezek. V únoru 2004 byl jmenován předsedou komise zkoumající státní podporu veřejným institucím, kterou vytvořila ministerská komise pro záležitosti státních auditů.\n\n"}
{"id": "479594", "url": "https://cs.wikipedia.org/wiki?curid=479594", "title": "Zdeněk Šesták", "text": "Zdeněk Šesták\n\nZdeněk Šesták (* 10. prosince 1925 Cítoliby u Loun) je český hudební skladatel. Je známý tvorbou symfonickou, komorní a sborovou. Propaguje díla autorů cítolibské skladatelské školy 18. století.\n\nPochází z hudbymilovné rodiny. Matka byla učitelka a zpívala v chrámovém sboru, otec hrál na violoncello v orchestru železničářské filharmonie v Praze. Cítolibskou obecnou školu navštěvoval v letech 1931-1936, reálné gymnázium v Lounech 1936-1944. Komponování studoval na Pražské konzervatoři v letech 1945-1950 u Emila Hlobila a Miroslava Krejčího. Své hudební vzdělání doplnil paralelním studiem hudební vědy na Filosofické fakultě Univerzity Karlovy u Josefa Huttera a Jana Němečka. V té době rovněž navštěvoval přednášky Jana Patočky o antické filosofii. Během vojenské presenční služby v letech 1950-1952 působil jako flétnista u Vojenské divizní hudby ve Slaném. 1952-1954 působil v Ústředním domě lidové tvořivosti v Praze, 1954-1957 v Armádním uměleckém souboru Víta Nejedlého a Ústředním domě armády. Od 1957 svobodné povolání jako hudební skladatel. V letech 1968-1969 ústřední dramaturg symfonické, komorní a vokální hudby v Československém rozhlasu. 1991-1992 přednášel hudební regionalistiku na katedře hudební vědy Filosofické fakulty Univerzity Karlovy.\n\nJe členem Společnosti českých skladatelů, Sdružení pro soudobou hudbu Přítomnost, Umělecké besedy a sdružení Pondělníci. V roce 2006 mu bylo Nadací Dagmar a Václava Havlových Vize 97 uděleno uznání za přínos filosofii vzdělávání.\nV roce 2008 obdržel cenu Ministerstva kultury České republiky za celoživotní přínos české kultuře v oblasti hudby.\nV roce 2013 obdržel, spolu s Jiřinou Fikejzovou, Zlatou cenu OSA za celoživotní dílo.\n\nŠestáka lze považovat za syntetika, poučeného z české a světové tvorby 20. století. Jeho díla nepodléhají módním vlnám a nenalezneme v nich snahu po líbivosti. Mají pevný tvar a přehlednou kompozici. Hudebními prostředky řeší Šesták etické a ontologické otázky, jak napovídají názvy jeho skladeb. V tom je ovlivněn zejména stálým studiem antické filosofie a rovněž barokní homiletické literatury. Náměty skladeb nalézá rovněž v historii, literatuře a poezii.\n\nNáhodný objev hesla \"Urtica\" (Kopřiva) v Dlabaczově lexikonu českých umělců ze začátku 19. století ho přivedl ke studiu skladatelské tvorby cítolibské rodiny Kopřivů a dalších příslušníků cítolibské skladatelské školy, zejména Jana Adama Galliny, Jana Nepomuka Venta a Jakuba Lokaje.\n\n\n\n\n\n\n\n\n\n\n\n"}
{"id": "479595", "url": "https://cs.wikipedia.org/wiki?curid=479595", "title": "Vyšší odborná škola zdravotnická a Střední škola zdravotnická v Ústí nad Labem", "text": "Vyšší odborná škola zdravotnická a Střední škola zdravotnická v Ústí nad Labem\n\nVyšší odborná škola zdravotnická (VOŠZ) a Střední škola zdravotnická (SŠZ) v Ústí nad Labem, Palachova 35 je škola s výukou klinických a technických oborů. V roce 2009 ji studovalo 1070 studentů. \n\nPočátky Střední zdravotnické školy v Ústí nad Labem jsou spojeny s rokem 1945 a provozem krajské nemocnice. Již v roce 1946 zahájila činnost tzv. dvouletá škola pro diplomované ošetřovatelky, v roce 1948 změněná na čtyřletou vyšší sociálně zdravotní školu končící maturitou. \n\nPůvodní školní budovou ošetřovatelské školy byla bývalá Petschkova vila. Brzy však škola získala objekt v dnešní Palachově ulici č. 35. V budově postavené roku 1932 podle plánu městského architekta Franze Josefa Arnolda původně sídlilo Německé dívčí reformní reálné gymnasium. \n\nV roce 1989 byl ústav rozdělen na dvě školy – SZŠ pro klinické obory v Moskevské ulici a SZŠ pro obory technické, která zůstala v ulici Palachova, jež byly v roce 1996 opět sloučeny do jednoho subjektu – Střední zdravotnické školy a Vyšší zdravotnické školy v Ústí nad Labem.\n\nV roce 2008 byla škola sloučena se SŠZ v Teplicích, Kapelní 2. V důsledku toho se stala VOŠZ a SŠZ Teplice odloučeným pracovištěm VOŠZ a SŠZ v Ústí nad Labem.\n\nStudijní obor asistent zubního technika, který nahradil obor zubní technik je nejstarší v Česku.\n\n"}
{"id": "479598", "url": "https://cs.wikipedia.org/wiki?curid=479598", "title": "Francis Jammes", "text": "Francis Jammes\n\nFrancis Jammes [žam] (2. prosince 1868 – 1. listopadu 1938) byl francouzský básník a prozaik, jeden z nejvýznamnějších představitelů křesťansky orientované literatury 20. století. \n\nVětšinu života prožil v baskickém Béarn. Pocházel ze starobylého rodu, byl spíše podprůměrným studentem, u maturity (\"baccalauréat\") dokonce propadl z francouzštiny. Pracoval jako úředník. Jako básník debutoval kolem roku 1895, jeho básně okamžitě zaujaly, protože představovaly svěží a prostou alternativu k temnému a překombinovanému symbolismu té doby. Přátelil se s významnými literáty své doby (André Gide, Stéphane Mallarmé) a často cestoval, zejm. po severní Africe. Rád také lovil. V roce 1905 pod vlivem svého přítele Paula Claudela konvertoval ke katolicismu. \n\nJeho básně jsou typické svou lyričností, prostotou a svěžestí, vztahují se často k prostému vesnickému prostředí. Jeho pozdější básně mají většinou náboženský námět, často jde vysloveně o básnické modlitby. Pro svou melodičnost byly často zhudebňovány. K jeho nejvýznamnějším sbírkám patří \"De l'Angélus de l'aube à l'angélus du soir\" (1897, česky jako \"Od rána do večera\"). Vydal také celou řadu básnických próz, povídek i románů, nejvýznamnější z nich je patrně \"Roman du Lièvre\" (1903, česky např. \"Román Zajícův\", 1920). Většina jeho díla byla přeložena do češtiny, nejucelenějším výborem z jeho tvorby je \"Od rána do večera\" (1966, přeložil Svatopluk Kadlec).\n\n\n"}
{"id": "479607", "url": "https://cs.wikipedia.org/wiki?curid=479607", "title": "Širokomořské loďstvo", "text": "Širokomořské loďstvo\n\nŠirokomořské loďstvo (německy: \"Hochseeflotte\") bylo hlavní loďstvo německého císařského námořnictva v době první světové války. Veliteli Širokomořského loďstva byli postupně Friedrich von Ingenohl (1913–1915), Hugo von Pohl (1915–1916), Reinhard Scheer (1916–1918) a Franz von Hipper (1918). Širokomořské loďstvo bylo protiváhou britského Velkého loďstva (\"Grand Fleet\") a po celou první světovou válku na sebe vázalo hlavní síly Britů.\n\nJeho hlavní základnou Širokomořského loďstva byl Wilhelmshaven v ústí řeky Jade a vedlejší základny byly na ostrovech Helgoland a Sylt, v Cuxhavenu, Brunsbüttelu a v ústí Emže. Hlavním operačním prostorem bylo Severní moře, ale v případě potřeby bylo možné lodi rychle přesunout na Balt skrze Kielský průplav.\n\nŠirokomořské loďstvo bylo přes dlouhodobou stavbu moderních lodí stále slabší než jádro Royal Navy. Jen v prvních letech války byla britská převaha čas od času menší, jelikož část lodí musela být odvelena do jiných oblastí. Například jednoznačné britské prohře v bitvě u Coronelu byly do Jižního Atlantiku vyslány tři bitevní křižníky, aby zde vybojovaly vítěznou bitvu u Falklandských ostrovů. Postupně však britská převaha narůstala díky stavbě nových lodí a zejména poté, co do války vstoupily USA a odeslaly do Evropy část svých bitevních lodí.\n\nJelikož při síle Širokomořského loďstva by bylo velkým riskem pouštět se do otevřené bitvy s celou Royal Navy, soustředila se německá strategie na vylákání její části do Severního moře. Teprve její zničení by soupeře oslabilo a umožnilo svést s ním generální bitvu. K několika takovým operacím došlo, ovšem ani ostřelování Scarborough, Hartlepoolu a Whitby či bitva u Jutska nakonec Němcům takovou výhodu nevytvořily. U Jutska sice došlo k velkému střetu obou loďstev, Němci však dosáhli pouze taktického vítězství a nijak nezvrátili strategickou rovnováhu ve svůj prospěch. Po roce 1916 navíc bojová aktivita Širokomořského loďstva klesala, Německo dusila britská námořní blokáda a oproti hladinovým lodím byla upřednostněna stavba ponorek.\n\nJádro Širokomořského loďstvo připlulo 27. listopadu 1918 na britskou námořní základnu Scapa Flow, aby zde bylo v souladu s podmínkami příměří z Compiègne internováno a to až do uzavření mírové smlouvy. Německé torpédoborce zde kotvily mezi ostrovy Hoy a Fara a zbytek loďstva okolo ostrova Cava (ponorky byly internovány v Harwichi). Na lodích byly jen malé posádky a většina námořníků odplula zpět do Německa. Celkem zde zůstalo přibližně 4700 mužů. Když se začalo ukazovat, že státy Dohody si chtějí německé hladinové lodě rozdělit mezi sebou, německý velitel kontradmirál Ludwig von Reuter vydal 21. června 1919 rozkaz k potopení celého loďstva. Potopeno bylo 5 bitevních křižníků, 10 bitevních lodí, 5 lehkých křižníků a 32 torpédoborců. Jedna bitevní loď, tři křižníky a část torpédoborců se Němcům potopit nepodařilo a rozebraly si je vítězové. Německé císařské námořnictvo po podepsání kapitulace zaniklo a jeho nástupce – Reichsmarine, si směl ponechat pouze šest starých predreadnoughtů, šest lehkých křižníků, dvanáct torpédoborců a dvanáct torpédovek. Tím zanikl status Německa jako námořní mocnosti.\n\n\n"}
{"id": "479612", "url": "https://cs.wikipedia.org/wiki?curid=479612", "title": "Zelkova", "text": "Zelkova\n\nZelkova (\"Zelkova\") je rod rostlin z čeledi jilmovité (\"Ulmaceae\"). Zelkovy jsou povětšině stromy podobné jilmům, se střídavými dvouřadými jednoduchými zubatými listy. Vyskytují se v Asii a Evropě. Některé druhy jsou v ČR poměrně zřídka pěstovány jako okrasné dřeviny.\n\nZelkovy jsou opadavé stromy, výjimečně keře, s jednoduchými střídavými listy, podobné jilmům. Borka je hladká. Listy jsou dvouřadě rozložené, krátce řapíkaté. Čepel listů je symetrická, s pilovitým až vroubkovaným okrajem. U báze řapíku jsou 2 opadavé čárkovitě kopinaté palisty, zanechávající po opadu po každé straně báze řapíku příčnou jizvu. Žilnatina je zpeřená, každá žilka končí ve špici zubu čepele. Větévky nemají ani ostny ani korkové lišty či křídla.\nKvěty jsou nenápadné, častěji jednopohlavné, se 4 až 6-četným okvětím. Samčí květy jsou nahloučené na bázi listů mladých větévek. Tyčinek je stejný počet jako cípů okvětí a mají krátké přímé nitky. Samičí a oboupohlavné květy jsou obvykle jednotlivé nebo řidčeji ve svazečcích po 2 až 4. Semeník je jednopouzdrý, s dvouramennou přisedlou bliznou. Plodem je oříšek obalený vytrvalým okvětím.\n\nRod zelkova zahrnuje celkem 6 druhů. Je rozšířen ve východní a jihozápadní Asii a v jižní Evropě. V Evropě se vyskytují 2 druhy. \"Zelkova abelicea\" (syn. \"Zelkova cretica\"), je endemit Kréty. Mimo to byla v roce 1991 objevena na Sicílii populace nového druhu, popsaného o rok později pod jménem \"Zelkova sicula\".\n\nZelkova krétská (\"Z. abelicea\") byla popsána v roce 1785 Lamarckem jako druh dubu, \"Quercus abelicea\". Ve správné čeledi se ocitla až v roce 1806, kdy byla přeřazena do rodu jilm, odkud byla později převedena do rodu zelkova.\n\n\nNěkteré druhy, zejména zelkova pilovitá a méně i zelkova habrolistá, jsou občas pěstovány v České republice jako okrasné dřeviny. Některé další druhy lze vidět např. ve sbírkách Dendrologické zahrady v Průhonicích.\n\n"}
{"id": "479617", "url": "https://cs.wikipedia.org/wiki?curid=479617", "title": "Klanonožci", "text": "Klanonožci\n\nKlanonožci (Copepoda) je skupina korýšů řazená obvykle jako podtřída do třídy Maxillopoda. Jsou to obvykle rozměrově menší (1–2 mm) vodní organizmy, tvořící často významnou součást planktonu ve slaných i sladkých vodách. Mají dlouhé antenuly a anteny, hlavu často srůstající s přilehlými hrudními články, naupliové očko, po stranách těla samiček se nalézají vaječné váčky.\n\nJsou to filtrátoři, dravci nebo i parazité. Ke klanonožcům patří vznášivky (Gymnoplea), buchanky (Cyclopoida), plazivky (Harpacticoida) a další drobní korýši. V ČR je známo asi 220 druhů.\n\n"}
{"id": "479629", "url": "https://cs.wikipedia.org/wiki?curid=479629", "title": "Ladji Doucouré", "text": "Ladji Doucouré\n\nLadji Doucouré (* 28. března 1983, Juvisy-sur-Orge) je francouzský sportovec, který se věnuje atletice. Jeho specializací jsou krátké překážkové běhy. Je dvojnásobným halovým mistrem Evropy (2005, 2009) v běhu na 60 metrů překážek a mistrem světa (2005) v běhu na 110 metrů překážek.\n\nV roce 1999 se stal v polské Bydhošti mistrem světa do 17 let. O rok později doběhl třetí na juniorském mistrovství světa v chilském Santiagu. Na halovém MS 2003 v Birminghamu skončil ve finále čtvrtý v čase 7,58. V roce 2003 se stal v Bydhošti také mistrem Evropy do 23 let. Úspěchem pro něj skončila účast na mistrovství světa v Helsinkách, kde kromě titulu mistra světa v běhu na 110 m překážek uspěl také ve štafetě na 4×100 metrů, když francouzská štafeta proběhla cílem jako první v čase 38,08 s.\n\nReprezentoval na letních olympijských hrách v Athénách 2004, kde se umístil ve finále na osmém místě. O čtyři roky později na olympiádě v Pekingu proběhl cílem v čase 13,24, což stačilo na čtvrté místo. Na bronzového Američana Davida Olivera ztratil šest setin. V roce 2005 skončil druhý v anketě o nejlepšího atleta Evropy, když vítězem se stal litevský diskař Virgilijus Alekna.\n\nJako druhý Evropan v celé historii pokořil na stodesítce překážek hodnotu třinácti sekund, když ve francouzském Angers zaběhl 12,97 s. Lepším Evropanem je jen Brit Colin Jackson (12,91 s).\n\n\n"}
{"id": "479632", "url": "https://cs.wikipedia.org/wiki?curid=479632", "title": "Mouton-Duvernet (stanice metra v Paříži)", "text": "Mouton-Duvernet (stanice metra v Paříži)\n\nMouton-Duvernet je nepřestupní stanice pařížského metra na lince 4 ve 14. obvodu v Paříži. Nachází se na křižovatce ulic \"Avenue du Général Leclerc\", pod kterou vede linka 4, a \"Rue Mouton-Duvernet\".\n\nStanice byla otevřena 30. října 1909 jako součást jižního úseku linky mezi stanicemi Porte d'Orléans a Raspail.\n\nStanice byla v roce 1969 renovována a opatřena novým obkladem z oranžových dlaždic, který posléze dostal název „styl Mouton“. Tento design však byl v roce 2007 odstraněn v rámci programu obnovy metra, stejně jako např. ve stanici Gare de l'Est.\n\nJméno stanice je odvozeno od názvu ulice \"Rue Mouton-Duvernet\". Régis Barthélemy Mouton-Duvernet (1770–1816) byl francouzský generál.\n\nStanice má dvě schodiště na \"Avenue du Général Leclerc\" před domy č. 40 a 42. Tento vchod je zdoben původním secesním zábradlím, které pro pařížské metro vytvořil architekt Hector Guimard. Eskalátor z nástupiště ve směru \"Porte d'Orléans\" vede rovněž na \"Avenue du Général Leclerc\" k domu č. 36.\n\n"}
{"id": "479639", "url": "https://cs.wikipedia.org/wiki?curid=479639", "title": "Mistrovství světa ve fotbale hráčů do 17 let 2009", "text": "Mistrovství světa ve fotbale hráčů do 17 let 2009\n\nMistrovství světa ve fotbale hráčů do 17 let 2009 se konalo od 24. října do 15. listopadu v Nigérii. Turnaj, pořádaný pod patronací FIFA byl třináctým v pořadí a odehrával se ve městech: Abuja, Lagos, Enugu, Ijebu-Ode, Kano, Calabar, Kaduna a Bauchi. Obhájcem titulu byla domácí Nigérie, ta však ve finále podlehla Švýcarsku, které získalo v této věkové kategorii první titul mistra světa. Na turnaji mohli hrát hráči narození po 1. lednu 1992.\n\n Tým se účastnil poprvé v historii.\n\nLos základních skupin proběhl 7. srpna 2009.\n\nO posledním postupujícím týmu do osmifinále rozhodlo při rovnosti bodů a skóre mezi Spojenými arabskými emiráty, Brazílií a Nizozemím až kritérium fair-play. Zde je za inkasovanou žlutou kartu -1 bod, za červenou kartu -3 body (jak za přímou, tak za dvě žluté karty), -4 body v případě žluté karty, kterou následovala přímá červená karta. V tomto hodnocení měl tým SAE -5 bodů, Brazílie a Nizozemí -6 bodů.\n\nVyřazovací fáze se hrála podle pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích.\n"}
{"id": "479642", "url": "https://cs.wikipedia.org/wiki?curid=479642", "title": "Ministr ekonomiky Izraele", "text": "Ministr ekonomiky Izraele\n\nMinistr ekonomiky Izraele (: , \"sar ha-kalkala\") je člen izraelské vlády, který stojí v čele ministerstva ekonomiky. Od května 2015 je úřadujícím ministrem Arje Deri ze stany Šas.\n\nTato funkce byla vytvořena v roce 1948 pod názvem ministr obchodu a průmyslu. V roce 1977 došlo ke sloučení s funkcí ministra turismu, čímž vznikla funkce ministr průmyslu, obchodu a turismu. Sloučení však bylo již v roce 1981 zrušeno a došlo k přejmenování funkce na ministra průmyslu a obchodu. Portfolio ministra práce, které bylo v 70. letech sloučeno s portfoliem ministra sociální péče bylo k této funkci připojeno v roce 2003. V roce 2013 byla pozice přejmenována na ministra ekonomiky.\n\n"}
{"id": "479645", "url": "https://cs.wikipedia.org/wiki?curid=479645", "title": "Gregory Sedoc", "text": "Gregory Sedoc\n\nGregory Sedoc (* 16. října 1981, Amsterdam) je nizozemský sportovec, atlet, jehož specializací jsou krátké překážkové běhy.\n\nV roce 2007 se stal v Birminghamu halovým mistrem Evropy v běhu na 60 metrů překážek. O dva roky později vybojoval v italském Turíně na halovém ME stříbrnou medaili.\n\nReprezentoval na letních olympijských hrách v Athénách 2004 a v Pekingu 2008.\n\n\n"}
{"id": "479654", "url": "https://cs.wikipedia.org/wiki?curid=479654", "title": "Karel Kálal", "text": "Karel Kálal\n\nKarel Kálal (9. ledna 1860 Rakov u Milevska – 4. srpna 1930 Praha) byl učitel a ředitel na školách, spisovatel.\n\nV Soběslavi vystudoval učitelský ústav a pak učil na řadě škol v Čechách (Frenštát pod Radhoštěm, Velké Meziříčí), byl ředitelem průmyslové a obchodní školy dívčí v Písku. Po roce 1918 pomáhal organizovat odbory školství na Slovensku a pak byl ředitelem obchodní akademie v Banské Bystřici. Z Moravy dojížděl často na Slovensko a začal se angažovat v česko-slovenských hlavně kulturních vztazích svým dílem, články v tisku, psaním odborných prací. Byl spoluvydavatelem slovenského časopisu \"Dom a škola\". Rodný dům spisovatele Karla Kálala v Rakově je čp.1. Na domě byla ještě za jeho života 25. května 1930 odhalena bronzová pamětní deska. Na desce je tento nápis: Zde se narodil Karel Kálal, spisovatel, 9. 1. 1860.\n\n\n"}
{"id": "479655", "url": "https://cs.wikipedia.org/wiki?curid=479655", "title": "Hexenagger", "text": "Hexenagger\n\nHexenagger je vesnice v zemském okrese Eichstätt (Německo), čítající 431 obyvatel a nyní administrativně náležející k městu Altmannstein\n\nHexenagger je poprvé zmíněn roku 982. Od této doby je doloženo, že zde panovali páni z Hexenaggeru, a to až do roku 1480. V této době byl také vystavěn zámek Hexenagger. Poté byli jeho vlastníky vévodové Wilhelm Bavorský a Erhardt Muggenthalský, a to do třicetileté války, kdy byla usedlost vypálena. Potom se stali vlastníky zámku kurfiřt Karel VII. Bavorský, hraběnka Maria Josepha von Topor Morawitzki, knížata z Porcie, Anton von Kayserstein a šlechtici z Weidenbachu. Zámecká kaple byla přemístěna do Altmannsteinu.\n\n\nAsi 500 metrů západně od Hexenaggeru se nachází velký dub.\n"}
{"id": "479656", "url": "https://cs.wikipedia.org/wiki?curid=479656", "title": "SK Horní Měcholupy", "text": "SK Horní Měcholupy\n\nSK Horní Měcholupy je český fotbalový klub založený v roce 1932..\nMuži \"A\" SK Horních Měcholup hráli nejvýše ČFL (3. nejvyšší soutěž v republice) v sezónách 2012-13 a 2013-14. Do divize se podívali poprvé v sezoně 2005/2006, kdy ovšem sestoupili zpátky po Pražského přeboru. Následující rok opět postoupili a od sezony 2007/2008 se bez problémů drželi vesměs ve středu tabulky Divize (postupně prošli skupiny A, B a Divize C). Podzději tým působil v Pražském přeboru a v roce 2017 byla obě mužstva dospělých zrušena. Tým dříve vedl trenér Pavel Trávník, který se zapsal do povědomí fanoušků jako šéftrenér Ženské Fotbalové Reprezentace ČR, nebo jako asistent Ivana Haška v japonském Kóbe. Po jeho přesunu do Brna na pozici asistenta trenéra ligového týmu převzal mužstvo Roman Dubovči, jeho dosavadní asistent. Kapitánem A mužstva je Jakub Slezáček. Kromě mužů A a B (kteří hrají pražskou I.A třídu) má SKHM ještě 9 mládežnických družstev. Nejvýše jsou z těchto mužstev postaveny Dorosty A, kteří hrají Českou Divizi B (třetí nejvyšší soutěž mezi dorosty). Ostatní týmy mládeže hrají Pražský přebor, případně nižší pražské soutěže.\n\nHraje 1.A třídu… Na jeho zápasy chodí pravidelně vypomáhat hráči A-mužstva, kteří za něj v příslušném týdnu nehrají.\n\nSKHM využívá čtyři fotbalová hřiště, dvě (tráva a umělá tráva) na hlavním stadioně v Hornoměcholupské. U travnatého hřiště je od r. 2007 postavena tribuna pro sedící diváky. Dále zejména mládežnické týmy využívají k zápasům a tréninku umělou trávu v areálu eRZet Turínská (známější pod dřívějším názvem Galileova) a travnaté hřiště u ZŠ Nad Přehradou.\n\nV Měcholupech s fotbalem začínal trenér Martin Pulpit a také bývalý útočník Slavie Tomáš Pešír a také byvalý hráč pražské Sparty působící v Boleslavi Adam Jánoš\n\nKe konci své kariéry tu hrávali\n\n- Robert Neumann – Mistr ČR (s Libercem) a nynější redaktor deníku Sport\n\n- Petr Vrabec – bývalý hráč Sparty, který nakoukl i do Reprezentace ČR. Nyní působí na pozici asistenta Michala Petrouše u týmu Slavie, pravidelně se účastní Silvestrovského derby internacionálů. Štafetu na pravém kraji Měcholupské zálohy převzal jeho syn Ondřej.\n\n- Boris Kočí – bývalý hráč Sparty, trenér Viktorie Žižkov a sparťanské rezervy. Pravidelný účastník Silvestrovského derby internacionálů\n\n- Filip Toncar – bývalý golmán FC Blšany, nyní držitel trenérské A-licence a trenér brankářů týmu FK Kladno\n\nV aktuální sestavě pravidelně nastupují\n\n- odchovanec FC Blšany Tomáš Buldra, který za tento klub odehrál pár zápasů v 1. Gambrinus lize, a to pod nynějším reprezentačním trenérem Michalem Bílkem.\n\n- odchovanec AC Sparta Praha Jakub Slezáček, který si připsal 2 starty za reprezentaci ČR U16 (pod vedením Jakuba Dovalila), byl vyhlášen Nejlepším žákem AC Sparta Praha a zahrál si také Extraligu staršího dorostu (působil jako kapitán Sparty).\n\n"}
{"id": "479657", "url": "https://cs.wikipedia.org/wiki?curid=479657", "title": "Wiedové", "text": "Wiedové\n\nDynastie Wiedů (německy: \"Haus Wied\") či jen Wiedové byl mediatisovaný knížecí rod původem z Německa. Wiedové nepatřili k suverénním dynastiím. Byli však významným říšským rodem. V roce 1784 byli z hraběcího stavu povýšeni do stavu knížecího (\"Fürsten zu Wied-Neuwied\"). Podle německého práva vede rod Wiedů i v současnosti jméno \"Fürst zu Wied\" resp. \"Prinz zu Wied\". Wilhelm Friedrich Heinrich, princ zu Wied, byl v letech 1913–1925 (1914) knížetem Albánie.\n\nV Německu vládli nejprve jako hrabata z Wiedu (860–1243). Když původní rod vymřel po meči, připadl titul hrabat z Wiedu rodu von Runkel (1219–1462). Hermann von Wied byl v letech 1562–1567 arcibiskupem kolínským. Hrabství Wied bylo roku 1631 rozděleno mezi Wied-Neuwied a Wied-Dierdorf. Linie Wied-Dierdorf vymřela roku 1709.\n\nNaopak hrabství Wied-Neuwied bylo v roce 1698 rozděleno na Wied-Neuwied a Wied-Runkel. Hrabství Wied-Runkel bylo roku 1791 povýšeno na knížectví, to ale bylo v roce 1806 připojeno k vévodství Nassau-Weilburg, a tato linie rodu v roce 1824 vymřela po meči. I hrabata z linie Wied-Neuwied byli povýšeni na suverénní knížata, a to roku 1784. Knížectví ale bylo v důsledku mediatizace v roce 1806 také připojeno k vévodství Nassau-Weilburg. V roce 1824, když vymřela linie Wied-Runkel po meči, připadly dědické nároky linii Wied-Neuwied. Ti proto toho roku změnili své jméno a titul na knížata zu Wied.\n\nVýznamnou událostí byla svatba princezny Alžběty zu Wied a rumunského krále Karla I., která se konala 15. listopadu 1869 v Neuwiedu. Královští manželé spolu měli pouze jedinou dceru Marii, která zemřela ve třech letech.\n\nAlbánie vyhlásila 28. listopadu 1912 nezávislost a stala se republikou. Požadavek na vytvoření autonomního státu, který předložili představitelé země osmanské vládě, osmanští ministři přijali. 17. prosince 1912 pak evropské mocnosti přiznaly zemi autonomní status pod svrchovaností sultána. 29. července 1913 byla v Londýně podepsána mírová smlouva, která Albánii již definitivně stanovila jako \"autonomní, suverénní a dědičné knížectví\", jehož existence a neutralita byla garantována šesti velmocemi (Rakousko-Uhersko, Německo, Francie, Itálie, Spojené království a Rusko). Do zvolení albánského knížete měla nejvyšší moc vykonávat Mezinárodní kontrolní komise (MKK). Jako zájemci o albánský knížecí trůn se přihlásili např. italský markýz Giovanni Kastriota Skanderbeg d´Auletta nebo španělský šlechtic Don Juan de Alandro Kastrioti y Perez de Velasco, kteří odvozovali svůj původ od hrdinného Skanderbega, neměli však podporu velmocí, a tak nepřicházeli v úvahu. Stejně dopadli i kandidáti z Albánie nebo černohorský král Nikola I., neuspěli však ani kandidáti velmocí, většinou katolíci. Úspěšně dopadl až princ Wilhelm zu Wied z Neuwiedu v Porýní, jehož matkou byla nizozemská princezna a jeho vzdáleným příbuzným byl německý císař Vilém II. Rozhodujícím faktorem pro něj bylo to, že byl protestant a tedy přijatelný pro všechny.\n\nWilhelm Wied dorazil do Albánie 7. března 1914 a za své sídelní město si vybral přístav Durrës (Drač); tak začala jeho dvousetdenní vláda v Albánii.\n\nNedlouho po vyhlášení nezávislosti Albánie však vypukla první světová válka a členové MKK jeden po druhém začali i se svými vojenskými jednotkami Albánii opouštět. Knížeti posléze došly finance a při muslimské vzpouře, která dorazila do Durrësu, vyhledal úkryt na palubě italské lodi Misurata, což v očích Albánců velmi snížilo jeho prestiž.\n\nV zahraničí a diplomatické korespondenci byl uváděn jako \"suverénní kníže\", ale v Albánii byl označovaný jako \"mbret\" (neboli král).\n\nJeho celý titul byl: \"Z milosti velmocí a vůle lidu Albánský kníže.\"\n\nPo definitivním odchodu členů MKK a jejich vojenských jednotek nenašel kníže Vilém východisko ze své situace. Než se opět nalodil na loď Misurata, vydal prohlášení, v němž Albáncům sdělil, že neabdikuje, ale opouští zemi proto, že mu poměry neumožňují její řádnou správu. Kníže vyjádřil přesvědčení, že během jeho dočasné nepřítomnosti \"si bude moci lid v klidu rozmyslet a najít pro sebe správnou cestu\". Wied nejprve odcestoval do Rumunska, posléze byl jako major německé armády poslán na frontu do Flander. To jej zdiskreditovalo jako neutrální osobu, schopnou vykonávat funkci vladaře Albánie, především v očích Dohody.\n\nV roce 1924 byla v Albánii vyhlášena republika a 31. ledna 1925 tím definitivně skončila Wiedova byť již pouze nominální vláda v Albánii. Když v roce 1928 prezident Ahmet Zogu obnovil monarchii a prohlásil se sám králem, kníže Wilhelm protestoval a znovu formálně potvrdil svůj nárok na albánský trůn pro sebe a své dědice.\n\nKníže Vilém se do Albánie již nikdy nemohl vrátit. Zemřel jako Wilhelm princ zu Wied 18. dubna 1945 v  Predealu v Rumunsku. Je pohřben v Bukurešti. Po jeho smrti v roce 1945 připadl titul albánského knížete formálně jeho synovi Karlu Viktorovi zu Wied (1913–1973).\n\n\n"}
{"id": "479661", "url": "https://cs.wikipedia.org/wiki?curid=479661", "title": "Legování", "text": "Legování\n\nLegování (z něm. \"legieren\", od lat. \"ligare\", spojovat, svazovat) je metalurgický postup zlepšování vlastností kovu či slitiny kovů přidáním příměsi dalších látek – \"legur, legujících prvků\". Ty se přidávají buď již při vsázce nebo až po roztavení kovu. Příkladem je výroba oceli. Při slévání drahých kovů označuje legování přimísení přísady pro dosažení žádoucí ryzosti, barvy a podobně.\n\nLegovaná ocel vzniká přidáním jiných kovů (prvků) do nízkouhlíkaté oceli. Nejčastěji je to molybden, mangan, nikl, chrom, vanad a křemík, často v kombinaci, například chrom-vanadiová nástrojová ocel nebo CrMo. Podle množství legujících prvků se rozlišují oceli nízkolegované (do 4 % jiných kovů), středně legované (5–10 %) a vysokolegované (nad 10 %), mezi něž patří také korozivzdorné oceli.\n\n"}
{"id": "479663", "url": "https://cs.wikipedia.org/wiki?curid=479663", "title": "Marjorie Bruce", "text": "Marjorie Bruce\n\nMarjorie Bruce (\"anglicky Marjorie de Brus\", prosinec 1296 – 2. března 1316) byla nejstarší dcera skotského krále Roberta I. Bruce a jeho první manželky Isabely z Maru; manželka Waltera Stewarta, 6. nejvyššího hofmistra Skotska a matka skotského krále Roberta II. Jejím pradědečkem byl Robert VI. de Brus.\n\nMarjoriina matka, královna Isabela zemřela při porodu. Roku 1302 se její otec oženil znovu, za manželku si vybral Alžbětu z Burgh. 27. března 1306 byli oba ve Scone korunováni skotským králem a královnou. Korunovace se konala v období válek za skotskou nezávislost, v němž se hlavním nepřítelem Skotů stal anglický král Eduard I.\n\nKoncem června 1306 byly královna Alžběta, 10letá Marjorie, dvě královy sestry a Isabela MacDuff, hraběnka z Buchanu, uvězněny Uilleamem II., lordem Rossem, a poslány do Anglie. Královnu Alžbětu poslali na zámek v Yorkshire. Mladá Marjorie a její teta Kristýna Seton skončily v klášterech, zatímco její teta Marie a hraběnka z Buchanu byly drženy v klecích po dobu několika let. Christopher Seton, manžel Christiny a vrah Roberta Comyna, byl popraven. Eduard I. chtěl i Marjorii věznit v kleci, ale změnil názor. Král zemřel 7. července 1307. Na trůn nastoupil jeho syn Eduard II., který následně držel zajatkyně v klášteře ještě asi 8 let. Marjorie byla konečně propuštěna na svobodu kolem roku 1314, možná díky výměně za anglické šlechtice chycené po bitvě u Bannockburnu.\n\nWalter Stewart, 6. nejvyšší hofmistr Skotska, který se v bitvě u Bannockburnu vyznamenal, byl odměněn rukou dospívající skotské princezny. Její věno zahrnovalo baronství Bathgate ve West Lothian.\n\nO dva roky později jela těhotná Marjorie na koni poblíž Paisley v Renfrewshire. Její kůň se náhle splašil a shodil ji na zem. Mohyla, označující místo, kde se předpokládá, že Marjorie spadla ze svého koně, se nachází na křižovatce ulic Renfrew Road a Dundonald Road v Paisley.\nMarjorie předčasně porodila v místním klášteře své jediné dítě, budoucího skotského krále Roberta II. Narození svého syna přežila jen o několik hodin a na místě byla i pohřbena.\n\nJejí syn nastoupil na trůn po svém bezdětném strýci Davidovi II. v roce 1371 jako Robert II. Její potomci, včetně Stuartovců a všech jejich následníků, se stali panovníky na skotském, anglickém a britském trůně.\n\n"}
{"id": "479664", "url": "https://cs.wikipedia.org/wiki?curid=479664", "title": "Friedrich von Ingenohl", "text": "Friedrich von Ingenohl\n\nFriedrich von Ingenohl (30. června 1857 Neuwied – 19. prosince 1933 Berlín) byl admirál německého císařského námořnictva, známý jako velitel širokomořského loďstva v prvních letech první světové války (přesněji v letech 1913–1915).\n\nZ počátku války bylo loďstvo pod jeho velením značně pasivní, což bylo částečně způsobeno silnou obavou císaře Viléma II. z možných ztrát cenných válečných lodí (myslel si, že netknuté loďstvo bude hrát důležitou roli v pozdějších mírových jednáních). Německou strategií té doby bylo vylákat do Severního moře menší část britské Royal Navy, zničit ji a vyrovnat tak síly obou loďstev. Teprve to mělo vytvořit předpoklady pro rozhodující střet. Převaha Britů na počátku války však byla jen mírná, přičemž Němci pasivně čekali, že Britové zaútočí jako první.\n\nIngenohl se podobnou situaci pokusil několikrát vytvořit, ale úspěch se nedostavil. Asi nejblíže byl během ostřelování Scarborough, Hartlepoolu a Whitby – tehdy se v těsné blízkosti ocitly čtyři britské bitevní křižníky, šest moderních dreadnoughtů a několikanásobná přesila Ingenohlova Širokomořského loďstva. Ingenohl však přecenil skutečnou sílu protivníka a raději se stáhl, aniž by nechal průzkumem zjistit skutečnou sílu Britů. Velkoadmirál Tirpitz byl promarněnou příležitostí roztrpčen, protože se domníval, že měl Ingenohl ve svých rukou osud Německa.\n\nPočátkem roku 1915 sílil tlak na větší aktivitu širokomořského loďstva a císař povolil provádění častějších výpadů do Severního moře. Když v té době německý průzkum zjistil zvýšenou aktivitu britských lodí v oblasti mělčiny Doggerbank, Ingenohl tam vyslal německé bitevní křižníky, aby zjistil sílu protivníka a případně ho zničil. Akce vyústila v německou prohru v bitvě u Dogger Banku a jen shodou okolností zde neztratili mnohem více, než jeden pancéřový křižník.\n\nIngenohl 2. února 1915 rezignoval a ve funkci ho nahradil admirál Hugo von Pohl.\n"}
{"id": "479672", "url": "https://cs.wikipedia.org/wiki?curid=479672", "title": "Sandersdorf (Altmannstein)", "text": "Sandersdorf (Altmannstein)\n\nSandersdorf je v Schambachském údolí ležící obec, čítající zhruba tisíc obyvatel. Tato obec spadá pod Altmannstein v zemském okrese Eichstätt (Německo).\n\nSandersdorf je poprvé zmíněn roku 1137 při založení kláštera Schamhaupten. Za třicetileté války byli zámek i celá obec zničeni.\n\n\n\n\n\n\n"}
{"id": "479674", "url": "https://cs.wikipedia.org/wiki?curid=479674", "title": "Danilo I. Petrović-Njegoš", "text": "Danilo I. Petrović-Njegoš\n\nDanilo I. Černohorský (asi 1670 – 11. ledna 1735) (cyrilicí \" Данило I Шћепчев Петровић-Његош\") byl černohorský vladyka, který v roce 1697 založil dynastii Petrović-Njegoš.\n\nPo koordinaci obranné operace a po vyrovnání zahájil Danilo pro nespokojenost svého lidu první boje proti Osmanské říši v roce 1711. Během své vlády poprvé upevnil politické svazky s Ruskem. V roce 1715 navštívil v Petrohradě Danilo ruského cara Petra I. Velikého a dohodnul obranu Černé Hory proti osmanům a jiné záležitosti. Tyto přátelské vztahy se během jeho nástupců z generace na generaci více upevňovaly. Danilo nechal také opravit a obnovit služby v Cetinjském klášteře. V roce 1732 o sobě hrdě napsal v evangelistickém rukopisu do Péćského patriarchátu tato slova: \"Danil Njegoš, biskup Cetinjský, vůdce Srbské země.\"\nInformace o Danilovi na montenet.org (anglicky)\n"}
{"id": "479689", "url": "https://cs.wikipedia.org/wiki?curid=479689", "title": "Wolfgang Ketterle", "text": "Wolfgang Ketterle\n\nWolfgang Ketterle (* 21. říjen 1957, Heidelberg, Německo) je německý fyzik a profesor fyziky na Massachusettském technologickém institutu (MIT). V roce 2001 dostal spolu s Ericem Allinem Cornellem a Carlem Edwinem Wiemanem Nobelovu cenu za fyziku za experimentální důkaz existence Bose-Einsteinova kondenzátu ve zředěných plynech alkalických atomů a za základní výzkum kondenzátů. Ketterle je také známý pro svůj výzkum chlazení atomů na teploty blízké absolutní nule.\n"}
{"id": "479694", "url": "https://cs.wikipedia.org/wiki?curid=479694", "title": "Biouhel", "text": "Biouhel\n\nBiouhel je biomasa zuhelnatělá za účelem aplikace do půd. Předpona bio zde znamená obě tyto charakteristiky. Od dřevěného uhlí se liší tím, že je drobnozrnná, že uhelnatění není uplatněno na kusové dříví, a že výsledný pevný produkt se nepoužívá jako palivo.\n\nBiouhel je produktem rozkladu biomasy vlivem dostatečně vysoké teploty (tři sta až šest set stupňů Celsia) za malého nebo žádného přístupu vzduchu – v posledním případě se proces označuje jako pyrolýza. K zuhelnatění může samozřejmě dojít i za teplot vyšších, zuhelnatět mohou i jiné organické látky umělého původu. Obecný pojem zahrnující všechny takto zuhelnatělé látky je uhel (anglicky char). Ten se svou strukturou i dalšími vlastnostmi značně liší od uhlí (anglicky coal), tedy někdejší biomasy, která prošla nesrovnatelně pomalejší přeměnou v různých hloubkách pevniny. Biouhel má obsah živin (fosforu, alkálií) téměř stejný, jako původní biomasa, až na snížený obsah dusíku. Živiny se z něj uvolňují pomalu, nevyplavují se. Uhlík v něm vázaný má dobu setrvání v půdě v řádu staletí až tisíciletí.\n\nTvorbou a aplikací biouhlu lze nejen velmi zlepšit vlastnosti půd, ale též bezpečně uložit obrovská množství uhlíku, zachyceného předtím fotosyntézou z ovzduší. Během staletí tak půjde vrátit složení ovzduší a pH oceánů zpět k hodnotám, které panovaly až do novověku. Podmínkou ovšem je, že emise z fosilních paliv, v první řadě z uhlí, během nejbližších desetiletí zcela ustanou.\n\nPodle studie oxfordských výzkumníků je kombinace sázení stromů a aplikace biouhlu do půdy nejslibnější technologií v boji se změnami klimatu.\n\n\n"}
{"id": "479695", "url": "https://cs.wikipedia.org/wiki?curid=479695", "title": "Avraham Hirschson", "text": "Avraham Hirschson\n\nAvraham Hirschson (: אברהם הירשזון, narozen 11. února 1941) je izraelský politik. V letech 1981 až 1984 a znovu 1992 až 2009 byl poslancem Knesetu za strany Likud a Kadima. Mimo to zastával posty ministra financí, turismu a komunikací. Rezignoval po obvinění z korupce a v červenci 2009 byl odsouzen k necelým pěti a půl rokům vězení za zcizení téměř 2 milionů šekelů z Národní federace pracujících (\"National Workers Labor Federation\") v době, kdy byl jejím předsedou.\n\nNarodil se v Tel Mondu a v současnosti žije v Tel Avivu. V letech 1970 až 1992 byl Národní ligy mládeže (mládežnické organizace Histadrutu). Od roku 1995 byl předsedou Histadrutu a od roku 1996 zdravotní pojišťovny Kupat cholim le'umit. V roce 1988 pomáhal založit program Pochod živých, ale po mnoho let nebyl zapojen do jeho organizace. Během období, kdy byl zapojen do Pochodu živých byla organizace této akce obviněna z manipulováním s dary od netransparentních dárců.\n\nJako člen strany Likud se stal poslancem se stal v červnu 1983 poslancem Knesetu, když v polovině funkčního období nahradil jiného poslance a tuto funkci zastával až do července 1984. Do Knesetu byl opětovně zvolen ve volbách v roce 1992. Dne 10. ledna 2005 nahradil Gideona Ezru ve funkci ministra turismu. Koncem listopadu 2005 vystoupil společně s Arielem Šaronem z Likudu a vstoupil do jím nově založené strany Kadima. Dne 18. ledna 2006 byl jmenován ministrem komunikací a i nadále byl v čele ministerstva turismu. Jeho jmenováním se zaplnilo jeden z ministerských postů uvolněných po odchodu Strany práce z vlády v listopadu 2005. Ten pak znamenal předčasné volby v březnu 2006.\n\nPo volbách v roce 2006 se Hirschson stal ministrem financí ve vládě vedené stranou Kadima, která nastoupila do funkce 4. května 2006.\n\nDne 20. března 2007 byl Hirschson sedm hodin vyšetřován Izraelskou policií ohledně údajné zpronevěry v neziskové organizaci Národní federace pracujících v době, kdy v ní pracoval jako její předseda. Během vyšetřování pro zpronevěru se sám od května do července vzdal vykonávání úřadu, až nakonec sám 1. července rezignoval.\n\nV květnu 2008 oznámil izraelský generální prokurátor Menachem Mazuz, že bude Hirschson obžalován ze série trestných činů, včetně porušení důvěry, přitěžujícího podvodu, krádeže, padělání firemních dokumentů a praní špinavých peněz. V červnu 2009 byl uznán vinným ze zpronevěry milionů šekelů z Národní federace pracujících v době, kdy byl jejím předsedou. V červenci byl odsouzen k pěti rokům a pěti měsícům vězení a pokutě ve výši 450 tisíc šekelů. K výkonu trestu nastoupil 1. září 2009. Dne 24. září téhož roku pak podal odvolání k nejvyššímu soudu.\n\nO křeslo poslance přišel ve volbách v roce 2009.\n\n"}
{"id": "479696", "url": "https://cs.wikipedia.org/wiki?curid=479696", "title": "Didymeles", "text": "Didymeles\n\nDidymeles je rod vyšších dvouděložných rostlin (\"Rosopsida\")\nz čeledi zimostrázovité (\"Buxaceae\"). Zahrnuje 3 druhy dvoudomých stálezelených stromů s tuhými listy a nenápadnými květy, rostoucí výhradně na Madagaskaru.\n\nZástupci rodu \"Didymeles\" jsou stálezelené dvoudomé stromy se střídavými kožovitými jednoduchými listy bez palistů. Čepel listů je celokrajná, se zpeřenou žilnatinou. Květy jsou jednopohlavné, uspořádané v klasech nebo latách. Okvětí je redukované na 1 až 4 kalichovité lístky (podle některých interpretací jde o listeny). Samčí květy ve zkrácených latách, se 2 tyčinkami s velmi krátkou nitkou. Samičí květy jsou v klasech, se svrchním semeníkem tvořeným jediným plodolistem a obsahujícím jediné vajíčko. Plodem je jednosemenná dužnatá peckovice.\n\nRod \"Didymeles\" zahrnuje 3 druhy a vyskytuje se pouze na Madagaskaru.\n\nV Cronquistově systému byla čeleď \"Didymelaceae\" řazena do samostatného řádu \"Didymelales\" podtřídy \"Hamamelidae\". Systém APG I ji ponechává nezařazenou do řádu, v systému APG II je rod \"Didymeles\" vřazen do čeledi zimostrázovité (\"Buxaceae\").\n\nPodle výsledků molekulárních studií je rod \"Didymeles\" bazální větví čeledi \"Buxaceae\".\n\nFosilie rodu \"Didymeles\" byly nalezeny na Novém Zélandu i v jiných oblastech na jižní polokouli.\n\n\n"}
{"id": "479703", "url": "https://cs.wikipedia.org/wiki?curid=479703", "title": "František Chudoba", "text": "František Chudoba\n\nFrantišek Chudoba (4. června 1878, Dědice u Vyškova – 7. ledna 1941, Brno) byl český anglista, literární historik a překladatel. Od roku 1920 byl profesorem anglické filologie na Masarykově universitě v Brně.\n\nV roce 1897 maturoval na Vyšším reálném gymnáziu v Přerově. Začal studovat na lékařské fakultě University Karlovy, studium ale po třetím semestru ze zdravotních důvodů přerušil. Přešel na filosofickou fakultu UK, kde vystudoval obor čeština – němčina. Zde byl mimo jiné žákem Jana Gebauera a Václava Emanuela Mourka. Studium zakončil doktorátem v roce 1905 a to prací o Janu Blahoslavovi. Dále studoval v Lipsku (1899–1900), Berlíně (1909) a Oxfordu (1910). Habilitoval v roce 1912 v Praze. V roce 1920 byl jmenován řádným profesorem anglické filologie na filosofické fakultě Masarykově universitě v Brně.\n\nNejprve působil jako středoškolský profesor v Kroměříži a Velkém Meziříčí (1902–1904), Brně (1904–1906) a v Praze (1912–1918). Od roku 1920 až do své smrti působil jako řádný profesor anglické řeči a literatury na FF MU v Brně. V roce 1927–1928 byl též děkanem fakulty. Vedle toho byl v letech 1920–1922 externím profesorem českého jazyka a literatury na King's College v Londýně.\n\nV redakci časopisu \"Novina\" se seznámil s F. X. Šaldou, se kterým je pak pojilo celoživotní přátelství.\n\nZemřel v roce 1941 a je pohřben na městském hřbitově v Přerově-Šířavě. Jeho synem byl historik, politik a publicista Bohdan Chudoba.\n\n\n\nPraha : Jan Laichter, 1941–1947, 4 svazky:\n\n\n"}
{"id": "479707", "url": "https://cs.wikipedia.org/wiki?curid=479707", "title": "Roni Bar-On", "text": "Roni Bar-On\n\nRoni Bar-On (: רוני בר-און, narozen 2. června 1948) je izraelský politik a právník. V minulosti byl poslancem Knesetu za strany Kadima a Likud, a zastával četné ministerské posty, mezi něž patřil ministr financí, ministr národní infrastruktury, ministr vnitra a ministr vědy a technologie.\n\nBar-On se narodil v Tel Avivu krátce pro vyhlášení izraelské nezávislosti v roce 1948. Po absolvování povinné vojenské služby u Izraelských obranných sil, kde dosáhl až na hodnost podplukovníka, vystudoval právo na Hebrejské univerzitě v Jeruzalémě. Jako právník se stal soudcem vojenského odvolacího soudu na Západním břehu Jordánu.\n\nV roce 1997 byl jmenován generálním prokurátorem, ale v důsledku těžké kritiky spojené se skandálem v Hebronu odstoupil. Tento skandál zahrnoval obviněním proti státním představitelům, kteří doporučili Bar-Ona na tuto pozici v rámci zákulisních politických dohod.\n\nPřed politickou kariérou Bar-On sloužil mimo jiné jako předseda Rady pro organizaci hazardních her (1998–2001), člen ústředního výboru izraelské advokátní komory (1995–2003), člen jeruzalémského regionálního výboru izraelské advokátní komory, dále pak jako člen rady pro správní soudy, poradní komise pro správu vládních společností a komise pro veřejné obhájce. Mimo to byl Bar-On také předseda výboru FC Bejtar Jeruzalém a předsedou výboru Izraelské fotbalové asociace.\n\nJe ženatý a má tři děti.\n\nDo světa politiky vstoupil, když byl ve volbách do Knesetu v roce 2003 zvolen poslancem za stranu Likud. Zastával funkci předsedy komise pro bydlení a byl rovněž členem komise pro ústavu právo a spravedlnost, komise pro státní kontrolu a náhradním členem komise pro zahraniční záležitosti. Mimo to byl členem komise pro obranu a parlamentní vyšetřovací komise pro násilí ve sportu, členem environmentální lobby a členem parlamentní vyšetřovací komise pro rozkrývání korupce ve vládním systému.\n\nKdyž Ariel Šaron v roce 2005 opustil Likud, aby založil stranu Kadima, byl Bar-On jedním z jeho následovníků a byl jmenován ministrem národní infrastruktury a ministrem vědy a technologie na poslední tři měsíce funkčního období Knesetu.\n\nPo volbách v roce 2006 jej Ehud Olmert jmenoval ministrem pro vnitřní záležitosti. Byl rovněž zvažován na post ministra spravedlnosti poté, co byl Chajim Ramon obviněn ze sexuálního obtěžování, ale svou kandidaturu na tento post nakonec 4. února 2007 stáhl. V rámci vládních změn v červenci 2007 byl jmenován ministrem financí navzdory tomu, že neměl žádné ekonomické zkušenosti.\n\nVe volbách v roce 2009 si udržel svůj poslanecký mandát, jelikož se mu podařilo získat páté místo na kandidátní listině Kadimy, avšak přišel o svou ministerskou funkci, kvůli vítězství Likudu ve volbách.\n\n"}
{"id": "479713", "url": "https://cs.wikipedia.org/wiki?curid=479713", "title": "Kerron Stewartová", "text": "Kerron Stewartová\n\nKerron Stewartová (* 16. dubna 1984, Kingston) je jamajská atletka, jejíž specializací jsou sprinty a štafetové běhy.\n\nNa letních olympijských hrách 2008 v Pekingu vybojovala stříbrnou medaili na stovce společně s reprezentační kolegyní Sherone Simpsonovou v čase 10,98 s a bronz na dvoustovce. V roce 2009 se stala v Berlíně vicemistryní světa v běhu na 100 metrů a s jamajskou štafetou získala zlato na 4×100 metrů. Na předešlém šampionátu v japonské Ósace doběhla ve finále stovky na sedmém místě.\n\n\n"}
{"id": "479716", "url": "https://cs.wikipedia.org/wiki?curid=479716", "title": "Lokomotiva 702", "text": "Lokomotiva 702\n\nLokomotiva řady 702 (dříve T 212.0) je dvounápravová rámová kapotová posunovací lokomotiva, odvozená od řady 700, vyvinutá v roce 1967 v ČKD Praha. Sériová výroba však probíhala na Slovensku - v TS Martin, a to v letech 1967 až 1971. Jejich působištěm jsou železniční stanice a depa, kde obstarávají posun. Vyskytují se také na vlečkách průmyslových podniků. Některé stroje byly rekonstruovány na řady 797, 798 a 799.\n\nNa rámu lokomotivy je umístěna kabina pro strojvedoucího, před kterou je zúžená kapota, v níž je umístěn spalovací motor a další komponenty. V rámu jsou uloženy dvě nápravy - obě hnací. Lokomotiva má přenos výkonu řešený přes mechanickou převodovku, ve které strojvedoucí zařazuje rychlostní stupně předvolbou - zařadí rychlostní stupeň a teprve poté obsluhuje spojkový kohout (podrobněji - viz popis řady 700). Z převodovky se točivý moment přenáší na nápravy pomocí kloubových hřídelů.\n\n\n"}
{"id": "479719", "url": "https://cs.wikipedia.org/wiki?curid=479719", "title": "Beatrix Uherská", "text": "Beatrix Uherská\n\nBeatrix Uherská (francouzsky \"Béatrice de Hongrie\", 1290, Neapol – 1354, Royannais) byla hraběnkou z Viennois a dcerou neapolského prince Karla Martela a Klemencie Habsburské, dcery římského krále Rudolfa.\n\nBeatrix byla druhorozená a již roku 1296 byla provdána za o deset let staršího Jana z Viennois. Porodila dva syny a po manželově smrti († 1319) odešla do klášterního ústraní v Citeaux. Roku 1340 odešla do kláštera Ayes a poté do cisterciáckého kláštera Saint Just de Claix, který pro ni založil syn Humbert. Zemřela zde pravděpodobně roku 1354 a byla zde i pohřbena. V roce 1680 byly její ostatky přesunuty do kostela sv. Bernarda v Romans-sur-Isère, kde je po ní pojmenována ulice.\n\n"}
{"id": "479722", "url": "https://cs.wikipedia.org/wiki?curid=479722", "title": "Pavla Břínková", "text": "Pavla Břínková\n\nPavla Břínková (* 15. září 1949) je česká zpěvačka a muzikálová a operetní herečka.\n\nPo vystudování operního zpěvu na Pražské konzervatoři se v roce 1970 stala členkou souboru pražského Hudebního divadla v Karlíně. V roce 1991 své angažmá v tomto divadle ukončila a hostovala v různých operetních a muzikálových scénách po celé České republice. Od roku 2007 opět účinkuje v Karlíně.\n\n\n\n\n\n\n\n\n"}
{"id": "479728", "url": "https://cs.wikipedia.org/wiki?curid=479728", "title": "Abdalláh I.", "text": "Abdalláh I.\n\nAbdalláh I. (arabsky: عبد الله الأول بن الحسين; \"Abd Alláh ibn al-Husajn\") byl v letech 1946–1951 jordánský král a předtím v letech 1921–1946 emír Zajordánska, po dobu trvání Britského mandátu Palestina. Byl z dynastie Hášimovců a jeho otec byl Husajn ibn Alí al-Hášimí. Na krále byl v roce 1951 v Jeruzalému spáchán atentát, kterému král podlehl.\n\nAbdalláh ibn Husajn al-Hášimí se narodil v roce 1882 v Mekce emírovi a šarifovi Husajnovi ibn Alímu al-Hášimía jeho první ženě, kterou byla Abdliya bin Abdullah. Abdalláh ibn Husajn byl druhorozený v době narození již měl o 3 roky staršího bratra Alího. Jako syn Husajna ibn Alího al-Hášimího byl ve 40. generaci přímým potomkem proroka Mohameda.\n\nZa první světové války byl Abdalláh prostředníkem mezi jeho otcem a Brity, kteří se stali spojenci Hášimovců. Když v červnu 1916 vyhlásil emir v Mekce, šerif Hussein otec Abdalláha, povstání beduínů proti osmanské říši, stal se Abdalláh velitel vojska, v němž byl \"Lawrence z Arábie\" styčným důstojníkem, takže se osobně poznali. Za války vedl Abdalláh úspěšně vojsko svého otce, jenž byl králem Hidžázu. S vojskem došel až do Jordánska a syrského Damašku. Od \"Lawrence z Arábie\" se také dozvěděl, že Britové a Francouzi nemíní nechat Palestinu, Sýrii a Libanon Arabům, nýbrž že si je po válce rozdělí, proto společně vynakládali největší možné úsilí, aby se tak nestalo.\n\nKdyž po válce Francouzi obsadili Sýrii a vyhnali jeho bratra Fajsala, rozhodl se přesunout vojsko do Jordánska a táhnout na Damašek, aby bratrovi pomohl, byl ale Brity přemluven, aby neútočil na britské spojence. To byl také přínos pro budoucí udělení vlády nad Jordánskem.\n\nZa první světové války se v tehdejší osmanské Mezopotámii vylodila britská vojska a celou jí obsadila. Po válce připadla oblast Iráku Velké Británii jako mandátní území. Britové převzali také vládu nad oblastí Jordánska. Roku 1921 byla ustanovena monarchie pod vládou Hášimovců, kteří za války vydatně pomáhali Britům vyhnat Turky z Arábie a to především Abdalláh jako nadaný vojevůdce a jeho otec a bratr Fajsal. Byl to právě Abdalláh, koho měli Britové dosadit jako krále Iráku (Mezopotámie), jímž byl i zvolen. Abdalláha však vzápětí o trůn připravil jeho bratr Fajsal, který měl vládnout Velké Sýrii, ale tento plán zmařili Francouzi. Britové na odškodněnou svěřili Abdalláhovi vládu nad Jordánskem (což byla na rozdíl od Iráku málo významná země). Abdalláh se ujal vlády pod britským protektorátem jako emír Transjordánska.\n\nJiž jako emír Zajordánska se roku 1921 zúčastnil korunovace svého bratra Fajsala I. iráckým králem, sám však korunován nebyl a i na titul krále si musel na rozdíl od něj počkat do skončení britského mandátu.\n\nV 16. století území Jordánska zabrala Osmanská říše, která ho ovládala do konce první světové války, než ho dobyli Britové. Roku 1921 Britové zřídili na tomto území protektorát a emirát Zajordánsko, nad nímž svěřily vládu hášimovskému vládci, který byl zvolen králem Iráku, ale byl připraven o vládu svým mladším bratrem Fajsalem, který se stal iráckým králem.\n\nAbdalláh ustanovil v roce 1928 legislativní radu, ta však zůstala poradní a nechala Abdalláha, aby vládl jako samovládce.\n\nBěhem druhé světové války byl Abdalláh věrným spojencem Britů, dodržoval pravidla mezi Brity jako protektorátní mocností a ním jako vládcem Transjordánska. Jordánská arabská legie, také pomáhala potlačit proněmecké povstání v Iráku v roce 1941.\n\nObdobí britského protektorátu nad Transjordánskem skončilo až v roce 1946, kdy bylo vyhlášeno nezávislé Transjordánské království. Abdalláh I. se tak stal nezávislým panovníkem a přijal titul krále Jordánska namísto titulu emír.\n\nOstatní vůdcové v arabské lize, snad kromě iráckých příbuzných, nedůvěřovali Abdalláhovi a domnívali se, že stále pomýšlí na obnovení plánu na Velkou Sýrii pod vládou Hášimovců (zahrnující Palestinu, Libanon, Jordánsko a Sýrii, s centrem v Damašku) a báli se tak o nezávislost svých zemí. Na oplátku však Abdalláh nedůvěřoval ostatním arabským vůdcům.\n\nAbdalláh podporoval Peelovu komisi z roku 1937, která navrhovala, aby byla Palestina rozdělena do malého židovského státu 20% (celého mandátu) a zbývající území by se připojila k Transjordánsku. Arabové v Palestině a okolních arabských zemí měli proti tomu námitky, zatímco Židé jí neochotně přijali. Nakonec nebyla Peelova komise přijata.\n\n11. května 1948, pouze 4 dny před vyhlášením nezávislosti Izraele, tajně navštívila v převleku arabské ženy Ammán budoucí předsedkyně vlády Golda Meirová a snažila se královi Abdalláhovi rozmluvit útok na Izrael, neúspěšně. Abdalláh navrhl Meirové vytvoření \"autonomního židovského kantonu\" v hášimovském království.\n\nPodpořen vidinou rozšíření území, opětovného \"osvobození\" Jeruzaléma, přemluven a podpořen ostatními arabskými vůdci, se Abdalláh rozhodl společně s nimi napadnout nově vyhlášený stát Izrael. Král Abdulláh sledoval obsazení Palestiny a její sjednocení se Zajordánskem a především eliminaci muftího, s nímž byl v nepřátelském stavu. A tak 14. května 1948 odpoledne, po vyhlášení nezávislosti Izraele (Davidem Ben Gurionem jako premiérem), překročily armády okolních arabských zemí hranice Izraele a začala oficiálně válka. Hagana se stala legitimní izraelskou armádou. Irácká armáda a zajordánská Arabská legie provedou útok jižně od Genezaretského jezera a společně se Syřany a Libanonci obsadí Haifu.\n\nArabský plán, který vypadal velkolepě na papíře a pro nějž měla arabská strana všechny předpoklady jej beze zbytku naplnit, se v praxi ukázal jako totální fiasko. A tak bylo dne 11. června 1948 uzavřeno první prozatímní příměří. 24. února 1949 Egypt uzavřel příměří s Izraelem, 23. března Libanon poté, co Izraelci vyklidili čtrnáct obsazených libanonských vesnic a vrátili se zpět na mezinárodní hranici, 3. dubna i Jordánsko. Až 20. července podepsala dohodu o příměří Sýrie. Důvod byl ten, že Sýrie jako jediná držela část území, které podle plánu OSN náleželo Izraeli.\n\nJordánsko k radosti krále Abdalláha (i když ten počítal s více územím) získalo po uzavření příměří západní břeh Jordánu (historická Judea a Samaří) a východní Jeruzalém. Abdalláhův plán o jediné Palestině pod vládou Hášimovců nevyšel a s krachem opětovných plánů na Velkou Sýrii se smířil již dřív. V důsledku připojení alespoň části území na západ od řeky Jordán bylo v roce 1949 přejmenováno Zajordánsko na Jordánsko.\n\n20. července 1951 navštívil spolu se svým vnukem Husajnem mešitu Al-Aksá v Jeruzalémě. Na krále zde atentátník z klanu al-Husajní vypálil 3 rány a král zemřel. Králův vnuk, pozdější král Husejn I., který stál vedle něj, byl také zraněn, ale život mu zachránila medaile, co měl na hrudi. Když se Husajn I. stal králem, tento atentát ho tak ovlivnil, že nechtěl přistoupit na mírové rozhovory s Izraelem, aby se předešlo podobným událostem. Avšak na tzv. Černé září v roce 1970 se o to neúspěšně pokusili palestinští teroristé.\n\nPo smrti krále Abdalláha ho na trůnu vystřídal jeho syn Talal I., který však (a pouze formálně) vládl do roku 1952, kdy byl nucen abdikovat a králem se stal právě Abdalláhův vnuk Husajn I.\n\n\n\n\n\n"}
{"id": "479731", "url": "https://cs.wikipedia.org/wiki?curid=479731", "title": "Háje (Cheb)", "text": "Háje (Cheb)\n\nHáje () jsou jedna z místních částí města Chebu, okres Cheb, kraj Karlovarský. Do katastrálního území Háje u Chebu spadají osady Háje, Slapany a Svatý Kříž. V roce 2011 zde trvale žilo 1 151 obyvatel.\n\nHáje leží v nadmořské výšce 490 metrů jižně od centra Chebu, a tvoří s městem jednotný celek. Od Chebu jsou Háje oddělovány pouze železničním koridorem. Na jihozápadě se nachází hraniční přechod Svatý Kříž. Háje mají třetí největší katastrální území z chebských místních částí (po Chebu a Dřenicích).\n\nPrvní historická zmínka o Hájích pochází z roku 1297. Před druhou světovou válkou zde žilo v 78 domech 664 lidí.\n\nV Hájích funguje sbor dobrovolných hasičů a jezdecký klub TJ JO Cheb Háje.\n\nV lese na západním okraji vesnice stojí památkově chráněný středověký žulový kříž zdobený geometrickým reliéfem.\n"}
{"id": "479732", "url": "https://cs.wikipedia.org/wiki?curid=479732", "title": "Avia BH-5", "text": "Avia BH-5\n\nAvia BH-5 je přímým následovníkem prvních letounů továrny Avia, typu Avia BH-1 (1920) a Avia BH-3 (1921) mladých konstruktérů Pavla Beneše a Miroslava Hajna. Oproti nim byl však větší, výrazně zpevněný, aerodynamicky a technologicky lépe propracovaný. Opět šlo o celodřevěný dvoumístný letoun, oproti BH-1 exp. měl křídla kromě plátna z větší části potažená i překližkou.\n\nTento sportovní dolnoplošník byl zalétán 14. června 1923. Původně jej poháněl hvězdicový šestiválec Anzani 6A3 o výkonu 51 kW/70 k. Později byl do letounu vestavěn motor Walter NZ-60, první československý motor určený především pro sportovní a školní letouny. Jednalo se o čtyřdobý zážehový vzduchem chlazený hvězdicový letecký pětiválec s rozvodem OHV (řízený vačkovým kotoučem, s jedním sacím a jedním výfukovým ventilem na válec) a tlakovým oběžným mazáním se suchou klikovou skříní. Motor poháněl přímo pravotočivou vrtuli. \nNa přelomu července a srpna 1923 získal svou první mezinárodní trofej a získal poprvé v historii pro naše sportovní létání mezinárodní úspěch. Zdeněk Lhota se zúčastnil ve dnech 29.7. až 1.8.1923 na tomto letadle (L-BOSA) mezinárodních závodů turistických letadel v Bruselu, kde se umístil jako první. Získal tak putovní \"Pohár belgického krále\" a cenu pro turistiku belgického Aeroklubu. Výjimečnost celého závodu pak podtrhl i král Albert I., který osobně předal Lhotovi vítězný pohár. Cestu tam a zpět vykonal vzduchem. Let zpět prolétl Zdeněk Lhota s mezipřistáním v Mohuči průměrnou rychlostí 138 km/h, což byl v roce 1923 zajímavý výkon nejen v kategorii sportovních letounů. Československá sportovní letadla Avia tím vstoupila úspěšně na mezinárodní kolbiště. \nVe stejném roce 1923 ještě zvítězila Avia BH-5 v kategorii D v závodě o cenu Presidenta republiky a továrna získala i peněžitou odměnu ve výši 5000,- Kč.\n\nNa základě těchto úspěchů a účasti na podzimních manévrech armády v září 1923 se o letoun začala zajímat i armáda. Byla to osvědčená praxe z doby před První světovou válkou, kdy zejména francouzští letečtí konstruktéři se snažili tímto způsobem prosadit svá letadla u armády. V roce 1923 se to podařilo také Avii a po provedení vojenských zkoušek objednalo MNO sérii nepatrně upravených Avií BH-9, BH-10 a později ještě BH-11, které byly úspěšné v mnoha domácích i mezinárodních závodech a při rekordních a propagačních letech. Samotnou Avii BH-5, která byla vyrobena pouze v jednom kusu, po ukončení zkoušek armáda odkoupila a zařadila do svého stavu jako cvičný a kurýrní letoun.\n\nLetoun byl s úspěchem vystaven i na mezinárodní letecké výstavě v Praze v roce 1924.\n\nV roce 2007 představila Historická letka republiky Československé ve vzduchu věrnou repliku Avie BH-5, vybavenou originálním motorem Walter NZ-60. V roce 2008 pak členové této organizace zopakovali vítězný let do Bruselu z roku 1923, tentokrát ve skupině s Avií BH-1\nMotor: Walter NZ-60Výkon: 60 - 70 kRozpětí: 9,7 mDélka: 6,5 mHmotnost prázdného letounu: 350 kgVzletová hmotnost: 580 kgMaximální rychlost: 210 km/hDostup: 2200 mDolet: 500 km\n\n\n"}
{"id": "479735", "url": "https://cs.wikipedia.org/wiki?curid=479735", "title": "Alžběta Uherská (1236–1271)", "text": "Alžběta Uherská (1236–1271)\n\nAlžběta Uherská (1236 – 24. října 1271) byla rýnská falckraběnka a bavorská vévodkyně, dcera uherského krále Bély IV. a byzantské princezny Marie Laskariny.\n\nAlžběta se provdala za mladého bavorského vévodu Jindřicha XIII. roku 1250. Vévoda Jindřich se roku 1255 dohodl s bratrem Ludvíkem o rozdělení země na Dolní a Horní Bavorsko a Jindřich s rodinou se usídlil u Landshutu na hradě Burghausen. Roku 1257 se jinak nespolupracujícím bratrům podařilo odrazit útok českého krále Přemysla Otakara II. věčného soka Alžbětina otce.\n\nAlžběta dala Jindřichovi deset dětí a zemřela v říjnu 1271, půl roku po narození nejmladšího syna Štěpána a je pohřbena ve wittelsbašském rodovém klášteře Seligenthal.\n\n"}
{"id": "479748", "url": "https://cs.wikipedia.org/wiki?curid=479748", "title": "Paratext", "text": "Paratext\n\nParatexty (tzv. sekundární texty) jsou příslušenstvím knižního i mimoknižního prostoru, v němž se odehrává proces literární, resp. knižní komunikace. Podle místa výskytu lze rozlišit paratexty na vnější (tzv. epitexty) a vnitřní (tzv. peritexty).\n\nEpitexty (též vnější paratexty, mimoknižní paratexty, sekundární mimoknižní texty, mimoknižní ne-texty) jsou všechny sekundární texty, které existují v okolí knihy a vstupují do procesu literární komunikace mezi autorem a příjemcem textu.\n\nPeritexty (též vnitřní paratexty, knižní paratexty, sekundární knižní texty, knižní ne-texty) obklopují či vyplňují primární text v jeho bezprostřední blízkosti, tj. jsou součástí knihy jako fyzického celku (např. titul, jméno autora, záložkový text, předmluva a doslov, poznámka, obsah, propagační a reklamní texty).\n\nOba typy paratextů se dále člení na:\n\n\n\n"}
{"id": "479752", "url": "https://cs.wikipedia.org/wiki?curid=479752", "title": "Paratextualizace", "text": "Paratextualizace\n\nParatextualizace je proces, při němž potenciální čtenář či kupec knihy prochází kratší či delší „chodbu“ knihy. Chodbou je zde myšlen prostor, jenž je zaplněn verbálními či neverbálními texty, které obklopují autorský text a jsou provázejícími každého nově příchozího, který do virtuální knižní chodby nahlédne, vstoupí do ní, či jí již dokonce prochází do nitra knihy k primárnímu textu. Tyto texty, vlastně průvodci, lákají a vábí potenciálního čtenáře či kupce, přesvědčují ho o rozhodnutí vstoupit až do textu (někdy pouze text v materializované podobě mít a vlastnit) a informují či instruují ho o tom, co jej čeká na konci chodby. Tímto procesem jsou pak schopny i usměrňovat a spoluvytvářet pozdější čtenářskou recepci.\n\nParatextualizace probíhá ve dvou rovinách:\n\n\n\n"}
{"id": "479763", "url": "https://cs.wikipedia.org/wiki?curid=479763", "title": "Didier Cuche", "text": "Didier Cuche\n\nDidier Cuche (* 16. srpna 1974 Le Pâquier) je švýcarský lyžař, specialista na rychlostní sjezdové disciplíny, především sjezd a Super-G. Je držitelem stříbrné olympijské medaile z Nagana 1998 v Super-G, mistr světa z Val d'Isere 2009 a má i další tři medaile z MS (2× stříbro a 1× bronz). Ve Světovém poháru se 65 krát dostal na stupně vítězů, a z toho 20 krát vyhrál. Čtyřikrát skončil třetí v celkovém pořadí SP a získal tři malé křišťálové glóby za prvenství ve světovém poháru v jednotlivých disciplinách. V roce 2012 překonal rekord Franze Klammera, když popáté v kariéře vyhrál slavný sjezd Hahnenkamm v Kitzbühelu. Zároveň před tímto závodem oznámil konec kariéry po sezóně 2011/2012.\n\n\n\n\n\n"}
{"id": "479764", "url": "https://cs.wikipedia.org/wiki?curid=479764", "title": "Kovárna", "text": "Kovárna\n\nKovárna je provozovna, dílna, určená k ručnímu zpracování železa. Kovárny existují od starověku (např. Chetité), souvisí s dobou železnou.\n\nPevné kovárny existovaly jak ve vesnicích, tak u hradišť a hradů. Za vlády Přemysla Otakara II. se začala udělovat různá městská privilegia. Mezi tato práva patřilo i zvláštní právo mílové, které zakazovalo na jednu tehdejší míli (asi 7,5 kilomerů) zřídit bez souhlasu městské rady novou kovárnu. Toto právo mělo zajistit stabilní ceny kovářských výrobků a odstranit konkurenci již usazeným kovářům.\n\nV současnosti je kovářská výroba orientovaná spíše směrem uměleckého řemesla - výroba uměleckých předmětů, ale i výroba ozdobných mříží, plotů, zábradlí, bran a branek, dále nářadí, pajsrů, majzliků. Před rozšířením průmyslové železářské výroby to byly všechny výrobky ze železa - zbraně, zemědělské i jiné nástroje, nářadí aj. Řemeslo je nazýváno kovářství, řemeslníci kováři.\n\nKovadlina, kovářská výheň, kladiva, kleště, kovářský nůž a drobné nářadí, svěráky, kovový materiál – surovina, nádrž na vodu k ochlazení rozpáleného materiálu. Zpravidla to byla lehká dřevěná stavba, kde byla vyhloubená díra pro výheň, v níž se topilo dřevěným uhlím a do níž se foukal (dmýchal) vzduch měchy ze dřeva a kůže.\n\nPodkovářství je kovářství specializované na výměny a výrobu podkov pro koně.\n\n"}
{"id": "479769", "url": "https://cs.wikipedia.org/wiki?curid=479769", "title": "Cusco (region)", "text": "Cusco (region)\n\nRegion Cusco (špan. \"Región Cusco\", Kečua \"Qusqu suyu\") je region v Peru na jihovýchodě peruánských And. Na ploše 72 104,41 km žije 1 171 503 obyvatel (2005). Hlavním městem je Cusco.\n\nVíce než dvě třetiny obyvatelstva jsou původní obyvatelé mluvící kečuánštinou. Mestici a kreolové (bílí) jsou většinou koncentrováni ve městě Cusco a v hornickém území v Quillabambě, kde se mluví více španělsky než kečuánsky.\n\nZemě je většinou hornatá. Průměrná nadmořská výška je 3 399 m n. m. Sněhem pokryté hory, jako např. Ausangante, Yañaloma a Salcantay, dosahují výšky přes 6 000 metrů. Z jezer můžeme jmenovat jezero Laguna Huacarpay.\n\nNachází se ze mnoho ruin z bývalé incké říše, k těm nejznámějším patří Machu Picchu.\n\nRegion je rozdělen na třináct provincií, které jsou opět rozděleny na 108 okrsků:\n\nProvincie - (hlavní město)\n\n"}
{"id": "479777", "url": "https://cs.wikipedia.org/wiki?curid=479777", "title": "Dřišťálovité", "text": "Dřišťálovité\n\nDřišťálovité (\"Berberidaceae\") je čeleď vyšších dvouděložných rostlin z řádu pryskyřníkotvaré (\"Ranunculales\"). Zahrnuje asi 700 druhů ve 13 rodech a je rozšířena zejména v mírném pásu severní polokoule. Dřišťálovité jsou byliny i dřeviny s jednoduchými nebo složenými listy a pravidelnými květy. V přírodě České republiky čeleď zastupuje jediný druh: dřišťál obecný. Někteří zástupci jsou pěstováni jako okrasné rostliny, zejména dřišťály, mahónie a škornice.\n\nDřišťálovité jsou opadavé i stálezelené keře (vzácně stromy) nebo vytrvalé byliny. Odění se skládá z jednoduchých chlupů. Listy jsou střídavé (vstřícné u rodu nohoplod), jednoduché nebo složené, celokrajné nebo na okraji pilovité či ostnitě pilovité, někdy redukované na ostny. Čepel listů je celistvá nebo laločnatá. Palisty většinou chybějí. Žilnatina je zpeřená nebo dlanitá.\nKvěty jsou oboupohlavné, pravidelné, ve vrcholových nebo úžlabních hroznech, latách, vrcholících nebo klasech. Okvětí je rozlišené na kalich a korunu. Kališních lístků je nejčastěji 6 nebo 4. Koruna je složena ze 4 nebo 6 lístků ve 2 kruzích, vnitřní kruh je někdy interpretován jako petaloidní staminodia. Korunní lístky mohou být ploché, kápovité nebo i ostruhaté. U některých zástupců je vnitřní kruh koruny redukován na šupinky nebo i zcela chybí.\nTyčinek je nejčastěji 6 (příp. 4 až mnoho), jsou volné a obvykle postavené proti okvětním lístkům. Semeník je tvořen jediným svrchním pestíkem, obsahujícím obvykle mnoho vajíček, výjimečně jen jedno. Blizna je hlavatá nebo trojlaločná. Plodem je bobule, u některých zástupců vysychající, řidčeji tobolka nebo měchýřek. Semena mají často míšek.\n\nČeleď zahrnuje přes 700 druhů ve 13 rodech. Největší rody jsou dřišťál (\"Berberis\", asi 600 druhů), škornice (\"Epimedium\", 65) a mahónie (\"Mahonia\", 45 druhů). Centrum rozšíření je v severním mírném pásu, čeleď je však zastoupena na všech kontinentech s výjimkou Austrálie. Největší počet druhů se vyskytuje ve východní Asii a ve východních oblastech Severní Ameriky. Řada rodů má výrazně disjunktní areál mezi těmito dvěma oblastmi: noholist (\"Podophyllum\"), jefersonie (\"Jeffersonia\"), kohoš (\"Caulophyllum\"), \"Diphylleia\", resp. mezi východní Asií a západní Severní Amerikou (\"Achlys\"). Výhradně v Severní Americe se vyskytuje jen rod \"Vancouveria\". Mimo Holarktis jsou izolované areály v Jižní Americe (souvisleji v Andách), tropické jižní a jihovýchodní Asii a ve střední Africe.\n\nV České republice je jediným původním zástupcem této čeledi dřišťál obecný (\"Berberis vulgaris\"). V květeně Evropy se vyskytuje celkem 8 druhů v 5 rodech, převážně ve východním Středomoří. Mimo dřišťálu obecného jsou to další 2 druhy dřišťálu (\"Berberis aetnensis\" a \"B. cretica\"), 2 druhy škornice (\"Epimedium pubigerum\" a alpská \"E. alpinum\"), \"Bongardia chrysogonum\", \"Gymnospermium altaicum\" a \"Leontice leontopetalum\". V Severní Americe je zastoupeno 8 původních rodů dřišťálovitých, většina z nich s výjimkou dřišťálu a mahónie je zastoupena pouze 1 nebo nejvýše 3 druhy. Ve Střední a Jižní Americe jsou zastoupeny 2 rody. Dřišťál se vyskytuje v počtu asi 200 druhů v Andách až po nejjižnější cíp Jižní Ameriky, v pohořích Střední Ameriky a v jihovýchodní Brazílii. Mahónie přesahuje ze Severní Ameriky do Střední Ameriky (po Kostariku).\n\nKvěty jsou opylovány různými druhy hmyzu, nejčastěji včelami. Nektar se tvoří ve vnitřním kruhu korunních lístků. Semena rozšiřují ptáci a savci, které lákají často nápadně zbarvené plody.\n\nDřevo dřevnatých zástupců dřišťálovitých je často zabarveno do žluta přítomností isochinolinového alkaloidu berberinu.\n\nV některých starších systémech zahrnovala čeleď dřišťálovité jen 4 rody (\"Berberis\", \"Epimedium\", \"Mahonia\", \"Vancouveria\"). Ostatní rody byly řazeny do jiných čeledí: Leonticaceae (\"Bongardia\", \"Caulophyllum\", \"Gymnospermium\", \"Leontice\"), Nandinaceae (\"Nandina\") a Podophyllaceae (\"Achlys\", \"Diphylleia\", \"Dysosma\", \"Jeffersonia\", \"Podophyllum\", \"Ranzania\").\nRod mahónie (\"Mahonia\") byl podle novějších výzkumů vřazen do rodu dřišťál (\"Berberis\"), od něhož se odlišuje zejména zpeřenými listy.\n\nSesterskou větví je podle fylogenetických studií čeleď pryskyřníkovité (\"Ranunculaceae\").\nPodle současného pojetí na základě systému APG je čeleď dřišťálovité dělena na 3 podčeledi:\n\n\nŽluté barvivo z našeho domácího dřišťálu obecného se dříve používalo k barvení kůží a vlny. Kyselé plody mají vysoký obsah vitamínu C a jsou místně zavařovány. Kůra z kořenů byla v minulosti používána v lékařství.\n\nMnohé druhy dřišťálu a některé druhy mahónie jsou v ČR pěstovány jako stálezelené nebo opadavé okrasné keře. Mezi nejčastěji pěstované druhy náleží dřišťál Thunbergův (\"Berberis thunbergii\"), dřišťál Juliin (\"Berberis julianae\") a mahónie cesmínolistá (\"Mahonia aquifolium\"). Oblíbenou a často pěstovanou trvalkou je škornice (\"Epimedium\"), vzácněji se pěstuje i noholist (\"Podophyllum\").\n\n\"Achlys\", \"Berberis\" (včetně \"Mahonia\" a \"Odostemon\"), \"Bongardia\", \"Caulophyllum\", \"Epimedium\", \"Gymnospermium\", \"Jeffersonia\", \"Leontice\", \"Nandina\", \"Plagiorhegma\", \"Podophyllum\" (vč. \"Diphylleia\", \"Dysosma\" a \"Sinopodophyllum\"), \"Ranzania\", \"Vancouveria\"\n\n"}
{"id": "479793", "url": "https://cs.wikipedia.org/wiki?curid=479793", "title": "Sava II. Petrović-Njegoš", "text": "Sava II. Petrović-Njegoš\n\nSava II. Černohorský (18. ledna 1702 – 9. března 1782) (cyrilicí \"Сава II Петровић Његош\") byl druhý černohorský vladyka. Patřil k dynastii Petrović-Njegoš a jako vladyka nastoupil po svém předchůdi Danilovi I. v roce 1735. Chvíli také vládl společně se svým bratrem Vasilijem III.\n\nV roce 1766 byl Péćský patriarchát v Srbsku obsazen Turky (tuto záležitost silně podporovalo řecké duchovenstvo). Sava II. svým dopisem, poslaným do Moskvy, celé město zburcoval. V dopise napsal, že \"\"srbský národ je v těžkém otroctví\"\" a požádal Svatý Synod v Rusku o pomoc. V dopise se také Sava ptal ruské císařovny : \"\"Ochraňte Srby, kteří jsou narušováni z Řecka a Turecka...\" \"...Jsme připraveni zaplavit Rusko krví...\"\" Savovým nástupcem se stal Petr I. Petrović-Njegoš.\n"}
{"id": "479830", "url": "https://cs.wikipedia.org/wiki?curid=479830", "title": "Hřebenatka islandská", "text": "Hřebenatka islandská\n\nHřebenatka islandská (\"Chlamys islandica\") je druh mlžů z čeledi hřebenatkovití (Pectinidae), žijící cirkumpolárně v chladných severských mořích, především v oblasti Arktidy. Na místech, kde se vyskytuje, teplota vody dosahuje asi 8–10 °C a hloubka vody činí 20 až 100 metrů. Jejich lastury dosahují obvykle velikosti do 10 centimetrů. Tyto hřebenatky jsou loveny ke kulinářským účelům.\n\n"}
{"id": "479834", "url": "https://cs.wikipedia.org/wiki?curid=479834", "title": "Noob", "text": "Noob\n\nNoob (slang. \"núb, noobie\") je označení pro člověka, který dělá nějakou činnost, v níž není zběhlý, dělá ji poprvé nebo ji neumí. Vzniklo odvozením z anglického „new boy“ (nový chlapec – na školách, vojně) v šedesátých letech, který byl zkrácen na newbie a poté se vyvinula nejpoužívanější verze: noob. V normální mluvě se slovo noob nevyskytuje příliš často. Nejvíce se toto označení objevuje v počítačových hrách; když hráč jinému hráči řekne, že je noob, je to chápáno jako narážka, že to neumí, zatímco slovo newbie je bez hanlivého významu a označuje začátečníka, který se snaží v dané činnosti zlepšit a vyrovnat se zkušenějším. Noob se naopak vůbec nesnaží se zlepšovat a poslouchat rady zkušenějších.\n\nPři hraní počítačových her je obvyklé, že hráč musí snést označení noob i v momentech, kdy předvede z nejrůznějších příčin výkon hluboko pod jeho možnostmi, například kvůli začátečnické chybě.\n\nPro slovo noob není přesný překlad, ale chápe se jako synonymum ke slovům: začátečník, zelenáč nebo nešika. V češtině je běžnější výraz lama, který se dá chápat podobně jako noob, ale lama má blíž k neschopnosti než k nezkušenosti. Jedná se o výraz označující začátečníka, který se snaží působit dojmem zkušeného (hráče). Nejčastěji se tento výraz používá v počítačových a MMO hrách.\n\nKromě standardního noob se také často používají různé tvary z číslic a písmen nebo zdrobněliny. Jako příklad by se dala použít slova n00b, noobie, Newbie, n00bík, Núúb, Nooblet, n00blet, Nab00 anebo nula.\n\nObčas je možné narazit na označení \"noobish\", (česky \"noobské\"), které představuje nooba, jenž kromě špatného výkonu v dané činnosti a exhibicionismu ještě vede primitivní diskuzi, často s využitím nadměrného množství internetových zkratek (čili spam), čímž je obsah jeho sdělení naprosto nesrozumitelný a ostatní lidi jsou jeho chováním podrážděni.\n"}
{"id": "479835", "url": "https://cs.wikipedia.org/wiki?curid=479835", "title": "Marktl", "text": "Marktl\n\nMarktl je městečko v hornobavorském zemském okrese Altötting. Marktl je především znám jako rodné místo papeže Benedikta XVI.\n\nMarktl leží v jihovýchodní části Bavorska při řece Inn, do níž v blízkosti Marktlu ústí řeka Alz.\n\nV obci jsou následující katastrální území: Daxenthaler Forst, Marktl, Marktlberg a Schützing. Dohromady existuje 62 úředně označených místních částí.\n\nZajímavostí, je, že jak Georg Lankensperger tak později i Joseph Alois Ratzinger se narodili ve stejném domě.\n\n\nV rámci aliance papežských rodných míst udržuje Marktl (vedle tradičního partnerského města Gönnheimu) partnerství s rodným místem předchozího papeže, Jana Pavla II., Wadowicemi v Polsku, stejně jako s rodným místem \"koncilního papeže\" Jana XXIII., Sotto il Monte Giovanni XXIII.\n\n"}
{"id": "479837", "url": "https://cs.wikipedia.org/wiki?curid=479837", "title": "Chřestýš diamantový", "text": "Chřestýš diamantový\n\nChřestýš diamantový neboli kostkovaný (\"Crotalus adamanteus\") je jedovatý had z čeledi chřestýšovitých, největší druh chřestýše. Je to zřejmě nejnebezpečnější a zároveň největší jedovatý had Severní Ameriky. Vyskytuje se na jihovýchodě Spojených států. Nejdelší nalezené exempláře měly délky 251 cm a 244 cm, hmotnost může dosáhnout až dvanácti kilogramů. Zbarvení je šedé nebo pískové, na hřbetě má světlou kresbu v podobě mřížky či několik řad kosočtverců, odtud název. Živí se zejména žábami, hlodavci a ptáky. Žije také v písčitých oblastech.\n\nPřestože zatím nepatří k druhům s vysokým stupněm ohrožení, jeho stavy průběžně klesají. Je tak například loven kvůli atraktivnímu vzoru kůže.\n\nTento druh byl v srpnu 2019 chován ve dvou desítkách evropských zoo. V rámci Česka se v tu dobu jednalo pouze o Zoo Praha. V minulosti byl tento druh chován rovněž v Zoo Liberec, Zoo Plzeň a Zoo Terárium Praha.\n\nChřestýš kostkovaný byl v Zoo Praha prvně chován v letech 1951 a 1952. Po více než půl století pak došlo k obnovení chovu v roce 2012. V průběhu roku 2018 byl samec doplněn o samici od soukromého chovatele, a vznikl tak chovný pár. 25. července 2019 se vylíhla první tři mláďata.\n\nTento druh je k vidění v pavilonu šelem a plazů v dolní části zoo. Zajímavostí je, že expozice chřestýšů vznikla při poslední rekonstrukci pavilonu v letech 2011 a 2012 a na její podobě se podíleli také odborníci z botanických zahrad v Praze i Plzni. Díky tomu vznikla biotopová vitrina s endemickým druhem borovice a třemi druhy floridských palem.\n\n"}
{"id": "479840", "url": "https://cs.wikipedia.org/wiki?curid=479840", "title": "Národní park Söderåsen", "text": "Národní park Söderåsen\n\nNárodní park Söderåsen je švédský národní park založený roku 2001. Park se nachází 30 km východně od města Helsingborg a 65 km severně od města Malmö v nejjižnější švédské provincii Skåne. Rozkládá se na území 16 km.\n\nPark je velmi různorodý, nachází se v něm jak listnaté lesy, tak mohutné sutiny, vysoké útesy, tekoucí řeky i krásné výhledy. Nejčastěji je v parku navštěvováno místo \"Skäralid\", dále pak vyhlídková místa \"Kopparhatten\", \"Hjortsprånget\" a \"Lierna\" a jezero \"Odensjö\".\n\nSoučástí parku je přírodní informační centrum (\"Naturum Skäralid\") ve Skäralid, které slouží k lepší orientaci turistům, ale jeho součástí je i interaktivní výstava o přírodě a prodejna občerstvení.\n\nNárodní park i informační centrum jsou plně bezbariérové.\n\n"}
{"id": "479843", "url": "https://cs.wikipedia.org/wiki?curid=479843", "title": "Střední průmyslová škola kamenická a sochařská v Hořicích", "text": "Střední průmyslová škola kamenická a sochařská v Hořicích\n\nSochařsko-kamenická škola v Hořicích byla založena v roce 80 letech 19.století jakožto \"c. k. odborná škola sochařsko - kamenická\". Od té doby prošla mnoha proměnami, její současný název je \"Střední průmyslová škola kamenická a sochařská v Hořicích\".\n\nJako pedagogové zde působili např. František Blažek, Antonín Cechner, Mořic Černil, Vilém Dokoupil, Emil Dufek, Josef Jiříček, Josef Kalfus, Quido Kocian, Antonín Mára, Bohuslav Moravec, Jaroslav Plichta, Alois Porges, Karel Samohrd, Václav Suchomel, Bohuslav Syrový, Václav Šimek, Václav Weinzettl, František Zuska a Michal Moravec.\n\nZa dobu své existence tato škola vychovala četné výtvarné umělce, mnohdy zvučných jmen, jakými byli kupříkladu Otto Eckert, Josef Fojtík, Sylvestr Harna, Bohumil Kafka, výše zmíněný Quido Kocian, Vladislav Gajda, Ladislav Kofránek, Otakar Kubín, Irena Paukertová - Antošová, Vladimír Preclík, Ladislav Šaloun, František Štorek, Jan Štursa, Karla Vobišová-Žáková, Jaroslav Volf či Josef Wagner.\n\nBudova školy v Husově ulici je novorenesanční, na ohradní zdi zdobená sochami českých sochařů a stavitelů od Mořice Černila. Před vchodem jsou sochy \"Mrtvého Ábela\" Quido Kociána a \"Probuzení\" Jana Štursy. Uvnitř budovy je sbírka sochařských, malířských a grafických děl mnoha dalších autorů a absolventů.\n\nV samotných Hořicích je na veřejných prostranstvích rozmístěna řada plastik, jejichž autory jsou absolventi této školy. Nejvíce jich je na vrchu Gothard a v nedalekých Smetanových sadech.\n\n"}
{"id": "479844", "url": "https://cs.wikipedia.org/wiki?curid=479844", "title": "Tenis na Letních olympijských hrách 1992", "text": "Tenis na Letních olympijských hrách 1992\n\nTenis na Letních olympijských hrách 1992 v Barceloně měl na programu celkem čtyři soutěže, v jehož rámci se představily mužská dvouhra a čtyřhra, stejně jako ženská dvouhra a čtyřhra.\n\nPoražení semifinalisté nehráli zápas o třetí místo a automaticky obdrželi bronzové medaile.\n\nOlympijský turnaj se konal mezi 28. červencem až 8. srpnem 1992 na otevřených antukových dvorcích v Barceloně. Dějištěm se stal areál Tennis de la Vall d'Hebron ležící v barcelonské čtvrti Horta-Guinardó. Přestavěn byl v roce 1991 a ze sedmnácti kurtů bylo pro olympiádu použito devět. Ve dvouhrách i čtyřhrách proběhly kvalifikace do hlavních soutěží.\n\nNa hrách naposledy startoval společný československý olympijský tým, který v tenise nezískal ani jednu medaili.\n\nPořadí národů vyhrály Spojené státy, jejichž tenisti vyhráli dvě soutěže. V mužském singlu triumfoval Švýcar Marc Rosset, jenž ve finále přehrál španělského olympionika Jordiho Arreseho a stal se prvním švýcarským olympijským vítězem v tenisu. Ženskou dvouhru ovládla 16letá americká teenagerka Jennifer Capriatiová po výhře nad německou obhájkyní titulu Steffi Grafovou.\n\nMužskou deblovou soutěž opanovala německá dvojice wimbledonských vítězů Boris Becker a Michael Stich, když v boji o zlatý kov porazila jihoafrický pár Wayne Ferreira a Piet Norval.\n\nV ženské čtyřhře triumfovala americká dvojice Gigi Fernándezová a Mary Joe Fernandezová poté, co její členky zdolaly španělské reprezentantky Conchitu Martínezovou s Arantxou Sánchezovou Vicariovou.\n\n"}
{"id": "479845", "url": "https://cs.wikipedia.org/wiki?curid=479845", "title": "Ma'ale Michmas", "text": "Ma'ale Michmas\n\nMa'ale Michmas ( מַעֲלֵה מִכְמָשׂ, doslova „\"Svah Michmasu\"“, podle biblického města, které zmiňuje například 1. kniha Samuelova 13,5 - „\"Přitáhli a utábořili se v Mikmásu\"“, v oficiálním přepisu do angličtiny Ma'ale Mikhmas) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 590 metrů na jihovýchodním okraji Samařska, na severním okraji Judské pouště. Leží cca 13 kilometrů severovýchodně od historického jádra Jeruzalému, cca 15 kilometrů západně od Jericha a cca 55 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo číslo 458 (takzvaná Alonova silnice), která vede jednak na jih, směrem ke kaňonu Nachal Prat (\"Vádí Kelt\") a dál, k bloku izraelských osad v okolí města Ma'ale Adumim, jednak na sever, k dalším izraelským sídlům podél východního okraje hornatiny Samařska a do Jordánského údolí. Spojení s Jeruzalémem (kromě jižního směru silnice číslo 458) nabízí i lokální cesta severozápadně od Ma'ale Michmas, která pak ústí do dálnice číslo 60, jež spojuje severojižním směrem téměř celý region centrálního Samařska.\n\nMa'ale Michmas leží na okraji souvisle osídleného území Západního břehu Jordánu. Směrem na východ už následuje prakticky neobydlená pouštní krajina, která se svažuje k Jordánskému údolí. Na severu i na jihu je obec napojena do řetězce izraelských osad (například Alon, Kfar Adumim, Rimonim). Pouze na západě se nacházejí i palestinské vesnice, nejblíže z nich Mukhmas, cca 3 kilometry jihozápadním směrem.\n\nObec Ma'ale Michmas byla založena roku 1981. Navazuje svým jménem na starověký Mikmás, jehož jméno dodnes připomíná sousední palestinská vesnice Mukhmas. Na severní straně kopce, na kterém stojí nynější osada Ma'ale Michmas byly objeveny archeologické pozůstatky osídlení z doby Druhého chrámu.\n\nSoučasná obec vznikla v červenci 1981 na území, které v roce 1967 dobyla izraelská armáda. Za vznikem nové izraelské osady stála skupina akttivistů, kteří se již předtím podíleli na založení města Ma'ale Adumim a kteří se nyní rozhodli posílit izraelskou přítomnost na severovýchodním okraji aglomerace Jeruzalému. 24. srpna 1980 zamítla izraelská vláda odvolání Jigaela Jadina proti chystanému založení tří nových osad včetně té, která byla pracovně nazývána Michmas. 9. prosince 1980 vláda výstavbu nové vesnice schválila. K založení osady pak došlo v předvečer izraelských parlamentních voleb v červenci 1981. První skupina obyvatel sestávala z 19 rodin. Podle jiného zdroje šlo o 25 rodin.\n\nPůvodní zástavba sestávala z mobilních prefabrikovaných domů. Prvních 20 zděných domů zde začalo vyrůstat v roce 1985 ve čtvrti nazvané \"Šlav Alef\" (První fáze). Kromě toho začala vyrůstat v sousedství osady průmyslová zóna. Následovala počátkem 90. let \"Šlav Bet\" (Druhá fáze) sestávající z 28 rodinných domků (později dodatečně rozšiřovaných). V polovině 90. let 20. století pak začala výstava \"Šlav Gimel\" (Třetí fáze) tvořená dvojdomky s kapacitou 28 bytů. Územní plán počítal s kapacitou 137 bytových jednotek (v severní a jižní části obce) a později schválen i plán zahrnující dalších 140 bytů v jihovýchodní části obce. Velká část z této kapacity byla do počátku 21. století skutečně stavbně využita. V srpnu 1998 navíc byla východně od vesnice, na protější straně od silnice číslo 458, založena nová izolovaná čtvrť nazvaná \"Micpe Dani\" (מצפה דני, Mitzpe Dani), doslova \"Daniho vyhlídka\", podle Daniho Freie, místního mladíka, který byl zabit v září 1995, kdy do osady pronikl palestinský terorista. Deset let po založení uváděno v Micpe Dani 21 trvale usazených rodin v 28 mobilních karavanech.\n\nV roce 1998 také začala výstavba čtvrti \"Miškenot Zevulun\", která na jihovýchodě přiléhá k vlastní obci a jejíž výhledová kapacita je 100 rodinných domků. V roce 1999 zahájeno budování čtvrtí \"Šlav Dalet\" (Čtvrtá fáze) s 10 rodinnými domky (dokončena v polovině roku 2000) a \"Šaked\" s 16 rodinnými domy (dokončena v polovině roku 2002). Kromě toho vyrostla v lednu 2001 v jisté vzdálenosti od samotné osady ještě izolovaná skupina \"Neve Erec Darom\", též nazývaná \"South Ma'ale Mikhmas\" neboli Ma'ale Michmas-jih. Tu o pár let později obývalo šest rodin v deseti karavanech. V červenci 2009 založila skupina mládeže z Ma'ale Michmas další izolovanou skupinu domů nazvanou \"Inbalim\". Šlo o gesto vůči premiérovi Benjaminu Netanjahuovi, aby neustupoval tlaku USA na zastavení výstavby osad na Západním břehu Jordánu.\n\nV Ma'ale Michmas funguje náboženská základní škola a předškolní zařízení.\n\nPočátkem 21. století nebyla obec zahrnuta do Izraelské bezpečnostní bariéry, která do svých hranic pojala jen kompaktní bloky izraelských osad, zejména poblíž Zelené linie. Budoucí existence osady závisí na podmínkách případné mírové smlouvy s Palestinci\n\nObyvatelstvo Ma'ale Michmas je v databázi rady Ješa popisováno jako nábožensky zaměřené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). V obci se usadila větší skupina židovských přistěhovalců z Francie. Ulici, kde bydlí, se říká \"\"Champs-Elysées\"\".\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1319 lidí. Během roku 2014 registrovaná populace stoupla o 2,5 %.\n\n\n"}
{"id": "479850", "url": "https://cs.wikipedia.org/wiki?curid=479850", "title": "Seznam členů posádky Bounty", "text": "Seznam členů posádky Bounty\n\nPosádka HMAV \"Bounty\" se v době vyplutí z Anglie 23. prosince 1787 skládala ze 46 mužů. Velitelem lodi byl poručík William Bligh. Dále na Bounty sloužili čtyři důstojníci (\"Wardroom Officers);\" čtyři nižší důstojníci (\"Cockpit Officers);\" deset poddůstojníků (\"Warrant Officers\"); čtyři kadeti (\"Midshipmen\") nalodění jako námořníci I. třídy; dvanáct nižších poddůstojníků (\"Petty Officers\") a jedenáct námořníků první třídy, tzv. starších námořníků (\"Able Seamen\"). Samotná loď byla postavena roku 1784 a pojmenována \"Bethia\". O tři roky později ji zakoupilo britské královské námořnictvo pro výpravu, která měla zajistit převoz chlebovníků z polynéského ostrova Tahiti na Panenské ostrovy v Západní Indii. Loď byla upravena pro převoz sazenic chlebovníku, další úpravy se týkaly ubytovacích prostor v podpalubí a menších na palubě. Loď dostala nové jméno – \"Bounty (Štědrá).\"\n\nJeden z námořníků, James Valentine, zahynul již během cesty na Tahiti, lodní lékař Thomas Huggan pak zemřel přímo na ostrově. 28. dubna 1789 na Bounty propukla vzpoura vedená Fletcherem Christianem; 25 mužů se v tu chvíli přidalo na stranu poručíka Blighe. 19 z nich, včetně velitele, bylo vysazeno ve člunu na moře. 18 vzbouřenců a 4 muži, kteří zůstali na \"Bounty\", přestože se vzpoury neúčastnili, se pokusili usadit na ostrově Tubuai. Když však po bitvě s domorodci jejich pokus ztroskotal, vrátili se na Tahiti. Zde již část vzbouřenců zůstala a s nimi všichni čtyři loajální členové posádky. Později byli zatčeni kapitánem Edwardem Edwardsem, velitelem trestní výpravy na HMS \"Pandora\". Loď však 29. srpna 1789 ztroskotala a čtyři ze zatčených se utopili. V Anglii byli nakonec čtyři bývalí členové posádky \"Bounty\" zproštěni obžaloby, tři odsouzeni, avšak omilostněni a tři roku 1792 oběšeni.\n\n9 vzbouřenců a 19 Tahiťanů odplulo s \"Bounty\" na Pitcairnův ostrov, kde založili usedlost, kterou se britské trestné výpravě nepodařilo vypátrat. Pitcairnův ostrov s posledním přeživším vzbouřencem a s jejich potomky byl objeven až roku 1808.\n\nV tabulce původně uvedené překlady britských námořních hodností a funkcí z níže uvedené monografie jsou chybné a nepřesné\n\nVe starší české literatuře se objevují hodnosti některých členů posádky tak, jak jsou uvedeny v následující poznámce, řada z nich však byla přeložena chybně.\n\n\n\n"}
{"id": "479858", "url": "https://cs.wikipedia.org/wiki?curid=479858", "title": "Talal I.", "text": "Talal I.\n\nTalál I., arabsky: طلال بن عبد الله; \"Ṭalāl ibn ‘Abd Allāh\" (26. února 1909, Mekka, Osmanská říše – 7. července 1972, Istanbul, Turecko) byl v letech 1951–1952 jordánským králem.\n\nPocházel z dynastie Hášimovců a jeho otcem byl král Abdalláh I., první jordánský král. Byl to nejkratší dobu vládnoucí jordánský král. Abdikoval ze zdravotních důvodů, podle britských lékařů trpěl schizofrenií.\n\nTalál ibn Abdalláh al-Hášimí se narodil jako prvorozený 26. února 1909 v Mekce Abdalláhovi ibn Husajnu al-Hášimí a jeho první ženě, pozdější královně Musbah bint Nasser. Byl ve 41. generaci přímým potomkem proroka Mohameda.\n\nTalál byl vzděláván soukromě, studoval na královské vojenské akademii v Sandhurstu, kterou absolvoval v roce 1929. Poté sloužil v hodnosti podporučíka v pluku kavalérie Arabské legie.\n\nTalál se stal jordánským králem 20. července 1951, po zavraždění jeho otce Abdalláha I. v Jeruzalémě. Tehdy se tu nacházel i jeho syn, budoucí král Husajn, který dědečka doprovázel na modlitbu v mešitě al-Aksá. Při atentátu byl princ Husajn také zraněn, ale život mu prý zachránila medaile, kterou měl připnutou na hrudi (udělil mu ji král Abdalláh).\n\nTalal však nevládl dlouho, byl totiž psychicky nemocný, resp. podle britských doktorů trpěl schizofrenií. Během jeho krátké vlády byla přijata liberalizovaná ústava Jordánského hášimovského království. Ústava byla ratifikována dne 1. ledna 1952. Po většinu vlády v roce 1951 ale za Talála vládl jeho poloviční bratr Naif.\n\nPo vynucené abdikaci 11. srpna 1952 (ze zdravotních důvodů – někdy se vedou spory, jak moc byla vynucená) nastoupil na trůn jeho syn a Abdalláhův vnuk, tehdy sedmnáctiletý Husajn I., který vládl až do roku 1999 a stal tak doposud nejdéle vládnoucím jordánským králem, na rozdíl od svého otce, který byl králem vládnoucím nejkratší dobu.\n\nTalál zemřel v Turecku v Istanbulu dne 7. červenec 1972 a byl pochován v královském mauzoleu v Ammánu.\n\nV roce 1934 si vzal za ženu Zejn al-Šaráf Talál, se kterou měl tyto děti:\n\n\n\n\n\n"}
{"id": "479867", "url": "https://cs.wikipedia.org/wiki?curid=479867", "title": "Dveře do vesmíru", "text": "Dveře do vesmíru\n\n„Dveře do vesmíru“ (v originále „The Alternative Factor“) je jednadvacátý díl první sezóny seriálu Star Trek, později známého jako \"\". Premiéra epizody proběhla 30. března 1967.\n\nHvězdného data 3087.6 se kosmická loď USS Enterprise NCC-1701 vedená kapitánem Jamesem Tiberius Kirkem setkává s neznámým jevem, který vědecký důstojník Spock klasifikuje jako \"neexistenci\". Senzory zaznamenávají na blízké planetě živou bytost, která tam předtím nebyla. Na povrchu se kapitán Kirk a pan Spock opravdu setkávají s vyčerpaným mužem, který se jmenuje Lazar. Po ošetření tvrdí, že jej pronásleduje samotné zlo, které označuje za samotnou smrt a antiživot.\n\nKirk, Spock a Lazar se vydávají opět na planetu, kde Spock tvrdí, že na povrchu jsou sami a proto je Lazar lhář. V tom momentě ale opět přichází prapodivná bouře a Lazar se s nepřítelem opět utkává v souboji v jiné dimenzi. Doktor McCoy upozorňuje kapitána, že Lazarovi záhadně zmizelo zranění na čele a je tedy možné, že jde o jinou bytost. Lazar se mezitím nechtěně opět dostává do souboje s nepřítelem z paralelního vesmíru. Když jej najdou, jizvu už na čele nemá. Kirk a Spock posléze dochází k závěru, že není jeden Lazar, ale dva. Vzájemně k sobě jsou jako hmota a antihmota a když se setkají v nepravou chvíli nastane totální anihilace. Ať už kterýkoliv, jeden z Lazarů se neustále snaží získat krystaly dilithia, které pohání \"Enterprise\". Když se Kirk snaží Lazara zastavit, sám se na okamžik dostává do jiné dimenze. Po přechodu do jiného vesmíru se setkává s dobrým Lazarem, který mu objasňuje, že potřeboval jejich krystaly, aby mohl projít do druhé dimenze. Jeho cílem je tento průchod uzavřít a tím znemožnit propojení dvou vesmírů a tedy i zničení všeho při nesprávném spojení. Lazar prosí Kirka, aby se vrátil do své reality a tam prostrčil zlého Lazara dveřmi jeho lodě a tu pak zničil. Kirk jej upozorňuje, že tak zůstane hodný Lazar zaklíněn v nekonečném souboji s tím špatným, ale provede podle jeho přání.\n\n\"Enterprise\" pak opouští orbitu planety.\n\n\n"}
{"id": "479872", "url": "https://cs.wikipedia.org/wiki?curid=479872", "title": "Abdalláh Jordánský", "text": "Abdalláh Jordánský\n\nAbdalláh Jordánský nebo Abdalláh ibn Husajn může být:\n\n"}
{"id": "479876", "url": "https://cs.wikipedia.org/wiki?curid=479876", "title": "Rimonim", "text": "Rimonim\n\nRimonim ( רִמּוֹנִים, doslova „\"Granátová jablka\"“, podle biblické lokality, kterou zmiňuje Kniha Soudců 20,45 - „\"Někteří se obrátili a dali na útěk do pouště ke skalisku Rimónu\"“, v oficiálním přepisu do angličtiny Rimmonim) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Mate Binjamin.\n\nNachází se v nadmořské výšce 680 metrů na jihovýchodním okraji Samařska a na severním okraji Judské pouště, cca 20 kilometrů severovýchodně od historického jádra Jeruzalému, cca 15 kilometrů severozápadně od Jericha a cca 55 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 458 (takzvaná Alonova silnice), která vede jednak na jih, směrem k obci Ma'ale Michmas a dál, k bloku izraelských sídel v okolí města Ma'ale Adumim, jednak na sever, k dalším izraelským sídlům podél východního okraje hornatiny Samařska (například Kochav ha-Šachar). Z této silnice odbočuje k východu jižně od Rimonim lokální silnice číslo 449, která směřuje do Jordánského údolí a do tamních izraelských osad.\n\nRimonim leží na okraji souvisle osídleného území Západního břehu Jordánu. Směrem na východ už následuje prakticky neobydlená pouštní krajina, která se prudce svažuje k Jordánskému údolí. Na severu i na jihu je obec napojena do souvislého řetězce izraelských osad (například Kochav ha-Šachar nebo Ma'ale Michmas). Pouze na západě se nacházejí i palestinské vesnice, nejblíže z nich Rammun, cca 3 kilometry západním směrem.\n\nObec Rimonim navazuje starověkou lokalitu Rimón, jejíž jméno dodnes připomíná sousední palestinská vesnice Rammun. Současná osada vznikla na území, které v roce 1967 dobyla izraelská armáda. Byla založena roku 1977. Podle jiného zdroje vznikla až v září 1980. Už 29. června 1976 zde ale izraelská vláda rozhodla o zřízení osady typu nachal, tedy kombinující vojenské a civilní osídlení, pod pracovním názvem Kochav ha-Šachar Bet. Zmiňována též jako Nachal Rimonim. 10. dubna 1979 vláda rozhodla, že tato osada bude převedena na ryze civilní.\n\nV obci fungují předškolní zařízení. Základní školství je poskytováno v Jeruzalému nebo v nedalekém malém městě Ma'ale Efrajim. V Rimonim je synagoga postavená roku 1990, plavecký bazén a veřejná knihovna. Počátkem 21. století nebyla obec zahrnuta do Izraelské bezpečnostní bariéry, která do svých hranic pojala jen kompaktní bloky izraelských osad, zejména poblíž Zelené linie. Budoucí existence osady závisí na podmínkách případné mírové smlouvy s Palestinci.\n\nObyvatelstvo Rimonim je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 564 lidí. Během roku 2014 registrovaná populace stoupla o 3,7 %.\n\n\n"}
{"id": "479877", "url": "https://cs.wikipedia.org/wiki?curid=479877", "title": "Lichtenštejnský palác (Vídeň, Fürstengasse)", "text": "Lichtenštejnský palác (Vídeň, Fürstengasse)\n\nLichtenštejnský palác ve vídeňské Fürstengasse je barokní zámecká stavba v Rossau v 9. okrese. Dnes slouží jako sídlo Lichtenštejnského muzea. Součástí areálu je i park s tzv. \"Novým letním palácem\" vystavěným v 19. století.\n\nRoku 1687 získal kníže Hans Adam I. z Lichtenštejna od hraběte Weikharda z Auerspergu zahradu se sousední loukou v Rossau. V jižní části pozemku nechal vystavět palác, v severní zřídil pivovar a hospodářský dvůr, které daly základ pozdějšímu předměstí Lichtental. Na stavbu paláce vypsal kníže roku 1688 soutěž, které se mimo jiné zúčastnil i mladý Johann Bernard Fischer von Erlach, jehož projekt se však neprosadil a byl pověřen pouze stavbou \"Belvederu\".\n\nVítězem se stal Domenico Egidio Rossi, který byl ale roku 1692 vystřídán Domenicem Martinellim. Provedení kamenických prací bylo svěřeno dvornímu knížecímu kameníkovi Martinu Mitschkemu. Pilíře, sloupy a sokly mu dodávali kaisersteinbruchští mistři Ambrosius Ferreti, Giovanni Battista Passerini a Martin Trumler. Mramorové schodiště provedli salcburští kameníci Johann Pernegger a Joseph Eigner z adneterského mramoru.\n\nStavba je kombinací městského a venkovského paláce v římském stylu, \"Palazzo in villa\". Její rozvržení je jasné, monumentální průčelí je zdůrazněno středním rizalitem, což odpovídalo konzervativnímu založení knížete spíše než novátorský návrh Fischera z Erlachu. V intencích architektonického traktátu zakladatelova otce knížete Karla Eusebia byl vystavěn třípatrový palác o třinácti okenních osách (4+3+4) v hlavním a sedmi osách v bočním průčelí. Ze strany do Fürstengasse je stavba doplněna dvojicí přízemních staveb, spolu s nimiž vytváří čestný dvůr. Do ulice je nádvoří od roku 1814 otevřeno klasicistním triumfálním obloukem od Josefa Kornhäusla a litinovým plotem .\n\nV roce 1700 byla dokončena hrubá stavba, dva roky poté osazena dveřní ostění z bílého salcburského mramoru a o několik let později i oba krby v mramorovém sále. Na malířské výzdobě prvního patra se podíleli Marcantorio Franceschini z Bologne a Antonio Belucci z Benátek. Fresky v Herkulově sále vytvořil Andrea Pozzo. Výmalba přízemí byla po delším hledání svěřena Johannu Michaelu Rottmayrovi. Vnější plastickou výzdobu provedl Giovanni Giuliani, většinu vnitřních štukatérských prací potom Santino Bussi.\n\nGiuliani založil u paláce podle plánů Giuseppe Mazza i barokní zahradu, která byla roku 1820 klasicistně upravena Josefem Kornhäuselem. Na protilehlé straně Fürstengasse se původně nacházela oranžerie.\n\nPalác byl v letech 1805 až 1938 využit pro uložení rodinných sbírek knížat z Lichtenštejna a byl přístupný veřejnosti. V 80. a 90. letech 20. století mělo palác pronajatý pro výstavní účely muzeum moderního umění, které se roku 2001 přesunulo do nově otevřeného Museumsquartieru. Stavba prošla generální rekonstrukcí a od roku 2004 je sídlem Lichtenštejnského muzea.\n\nNa místě dnešního \"Nového letního paláce\" stával od konce 17. století Belveder - zahradní letohrádek vystavěný podle plánů Johanna Bernarda Fischera z Erlachu. Na jeho místě vyrostl později rokokový pavilon nahrazený roku 1876 novým palácem podle plánů Heinricha Ferstela. S nevýrazným průčelím do Alserbachstraße kontrastuje vydařenější zahradní fasáda s lodžií ve tvaru triumfálního oblouku.\n\n\n"}
{"id": "479884", "url": "https://cs.wikipedia.org/wiki?curid=479884", "title": "Haptanthus hazlettii", "text": "Haptanthus hazlettii\n\nHaptanthus hazlettii je druh rostliny z čeledi zimostrázovité a jediný druh rodu Haptanthus. Po dlouhou dobu byla rostlina známa pouze z jediného sběru v roce 1980 v Hondurasu a její zařazení v rámci taxonomie dvouděložných rostlin bylo nejasné. Znovu byla nalezena v roce 2010.\n\n\"Haptanthus hazlettii\" je jednodomý, stálezelený, zcela lysý keř se vstřícnými jednoduchými celokrajnými listy se zpeřenou žilnatinou a bez palistů. Květenství jsou úžlabní s jedním samičím květem uprostřed a s 5 až 6 samčími květy na každé straně. Květy jsou žlutozelené, bezobalné. Samčí květy obsahují jedinou tyčinku, semeník v samičích květech je jednokomůrkový, s více vajíčky. Plody nejsou známy.\n\nDruh byl doposud nalezen pouze v severním Hondurasu, kde se vyskytuje v tropickém deštném lese.\n\nDruh byl znám z jediného sběru z lokality Matarras v Hondurasu, kde byl nalezen v roce 1980 poblíž oblasti těžby dřeva a na základě sebraného herbářového materiálu byl v roce 1989 taxonomicky popsán. Později bylo uspořádáno celkem 5 výprav pokoušejících se o jeho znovunalezení, které však byly neúspěšné. Uvažovalo se též o možnosti, že se již jedná o vyhynulý druh. Rostlina má v rámci vyšších dvouděložných rostlin unikátní znaky v květních orgánech a její zařazení v systému bylo nejasné. Pokusy o odběr DNA z jediných existujících dvou herbářových vzorků nebyly úspěšné. V systému APG I byl rod \"Haptanthus\" veden jako nezařazený do čeledi. V roce 2001 byla ustavena nová samostatná čeleď \"Haptanthaceae\", která byla v systému APG III zařazena do řádu \"Buxales\". V roce 2010 byl při úspěšné expedici do severního Hondurasu nalezen další živý jedinec tohoto druhu, honduraští botanici na základě poskytnutých údajů později nalezli ještě několik dalších exemplářů. Ze vzorků byla odebrána DNA a pozice druhu v rámci taxonomie rostlin se posléze vyjasnila a v systému APG IV byl vřazen do čeledi \"Buxaceae\".\n\nStavba květních orgánů \"Haptanthus hazlettii\" je unikátním způsobem redukována. V centru květenství je jediný bezobalný samičí květ, který je tvořen víceméně jen jedním jednoplodolistovým semeníkem. Po stranách tohoto květu vyrůstají 2 svazky velmi redukovaných samčích orgánů, které nemají jednoznačnou interpretaci. Jsou považovány buď za jednotlivé tyčinky nebo za modifikované samčí květy se 2 připojenými tyčinkami a pravděpodobně se 2 redukovanými okvětními lístky.\n"}
{"id": "479888", "url": "https://cs.wikipedia.org/wiki?curid=479888", "title": "Caps lock", "text": "Caps lock\n\nKlávesa Caps Lock, česky zámek přeřaďovače, má obdobnou funkci jako klávesy Shift. Nelze ji však s nimi zcela zaměňovat, neboť funkce není totožná.\n\nKlávesa Caps Lock slouží k trvalému přepnutí kláves do druhé úrovně znaků, tzn. většinou na velká písmena. Není tomu však u všech kláves. Výjimku může například tvořit číselná řada alfanumerické části klávesnice, kdy nedojde k přepnutí do druhé úrovně, tedy na číslice, ale na velká písmena s diakritikou. Také se to týká některých speciálních znaků, např.: /, (, \", !.\n\nZámek přeřaďovače se využívá při psaní minimálně tří znaků za sebou z druhé úrovně. Do první úrovně se vrací znovustisknutím klávesy Caps Lock. Ke krátkodobému návratu do první úrovně při zapnutém Caps Locku je možné stisknout klávesu Shift.\n"}
{"id": "479890", "url": "https://cs.wikipedia.org/wiki?curid=479890", "title": "Tenis na Letních olympijských hrách 1996", "text": "Tenis na Letních olympijských hrách 1996\n\nTenis na Letních olympijských hrách 1996 v Atlantě měl na programu celkem čtyři soutěže, v jehož rámci se představily mužská dvouhra a čtyřhra, stejně jako ženská dvouhra a čtyřhra.\n\nPoražení semifinalisté odehráli poprvé od roku 1924 zápas o bronzovou medaili.\n\nOlympijský turnaj se konal mezi 23. červencem až 3. srpnem 1996 na otevřených dvorcích s tvrdým povrchem v georgijské metropoli Atlantě. Dějištěm se stal areál Stone Mountain Tennis Center, ležící ve městě Stone Mountain, v okresu DeKalb County. Postaven byl přímo pro olympijskou událost. Skládal se z centrálního dvorce a dalších patnácti kurtů. Ve dvouhrách i čtyřhrách poprvé od znovuzařazení tenisu roku 1988 neproběhly kvalifikace do hlavních soutěží.\n\nPořadí národů vyhrály Spojené státy, jejichž tenisté si odvezli zlaté kovy ze tří soutěží. V mužském singlu triumfoval Američan Andre Agassi, když ve finále přehrál španělského olympionika Sergiho Brugueru. Po následném vítězství na French Open 1999 se stal druhým tenistou historie (po Steffi Grafové), jenž zkompletoval tzv. Zlatý Slam, tj. vyhrál všechny čtyři Grand Slamy i olympijské hry. Ženskou dvouhru ovládla jeho klrajanka Lindsay Davenportová po výhře nad Španělkou Arantxou Sánchezovou Vicariovou.\n\nMužskou deblovou soutěž opanovala nejvýše nasazená australská dvojice Todd Woodbridge a Mark Woodforde poté, co v boji o zlato porazila britský pár Neil Broad a Tim Henman.\n\nV ženské čtyřhře obhájila turnajové vítězství z Barcelony americká dvojice Gigi Fernándezová a Mary Joe Fernandezová, když si ve finále poradila s českými reprezentantkami Janou Novotnou a Helenou Sukovou. Obě Američanky se tak staly vůbec prvními tenisty od roku 1896, kteří obhájili zlatou olympijskou medaili.\n\n"}
{"id": "479895", "url": "https://cs.wikipedia.org/wiki?curid=479895", "title": "Tomáš Hrdlička (politik)", "text": "Tomáš Hrdlička (politik)\n\nTomáš Hrdlička (* 11. října 1968 Praha) je pražský komunální politik. Přestože formálně nezastává vysoké funkce, patří ke skupině nejvlivnějších členů ODS (které bývalý předseda strany Mirek Topolánek nazýval \"krajští kmotři\"). V minulosti byl blízkým spolupracovníkem primátora Pavla Béma, náměstka pražského primátora Milana Richtera a podporovatelem bývalého 1. místopředsedy ODS Davida Vodrážky. Podle některých zdrojů před rokem 2011 fakticky ovládal dění na pražské radnici.\n\nO významnou část vlivu na pražskou politiku Hrdlička přišel v listopadu 2011, kdy primátor Bohuslav Svoboda provedl bez vědomí tehdejšího šéfa ODS v Praze Borise Šťastného převrat. Tehdy byla velká koalice ODS+ČSSD nahrazena pravicovou koalicí ODS+TOP09. Hrdličkovy přívržence mezi vlivnými politiky a magistrátními úředníky posléze nová koalice nahradila členy \"protibémovského\" křídla ODS (včetně kontroverzních vlivových osob soustředěných okolo náměstka primátora Josefa Noska, místopředsedy pražské ODS Pavla Horálka nebo Pavla Hurdy). Jednou ze záminek pro změnu koaličního uspořádání byly kontroverze okolo výběrového řízení na svoz odpadů, kde byla favoritem městská firma Pražské služby. Menšinovým vlastníkem PS byla investiční společnost Natland, která je spojovaná s Hrdličkou.\n\nV roce 2018 je jedním ze sponzorů prezidentské kampaně Miloše Zemana. \n\nVystudoval střední ekonomickou školu v Praze 10 a Vysokou školu finanční a správní. Podle zveřejněných údajů ze školní databáze absolvoval bakalářské a inženýrské studium během dvou let (bakalářské studium: 3. 12. 2006–31. 8. 2007, magisterské studium: 7. 1. 2008–5. 2. 2009). Sám Hrdlička tvrdí, že školu studoval s přerušením 52 měsíců. Bakalářská práce na téma \"Systémy řízení kvality ve veřejné správě\" má vročení 2006, VŠFS absolvoval inženýrskou diplomovou prací \"Reforma veřejných financí - Konvergenční program\" (vedoucí PhDr. Marie Hamplová, oponent PhDr. Rafik Bedretdinov, CSc.).\n\nPodle sdělení VŠFS z 23. 10. 2009 Tomáš Hrdlička v akademickém roce 2001/02 zahájil a následně přerušil studium, v roce 2003/04 až 2005/06 absolvoval celoživotní vzdělávání (tzv. univerzita třetího věku). V roce 2006/07 na základě uznání celoživotního vzdělávání přestoupil na bakalářská studia, bylo mu povoleno individuální plnění studijních povinností, studium zakončil závěrečnou zkouškou dne 31. 8. 2007. V akademickém roce 2007/08 zahájil na VŠFS navazující magisterské studium, bylo mu povoleno individuální plnění studijních povinností, studium zakončil závěrečnou zkouškou dne 5. 2. 2009.\n\nVe správní radě školy, které Praha 10 levně pronajímá budovu a které se přezdívá \"škola pražských politiků\", zasedal mj. Milan Richter. Zakladatelem školy je těžební společnost Czech Coal (dříve Appian Group).\n\nHrdlička byl členem Zastupitelstva Městské části Praha 10 (1998–2010), neuvolněným členem rady Prahy 10. V Praze 10 od voleb v roce 2002 předsedal \"Komisi pro územní rozvoj\", na magistrátu byl členem \"Komise k optimalizaci využití území Trojmezí\". V minulosti veřejně podpořil mj. kontroverzní stavbu nákupního centra Eden (2003), zástavbu Trojmezí (2004), přestěhování fotbalového klubu Bohemians Praha na stadion klubu SK Slavia Praha s tím, že území dnešního \"Ďolíčku\" by bylo využito pro developerské aktivity (2005) nebo společný podnikatelský projekt Prahy 10 a soukromé firmy na přestavbu Vršovického zámečku na hotel.\n\nV komunálních volbách v roce 2010 Hrdlička nekandidoval.\n\nHrdlička od počátku devadesátých let podniká. Zaměřuje se na provozování benzínových pump (např. ÖMV na Barrandově) a sítě výherních hracích automatů. Média o něm spekulovala jako o spolumajiteli jedné z největších developerských a správcovských firem v Praze Prominecon Group (dříve NAVATYP), do které měl vstoupit v roce 2007 společně s lobbistou Romanem Janouškem. Ve firmě měli mít vliv prostřednictvím anonymních akcií firmy MIST (v překladu \"mlha\"). V roce 2010 údajně firmu prodali.\n\nČlenem ODS v Praze 10 je od roku 1997, v současnosti zastává funkci člena Regionální rady ODS Praha.\n\nHrdlička společně s Patrikem Oulickým, Ivo Rittigem, Alexandrem Novákem, Romanem Jurečkem a Pavlem Dlouhým je považován za jednoho z nejvlivnějších členů ODS (tzv. krajského kmotra).\n\nHrdlička má přes poslance Borise Šťastného (také člena ODS v Praze 10) přímou vazbu na prezidenta Václava Klause. Byl dlouhodobým odpůrcem bývalého předsedy Mirka Topolánka. Je blízkým spolupracovníkem náměstka pražského primátora Milana Richtera a podporovatelem bývalého 1. místopředsedy ODS Davida Vodrážky.\n\nV srpnu 2013 byl vyloučen z ODS. Úřadující předseda strany Martin Kuba tento krok zdůvodnil tím, že Hrdlička svými mediálními vyjádřeními poškozuje dobré jméno ODS. Média rovněž spekulovala, že Hrdlička stál za rozhodnutím poslanců Jana Floriána a Tomáše Úlehly neúčastnit se hlasování o důvěře vládě Jiřího Rusnoka, čímž přispěli k rozpadu deklarované podpory 101 poslanců pro Miroslavu Němcovou a k vyhlášení předčasných voleb do Poslanecké sněmovny v roce 2013.\n\nTomáš Hrdlička je ženatý a má dvě děti. Ve volném čase sportuje.\n\nV tzv. Cibulkových seznamech spolupracovníků komunistických tajných služeb existuje záznam důvěrníka vojenské kontrarozvědky, u kterého se shoduje jméno, příjmení a datum narození s Hrdličkovými údaji. Bydlištěm tohoto důvěrníka, který měl krycí jméno Tomi, byla Praha 10-Vršovice.\n\nHrdlička byl od 7. 7. 1988 zájmovou osobou Státní bezpečnosti.\nTomáš Hrdlička a bývalý poslanec ODS Vladimír Doležal byli podezřelí z toho, že se v roce 2004 zapletli do úplatkářské aféry v souvislosti s prodloužením nájemní smlouvy na obecní pozemek.\n\nNa podzim 2004 požádal provozovatel tržiště a autobazaru Recar v areálu gymnázia v Přípotoční ulici Michal Dvořák Prahu 10 o prodloužení nájemní smlouvy. Komise územního rozvoje, kterou vedl Hrdlička, to odmítla s tím, že tyto aktivity nejsou v souladu s územním plánem. Dvořák chtěl, aby komise změnila své rozhodnutí. Přes svého spolupracovníka Zdeňka Kolínského se obrátil na tehdejšího poslance Doležala. Jejich následných schůzek, které se uskutečnily mezi 5. 11. 2004 a 7. 3. 2005, se podle policejních zdrojů zúčastnil i Hrdlička.\n\nZásadní byla schůzka mezi Michalem Dvořákem, Zdeňkem Kolínským, Vladimírem Doležalem a Tomášem Hrdličkou, která proběhla 23. 11. 2004 od v restauraci Topo Maschio. Hrdlička zde mj. přislíbil, že učiní kroky ke změně stanoviska komise pro územní rozvoj, případně dalších orgánů Městské části ve prospěch stavebníků, a Vladimír Doležal poté, kdy Tomáš Hrdlička jednání opustil, přislíbil, že zjistí a zástupcům autobazaru sdělí přesnou výši požadované částky za ovlivnění vydání rozhodnutí. Později měl Doležal žádat pro Hrdličku úplatek ve výši 800 000 Kč.\n\nPodnikatel Dvořák, který v té době již měl smlouvu od úřadu prodlouženou do roku 2009, byl na schůzkách vybaven policejním odposlechovým zařízením.\n\nDoležal byl v roce 2010 odsouzen za nepřímé úplatkářství k pokutě 100 000 Kč, Hrdličkovu vinu soud neprokázal.\n\nHrdličkovo jméno se v únoru 2010 objevilo v českých denících v souvislosti s politickou stranou Věci veřejné (které ve stejném období průzkumy veřejného mínění začaly přisuzovat volební zisk více jak 5 %). Články spekulovaly o možném propojení ODS reprezentované právě Hrdličkou se stranou vedenou Radkem Johnem, hovořily o financování strany prostřednictvím podnikatelů a lobbistů blízkých Hrdličkovi a vyvozovaly závěr, že aktivity ODS a VV jsou koordinované.\n\nV květnu 2010 - 14 dní před konáním parlamentních voleb Hrdlička nepřímo potvrdil fakt, že je \"mozkem\" Věcí veřejných. Tajně a bez pověření vedením ODS se účastnil jednání mezi volebním manažerem ČSSD Jaroslavem Tvrdíkem a hlavním sponzorem Věcí veřejných Vítem Bártou. Obsahem jednání byly podmínky povolební spolupráce těchto dvou stran.\n\nPodezření z podpory Věcí veřejných média opět zmiňovala v březnu 2012 během soudu řešícího úplatkářské aféry mezi Vítem Bártou a dalšími členy nejmenší vládní strany. Poslanec VV Jaroslav Škárka tehdy prohlásil, že \"Věci veřejné stojí na 200 milionech od Janouška a Hrdličky\".\n\nHrdličku pojí přátelské vztahy s bývalým zastupitelem Evropských demokratů v Praze 10 a od roku 2010 ministrem pro místní rozvoj za VV Kamilem Jankovským.\n\nPředseda VV Radek John si dlouhodobě pronajímá od Prahy 10 ateliér v Brtnické ulici 8 na hranici Michle a Vršovic.\n\nDo Hrdličkova okruhu přátel po parlamentních volbách v roce 2010 patřili:\n\n\n\n\n\n"}
{"id": "479896", "url": "https://cs.wikipedia.org/wiki?curid=479896", "title": "Mladá evropská lidová strana", "text": "Mladá evropská lidová strana\n\nMladá evropská lidová strana či Mládež Evropské lidové strany (angl. \"Youth of the European People's Party\", YEPP) je zastřešující organizace středových a pravicových mládežnických organizací z 35 zemí světa a je oficiálně vedena jako mládežnická organizace Evropské lidové strany. Jejím nejvýznamnějším členem je německá \"Junge Union\" (mládežnická organizace CDU/CSU), členem jsou dvě české mládežnické organizace a to Mladí křesťanští demokraté a TOP tým\n\n"}
{"id": "479898", "url": "https://cs.wikipedia.org/wiki?curid=479898", "title": "Tenis na Letních olympijských hrách 2004", "text": "Tenis na Letních olympijských hrách 2004\n\nTenis na Letních olympijských hrách 2004 v Athénách měl na programu celkem čtyři soutěže, v jehož rámci se představily mužská dvouhra a čtyřhra, stejně jako ženská dvouhra a čtyřhra.\n\nPoražení semifinalisté odehráli zápas o bronzovou medaili.\n\nOlympijský turnaj se konal mezi 15.–22. srpna 2004 na otevřených dvorcích s tvrdým povrchem DecoTurf v řecké metropoli Athénách, které již olympiádu hostily v roce 1896.\n\nDějištěm se stalo Athénské olympijské tenisové centrum, ležící v severovýchodní části města Marousi. Postaveno byl přímo pro olympijskou událost. K jeho otevření došlo v únoru 2004 a obsahovalo šestnáct dvorců. V soutěžích hrálo celkem 172 účastníků. Poprvé v historii byly výsledky z olympijského turnaje započítány v podobě bodů do žebříčků ATP a WTA.\n\nPořadí národů vyhrálo premiérově Chile, jehož tenisté si odvezli zlaté kovy ze dvou soutěží a jeden bronz. V mužském singlu triumfoval desátý nasazený Nicolás Massú, který se stal prvním chilským olympijským vítězem v historii. Ve finále přehrál amerického olympionika Mardyho Fishe po pětisetovém dramatu. Největším překvapením se stala porážka světové jedničky Rogera Federera, když ve druhém kole nestačil na 74. hráče žebříčku Tomáše Berdycha.\n\nŽenskou dvouhru ovládla turnajová jednička Justine Heninová-Hardenneová po výhře nad druhou nasazenou Francouzkou Amélií Mauresmovou. Stala se tak prvním belgickým medailistou v tenisu a současně jedinou olympijskou vítězkou belgické výpravy na hrách. Bronzovou medaili si odvezla nenasazená Australanka Alicia Moliková, když porazila světovou trojku Anastasii Myskinovou z Ruska.\n\nMužskou deblovou soutěž opanovala chilská nenasazená dvojice Nicolás Massú a Fernando González poté, co v pětisetovém boji o zlato porazila německý pár Nicolas Kiefer a Rainer Schüttler. Massú se tak stal prvním mužským dvojnásobným šampionem v tenisu od Olympiády 1924, na níž dvakrát vyhrál Američan Vincent Richards.\n\nV ženské čtyřhře turnajové vítězství vybojovala osmá nasazená dvojice Sun Tchien-tchien a Li Tching, když si ve finále poradila se španělskými reprezentantkami Conchitou Martínezovou a Virginií Ruanovou Pascualovou. Obě Číňanky se tak staly vůbec prvními čínskými medailisty v tenisu.\n\nPremiérovou účast na olympijských hrách si připsala americká tenistka Martina Navrátilová, která vytvořila v ženské čtyřhře třetí nasazenou dvojici s Lisou Raymondovou. Ve čtvrtfinále skončily na raketách japonského páru Šinobu Asagoeová a Ai Sugijamová po setech 4–6, 6–4 a 4–6.\n\n"}
{"id": "479907", "url": "https://cs.wikipedia.org/wiki?curid=479907", "title": "Martin Chodúr", "text": "Martin Chodúr\n\nMartin Chodúr (* 24. listopadu 1989 Ostrava) je český zpěvák, skladatel, textař a hudebník, bývalý člen ostravské kapely Robson a vítěz soutěže \"Česko Slovenská SuperStar\". V roce 2009 se stal vítězem ankety Žebřík hudebního webu iReport v kategorii Zpěvák roku a Objev roku.\n\nMartin se narodil v Ostravě. Po svých rodičích zdědil nejen lásku k rodnému městu, ale také lásku k muzice. Hudba Martina provázela od narození. Už v útlém dětství se stala součástí jeho života. Ve třech letech začal navštěvovat Dětskou múzickou školu, s níž přišla první veřejná vystoupení, první tóny na zobcovou flétnu a především osobnost hudebního pedagoga Mikuláše Ďurka, který Martinovo hudební cítění dlouhá léta rozvíjel. „Opravdové\" hudební začátky přišly, když bylo Martinovi 11 let. Flétnu vystřídal klarinet, jehož hru začal později studovat na Janáčkově konzervatoři v Ostravě. V této době byla ale středem Martinova světa kytara a zpěv v první vlastní kapele.\n\nV roce 2003 vstoupila do Martinova života skupina Robson, která jej oslovila na soutěži začínajících kapel BOOMCUP. Nová hudební etapa po boku Robsonu začala společným jamem a pokračovala několikaletou spoluprací. Martin s Robsonem coby zpěvák a kytarista absolvoval řadu koncertů a festivalů. V roce 2006 kapela vydala CD s názvem \"Who is Martin?\" , se kterým se v roce 2007 mimo jiné představila i v pořadu České Televize \"Noc s Andělem\".\n\nO tom, že si právě on zaslouží titul nejlepšího hlasu tohoto projektu, rozhodli čeští a slovenští fanoušci 20. 12. 2009. V boji o titul \"Česko Slovenské SuperStar\" zvítězil nad svým soupeřem Miroslavem Šmajdou. Martin Chodúr byl podle bookmakerů sázkové kanceláře Tipsport již k 20. říjnu favoritem soutěže s kurzem 2,5:1.. V témže roce (2009) se stal v soutěži Český slavík Objevem roku.\n\n1. semifinále : „Venus“ (Shocking Blue)\n\n2. semifinále : „Lady Carneval“ (Karel Gott)\n\n3. semifinále : „Hallelujah“ (Leonard Cohen)\n\n1. Finále : „A Little Less Conversation“ / „Blue Suede Shoes“ (Elvis Presley)\n\n2. Finále : „Feeling Good“ (Michael Bublé)\n\n3. Finále : „Billy Jean“ (Michael Jackson)\n\n4. Finále : „Crazy“ (Aerosmith)\n\n5. Finále : „Oči má sněhem zaváté“ (Karel Gott)\n\n6. Finále : „Are You Gonna Go My Way“ (Lenny Kravitz)\n\n„Everybody Hurts“ (R.E.M)\n\n7. Finále : „Každý mi tě lásko závidí“ (Michal David)\n\n„Maria“ (West Side Story)\n\n8. Finále : „Rozeznávám“ (Richard Müller)\n\n„Cigaretka na dva tahy“ (Richard Müller)\n\n„Paparazzi“ (Lady Gaga)\n\nGrand Finale : „Heard It through the Grapevine“ (Marvin Gaye)\n\n„White Christmas“ (Frank Sinatra)\n\n„Love Supreme“ (Robbie Williams)\n\nPo svém vítězství v soutěži začal Martin Chodúr spolupracovat s producentem Danielem Hádlem na svém debutovém albu \"Let's Celebrate\". Na desku přinesl vlastní skladby, jež doplnila píseň „Paparazzi“ z repertoáru Lady GaGa, kterou se Martin Chodúr blýskl ve vyhrané soutěži. Album vydala v roce 2010 firma Sony Music. K písni Let's celebrate byl natočen videoklip.\n\nVítěze první Česko Slovenské SuperStar Martina Chodúra po debutu \"Let's Celebrate\" čekal podobný osud jako většinu jeho předchůdců – konec kontraktu s vydavatelstvím a otázka, co dál. Chodúr to vše vzal do svých rukou a natočil desku \"Manifest\", na které dal víc prostoru svému naturelu. K písni Tanči dál byl natočen videoklip.\n\nOd roku 2011 vystupuje se stálou doprovodnou kapelou Mach5 ve složení:\n\n\n"}
{"id": "479911", "url": "https://cs.wikipedia.org/wiki?curid=479911", "title": "Simona Babčáková", "text": "Simona Babčáková\n\nSimona Babčáková (* 21. února 1973 Šumperk) je česká herečka.\n\nVystudovala Zlínskou školu umění, improvizačnímu umění se učila u Jaroslava Duška (sama nyní uvádí své improvizační večery \"Second sekec aneb Hlava nehlava\", účinkovala ve stand-up show \"Na stojáka\"). Simona Babčáková také provozuje improvizační workshopy.\n\nJako divadelní herečka prošla scénami Městského divadla Zlín a pražského Divadla v Dlouhé, řadu rolí ztvárnila v Klicperově divadle v Hradci Králové, nyní vystupuje v Dejvickém divadle. Dvakrát byla nominována na Cenu Alfréda Radoka.\n\nSimona Babčáková má jedno dítě, syna Alberta Olivera Tošnera. Spolu se svým synem vystupuje v reklamě na obchodní řetězec Albert.\n\n\n\n"}
{"id": "479912", "url": "https://cs.wikipedia.org/wiki?curid=479912", "title": "Ninurta-Nádin-Šumi", "text": "Ninurta-Nádin-Šumi\n\nNinurta-Nádin-Šumi (dosl. \"[Bůh] Ninurta darující potomky\") byl babylonský král v období přibližně mezi roky 1131–1125 př. n. l.\nNinurta-Nádin-Šumi aktivně zasáhl do záležitostí Asýrie podporou Ninurta-tukulti-Aššura v jeho boji o asyrský trůn proti jeho bratru Mutakkil-Nuskuovi. Po vítězství Ninurta-tukulti-Aššur dovolil Ninurta-Nádin-Šumimu odvézt zpět do Babylónu sochu boha Marduka, kterou zde ukořistil a do Asýrie převezl jako válečnou trofej král Tukulti-Ninurta I..\nPozději se dostal do války s dalším asyrským králem Aššur-réšou I., kdy napadl asyrská území a oblehl město Arbil.\nVe válce s králem Elamu Šilchan-In-Šušinakem roce 1125 před naším letopočtem utrpěl svou porážku, a zřejmě byl i dokonce Elamity zajat, jak se zmiňuje jeden z nápisů jeho syna a nástupce, krále Nabuchodonozora I.\n\nÚdaje o přesném počtu let jeho panování se nedochovaly.\n\n"}
{"id": "479913", "url": "https://cs.wikipedia.org/wiki?curid=479913", "title": "Zdeněk Fedorka - FEDOS", "text": "Zdeněk Fedorka - FEDOS\n\nZdeněk Fedorka - FEDOS byl soukromý dopravní podnik a cestovní agentura Zdeňka Fedorky se sídlem v Králově Dvoře u Berouna. Působil ve veřejné autobusové dopravě od roku 1991 až do 14. března 2007, kdy zrušil poslední veřejné linky. Od roku 1991 krátce působil jako první soukromý dopravce v pražské městské hromadné dopravě v postsocialistické době. V letech 1993–2000 provozoval MHD měst Beroun, Králův Dvůr a Zdice; v městské a regionální dopravě na Berounsku zavedl raritní označování linek písmeny, které v berounské MHD zachoval i následující dopravce, Probo trans Beroun. V letech 2005–2007 provozoval dálkové linky z Prahy. Kromě linkové dopravy působil i ve smluvní a zájezdové dopravě, opravárenství vozidel a jako cestovní agentura. V letech 2006–2008 inzeroval na svém webu, že disponuje 30 autobusy různých velikostí.\n\nMajitel FEDOSu Zdeněk Fedorka byl původně dlouholetým řidičem autobusů České námořní plavby. Zajišťoval přepravu českých námořníků k různým mořím a již v té době se začal zabývat dovážením ojetých autobusů z ciziny. \n\nDopravní firma byla podle informace na firemním webu „otevřena“ 11. května 1992 (ačkoliv na pražské MHD se podílela již od roku 1991). Sídlila v Králově Dvoře na náměstí Míru (č. p. 164), kanceláře pro styk s veřejností měla též v Praze u Knížecí (v Ostrovského ulici) a od 1. ledna 2005 i ve Zdicích na Palackého náměstí.\n\nZdeněk Fedorka byl v roce 1991 prvním soukromým dopravcem, který začal působit v pražské MHD. Již od roku 1990 jednal s pražským magistrátem i s Dopravním podnikem hl. m. Prahy (ROPID byl založen až v prosinci 1993). V roce 1991 na doporučení náměstka pražského primátora uzavřel Dopravní podnik hl. m. Prahy se Zdeňkem Fedorkou na dobu jednoho roku smlouvu, na jejímž základě se jako subdodavatel podílel na provozu MHD výkonem 3000 vozokilometrů denně. Po uplynutí této smlouvy s ním uzavřel smlouvu odštěpný závod DP-Autobusy, avšak pouze na dobu 3 měsíců a výkon 2000 vozokilometrů denně. FEDOS se však zadlužil a musel žádat o odklad splácení úvěrů, a kvůli tomu Dopravní podnik nechtěl smlouvu prodloužit.\n\nFEDOS provozoval například vůz na lince 255 ze Smíchova do Strnad.).\n\nOd 12. března 1991 FEDOS měl zajišťovat dopravu na dvou linkách od stanice metra Českomoravská do Horních Počernic, a to 11 dvoudveřovými autobusy, jiný zdroj uvádí dopravu od téhož data na pěti linkách a 13 autobusy, další zdroj píše o magistrátním výběrovém řízení na vybrané linky MHD, mezi něž patřily linky 221, 222 a 223. Na těchto linkách v 80. letech zajišťoval dopravu subdodavatelsky ČSAD KNV Praha n. p. ROPID uvádí, že firma FEDOS zajišťovala v roce 1992 pro Dopravní podnik hl. m. Prahy a. s. provoz linek 155, 221, 222 a 223 (155 je zřejmě překlep místo 255).\n\nFedorka požadoval 11 Kčs za vozokilometr, zatímco Dopravní podnik hl. m. Prahy vykazoval náklady 15 Kčs na vozokilometr. V té době měl FEDOS 17 řidičů a chystal se nabírat další. Proniknutí Fedorky do MHD motivovalo již v březnu 1991 další čtyři soukromníky, kteří se nabídli Dopravnímu podniku. \nOdboráři v Dopravním podniku však protestovali: Závodní výbor poslal 7. března 1991 generálnímu řediteli Bodenlosovi dopis s 30 podpisy, v němž konstatuje, že se „pracující závodu 03 Libeň“ téhož dne dozvěděli, že z neoprávněné ředitelovy kompetence mají být v nejbližších dneech autobusové linky 146 a 166 předány „pochybné soukromé firmě vedené panem Fedorkem“, přičemž s hospodářským vedením odborové organizace to nikdo neprojednal (ředitel Bodenlos tvrdil, že to projednáno bylo). Závodní výbor konstatoval, že se nebrání do budoucna konkurenci, ale vadí mu nečestné jednání ředitele vůči zaměstnancům, a závěrem dopisu vyzval ředitele Bodenlose i jeho „poskoka ing. Kubína“, aby zanechali škodlivých vlivů a odstoupili.\n\nMezitím FEDOS provozoval mimo rámec MHD linku z Horních Počernic do Měšic.\n\nNa konci roku 1990 zahájil FEDOS jednání s místním úřadem v Horních Počernicích a přesvědčil jej srozumitelnou kalkulací nákladů, zatímco Dopravní podnik hl. m. Prahy hrozil nutností dopravu omezovat. Horní Počernice požadovaly od města delimitaci příslušného podílu rozpočtu pro MHD a jeho svěření městské části. Těmto požadavkům město nevyhovělo, avšak jako subdodavatel (takzvaný „smluvní dopravce“ Dopravního poniku hl. m. Prahy převzal FEDOS od 1. srpna 1992 dopravu na čtyřech linkách od konečné stanice metra Českomoravská do Horních Počernic. Licence k provozování linek v té době ještě neexistovaly, ty zavedl až zákon 111/1994 Sb. – v jízdních řádech však bylo uvedeno, že přepravu zajišťuje firma Zdeněk Fedorka – FEDOS.\n\nVzhledem ke špatnému technickému a personálnímu zabezpečení spoje často vynechávaly a proto FEDOS brzy o zakázku přišel. Špatná zkušenost se soukromou firmou FEDOS vedla k udržení a posílení dominantní pozice Dopravního podniku hl. m. Prahy a k tomu, že DP výrazně uspěl i při zavádění prvních příměstských linek integrované dopravy a z některých tras vytlačil i některé tradiční dopravce, privatizované nástupce podniků ČSAD.\n\nZhruba od roku 1993 začal provozovat systém městské dopravy, který zahrnoval města Beroun, Králův Dvůr a Zdice. Předtím tuto oblast obsluhoval okresní podnik ČSAD (pozdější PROBO BUS). FEDOS zreogranizoval linkové vedení a organizaci MHD a zavedl označování městských linek písmeny (A, B, C, dále H jako Hostim) a v některých úsecích intervalovou taktovou dopravu s hodinovým až dvouhodinovým intervalem. Do stejného systému značení zahrnul i linky ze Zdic do Prahy (P, Z). Jízdní doklady MHD platily v obvodu MHD i na regionálních linkách FEDOSu. Berounská městská doprava (linka B) začala obsluhovat i obce Hýskov, Nižbor a na nějakou dobu i město Zdice. V městské dopravě platily jízdenky z předprodeje, které se ve vozech označovaly. Od 1. ledna 2001 svěřila města Beroun a Králův Dvůr provozování městské dopravy na základě výběrového řízení dopravci PROBO TRANS BEROUN s. r. o., FEDOS k témuž datu jejich provozování opustil. I nový dopravce (dnes PROBO BUS a. s.) však dodnes zachoval atypické provedení označníků zastávek i označování linek písmeny (které má obdobu už jen u litoměřických autobusů, jihlavských trolejbusů a pražského metra).\n\nRovněž asi od poloviny 90. let po dobu asi 15 let provozoval FEDOS frekventované linky P a Z z Prahy do Zdic (linka P končila v Praze na Knížecí a následně na Radlické; linka Z končila ve stanici Zličín a obsluhovala i obce Vráž, Loděnice, Rudná, Chrustenice). Toto značení doplňoval i konkurenční dopravce Probo trans Beroun, který svoji linku ze Zdic do Prahy a zpět (původně z Králova Dvora do Prahy) začal označovat písmenem K (písmeno odkazovalo na kyvadlovou dopravu a familiérně se jí tak říkalo \"kejvačka\"; původně končila v Praze na Radlické a dnes končí ve stanici Nové Butovice; od prosince 2006 byla začleněna do SID jako linka C19). Od roku 2001 byla na linkách P a Z zakázána místní frekvence v obvodu MHD Beroun a Králův Dvůr. Přestože již v červnu 2001 a v červnu 2002 pronikla na trasu z Prahy do Berouna Pražská integrovaná doprava, FEDOS se do ní již nezapojil a po několik let jí částečně konkuroval. Provoz regionálních linek ukončil v době, kdy Berounsko pokryla Středočeská integrovaná doprava, do níž rovněž FEDOS nebyl zapojen.\n\nVe středočeském jízdním řádu pro období 1992–1993 se objevila řada prvních soukromých linek, které byly číslovány ve zvláštní číselné řadě. Mezi nimi byla i linka firmy FEDOS P0016 Jirkov – Chomutov – Louny/Kladno – Praha.\n\nV květnu a červnu 2005 převzal po dopravci Antonínu Řezníčkovi dvě dálkové linky z Prahy na Moravu a jednu z Prahy do jižních Čech a postupně zavedl i několik dalších linek v podobných relacích. Po několika dalších změnách linek a jízdních řádů byl ještě před létem 2006 provoz dálkových linek výrazně zredukován a poslední linky, z nichž na některých byl již plánován jen sezonní letní provoz, byly zrušeny k 15. 3. 2007.\n\nNa diskusních stránkách měst i v diskusích na dopravních webech se objevovalo velké množství stížností na časté vynechávání spojů, nedodržování jízdních řádů z hlediska časů ani trasy, kvality autobusů atd. – město Zdice obdobné důvody uvádělo v odpovědích na svém webu jako důvod výpovědi.\n\nOd druhé poloviny roku 2006 byl rovněž silně redukován provoz na tradičních linkách z Prahy do Zdic, posledních linek regionální dopravy zanechal dopravce 10. prosince 2006 poté, co mu město Zdice vypovědělo smlouvu.\n\n15. ledna 2007 rada města Králův Dvůr vyjádřila nesouhlas s udělením licence k provozování linky veřejné dopravy Praha–Zdice–Rokycany–Plzeň–Nýřany–Tachov dopravcem Zdeněk Fedorka – FEDOS.\n\nV březnu 2008 zmizela i webová prezentace firmy a její adresa byla přesměrovaná na web NaPosledniChvili.cz, který provozuje cestovní agentura Net Travel.cz, s. r. o., mezi jejímiž vlastníky pan Fedorka nefiguruje.\n\nV září 2009 uváděla Všeobecná zdravotní pojišťovna Zdeňka Fedorku na seznamu dlužníků s dluhem na zdravotním pojištění přes 300 000 Kč.\n\nFEDOS se nejprve v letech 1991–1992 podílel na několika linkách MHD v Praze. Asi od roku 1993 provozoval regionální linky z Prahy do Zdic, městskou autobusovou dopravu v Berouně a Králově Dvoře a několik dalších regionálních linek na Berounsku, v letech 2005–2007 provozoval dálkové linky z Prahy do jižních Čech a na Zlínsko a Znojemsko.\n\nZ dob působení v pražské MHD lze je zhruba k roku 1991 zmiňováno působení na lince 255 (Smíchov – Strnady), ale zřejmě se podílel i na provozu dalších linek. K rokům 1991 a 1992 jsou zmínky o provozování nejprve dvou a pak čtyř linek od konečné stanice metra Českomoravská do oblasti Horních Počernic.\n\nMěstské linky systému Beroun – Králův Dvůr\nLinky MHD provozoval FEDOS cca od roku 1993. Od 1. ledna 2001 převzal tyto linky PROBO TRANS BEROUN spol. s r. o.\n\nRegionální linky:\n\nLinky do jižních Čech: \n\nLinky na Moravu: \n\nPři převzetí MHD v Berouně a Králově Dvoře v polovině 90. let nepřevzal FEDOS od původního dopravce žádné autobusy, rovněž ani na přelomu let 2000/2001 nepředal žádné autobusy novému dopravci.\n\nV letech 2006–2008 inzeroval FEDOS na svém webu, že disponuje 30 autobusy různých velikostí, Karosa sedmičkové a devítkové řady, Mercedes, Neoplan, Bova, DAF, MAN, Setra, Volvo. Na městských linkách jezdily především Karosy, na lince H většinou mikrobus.\n\n"}
{"id": "479917", "url": "https://cs.wikipedia.org/wiki?curid=479917", "title": "Delta-v", "text": "Delta-v\n\nPojem delta-v označuje v astrodynamice změnu rychlosti. Tato skalární hodnota vyjadřuje úsilí, které je nutné vyvinout k provedení daného orbitálního manévru, například přechod na jinou oběžnou dráhu.\n\nVýpočet potřebné delta-v:\nKde:\n\nPři zanedbání atmosférického tření a když bude tah považován za konstantní, bude rovnice zjednodušena:\ncož je pouhý rozdíl rychlostí.\n\nV případě raket je zanedbáno tření vlivem atmosféry i atmosférický tlak, působící na plyny vystupující z trysky a proto se při výpočtech používají parametry motoru (tah, I) ve vakuu. Potřebný delta-v se pak počítá podle Ciolkovského rovnice. Z definice vyplývá, že čím je hodnota delta-v menší, tím je jednodušší daný manévr provést.\n\nPro vynesení nákladu na nízkou oběžnou dráhu je teoreticky potřeba delta-v přibližně 8 km/s. Vzhledem k přítomnosti atmosféry a tomu, že po část letu musí raketa překonávat gravitační zrychlení, je potřeba přidat další asi 2 km/s. Pro přechod z nízké na geostacionární dráhu je potřebná delta-v 3,8 km/s. V praxi se však používá přechodová dráha, na niž je družice navedena posledním stupněm nosné rakety a delta-v je zde 2,5 km/s. Družice po dosažení apogea zažehne vlastní motor, který ji urychlí o dalších 1,6 km/s a srovná tak její dráhu z eliptické na kruhovou (vizte Hohmannova elipsa)\n\n"}
{"id": "479920", "url": "https://cs.wikipedia.org/wiki?curid=479920", "title": "Kubáňská sovětská republika", "text": "Kubáňská sovětská republika\n\nKubáňská sovětská republika (rusky Кубанская Советская Республика) byla součástí Ruské sovětské federativní socialistické republiky. Vznikla 13. dubna 1918 na území antibolševické Kubáňské národní republiky a jejím hlavním městem byl Jekatěrinodar. 30. května téhož roku byla včleněna do Kubáňsko-Černomořské sovětské republiky.\n"}
{"id": "479927", "url": "https://cs.wikipedia.org/wiki?curid=479927", "title": "Koukolná", "text": "Koukolná\n\nKoukolná, v minulosti také Kukolna, Kąkolná, Conkolna, od roku 1736 Konkolna, v roce 1769 Kouckolna a v roce 1885 Kúkolna, hned nato v roce 1894 se vrací název Konkolna, v letech 1939 – 1945 se nazývala Kankolna. Do období 1872 - 75 samostatná obec, poté do dnešních dnů část obce Dětmarovice.\n\nPrvní zmínky o Koukolné jsou dochovány z roku 1447, kdy Koukolná spolu s Dětmarovicemi a dalšími obcemi připadly dědictvím po zemřelé kněžně Euphemii jejímu synovi knížeti Boleslavu II., zvanému Bolkovi a tím k panství fryštátskému. Bolek však vzápětí Koukolnou odprodal. V roce 1478 odkázala jistá Anna Mníšková Koukolnou knížeti Kazimírovi. Kníže Bedřich Kazimír (také Fridrich Kazimír) prodal Fryštát a s ním i Koukolnou v roce 1569 Václavu Cigánovi ze Slupska. Koukolná se tak stala součástí svobodného stavovského panství, tzv. status minor, Fryštát. Na panství se majitelé střídali až do roku 1749, kdy ho Josef Baltazar Vlček prodal hraběti Mikuláši Taaffemu, potomku hrabat Taaffů. Koukolná tak od uvedeného roku začala sdílet osudy společně s Dětmarovicemi.\nV roce 1792 bylo panství fryštátské, ke kterému patřila Koukolná, panství dolnolutyňské a také Dětmarovice, prodáno hraběti Janu Larischovi, který je spojil se svými karvinskými statky.\n\nKoukolná, původně samostatná ves, se stala součástí Dětmarovic v letech 1872 - 1875.\nVlastní jméno Koukolná se zřejmě váže k rostlině koukol. Patrně se jednalo o místo porostlé koukolem.\n\nKoukolná, když ještě byla samostatnou vsí, měla svůj symbol. Nejstarší typář Koukolné byl pravděpodobně pořízen již v 17. století společně s typářem sousedního Starého Města. Kulatá pečeť o průměru 20 mm měla ve štítu doleva obrácený pluh a nad ním položenou lopatu. Okolo byla legenda mezi linkami: \".SIGILVM.DES.DORFES.KONKOLNA.\" V roce 1763 si ves nechala vyrýt pečetidlo, na které z původní symboliky přešla pouze lopata, kterou drží přes rameno muž, stojící mezi rostlinnými rozvilinami. Tento obraz je umístěn na kulaté pečeti o průměru 28 mm s legendou mezi linkami: \"GEMINDE KONKOLN 1.7.6.3.\", přičemž všechna písmena \"N\" jsou takto \"И\" stranově obrácená.\nUvedené pečetidlo obec užívala až do 19. století, kdy se stala osadou Dětmarovic.\n\nV roce 1785 měla Koukolná 105 obyvatel a 15 domů, v roce 1930 zde žilo 275 obyvatel v 50 domech. V současné době tady počet usedlíků, kteří obývají přibližně 75 domů, není o moc vyšší.\n\nOsada Koukolná leží v údolní nivě po obou březích řeky Olše a sousedí s městem Karviná. Přestože správně patří k obci Dětmarovice, samostatné katastrální území a samostatná evidence domů byla zachována.\n\n"}
{"id": "479935", "url": "https://cs.wikipedia.org/wiki?curid=479935", "title": "Lhota pod Džbánem", "text": "Lhota pod Džbánem\n\nLhota pod Džbánem je část obce Mutějovice v okrese Rakovník. V roce 2011 zde trvale žilo 89 obyvatel.\n\nPrvní písemná zmínka o vesnici pochází z roku 1325.\n\n"}
{"id": "479943", "url": "https://cs.wikipedia.org/wiki?curid=479943", "title": "Vítězov", "text": "Vítězov\n\nVítězov je část obce Velim. V roce 2011 zde bylo evidováno 92 adres.\n\nVítězov je také název katastrálního území o rozloze 3,16 km.\n\nPůvodní název vesnice byl Kel (Kly), jako který se poprvé připomíná v roce 1299, kdy zdejší dvůr prodal kolínský rychtář Ortlin bohatému kutnohorskému horníkovi Albrechtovi. Po roce 1319 se připomíná další horník z Kutné Hory, Heicman z Rosenthalu. V roce 1388 držel zdejší dvůr Michal z Bříství a v roce 1398 ho Martin Starokolínský prodal Haškovi z Kolína. V roce 1778 byl dvůr rozdělen na několik menších usedlostí a obec byla přejmenována na \"Siegfeld\" na paměť vítězné bitvy nad Prusy v jejím těsném okolí. Německý název se ale neujal a v roce 1843 se již obec nazývá Vítězovem.\n\nV roce 1757 se v okolí obce odehrála bitva u Kolína.\n\n\n"}
{"id": "479944", "url": "https://cs.wikipedia.org/wiki?curid=479944", "title": "Kormisoš", "text": "Kormisoš\n\nKormisoš byl bulharský chán z rodu Ukil panující zhruba v letech 753–756. Protože v této době panoval mezi první bulharskou říší, které vládl, a jeho východním sousedem Byzancí mír, nemáme o období jeho panování dostatek informací.\n\n"}
{"id": "479947", "url": "https://cs.wikipedia.org/wiki?curid=479947", "title": "Prl", "text": "Prl\n\nPRL je zkratka, která může znamenat:\n\n"}
{"id": "479963", "url": "https://cs.wikipedia.org/wiki?curid=479963", "title": "Ebionité", "text": "Ebionité\n\nEbionité jsou podle spisů církevních otců takoví křesťané, kteří dodržují židovské zvyky, z větší části odmítají pojetí Ježíše Krista jako narozeného z panny a vnímají ho jako obyčejného člověka. Starověkými autory byli považováni za heretiky, což značně komplikuje rekonstrukci historických dat, vzhledem k polemické povaze spisů těchto autorů.\n\nPojem ebionité ( , \"evjonim\", řecky \"Εβιωναίοι\", latinsky \"ebionaei, ebionitae, hebionitae\") je odvozen z hebrejského \"evjon\" (אֶבְיוֹן), což znamená „chudý“. Tento pohled zastával především Órigenés, který si však pojem vykládal jako „chudý v porozumění“. Tertullianus ve svém díle odvozoval původ názvu od Ebiona, fiktivního vůdce tohoto hnutí. Ačkoliv se pojem \"evjon\" vyskytuje relativně hojně jak v Hebrejské bibli, tak v jiných textech judaismu, není možné jej s jistotou spojovat s konkrétním náboženským hnutím, vzhledem k tradici zvláštního vztahu chudých k Bohu v judaismu.\n\nEpifanios ze Salaminy datuje počátky hnutí ebionitů do období po pádu Jeruzaléma, do města jménem Pella v biblickém Desetiměstí, kam podle něj tehdy směřovala většina křesťanstva. Na jiném místě uvádí jako zdroje šíření učení ebionitů místa jako Nabatea, Banias, Moabitis, Cocabe a také Kypr. Epifanios pravděpodobně založil své tvrzení o Pelle na základě Eusebiova díla \"Církevní dějiny\", kde však ebionité v tomto kontextu zmíněni nejsou. Eusebius však ve svém díle explicitně uvádí místo, kde ebionité žili, a tím má být vesnice Choba poblíž Damašku. Někteří badatelé toto místo spojují s již zmíněným Cocabe.\n\nEbionité, jakožto židokřesťanské hnutí, byli monoteisté. Jejich christologie byla pro Ireneje z Lyonu hlavním důvodem pro jejich zařazení mezi hereze. <br> Ve svém díle \"Proti herezím\" píše, „že ebionité souhlasí s tím, že svět byl stvořen Bohem, avšak jejich názory týkající se Pána jsou obdobné, jako názory Kérintha a Karpokrata.“ O Kérinthovi píše: „Představoval Ježíše nikoliv jako narozeného z panny, ale jako syna Josefa a Marie, ... který však byl spravedlivější, prozíravější a moudřejší než ostatní lidé. Mimo to k němu po jeho křtu sestoupil Kristus ve formě holubice od Pána Nejvyššího, kterého poté prohlásil za svého nepoznaného otce a vykonával zázraky. Ale Kristus nakonec Ježíše opustil, a poté Ježíš trpěl a znovu povstal, kdežto Kristus zůstal bez utrpení, neboť byl duchovní bytost.“\n<br>\nEusebius uvádí, že „ho (Krista) považovali za obyčejného člověka, který byl ospravedlněn jen díky své mimořádné ctnosti a který byl plodem pohlavního styku muže a Marie“.\n<br>\nÓrigenés píše o ebionitech jako o těch, „kteří s námi buď souhlasí v tom, že Ježíš byl zrozen z panny, nebo to popírají, a tvrdí, že byl počat jako ostatní lidské bytosti.“\n\n\n"}
{"id": "479968", "url": "https://cs.wikipedia.org/wiki?curid=479968", "title": "Kantýna", "text": "Kantýna\n\nKantýna je stravovací zařízení umístěné v prostorách firmy nebo veřejné instituce, které zásobuje teplými pokrmy pracovníky firmy nebo instituce. Počítá se se stravováním především o pracovních přestávkách. Běžně je kantýna přístupná pouze pracovníkům firmy nebo instituce a jejím návštěvníkům, nejde o zařízení volně přístupné veřejnosti. Také jídlo v kantýnách může být zaměstnavatelem dotováno. Návštěvníci, kteří nejsou zaměstnanci, pak platí plnou cenu. V zemích, kde je na školách zavedeno celodenní vyučování, jako je Francie, USA nebo Velká Británie, jsou kantýny obvyklé na všech školách.\n\nTaké v Česku se jako kantýna označují prodejny jídel a nápojů umístěné uvnitř firem a institucí a určené pouze pro vlastní pracovníky (studenty, učitele). Na rozdíl od závodní (školní) jídelny je kantýna otevřená po většinu provozní doby příslušné firmy nebo instituce. Prostorově může kantýna navazovat na jídelnu. Vzhledem k odlišné pracovní době bývá stavebně oddělená. Také sortiment se liší. Pro kantýny je typická nabídka odpovídající spíše bistru nebo kiosku. Kantýna nabízí mimo teplých jídel (polévky, ohřívané uzeniny, hamburgery) hlavně studená jídla: saláty, obložené bagety, balené i rozlévané nápoje a cukrovinky. Kantýna v českém pojetí většinou nenabízí pro konzumaci místa k sezení, ale pouze k stání.\n\n\n\n"}
{"id": "479982", "url": "https://cs.wikipedia.org/wiki?curid=479982", "title": "Rybářský prsten", "text": "Rybářský prsten\n\nRybářský prsten (latinsky \"Anulus piscatoris\") je sekretní prstenová pečeť konkrétním papežem k pečetění méně významných dokumentů a tajné korespondence voskem červené barvy. Její používání je známo od 12. století do 19. století. Od 15. století se rybářský prsten používal i k pečetěni papežských breve.\n\nV pečetním poli původně byla vyobrazena scéna zázračného rybolovu sv. Petra přičiněním Kristova zázraku. V legendě této pečeti je uveden titul papeže, jeho jméno a pořadové číslo pontifikátu. V nové ikonografické situaci druhé poloviny 20. století byly ponechány jen ryby jako symbol výše zmíněného rybolovu jasně srozumitelné pro celou katolickou obec.\n\nPo smrti papeže měl být prsten vždy zničen, aby nedocházelo s jeho pomocí k falšování písemností. Zničení prstenu se provádělo variantně trojím způsobem: přelomením, vyrytím příčné stopy přes pečetní obraz nebo celkovým znehodnocením (sešmelcováním).\nPrsteny s tímto znehodnocením/poškozením mohly být pohřbeny s papežem. Přesto nebyly většinou nalezeny, snad proto, že se brzy staly kořistí lupičů-vykrádačů hrobů. V roce 1878 úřední užívání této pečeti skončilo a nahradilo ji otisk razítka. Přesto se papežský prsten dosud zhotovuje jako reprezentační insignie každého papeže. \n"}
{"id": "479983", "url": "https://cs.wikipedia.org/wiki?curid=479983", "title": "Orgán státní správy", "text": "Orgán státní správy\n\nOrgán státní správy je jedním z hlavních vykonavatelů správního práva, který zastupuje stát, nebo veřejnoprávní korporaci při výkonu veřejné správy.\n\nOrgány státní správy jsou zřizovány na základě ústavy, ústavních zákonů, zákonů. Tento předpis pak upravuje jejich postavení, vymezuje pravomoce, územní působnost a věcnou působnost. Každý orgán má zpravidla vlastní organizační strukturu a člení se na další organizační složky. \n\nNejvýznamnějšími orgány státní správy jsou ústřední orgány státní správy s celostátní působností. Mezi tyto orgány patří ministerstva a další orgány stanovené zákonem č. 2/1969 Sb., o zřízení ministerstev a jiných ústředních orgánů státní správy České republiky.\n\nV České republice působí řada orgánů státní správy, například:\n\n"}
{"id": "479984", "url": "https://cs.wikipedia.org/wiki?curid=479984", "title": "Ivan V.", "text": "Ivan V.\n\nIvan V. (rusky \"Иван V Алексеевич Романов\") (27. srpna/6. září 1666 – 29. ledna/8. února 1696) byl ruský car, syn cara Alexeje I. Michajloviče.\n\nIvan V. byl až čtvrtým synem cara Alexeje I. a jeho první ženy Marie Iljiničny Miloslavské; dva jeho nejstarší bratři však zemřeli již v dětském věku ještě za života otcova, třetí bratr, Fjodor, zemřel bezdětný po šesti letech vlády v jedenadvaceti letech. Na trůn měl nastoupil jako věkem po něm nejstarší v roce 1682. Šestnáctiletý mladík byl chatrného zdraví (jako ostatně všechny děti cara Alexeje I. s Marií Miloslavskou) a především údajně trpěl duševní poruchou, nebyl tedy způsobilý vládnout, bylo tedy navrženo ho odstranit a carem prohlásit jeho mladšího polorodého bratra (syna druhé ženy Alexeje I., Natálie Naryškinové), tehdy desetiletého Petra; vlády se chopila jejich sestra Sofie Alexejevna.\n\nO Ivanu Alexejeviči se říkalo, že byl slaboduchý, což však možná byla pomluva, kterou rozšířili Naryškinovi (rod, z něhož pocházela druhá žena Alexeje I. a potažmo carevič Petr) v období urputného boje o vládu, který vedli s Miloslavskými (rod, z něhož pocházela první žena Alexeje I. a tedy i její syn Ivan). Nacházeje se v samotném centru tohoto boje, Ivan Alexejevič se ani jednou nepokusil přijmout v něm aktivní účast a neprojevil zájem o panovnické záležitosti. Je také možné, že jeho lhostejnost a snad i odpor k vládnutí byl současníky chápán jako příznak slaboduchosti.\n\nOba bratři, jeden chorý, druhý nedospělý, se nemohli podílet na tomto boji o vládu. Místo nich se ho účastnili jejich příbuzní: za Ivana sestra Sofie Alexejevna a Miloslavští, rodina jeho matky; za Petra pak Naryškinovi – příbuzní Petrovy matky, druhé ženy Alexeje I. Důsledkem těchto bojů bylo tzv. Povstání střelců v roce 1682, po němž byla vláda předána Sofii Alexejevně. Patriarch Joakim totiž podal návrh prohlásit za cary oba bratry – Ivana jako \"staršího cara\", Petra jako \"mladšího cara\" a jako regentku ustanovit Sofii Alexejevnu.\n\n22. června 1682 byli Ivan V. a Petr I. v Uspenském chrámu Moskevského kremlu celebrováni na cary. Byl pro ně postaven speciální trůn se dvěma sedadly (v současnosti uložen v muzeu kremelské Zbrojnice).\n\nDo roku 1689 panování Ivana a Petra bylo pouze nominální, faktickou vládu vykonávala Sofie Alexejevna, opírající se o klan Miloslavských a své favority - Vasilije Golicyna a Fjodora Šaklovitého. V roce 1689 došlo k roztržce mezi Sofií a Petrem, jejímž důsledkem bylo odstavení Sofie od vlády. V té době Petr posílá Ivanovi list, v němž píše:\n\n\"A nyní, bratře gosudare, nadchází čas nám oběma osobám Bohem určeným carstvím vládnout, neboť jsme dosáhli dospělosti, a třetí ostudné osobě, sestře naší, s našimi dvěma mužskými osobami v titulech ani v řešení věcí podřízen býti nehodlám; k tomu by se ani vůle tvoje, mého bratra gosudara, nesklonila, protože ona začala vstupovat do záležitostí a titulovat se bez našeho svolení; k tomu ještě se carským vínkem chtěla zdobit k naší pohaně. Sprosto je, gosudare, při naší dovršené dospělosti, té ostudné osobě vládnout místo nás! Tobě pak, bratře gosudare, oznamuji a prosím: dovol mi, gosudare, svým otcovským svolením, pro lepší náš užitek a pro uklidnění lidu, učinit podle příkazů pravdivých soudů, a nekalé vyměnit, aby se tím vládnutí naše naplnilo. A když, bratře gosudare, budeme spolu, pak vše uvedeme do náležitého stavu; a já jsem hotov tebe, bratra gosudara, jako otce ctít.\"\n\nList byl očividně adresován člověku zcela duševně zdravému, není to jen zdvořilostní akt: v tomto okamžiku bylo pro Petra velmi důležité zajistit si podporu bratra, nebo, v krajním případě, alespoň jeho nevměšování.\n\nTřebaže byl Ivan nazýván „starším carem“, prakticky nikdy se přímo nezabýval státními záležitostmi, kromě obřadních ceremoniálů, kde byla účast cara nezbytná, a cele se věnoval rodině.\n\nV letech 1682–1689 vládla Rusku Sofie Alexejevna, v roce 1689 se faktické vlády chopil rod Naryškinových, oficiálně zastoupený carevnou Natálií Kirillovnou, po jejíž smrti v roce 1694 se vláda ocitla v rukou jejího syna Petra Velikého.\n\nIvan Alexejevič žil nejdéle ze všech dětí mužského pohlaví carevny Marie Miloslavské, ale již v 27 letech byl zcela zchátralý, špatně viděl a byl postižen ochrnutím.\n\nZemřel nečekaně 29. ledna/8. února 1696 v Moskvě v třiceti letech věku a byl pochován v Archangelském chrámu Moskevského kremlu.\n\nV roce 1684 se Ivan oženil s Praskovjou Fjodorovnou Saltykovovou (1664–1723). Z manželství vzešlo pět dětí, z nichž první dvě dcery zemřely v útlém věku:\n\n"}
{"id": "479985", "url": "https://cs.wikipedia.org/wiki?curid=479985", "title": "Jungfraubahnen", "text": "Jungfraubahnen\n\nJungfraubahnen je železniční společnost, která zajišťuje kolejovou a lanovkovou dopravu v oblasti Jungfrauregionu tzv. bernských Alp, kantonu Bern ve Švýcarku.\n\nSpolečnost vznikla postupným slučováním několika místních železničních společností (viz dále) a to včetně lanovkových tratí. Sídlo společnosti je v Interlakenu.\n\nV regionu je několik dalších dopravních společností, které zajišťují dopravu v regionu (lanovky) nebo spojení se sousedními oblastmi. Tyto však nejsou sdruženy pod Jungfraubahnen.\n\nLuftseilbahn Wengen-Männlichen (LWM): Wengen - Männlichen (kabinová lanovka), spojuje Wengen a Männlichen.\n\nGondelbahn Grindelwald-Männlichen (GGM): Grindelwald - Männlichen (kabinková lanovka), spojuje Grindelwald Grund přes Holenstein se sedlem pod Männlichenem.\n\nGrindelwaldPfingstegg: (GP) Grindelwald - Pfingstegg (kabinová lanovka), spojuje výletní místo na úbočí hory Eiger nad Grindelwaldem ve výšce 1.391 m n. m.\nZentralbahn (ZB): Interlaken Ost - Brienz - Meiringen - Luzern, železniční společnost, která zajišťuje dopravu na dvou traťových větvích: jižní Luzern - Stans - Engelberg a jihozápadní Luzern - Meiringen - Interlaken Ost v centrálním Švýcarsku.\n\nBrienz Rothorn Bahn (RB): Brienz - Brienzer Rothorn. Železnice neprochází oblastí Jungfrauregionu ale její charakter je této oblasti podobný.\n\nLuftseilbahn Stechelberg-Mürren-Schilthorn (LSMS): provozuje visuté lanové dráhy na trase Stechelberg – Mürren / Mürren – Schilthorn.\n\nMeiringen-Innertkirchen Bahn (MIB): provozuje úzkokolejnou elektrifikovanou železnici mezi městečky Meiringen a Innertkirchen.\n\nŠvýcarské státní dráhy (SBB): Interlaken Ost - Interlaken West - Spiez - Visp - Thun - Bern - ...\n"}
{"id": "479999", "url": "https://cs.wikipedia.org/wiki?curid=479999", "title": "Pyroraptor", "text": "Pyroraptor\n\nPyroraptor olympius (\"zloděj olympijského ohně\" – protože jeho fosílie byly objeveny po lesním požáru) byl rodem masožravého teropodního dinosaura z čeledi Dromaeosauridae. Jediný objevený jedinec žil v období svrchní křídy na území dnešní jižní Francie (Provence).\n\nTento malý, asi 2,5 metru dlouhý srpodrápý lovec žil asi před 72 až 66 miliony let na území dnešního jihu Francie. Měl asi 6,5 cm dlouhé zabijácké drápy na dolních končetinách a patřil do blízkého příbuzenstva známějších rodů \"Velociraptor\" nebo \"Deinonychus\". V roce 1992 byly objeveny zkameněliny nekompletní kostry, popsané v roce 2000 paleontology Allainem a Taquetem pod názvem \"Pyroraptor olympius\".\n\n\"Pyroraptor\" je hlavním aktérem pseudo-dokumentárního snímku z cyklu Dinosaur Planet s názvem \"Pod\". V rámci děje se samec pyroraptora s názvem \"Pod\" dostává na izolovaný ostrov Hateg na území dnešního Rumunska, kde se setkává s malými ostrovními formami evropských dinosaurů.\n\n\n"}
{"id": "480000", "url": "https://cs.wikipedia.org/wiki?curid=480000", "title": "Teorie efektivních trhů", "text": "Teorie efektivních trhů\n\nTeorie efektivních trhů (anglicky \"efficient market theory\") je jedna z teorií, které se pokoušejí popsat chování kurzů cenných papírů se zaměřením na akcie. Tato teorie předpokládá, že kurzy cenných papírů jsou ovlivňovány pouze objektivními informacemi očekávanými zisky, dividendami, rizikem a dalšími kurzotvornými informacemi. Tržní cena akcií na trhu pak představuje objektivní hodnotu, akcie jsou v každém okamžiku správně oceněny a na trhu nelze najít podhodnocené nebo nadhodnocené tituly. Z toho vyplývá, že úspěšnost obchodování není možno zvýšit fundamentální či technickou analýzou ani studiem historických údajů, trh reaguje jen nové informace a je tak zcela nepředvídatelný.\n\nJako první matematicky popsal teorii efektivního trhu Louis Bachelier ve své disertaci v roce 1900. Jeho práce též vysvětlovala teorii náhodných procesů cen komodit, byla zcela originální, avšak ve své době jí nebyla věnována příliš velká pozornost.\n\nSkutečně systematický přístup ke zkoumání efektivního chování akciových kursů však zavedl až Maurice G. Kendall. Vynikající statistik Kendall zkoumal chování krátkodobých změn akciových kursů na londýnském trhu a cen bavlny a pšenice na americkém trhu komodit, přičemž předpokládal, že objeví určité pravidelné cenové cykly. Naopak však dospěl k závěru, že „… časové řady vypadají jako by se pohybovaly bez cíle“.\n\nV roce 1959 srovnával F. Osborne vývoj cen na akciovém trhu s náhodnými pohyby mikroskopických částic, jež se pohybují v kapalině – Brownův pohyb. Osborne dokázal, že uzavírací akciové kurzy mají sklon koncentrovat se na denních minimech nebo maximech, a že zvraty (páry cenových změn s opačným směrem) mají tendenci být mnohem běžnější než pokračování (změny ceny ve stejném směru). I přesto však důkazy Osborna byly v zásadě shodné s tím, co se definuje jako slabá forma efektivnosti.\n\nObrovský význam pro teorii efektivních trhů měla práce Eugene F. Famy (1965) „The Behavior of stock market prices“, který rovněž dospěl k závěru, že akciové kursy se chovají náhodně. Tato práce se stala zlomem, od kterého se velmi často datuje vznik teorie efektivního trhu. Fama je nazýván „otcem“ teorie efektivních trhů.\n\n\n\n\n\n\n\n\nE. F. Fama rozdělil informace do tří skupin s ohledem na jejich publicitu:\n\nH. Roberts rozlišuje slabou, středněsilnou a silnou formu efektivnosti.\n\nAkciový kurs obsahuje všechny informace, které lze získat ze souborů historických dat. Proto investor nemůže z historických dat prognózovat budoucí kursový pohyb a změna kurzu je náhodná. Při této formě efektivnosti je technická analýza k ničemu. V analýzách je proto nutné vycházet z aktuálních dat. Tato forma efektivnosti se dá na některých trzích vysledovat.\n\nPři středně silné formě efektivnosti aktuální akciový kurs obsahuje nejen historická data, ale i aktuální veřejné informace. Při této formě efektivnosti nelze na trhu objevit špatně oceněné akciové instrumenty. Bez významu je nejen technická analýza, ale i teorie vnitřní hodnoty akcie.\n\nSilná forma efektivnosti vyjadřuje skutečnost, že aktuální akciový kurs obsahuje všechny kursotvorné informace, tzn. jak veřejného, tak neveřejného charakteru. Při této formě ztrácí význam nejen analytická činnost ve formě technické a fundamentální analýzy, ale bezcennými se stávají i neveřejné informace, poněvadž jsou již absorbovány v akciovém kursu.\n\n\n\n\n"}
{"id": "480003", "url": "https://cs.wikipedia.org/wiki?curid=480003", "title": "Třída Prinz Adalbert", "text": "Třída Prinz Adalbert\n\nTřída Prinz Adalbert byla třída pancéřových křižníků německého císařského námořnictva. Tvořily ji jednotky \"Prinz Adalbert\" a \"Friedrich Carl\" postavené v letech 1900–1904. Obě lodě bojovaly v první světové válce a byly v ní ztraceny.\n\nCelkem byly postaveny dvě jednotky této třídy. První postavila loděnice Kaiserliche Werft Kiel v Kielu a druhou loděnice Blohm & Voss v Hamburku.\n\nJednotky třídy \"Prinz Adalbert\":\nHlavní výzbroj tvořily čtyři 210mm kanóny ve dvoudělových věžích. Sekundární ráži představovalo deset 150mm kanónů. Lodě dále nesly dvanáct 88mm kanónů a čtyři torpédomety. Pohonný systém tvořilo 14 kotlů a tři parní stroje o výkonu 17 000 hp, pohánějící tři lodní šrouby. Nejvyšší rychlost dosahovala 20,5 uzlu.\n\nObě lodi této třídy bojovaly v první světové válce, byly však brzy ztraceny. \"Friedrich Carl\" operoval na Baltu. Dne 17. listopadu 1914 v 1:45 ráno narazil západně od Klaipėdy na dvě miny a v 7:15 se potopil.\n\n\"Prinz Adalbert\" zpočátku operoval v sestavě Širokomořského loďstva v Severním moři. Byl přidělen 4. předzvědné skupině kontradmirála Huberta von Rebeur-Paschwitz (pancéřové křižníky \"Roon\", \"Yorck\", \"Prinz Adalbert\" a \"Prinz Heinrich\"). V listopadu 1914 byl odeslán na Balt. Počátkem roku 1915 ztroskotal na mělčině u mysu Steinort a byl těžce poškozen (oprava trvala do března 1915). Dne 2. července 1915 vyplul společně s křižníkem \"Prinz Heinrich\" vstříc německým silám ohrožovaným ruskou eskadrou v bitvě u Östergarnu. U mysu Rixhöft byl \"Prinz Adalbert\" zasažen torpédem britské ponorky HMS \"E 9\". Loď nabrala mnoho vody a silně se naklonila, tentokrát se ji ale ještě podařilo zachránit. Nakonec byl \"Prinz Adalbert\" potopen 23. října 1915 poblíž lotyšského přístavu Liepāja torpédem britské ponorky HMS \"E8\". Torpédo pravděpodobně zasáhlo sklady munice, protože se křižník potopil v obrovském výbuchu. Zahynulo 672 členů posádky.\n\n"}
{"id": "480011", "url": "https://cs.wikipedia.org/wiki?curid=480011", "title": "Imperiální tuna", "text": "Imperiální tuna\n\nImperiální tuna, dlouhá tuna, neboli anglicky \"long ton\" (zkratka l/t, ts nebo T (a další)) je jednotka hmotnosti v avoirdupois nebo imperiálních jednotkách používaných ve Velké Británii a některých zemích Commonwealthu. Většinou byla nahrazena metrickou tunou a nebo v USA „krátkou tunou“.\n\nImperiální tuna odpovídá 2240 librám (1016,0469088 kg) nebo 35 kubickým stopám (0,99108963 m) slané vody o hustotě 1,025 g/ml.\n\nDodnes se imperiální tuna používá při uvádění výtlaku lodí. Po první světové válce byly washingtonskou a londýnskou námořní konferencí stanoveny maximální hodnoty výtlaku v imperiálních tunách pro hlavní kategorie vojenských plavidel.\n\nRozdíl mezi „dlouhou“ (2240 lb) a „krátkou“ (2000 lb) tunou je daný tím, že obě jednotky jsou definovány jako 20 centů/cetýřů. Britský cent má 112 liber (20x112 = 2240) a americký 100 liber.\n"}
{"id": "480018", "url": "https://cs.wikipedia.org/wiki?curid=480018", "title": "Blanka (rozcestník)", "text": "Blanka (rozcestník)\n\nBlanka může být:\n\n"}
{"id": "480020", "url": "https://cs.wikipedia.org/wiki?curid=480020", "title": "SMS Prinz Heinrich", "text": "SMS Prinz Heinrich\n\nSMS Prinz Heinrich byl druhý postavený pancéřový křižník Kaiserliche Marine. Byl postaven v Kielu v letech 1898–1902. Navržen byl pro službu v německých koloniích. V době vypuknutí první světové války již byl poměrně zastaralý, operoval v Severním moři, na Baltu a v roce 1916 byl raději převeden do druhé linie.\n\nPlavidlo postavila německá loděnice Kaiserliche Werft Kiel v Kielu. Stavba byla zahájena v prosinci 1898. Dne 22. března 1900 byl křižník spuštěn na vodu a dne 11. března 1902 byl přijat do služby.\n\n\"Prinz Heinrich\" byl vylepšením konstrukce pancéřovaného křižníku SMS \"Fürst Bismarck\". Stavěn byl rovněž pro službu v německých koloniích. Měl však menší výtlak, slabší pancéřování a pouze polovinu děl hlavní ráže. Hlavní výzbroj tvořily dva 240mm kanóny v jednodělových věžích. Sekundární ráži představovalo deset 150mm kanónů. Loď dále nesla deset 88mm kanónů a čtyři torpédomety. Pohonný systém tvořilo 14 kotlů a tři parní stroje o výkonu 15 000 hp, pohánějící tři lodní šrouby. Nejvyšší rychlost dosahovala 20 uzlů.\n\n\"Prinz Heinrich\" na počátku první světové války operoval v sestavě Širokomořského loďstva v Severním moři. Byl přidělen 4. předzvědné skupině kontradmirála Huberta von Rebeur-Paschwitz (pancéřové křižníky \"Roon\", \"Yorck\", \"Prinz Adalbert\" a \"Prinz Heinrich\"). Dne 16. prosince 1914 se účastnil operací spojených s ostřelováním Scarborough, Hartlepoolu a Whitby — byl součástí jádra Širokomořského loďstva, které východně od mělčiny Doggerbank krylo německé bitevní křižníky, útočící na pobřeží Anglie.\nV roce 1915 byl společně s pancéřovým křižníkem SMS \"Roon\" převelen na Balt. Dne 2. července 1915 vyplul v doprovodu křižníku \"Prinz Adalbert\" vstříc německým silám ohrožovaným ruskou eskadrou v bitvě u Östergarnu. U mysu Rixhöft byl však \"Prinz Adalbert\" těžce poškozen torpédem britské ponorky \"E 9\" a ani jedna loď tak do bitvy nezasáhla. Později byl křižník vyřazen a od roku 1916 sloužil jako plovoucí kasárna. Válku přečkal a v roce 1920 byl sešrotován.\n\n"}
{"id": "480023", "url": "https://cs.wikipedia.org/wiki?curid=480023", "title": "Kochav ha-Šachar", "text": "Kochav ha-Šachar\n\nKochav ha-Šachar ( כוכב השחר, doslova „Jitřenka“ podle nedalekého arabského místního názvu \"Qubbat al-Najma\", podle jiného zdroje \"Khirbat al‐Najma\", v oficiálním přepisu do angličtiny Kokhav HaShahar, přepisováno též Kochav Hashachar) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Mate Binjamin.\n\nNachází se v nadmořské výšce 600 metrů na jihovýchodním okraji Samařska, cca 22 kilometrů severovýchodně od historického jádra Jeruzaléma, cca 15 kilometrů severozápadně od Jericha a cca 55 kilometrů jihovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 458 (takzvaná Alonova silnice), která vede jednak na jih, směrem k obci Rimonim a dál, k bloku izraelských sídel v okolí města Ma'ale Adumim, jednak na sever, k dalším izraelským sídlům podél východního okraje hor Samařska (například Švut Rachel nebo Ma'ale Efrajim). Z této komunikace odbočuje k východu silnice číslo 449, která směřuje do Jordánského údolí a do tamních izraelských sídel. Kochav ha-Šachar leží na okraji souvisle osídleného území Západního břehu Jordánu. Směrem na východ už následuje prakticky neobydlená pouštní krajina, která se prudce svažuje k Jordánskému údolí. Na severu i na jihu je obec napojena do řetězce izraelských osad (například Rimonim). Pouze na západě se nacházejí i palestinské vesnice, nejblíže z nich Taybeh, cca 4 kilometry západním směrem.\n\nKochav ha-Šachar vznikla na území, které v roce 1967 dobyla izraelská armáda. Vesnice byla zřízena roku 1977. 26. června 1977 zde byla pod pracovním názvem Kochav ha-Šachar Alef ustavena vojenská základna typu nachal, kombinující civilní a vojenský typ osídlení. 10. dubna 1979 se izraelská vláda rozhodla převést několik těchto základen, včetně Kochav ha-Šachar, na civilní sektor. K tomu pak došlo v srpnu 1980. Po osmi letech pak začala výstavba prvních trvalých zděných domů. V obci funguje základní náboženská škola, dále ješiva \"Ahavat Chajim\" založená roku 2000, veřejná knihovna a společenský sál. Dále je tu samoobsluha, zdravotní a zubní středisko, jesle a školky a několik menších obchodů. Zejména na jih od obce se rozkládají zemědělské pozemky. Pěstují se zde nektarinky, vinná réva a květiny.\n\nV únoru 2001 vznikla cca 1 kilometr jižně od obce skupina domů nazvaná Ma'ale Šlomo (též Micpe Šlomo), ve které podle pozdější vládní zprávy žilo trvale cca patnáct rodin v mobilních karavanech. Další taková skupina karavanů nazvaná Micpe Kramim vyrostla východně od osady na místě, jež bylo původně podle územního plánu určeno pro zemědělství. Micpe Kramim vzniklo poprvé v dubnu 1999, později byla zástavba odstraněna, ale v květnu 2001 se znovu vrátila na toto místo. V roce 2007 se v Micpe Kramim uvádí přes 50 obyvatel (13 rodin) ve 24 karavanech a 3 zděných domech Další taková izolovaná skupina domů Ma'oz Ester, postavená v roce 2005 severně od Kochav ha-Šachar byla jako nelegální na jaře 2009 zbourána izraelskou policií.\n\nPočátkem 21. století nebyla Kochav ha-Šachar zahrnuta do Izraelské bezpečnostní bariéry, která do svých hranic pojala jen kompaktní bloky izraelských osad, zejména poblíž Zelené linie. Budoucí existence osady závisí na podmínkách případné mírové smlouvy s Palestinci.\n\nObyvatelstvo Kochav ha-Šachar je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1829 lidí. Během roku 2014 populace stoupla o 14,6 %.\n\n\n"}
{"id": "480024", "url": "https://cs.wikipedia.org/wiki?curid=480024", "title": "Orlice (heraldika)", "text": "Orlice (heraldika)\n\nJako orlice se v heraldice rozumí vyobrazení figury orla, který má jednu hlavu, přičemž figura se dvěma hlavami je nazývána orel. Ženský tvar „orlice“ (místo \"(jednohlavý) orel\") je zvláštností českého heraldického názvosloví.\n\nZvláštním případem orlice je tzv. \"plamenná orlice\", která se vyskytuje v erbu české knížecí a královské dynastie Přemyslovců, někdy se označuje také jak orlice svatováclavská. Objevuje se také ve znacích některých měst.\n\nPoužití symbolu orlice zasahuje až do praindoevropského společenství, kde byl orel pro svou sílu spjat s nejvyšším bohem praindoevropského pantheonu – Diause, známého později v Řecku pod jménem \"Zeus\" a v Římě jako \"Jupiter\".\n\nOrel byl rovněž ve starořímském náboženství považován za posla boha Jupitera. Jako symbol síly se stal také emblémem římských legií, vyobrazení rozpřažené orlice bylo součástí standarty každé legie.\n\nVe Starověkém Římě se orlice stala také znakem císaře jako vrchního velitele armády a následně znakem Římské říše jako celku. Po vzniku Konstantinopole začal být na základě nově vzniklého duálního charakteru císařství (latinský Západ a řecký Východ) užíván symbol (dvouhlavého) orla: levá hlava symbolizovala Řím a pravá Konstantinopol.\n\nZnak orla se pak stal znakem Byzantské říše, která se nikdy nevzdala postulátu vlády nad upadlou západní částí říše. Odsud byl mechanicky převzat jinými státy, např. Ruskem.\n\nZnak orlice naopak navazuje na tradici předpokládající rozpad říše na dvě části, stal se erbem Karla Velikého a následně Svaté říše římské (do roku 1433). V současnosti je častou figurou ve státních znacích, například České republiky (moravská orlice) nebo Polska.\n\n"}
{"id": "480028", "url": "https://cs.wikipedia.org/wiki?curid=480028", "title": "Norinco 1911", "text": "Norinco 1911\n\nNorinco 1911 A1 je pistole, která patří do dlouhé řady kopií legendární pistole Colt 1911. Jde o jednočinnou samonabíjecí zbraň vyrobenou z velmi kvalitní vysokopevnostní oceli, ovšem její dílenské zpracování je spíše na průměrné úrovni. Vyrábí se ve verzi matné černé, stříbrné a také v kombinaci obou. Tato pistole je celoocelová a tak při každodenním nošení může její váha být překážkou. Tato palná zbraň má dlaňovou pojistku, která zajišťuje zbraň proti výstřelu pokud není držena v ruce.\n\n"}
{"id": "480030", "url": "https://cs.wikipedia.org/wiki?curid=480030", "title": "Bezstyková kolej", "text": "Bezstyková kolej\n\nBezstyková kolej je kolej, ve které jsou kolejnice spojovány svařováním. Vynecháním montovaných kolejnicových styků s dilatačními mezerami vznikne hladká jízdní dráha. Při jízdě vozidla po bezstykové koleji nevznikají rázy na kolejnicových stycích, což zvyšuje komfort jízdy a snižuje dynamické namáhání pojezdu i kolejnice. To má příznivý vliv na opotřebení a poruchovost vozidel i dopravní cesty.\n\nPrvní pokusy s bezstykovou kolejí se datují do roku 1924 – k jejímu zřízení došlo v Německu. V roce 1930 následovaly Spojené státy a o dva roky později i Sovětský svaz. V té době se možnostmi zřizování bezstykové koleje v Československu zabýval ve svých studiích prof. Ing. Dr. Josef Vaverka, DrSc. V 50. letech se zřizování bezstykové koleje stalo běžnou praxí ve Spojených státech, v 60. letech následovalo Německo, Sovětský svaz i Československo, které se ve zřizování bezstykové koleje zařadilo na jedno z prvních míst ve světě.\n\nBezstyková kolej se vytváří svařováním kolejnic. Z počátku se používalo svařování elektrickým obloukem, později se přešlo na aluminotermické svařování termitem a nejmladší (a nejkvalitnější) metodou je odporové svařování s odtavením. Technologii odporového svařování ovšem nelze použít všude, neboť při ní dochází k vzájemnému přiblížení kolejnic. V současné době se opět přistupuje k obloukovému svařování, kdy se používají ke svařování plněné dráty s nebo bez ochranné atmosféry a speciálním podložky pro svar, které kopírují tvar kolejnice.\n\nKolejnice jsou v provozu vystaveny venkovnímu prostředí a tím i širokému rozmezí teplot. U kolejnicových pásů v délkách i několika kilometrů nelze uvažovat s umožněním teplotní dilatace. Dostatečně pevným upevněním kolejnic se zabrání pohybům kolejnic v podélném směru, to však přináší značně vysoká tahová (v zimě) nebo tlaková namáhání kolejnicových pásů. U kolejnice tvaru S 49 představuje každý stupeň teplotního rozdílu nárůst síly o cca 15 kN (tj. 1,5 t).\n\nSvařování resp. upevňování kolejnic je proto třeba provádět při teplotě kolejnic odpovídající průměrné teplotě okolí, aby se omezilo namáhání při teplotních výkyvech. Předpis udává teplotu kolejnicového pásu 17–23 °C pro hlavní koleje, proto se kolejnice v zimě ohřívají. Druhou možností je kolejnice předepnout silou, která odpovídá namáhání vzniklému v kolejnicovém pásu, který byl svařován při předepsané teplotě. Tlaková napětí v kolejnicových pásech při vyšších atmosférických teplotách ohrožují stabilitu koleje. V případě nedostatečné odolnosti kolejového svršku (tzv. podbití) hrozí nebezpečí vybočení koleje v příčném směru.\n\nV oblouku se nebezpečí vybočení koleje při vysokých teplotách ještě zvyšuje. Předpis udává minimální možný poloměr oblouku pro bezstykovou kolej podle materiálu a rozdělení pražců. Pokud je potřeba zřídit bezstykovou kolej v oblouku menšího poloměru, opatřují se pražce pražcovými kotvami.\n\nVýhybky lze ve spojení s bezstykovou kolejí řešit dvěma způsoby – zřízením dilatačního zařízení před výhybkou, anebo protažením bezstykové koleje i přes výhybky.\n\n\n"}
{"id": "480031", "url": "https://cs.wikipedia.org/wiki?curid=480031", "title": "SMS Fürst Bismarck (1896)", "text": "SMS Fürst Bismarck (1896)\n\nSMS Fürst Bismarck byl první pancéřový křižník Kaiserliche Marine, postavený v letech 1896–1900 loděnicí v Kielu. Byl určen byl pro službu v německých koloniích a pojmenován na počest německého kancléře Otto von Bismarcka.\n\nLoď byla konstruována jako vlajková a předpokládala se u ní služba v tropickém klimatu. Měla prostorný interiér s kvalitní ventilací a dostatkem místa pro admirála a jeho štáb. Hlavní výzbroj lodi tvořily čtyři 240mm kanóny v dvoudělových věžích. Sekundární ráži představovalo dvanáct 150mm kanónů, z nichž byla polovina v kasematech a polovina v jednohlavňových věžích. Loď dále nesla deset 88mm kanónů, deset 37mm kanónů a šest torpédometů. Boční pancéřový pás lodi měl výšku 2,5 metru a sílu 100–200 mm. Pancéřová paluba měla sílu 50 mm, hlavní dělové věže a velitelskou věž pak chránil 200mm pancíř. Výtahy munice, věže sekundárního dělostřelectva a kasematu chránil 100mm pancíř.\n\nLéta 1900–1909 strávil \"Fürst Bismarck\" v koloniích v sestavě německé Východoasijské eskadry. Vlajkovou lodí eskadry byl až do roku 1909 kdy připlul nový pancéřový křižník SMS \"Scharnhorst\". V době vypuknutí první světové války již byl jako zastaralý v rezervě. Loď byla reaktivována a sloužila při obraně pobřeží, brzy však byla převedena do druhé linie. Zbytek války sloužila jako plovoucí kasárna a k výcviku. Po válce byla sešrotována.\n\n"}
{"id": "480044", "url": "https://cs.wikipedia.org/wiki?curid=480044", "title": "Střední Chorvatsko", "text": "Střední Chorvatsko\n\nStřední či Vlastní Chorvatsko (chorvatsky \"Središnja Hrvatska\"; německy \"Kernkroatien\") je jednou z pěti historických chorvatských zemí, v jejichž rámci bylo zemí hlavní. K tomuto území se vázal titul chorvatského knížete a později krále, právě tato země dala i název celému dnešnímu Chorvatsku. Metropolí země je už od 11. století Záhřeb, jenž se od 20. let 17. století (kdy do něj přesídlil chorvatský bán) stal i hlavním městem zbytku všech chorvatských zemí a v 19. století byl během chorvatského národního obrození vyvolen za hlavní centrum chorvatského národa. \n\nSoučástí Středního Chorvatska je také Přímoří – tj. pobřežní pás od Rijeky na severu po Karlobag na jihu, kde hraničí s Dalmácií (naopak od Rijeky na západ leží Istrie). Na severu tvoří hranici s Maďarskem a Mezimuřím řeka Dráva. Hranici se Slavonií na východě částečně tvoří řeka Ilova.\n\nStřední Chorvatsko po roce 1918 už neexistuje jako zvláštní celek. Po rozpadu Jugoslávie a vzniku nezávislého Chorvatska (1991) je v současnosti celé Chorvatsko děleno na župy, které se s původními zemskými hranicemi nekryjí. Území Středního Chorvatska je rozděleno mezi tyto župy:\n\n"}
{"id": "480047", "url": "https://cs.wikipedia.org/wiki?curid=480047", "title": "Zemský okres Altötting", "text": "Zemský okres Altötting\n\nZemský okres Altötting \"(německy: Landkreis Altötting)\" je německý zemský okres ležící v Horních Bavorech. Sousedními zemskými okresy jsou: na severu dolnobavorský zemský okres Rottal-Inn, na východě hornorakouský okres Braunau am Inn, na jihu zemský okres Traunstein a na západě zemský okres Mühldorf am Inn.\n\nÚzemí zemského okresu Altötting lze rozdělit na tři různé krajinné oblasti. Na severu nad innskou nížinou se rozšiřuje třetihorní Isarko-innská vrchovina. Na ni se napojuje innské údolí s průměrnou šířkou asi 10 km. Na jihu Moränský pahorek a vysoké terasy altzké plošiny s počátkem pohoří Voralpen.\n\nNejvyšší bod zemského okresu je u Tyrlachingu (544 m n. m.), nejnižší místo je Innspitz u Haimingu (346 m n. m.).\n\n"}
{"id": "480054", "url": "https://cs.wikipedia.org/wiki?curid=480054", "title": "Symboly Kraje Vysočina", "text": "Symboly Kraje Vysočina\n\nSymboly Kraje Vysočina jsou znak, vlajka a logo. Znak a vlajku udělil kraji usnesením č. 100 ze dne 14. března 2002 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Kraje Vysočina v roce ?.\n\nOficiální popis: \"„Čtvrcený štít v prvním modrém poli moravská orlice, ve druhém stříbrném poli červený ježek, ve třetím stříbrném poli svěšený červený trs jeřabiny na zeleném stonku se dvěma lístky a ve čtvrtém červeném poli český lev.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Čtvrcený list. V horním žerďovém modrém poli moravská orlice. V dolním žerďovém bílém poli svěšený červený trs jeřabiny na zeleném stonku se dvěma lístky. V horním vlajícím bílém poli červený ježek. V dolním vlajícím červeném poli český lev.“\"\n\nZákladní logo je tvořeno modrým textem \"Kraj Vysočina\" s dvěma zelenými tvary, suplující háček v textu. Logo je vyhotoveno v několika barevných provedeních.\n\nPrvní a čtvrté pole znaku a vlajky zaujímají historické znaky Moravy a Čech, na jejichž historických územích se kraj rozkládá. Druhé pole je, v souladu s metodikou, derivátem znaku Jihlavy, krajského města Kraje Vysočina. Třetí pole s jeřábem pak symbolizuje dílčí identitu kraje, typický strom Vysočiny, vyjadřující nezdolnost a prostou krásu regionu. \n\nModrá a zelená barva loga vyvolávají asociace, jako jsou čistota, voda, lesy a ekologie. Tyto barvy také podporují akčnost a celkově svěží vyznění loga.\n\nPo vzniku krajů v dnešní podobě (s účinností od 1. ledna 2001) a po přejmenování kraje z původního Jihlavský kraj na Kraj Vysočina (zákon č. 176/2001 Sb. ze dne 16. května 2001) byla po předchozí diskusi vyhlášena veřejná soutěž na podobu symbolů kraje s uzávěrkou 15. srpna 2001. 22. srpna zasedala v Jihlavě krajská heraldická komise, která měla vybrat nejlepší ze 74 návrhů. Komise se shodla na prvním, druhém a čtvrtém poli znaku a tím i vlajky kraje. Z návrhů na třetí pole vybrala komise pět variant, které dala k dispozici nejen odborníkům ale i veřejnosti v hlasování na výstavách a internetu:\n\n\n16. října 2001, s přihlédnutím na stanovisko odborníků a na výsledky ankety krajského úřadu ve které 290 hlasujících z 953 účastníků hlasovalo pro motiv jeřabin, doporučila rada kraje tři návrhy bez udání pořadí (návrhy 20, 24 a kombinaci trojvrší se sníženým prostředním vrchem a jeřabinou). Návrhy graficky zpracoval heraldik Jan Tejkal.\n\n20. listopadu 2001 proběhlo v Bystřici nad Pernštejnem jednání zastupitelstva, které v hlasování mezi symbolem jeřabiny a vločky nejprve zvolilo jeřabinu (33 ze 40) a ve druhém hlasování mezi samotnou jeřabinou a kombinací s trojvrším (27 hlasů) samotnou jeřabinu. Na základě usnesení 060/06/01/ZK zaslal krajský hejtman návrh do parlamentu. Podvýbor pro heraldiku a vexilologii projednal návrh 12. prosince 2001.\n\nUsnesením č. 313/2002 ze dne 1. března 2002 doporučil Výbor pro vědu, vzdělání, kulturu, mládež a tělovýchovu udělení symbolů. Rozhodnutím č. 100 ze dne 14. března 2002 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Kraje Vysočina Františka Dohnala proběhlo v místnosti státních aktů Poslanecké sněmovny dne 22. dubna 2002.\n\nLogo bylo schváleno radou kraje.\n\n\n"}
{"id": "480058", "url": "https://cs.wikipedia.org/wiki?curid=480058", "title": "Shaper", "text": "Shaper\n\nShaper (česky též „Rejža“ nebo „Usměrňovač“), je označení pro jednu ze skupinových rolí ve třídění dle Belbina.\n\n\n\n\n"}
{"id": "480065", "url": "https://cs.wikipedia.org/wiki?curid=480065", "title": "Implementer", "text": "Implementer\n\nImplementer (česky též „Tahoun“ nebo „Realizátor“), v americké angličtině Company worker, je označení pro jednu ze skupinových rolí ve třídění dle Belbina.\n\n\n\n"}
{"id": "480070", "url": "https://cs.wikipedia.org/wiki?curid=480070", "title": "Zlatý chlum", "text": "Zlatý chlum\n\nZlatý chlum, často psaný též Zlatý Chlum (německy \"Goldkoppe\"; 891 m n. m.) je vrchol v České republice ležící v Zlatohorské vrchovině zhruba 2,5 km vsv. od okresního města Jeseník. Často uváděná výška 875 m se týká kóty při rozhledně. Vlastní vrchol hory se však nalézá od věže asi 200 m jihovýchodně a dle Základní mapy 1:10000 dosahuje 891,1 m n. m.\n\nPoblíž vrcholu se nachází rozhledna, otevřená roku 1899, s výhledem na Jeseníky a do Polska. Okolo Zlatého chlumu vede \"Hornická naučná stezka\".\n\nVrchol hory a severní polovina včetně rozhledny katastrálně přísluší k obci Česká Ves, jižní část spadá pod obec Mikulovice, západní úbočí kolem \"Turistického pramene\" pak k městu Jeseník.\n"}
{"id": "480080", "url": "https://cs.wikipedia.org/wiki?curid=480080", "title": "Doketismus", "text": "Doketismus\n\nDoketismus z řeckého δοκέω (dokeó) »zdání«, je označení pro helenistický heretický pohled na Ježíše. Vychází z řeckého filosofického monoteismu, kdy Bůh je protikladem světa - země, tedy nehybný beze změny a tak dokonalý. S tímto pohledem se setkáváme u Platóna i v kosmologii od Aristotela (samozřejmě i u jiných řeckých filosofů). Pro člověka vnímajícího Boha takto, je samozřejmě nepřijatelná představa spojení božství a lidství, východiskem tedy je Ježíšovo pouze \"zdánlivé\" tělo, nebo minimálně tělo neschopné utrpení. Řadí se mezi ostatní christologické bludy patristické epochy.\n\n\n"}
{"id": "480084", "url": "https://cs.wikipedia.org/wiki?curid=480084", "title": "Řád hvězdového kříže", "text": "Řád hvězdového kříže\n\nŘád hvězdového kříže (německy \"Sternkreuzorden\", lat. \"Ordo Stellatae Crucis\") - habsburský ženský domácí řád existující dodnes.\n\nŘád byl založen roku 1668 císařovnou Eleonorou Magdalenou, třetí manželkou Ferdinanda III. Zatímco dynastický Řád Zlatéhi rouna bylo původně koncipováno jako řád s křižáckou ideou, idea Hvězdového kříže byla zásadně odlišná. Již roku 1662 založila Eleonora řád Otrokyň ctnosti (\"l´Ordre des Dames Esclaves de la Vertu\"), který byl kromě arcivévodkyň udělen jen třiceti dvorním damám. \nPodnětem k založení řádu Hvězdového kříže byl požár, který jedné únorové noci (podle tradice 6.) roku 1668 vypukl v císařovniných komnatách vídeňského Hradu. Zničil úplně celý interiér s výjimkou relikvie Kristova kříže, která byla pět dní po požáru nalezena naprosto neporušená. K oslavě této události se Eleonora rozhodla založit náboženské bratrstvo v podobě sdružení katolických šlechtičen, které členství v řádu mělo zavazovat k náboženským a charitativním povinnostem. Jaký význam této organizaci přičítala vyplývá ze skutečnosti, že o schválení statut požádala papeže Klementa IX. Ten založení řádu povolil zvláštní bulou z 28. července 1668 a 9. září téhož roku existenci řádu konfirmoval vídeňský biskup. Řád přetrval zánik monarchie a je dodnes udílen manželkou hlavy habsbursko-lotrinského rodu. \n\nČlenkou řádu se mohla (a může) stát každá šlechtična, která je provdána nebo žije jen v dočasném celibátu (tj. dvorní dáma nebo dáma ústavu šlechtičen). Přijaty ale mohou být i svobodné ženy, pokud pro ně mluví jiné přednosti. Řádová dáma musí být starší 18 let a musí doložit průkaz původu od osmi šlechtických předků z otcovy a čtyř z matčiny strany. Je také povinna uzavřít sňatek na úrovni – její muž musel být c. a k. komořím nebo osobou pro tento úřad svým původem kvalifikovanou. Pokud tato kriteria nesplňoval, byla dáma povinna řád vrátit. \n\nK přijímání do řádu docházelo dvakrát ročně o hlavních řádových slavnostech – na svátek Nalezení svatého kříže 3. května a na Povýšení svatého kříže 14. září. V čele řádu stála vždy nejvýše postavená členka habsburské dynastie, obvykle manželka panujícího císaře. \n\nŘád byl udílen pouze šlechtičnám bez rozdílu titulu. Podmínkou byl jen původ od přesně stanoveného počtu šlechtických předků po mužské i ženské linii. Díky tomu se v průběhu staletí se řád Hvězdového kříže stal jakýmsi ženským protějškem hodnosti komořích. \n\nŘád má jednu třídu, která se nosí na černé stuze. Dekorací řádu je oválný zlatý, modře smaltovaný prstenec, v jehož horní části probíhá horizontálně umístěná bílá stuha s heslem \"SALUS ET GLORIA\" (Spása a sláva). Uvnitř prstence je černý orel s červeným křížem na prsou. \n\n\n"}
{"id": "480085", "url": "https://cs.wikipedia.org/wiki?curid=480085", "title": "Parejnoci", "text": "Parejnoci\n\nParejnoci (Torpediniformes) je podřád patřící do třídy paryby a řádu rejnoci.\n\nParejnoci mají oválný tvar těla a ve svalech mají umístěny orgány (elektroplaxy) schopné vytvářet elektrický výboj.\n\n\n\n"}
{"id": "480092", "url": "https://cs.wikipedia.org/wiki?curid=480092", "title": "Oberkampf (stanice metra v Paříži)", "text": "Oberkampf (stanice metra v Paříži)\n\nOberkampf je přestupní stanice pařížského metra mezi linkami 5 a 9 v 11. obvodu v Paříži. Nachází se na křižovatce ulic \"Boulevard Voltaire\", pod kterým vedou obě linky, a \"Rue de Crussol\".\n\nStanice byla otevřena 15. ledna 1907 po zprovoznění úseku linky 5 Quai de la Rapée ↔ Jacques Bonsergent, ke kterému došlo 17. prosince 1906.\n\n10. prosince 1933 bylo otevřeno nástupiště pro linku 9 při prodloužení linky do stanice Porte de Montreuil.\n\nJméno stanice je odvozeno od názvu ulice \"Rue Oberkampf\". Christophe-Philippe Oberkampf (1738–1815) pocházel z Německa z rodiny barvířů a v roce 1759 založil první manufakturu na textilní látky s potiskem. Tato manufaktura byla umístěna ve městě Jouy-en-Josas v departementu Yvelines.\n\nStanice má východy na:\n"}
{"id": "480109", "url": "https://cs.wikipedia.org/wiki?curid=480109", "title": "Gare du Nord (stanice metra v Paříži)", "text": "Gare du Nord (stanice metra v Paříži)\n\nGare du Nord je přestupní stanice pařížského metra mezi linkami 4 a 5 v 10. obvodu v Paříži. Nachází se pod železničním nádražím Gare du Nord (Severní nádraží), které je se 180 milióny cestujících ročně (2002) největší nádraží v Evropě a třetí na světě. Na tomto nádraží je možné přestoupit na tratě SNCF, mj. TGV, na linku Eurostar, linky Transilien a rovněž na linky RER. Díky této konstelaci byla v roce 2004 zdejší stanice s 36,24 milióny cestujících nejvytíženější stanicí metra v Paříži.\n\n15. listopadu 1907 byla linka 5 prodloužena od stanice \"Lancry\" (dnes Jacques Bonsergent) k nádraží Gare du Nord, kde končila ve stanici Gare du Nord USFRT.\n\nSoučasná stanice \"Gare du Nord\" byla otevřena 21. dubna 1908 jako součást prvního úseku linky 4 mezi stanicemi Porte de Clignancourt a Châtelet. Později byla tato stanice přestavěna tak, aby se zde mohla napojit i linka 5. K tomu došlo až 6. října 1942, kdy bylo otevřeno zdejší nástupiště a hned 12. října odtud linka 5 dále pokračovala do stanice Église de Pantin. Stanice \"Gare du Nord USFRT\" byla pro veřejnost uzavřena.\n\nNástupiště linky 4 bylo až do poloviny 60. let 75 metrů dlouhé. Když na této lince začaly v roce 1967 jezdit vozy na pneumatikách, byla stanice přestavěna. Nástupiště bylo prodlouženo až do požadované délky 90 metrů a na místě původního schodiště byla vytvořena nezbytná přestupní chodba.\n\nNa konci 70. let byl ve stanici užit nový design, pro který se vžilo označení styl „motte“. Stěny byly obloženy bílými dlaždicemi rovnanými ve sloupcích a nikoliv, jak bylo zvykem, na vazbu. Bylo přidáno osvětlení, kamenné lavičky a zelené sedačky a vlys v podobě plochých zelených dlaždic.\n\n10. prosince 1981 došlo k napojení linky RER B a 27. září 1987 linky RER D. 12. července 1999 byla otevřena stanice RER Magenta, kde je možné podzemní chodbou přestupovat na další linku RER E.\n\nStanice byla pojmenována po železničním nádraží Gare du Nord (Severní nádraží), pod nímž se nachází a odkud odjíždějí vlaky do severní Francie.\n\nStanice má několik východů:\n\n\n"}
{"id": "480113", "url": "https://cs.wikipedia.org/wiki?curid=480113", "title": "Unifikovaný palcový závit", "text": "Unifikovaný palcový závit\n\nUnifikovaný palcový závit je druh závitu používaný převážně ve Spojených státech a Kanadě. Závit má stejný profil jako závit metrický (ISO68) s vrcholovým úhlem 60°, avšak průměry a stoupání jsou dány v palcové míře (dle normy ISO725). Prvně byl závit schválen v r. 1948 ve Washingtonu zástupci normalizačních společností Kanady, USA a Anglie. Konečný a definitivní návrh byl schválen v roce 1960.\n\nZákladní řada unifikovaných závitů nese dle ČSN ISO 68-2 označení UN.\nDalší označení jsou:\n\nTento systém závitů je platný pro všechny země s palcovým systémem.\n\nOproti závitu Whitwortovu zde došlo ke dvěma zásadním změnám:\n\n"}
{"id": "480116", "url": "https://cs.wikipedia.org/wiki?curid=480116", "title": "Hyperiidea", "text": "Hyperiidea\n\nHyperiidea je podřád korýšů různonožců. Udává se, že je to polyfyletická (nepřirozená) skupina. Zahrnuje převážně mořské druhy, jež se osvobodily od života na dně (bentos) a tráví místo toho život na povrchu planktonních organizmů, jako jsou žahavci, žebernatky či salpy. Mívají často bizarní vzhled, k čemuž přispívají i složené oči velkých rozměrů.\n\nVinogradov et al. uznává 233 druhů tohoto podřádu. \n"}
{"id": "480119", "url": "https://cs.wikipedia.org/wiki?curid=480119", "title": "Tenis na Letních olympijských hrách 1912", "text": "Tenis na Letních olympijských hrách 1912\n\nTenis na Letních olympijských hrách 1912 ve Stockholmu měl na programu osm soutěží, nejvíce v historii olympijského turnaje. Odehrány byly mužská dvouhra a čtyřhra, ženská dvouhra a smíšené čtyřhry, venku i v hale. Na programu tak chyběl pouze ženský debl.\n\nJednalo se o druhý a současně poslední ročník olympijského turnaje, který hostil halové soutěže. V důsledku první světové války se další hry uskutečnily až v roce 1920.\n\nHalový turnaj na krytých dvorcích s dřevěným povrchem probíhal mezi 5.–12. květnem 1912, jakožto zahajovací disciplína olympijských her. Venkovní soutěže na antukových dvorcích se uskutečnily od 28. června do 5. července 1912. Turnaj se odehrál v areálu Östermalms IP, dokončeného v roce 1906. Plán olympiády přinesl rekonstrukci, aby se v něm mohly konat venkovní i halová část.\n\nŠest států – Švédsko, Velká Británie na Letních olympijských hrách 1912, Dánsko, Australasie, Francie a Čechy, vyslaly do halového turnaje celkem dvacet dva reprezentantů. Jediným australasijským olympionikem v něm se stal Novozélanďan Anthony Wilding, který představoval úřadujícího wimbledonského vítěze. Z turnaje si odvezl bronzovou medaili. Úvodní zápasy byly odehrány 5. května. Wildinga v semifinále vyřadil britský hráč Charles P. Dixon. Zlatý kov připadl Francouzi André Gobert po finálové výhře nad držitelem stříbrné medaile Dixonem, když v zápase neztratil ani jeden set.\n\nDo venkovního turnaje nastoupilo sedmdesát účastníků z dvanácti států. Žádného reprezentanta však nevyslala Velká Británie pro paralelně hraný grandslam ve Wimbledonu 1912. Olympijský organizační výbor odmítl posunout datum stockholmské události i přes žádost britských autorit. Významní hráči, včetně Anthonyho Wildinga, Andrého Goberta a Arthura Gorea, tak odmítli startovat na olympiádě a zvolili účast ve Wimbledonu. Zlato a stříbro si v mužské dvouhře rozdělili Jihoaričené Charles Winslow a Harold Kitson, když první z nich triumfoval po setech 7–5, 4–6, 10–8 a 8–6. Tato dvojice vytvořila pár do mužské čtyřhry, kterou vyhrála. Stříbrné kovy si odvezli poražení finalisté Felix Pipes a Arthur Zborzil z Rakouska. Šampionkou ženského singla se stala Francouzka Marguerite Broquedisová, jež v boji o zlato zdolala německou olympioničku Dorotheu Koringovou. Smíšenou soutěž ovládl německý pár Schomburgk a Koringová po výhře nad Švédy Frickovou a Setterwallem.\n\nCelkově nastoupilo osmdesát dva hráčů a hráček, z toho šedesát devět mužů a třináct žen ze čtrnácti národů (muži ze 14 a ženy ze 6 národních olympijských výprav):\n\n"}
{"id": "480122", "url": "https://cs.wikipedia.org/wiki?curid=480122", "title": "Blaník (divadelní hra)", "text": "Blaník (divadelní hra)\n\nBlaník je divadelní hra Zdeňka Svěráka a Ladislava Smoljaka, jako spoluautor je uveden fiktivní český velikán Jára Cimrman, který tuto hru měl původně napsat pro loutky. V roce 1990 ji měli Svěrák se Smoljakem přizpůsobit pro živé herce. Premiéra hry se odehrála 16. května 1990 v divadle Solidarita v Praze a divadlo Járy Cimrmana ji má dodnes v repertoáru.\n\nHra je zasazena do revolučního roku 1848, kdy probíhaly nepokoje obyvatel Prahy proti rakouskému císařství. Toto povstání bylo tvrdě potlačeno Windischgrätzovým vojskem, na kterého jsou ve hře přímé odkazy, například jako zasažení Windischgrätzové ženy. Předmětem hry je probíhající krize v Praze a rozprava vedení Blaníků o vyslání blanických rytířů na pomoc Praze.\n\n\nAutory semináře jsou Pavel Vondruška, Jan Hraběta, Zdeněk Svěrák\n\nČásti semináře:\n\n"}
{"id": "480124", "url": "https://cs.wikipedia.org/wiki?curid=480124", "title": "AG Flek", "text": "AG Flek\n\nAG Flek je folkrocková zlínská hudební skupina, založená v roce 1977.\n\nSkupina se prosadila v letech 1978 až 1981 na festivalu Porta. Za svoji pozdější folkrockovou tvář vděčila Vlastovi Redlovi. V 90. letech kapela spolupracovala s Hradišťanem, což vyústilo v album \"AG Flek a Hradišťan\". Následně skupina utlumila svoji činnost.\n\nV roce 1996 se AG Flek vrátil v mírně rozšířené původní sestavě ke svým kořenům. V tomto složení působili do roku 2001, kdy opět svoji činnost omezila. Roku 2007 se opět, v mírně rozšířené původní sestavě, spojila a v rámci oslav 30. výročí založení obnovila koncertní činnost.\n\n\nAlternující členové (od července 2018):\n\n\n\n\n"}
{"id": "480127", "url": "https://cs.wikipedia.org/wiki?curid=480127", "title": "Ivo Bárek", "text": "Ivo Bárek\n\nIvo Bárek (* 26. března 1962 Vyškov) je český politik, od listopadu 2002 senátor za obvod č. 57 – Vyškov, v letech 2014 až 2018 místopředseda Senátu, člen ČSSD.\n\nV letech 1980–1984 vystudoval Stavební fakultu VUT v Brně. Poté si doplnil vzdělání týkající se výchovně vzdělávací činnosti na školách a školských zařízeních na Univerzitě Palackého v Olomouci.\n\nPo studiu nastoupil v Rousínově do podniku UP závody, poté v letech 1987 až 1992 učil na SOU v Račicích, z toho byl mezi roky 1992 a 1993 pověření jeho řízením. V letech 1993 až 1999 byl ředitelem a místopředsedou přestavenstva firmy Respono, a. s. V roce 1999 byl vládou jmenován přednostou Okresního úřadu ve Vyškově, kde setrval až do svého zvolení senátorem v roce 2002.\n\nS manželkou Lenkou má dceru Ivetu a syna Petra.\n\nOd roku 2010 je členem ČSSD, do té doby byl nestraníkem. V roce 1998 byl v komunálních volbách zvolen do zastupitelstva města Vyškov, kde působil do prosince 1999. Poté byl opětovně zvolen na kandidátce ČSSD ve volbách 2002 a 2006. Také v komunálních volbách v roce 2014 obhájil post městského zastupitele, dále působil jako radní města. Na funkci radního rezignoval v prosinci 2016. Ve volbách v roce 2018 opět obhájil post zastupitele města Vyškov.\n\nV roce 2002 se stal členem Senátu PČR zvoleným na kandidátce ČSSD, když jej v prvním kole porazil křesťanský demokrat František Adamec v poměru 29,65 % ku 22,29 % hlasů. Ve druhém kole dokázal Bárek poměr sil zvrátit a vyhrál se ziskem 51,60 % všech platných hlasů. V letech 2004 až 2006 pracoval v horní komoře jako místopředseda Výboru pro hospodářství, zemědělství a dopravu. Od roku 2006 je předsedou Výboru pro územní rozvoj, veřejnou správu a životní prostředí, kterým zůstal i po znovuzvolení ve volbách roku 2008. Od roku 2006 je i jako zástupce Senátu členem Řídícího výboru Operačního programu Životní prostředí a člen Rady SFŽP.\n\nVe volbách do Senátu PČR v roce 2014 obhajoval za ČSSD mandát senátora v obvodu č. 57 – Vyškov. Se ziskem 33,72 % hlasů vyhrál první kolo a postoupil tak do kola druhého. V něm poměrem hlasů 53,22 % : 46,77 % porazil lidovce Romana Celého a zůstal tedy senátorem. Dne 19. listopadu 2014 byl zvolen místopředsedou Senátu, když získal 73 hlasů ze 79 možných hlasů.\n\nPodle týdeníku Dotyk Ivo Bárek v květnu 2015 naléhal na ředitele České inspekce životního prostředí Erika Geusse, aby inspektoři přestali prošetřovat spalovnu firmy Ekotermex, pro kterou přitom Bárek 10 let pracoval.\n\nPo volbách do Senátu PČR v roce 2016 obhájil křeslo místopředsedy Senátu PČR, když dne 16. listopadu 2016 obdržel 75 hlasů od 78 přítomných senátorů. Post zastával do listopadu 2018.\n\n"}
{"id": "480128", "url": "https://cs.wikipedia.org/wiki?curid=480128", "title": "Kysané zelí", "text": "Kysané zelí\n\nKysané zelí (kyselé zelí) je jemně nakrájené hlávkové zelí, které bylo zkvašeno za pomoci bakterií mléčného kvašení (\"Leuconostoc\", \"Lactobacillus\" a \"Pediococcus\"). Má charakteristickou kyselou chuť způsobenou kyselinou mléčnou, která vznikla kvašením cukrů obsažených v nakrájeném zelí.\n\nPro kvašení se hodí zelí pozdní, které roste v pevných hlávkách a nemá silnou žilnatinu. Rané zelí není chuťově dobré a navíc se rychle kazí.\n\nTradičně je kysané zelí připravováno v keramickém hrnci, jehož uzávěr je tvořen kusem vlhké tkaniny, deskou a těžkým kamenem. Tento uzávěr není zcela vzduchotěsný a kysané zelí se kazí na styčné ploše nálevu, kde je kontakt se vzduchem. Alternativou, která se vyhne tomuto problému, je typ keramické nádoby, která má žlábek kolem jeho víka. Naplněním žlábku vodou se dosáhne vzduchotěsného uzávěru. Zelí je třeba do nádoby důkladně natlačit, aby v něm nezůstal žádný vzduch, protože kvašení by pak neproběhlo a zelí by se zkazilo. Ve velkovýrobě se zpravidla používají velké hermeticky uzavřené sudy vybavené ventilem, který umožňuje únik vzniklých plynů.\n\nAť se používá jakákoliv metoda, je vždy nutné umožnit plynům vzniklých při kvašení uniknout. \n\nKysané zelí má významný zdravotní přínos. Je výborným zdrojem vitamínu C, bakterií kyseliny mléčné, v menší míře pak zdrojem vitamínu K a skupiny vitamínů B, minerálů jako draslík, vápník, fosfor, síra, hořčík či fluor. Kysané zelí podporuje tvorbu krve a hormonů, umožňuje lépe bojovat proti únavě a zvyšuje obranyschopnost organizmu. Pomáhá snižovat krevní tlak a zároveň aktivuje funkci střev a vylučování toxických látek. Má odvodňující účinek, a proto umožňuje rychlé odstraňování odpadních látek z těla.\n\nV dobách, kdy neexistovaly mražené potraviny a potraviny z jižní polokoule nebyly dostupné ve střední a severní Evropě, poskytovalo kysané zelí zdroj důležitých živin během zimy. Kysané zelí se skladovalo ve velikém množství už ve sklepích starých Řeků a Římanů a v 16. století bylo tak velice oblíbené, že si vysloužilo název \"všelék\". Mělo svůj význam i v mořeplavbě – například bez něj by možná tehdy ani nebyla objevena Amerika, neboť právě kysané zelí to bylo, jež napěchováno v sudech provázelo Kryštofa Kolumba na jeho plavbách a chránilo námořníky před tolik obávanými kurdějemi nebo kapitán Cook si s sebou na cesty brával zásoby kysaného zelí, které, díky obsahu vitamínu C, pomáhalo zabránit kurdějím. Německé námořnictvo v tomto pokračovalo dokonce i v dobách, kdy to britské přešlo na citróny.\n\nKysané zelí, případně jeho způsob zpracování není čistě evropskou záležitostí. Můžeme jej například nalézt v podobě korejského kimčchi.\n\n\n"}
{"id": "480133", "url": "https://cs.wikipedia.org/wiki?curid=480133", "title": "Emily Osmentová", "text": "Emily Osmentová\n\nEmily Jordan Osmentová, nepřechýleně \"Osment\", (* 10. března 1992, Los Angeles, Kalifornie, USA) je americká herečka a zpěvačka. Nejvíce se proslavila rolí Gerti Giggles ve filmu \"\" a \"\" a rolí Lilly Truscott v seriálu stanice Disney Channel \"Hannah Montana\", stejně tak ve filmu \"\". V roce 2014 získala roli Gabi Diamond v seriálu stanice Freeform \"Mladí a hladoví\", za kterou získala tři nominace na cenu Teen Choice Awards.\n\nEmily Osmentová pochází z Los Angeles v Kalifornii. Jejími rodiči jsou herec Michael Eugene Osment a učitelka angličtiny Theresa Osmentová. Její bratr je Haley Joel Osment (hrál ve filmu \"Šestý smysl\") a Emily se stejně jako on vydala na hereckou dráhu.\n\nUž od roku 1998 se objevovala v různých reklamách. V roce 1999 získala svojí první filmovou roli ve filmu \"The Secret Life of Girls\". Ve stejném roce si zahrála ve filmu stanice Hallmark Sarah, \"Plain and Tall: Winter's End\" a za roli byla nominována na Young Artist Award. Od té doby se objevila v několika televizních show jako \"Dotek anděla\", \"Přátelé\" a \"Takoví normální mimozemšťané\".\n\nV roce 2002 získala roli Gerti Giggle ve filmu \"\". Za roli obdržela cenu Young Artist Award. V roce 2003 hrála v pokračování filmu \"\". Emily také propůjčila svůj hlas do filmu \"Lilo & Stich 2: Stitch má mouchy\" a \"Edward Fubbwupper Fibbed Big\".\n\nV roce 2006 získala roli Lily Truscott v seriálu \"Hannah Montana\". Seriál sledovalo přes 5,4 milionu diváků. 25. prosince moderovala společně s Mitchelem Musso, dalším hercem ze seriálu, Walt Disney World Christmas Day Parade.\n\nZa roli ve filmu Hodina duchů byla znovu nominována na Young Artist Award. Pro soundtrack filmu nahrála písničku \"I Don't Think About It\". V roce 2007 se objevila v show Shorty McShorts' Short. Pro CD Disney Mania 6 nahrála společně s Mitchelem Musso písničku \"If I Didn't Have You\". V roce 2008 nahrála song \"Once Upon a Time\". Také nahrála písničku nazvanou \"Hero In Me\" pro Disney Channel film \"Táta v trapu\", ve filmu, který měl premiéru v únoru 2009, později sama hrála. V témže roce se objevila ve filmu \"Soccer Mom\".\n\nV roce 2009 oznámila, že začíná pracovat na svém debutovém albu. Spolupracovala s Tomym Higgensonem, Maxem Collinsem, Tonym Fagensonem, Tobym Gadem a Mandi Perkins. 26. října 2009 vydala své debutové EP All the Right Wronds, na kterém se objevily písničky jako \"All the Way Up\" a \"You Are the Only One\". 24. března 2010 Emily oznámila v show Good Day NY, že svoje debutové album vydá v létě 2010. První singl \"Let's Be Friends\" měl premiéru 7. června 2010 a 5. října 2010 vydala své první album nazvané \"Fight or Flight\". Druhý singl \"Lovesick\" byl vydán 4. února 2011.\n\nV květnu 2011 nahrála duet \"Hush\" s Joshem Ramsayem z Marinas Trench. Objevila se v televizním filmu stanice ABC Family Cyberbully. Film měl premiéru 17. července 2011. K filmu zveřejnila singl \"Drift\". V roce 2012 oznámila, že pracuje na novém hudebním projektu se svými kamarády z vysoké školy Danielem Schechterem a Tylerem Ollanikem. V roce 2012 se objevila v jedné epizodě \"Life With Boys\" a čtyřech epizodách seriálu \"Griffinovi\".\n\nV roce 2013 si zahrála ve filmu \"Kiss Me\" a také se objevila v televizním seriálu \"Cleaners\", který v roce 2014 pokračoval druhou řadou. Opět se objevila v seriálu \"Life With Boys\". V říjnu natočila film \"No Way Jose a A Daughter's Nightmare\", který měl premiéru na stanici Lifetime v roce 2014.\n\nV roce 2014 získala hlavní roli Gabi v seriálu stanice Freeform \"Mladí a hladoví\", který produkovala Ashley Tisdale. Seriál měl premiéru 25. června 2014 a byl zrušen po odvysílaní pěti řad v roce 2018. V roce 2015 si zahrála po boku Briany Evigan ve filmu \"Love Is All You Need?\". V srpnu 2015 získala vedlejší roli ve třetí řadě seriálu CBS \"Máma\".\n\n\n\n"}
{"id": "480136", "url": "https://cs.wikipedia.org/wiki?curid=480136", "title": "Olympic", "text": "Olympic\n\nOlympic je česká rocková skupina.\n\nSkupinu založil v roce 1963 s původním názvem \"Karkulka\" (Karlínský Kulturní Kabaret) Miloslav Růžek.\n\nPůvodní členové patří mezi zakladatele české rockové hudby, debutové album Želva je považováno za jedno z přelomových alb českého bigbeatu. Po slabším období, kterým si skupina prošla v první polovině 70. let dvacátého století, nastává další z vrcholů tvorby v podobě konceptuální albové trilogie \"Prázdniny na Zemi\", \"Ulice\" a \"Laboratoř\". Tu už nahrává baskytarista Milan Broum, který do skupiny vnesl nejen moderní vidění rockové hudby, ale hlavně skvělé instrumentální výkony, o kterých přesvědčil už na svém prvním albu v sestavě Olympiku, kterým byl \"Marathón\" (1978). Později skupina koketovala i s heavy metalem, ale její nejsilnější polohou jsou melodické rockové písně s kvalitními texty a nápaditými aranžemi. Texty dodávali zejména Zdeněk Rytíř a Pavel Vrba (v období 1965–1969 byl téměř výhradním textařem Pavel Chrastina).\n\nV roce 2012 skupina oslavila své 50. narozeniny halovou koncertní šňůrou a vydáním kolekcí alb. V květnu 2013 zemřel po koncertě v Karlových Varech dlouholetý bubeník skupiny Milan Peroutka. \n\nV květnu 2013 do kapely nastupuje bubeník Martin Vajgl. Kapela následně v letech 2013-2015 natáčí novou albovou trilogii Souhvězdí a pravidelně koncertuje v České republice i na Slovensku s programem Permanent Tour. V roce 2016 se koná akustické turné Plugged Unplugged a v roce 2017 Olympic v zaplněné O2 Aréně slaví 55. výročí svého vzniku. Koncert je zaznamenán televizními kamerami pro live DVD. V následujícím roce pak vzniká nové album Olympiku s názvem Trilobit, které vychází v září 2018.\n\n\n\n\n\nV období: \n\n\n\n\n\n\nPozn.: Remasterovaná reedice všech alb do r. 1990 s bonusy.\n\n\n\n"}
{"id": "480137", "url": "https://cs.wikipedia.org/wiki?curid=480137", "title": "Krevetka severní", "text": "Krevetka severní\n\nKrevetka severní (\"Pandalus borealis\") je malá chladnovodní kreveta. Žije v severských mořích kolem severního pólu – ve Skandinávii, Grónsku, Aljašce a v okolí Japonska a východního Ruska. Dosahují délky 165 milimetrů, samci však nanejvýš 120 mm. Žijí v mělkých mořích, ale i v hloubkách až 1200 metrů. Jsou běžně loveny jako delikatesa a připravovány jako pokrm, ročně se vyprodukuje více než 400 000 tun.\n"}
{"id": "480167", "url": "https://cs.wikipedia.org/wiki?curid=480167", "title": "Tenis na Letních olympijských hrách 1920", "text": "Tenis na Letních olympijských hrách 1920\n\nTenis na Letních olympijských hrách 1920 v Anverpách měl na programu celkem pět soutěží, a to mužskou dvouhru a čtyřhru, ženskou dvouhru a čtyřhru, stejně tak i smíšenou čtyřhru.\n\nOlympijskou premiéru zažívala ženská deblová soutěž, která se v předchozích pěti ročnících nehrála. V důsledku první světové války byl porušen pravidelný čtyřletý cyklus a předešlé hry se uskutečnily již v roce 1912.\n\nOlympijský tutnaj probíhal v Anverpách mezi 23.–28. srpnem 1920. Dějištěm se stal Tenisový klub Beerschot – Antverpský stadion v Kontichu, založený roku 1899. Události se nesměli účastnit reprezentanti Centrálních mocností, včetně Německa, jakožto poražení v právě skončené první světové válce. Na olympiádu také nepřicestovali tenisté Spojených států, kteří se soutředili na zářijové Mezinárodní mistrovství USA 1920, hrané v newyorském Forest Hills.\n\nDo mužské dvouhry nastoupilo čtyřicet jedna singlistů ze čtrnácti zemí. Hlavní bitvou soutěže se stalo utkání druhého kola mezi Britem Francisem Lowem a Řekem Athanasiosem Zerlentisem, trvající šest hodin, respektive jeden a půl dne. Úvodní set připadl britskému tenistovi poměrem her 14–12. Následně byl zápas přeložen na dopoledne dalšího dne. Druhou sadu si připsal řecký hráč 12–10. Po obědě došlo k odehrání zbylých třech sad. Do třetí fáze turnaje postoupil Lowe po vítězství 3:2 na sety. Ve čtvrtfinále Brita vyřadil dvojnásobný olympijský vítěz ze Stockholmu Charles Winslow, opět v pětisetovém dramatu. Zlato si odvezl Jihoafričan Louis Raymond po finálové výhře nad japonským tenistou Ičijou Kumagaem.\n\nŽenské soutěže se účastnilo osmnáct hráček ze sedmi zemí. 21letá Francouzka Suzanne Lenglenová vstupovala do nejlepšího období kartiéry. Celému turnaji dominovala, když si odvezla zlaté medaile z dvouhry a mixu, a k tomu přidala bronzový kov z ženské čtyřhry. V singlové soutěži dovolila soupeřkám uhrát pouze čtyři gamy v pěti kolech. Stříbrný kov připadl Britce Dorothy Holmanové.\nPoprvé v historii se her zúčastnilo Československo, státní útvar konstituovaný v roce 1918. Milada Skrbková a Ladislav Žemla vybojovali bronzové medaile ve smíšené čtyřhře a zajistili tak týmu 5. místo v pořadí národů.\n\nCelkově nastoupilo sedmdesát pět tenistů, z toho padesát dva mužů a dvacet tři žen ze čtrnácti zemí:\n\n\n"}
{"id": "480169", "url": "https://cs.wikipedia.org/wiki?curid=480169", "title": "Rozmnožování člověka", "text": "Rozmnožování člověka\n\nRozmnožování člověka je forma pohlavního rozmnožování. Osou rozmnožování člověka je pohlavní styk mezi mužem (samcem) a ženou (samicí), který vyústí v těhotenství a posléze porod. Výjimečně se vyskytuje tzv. polyembryonie, při níž se rýhující vajíčko dělí za vzniku jednovaječných dvojčat (celosvětově cca 0,3 - 0,4 % těhotenství).\n\nSamčí rozmnožovací soustava se skládá z dvou hlavních orgánů, penisu a varlat. Oba orgány jsou uloženy mimo břišní dutinu (varlata proto aby mohla být regulována teplota spermatu). Spermie, mužské pohlavní buňky, jsou menší, než samičí vajíčko, a žijí asi dva týdny. Díky své krátké době trvání musí být spermie produkovány po celu dobu pohlavní zralosti. \n\nSamičí reprodukční systém se rovněž skládá z několika částí - vaginy a dělohy, v nichž probíhá příjem spermatu a oplození, a vaječníků, v nichž samotná vajíčka vznikají.\n"}
{"id": "480170", "url": "https://cs.wikipedia.org/wiki?curid=480170", "title": "Války českých dějin", "text": "Války českých dějin\n\nToto je seznam ozbrojených konfliktů zahrnující jak konflikty, které se odehrály na území dnešní České republiky (vedle válek z českých dějin např. markomanské války), tak konflikty, do kterých byly zapojeny státní útvary na tomto území existující (např. válka o španělské dědictví za vlády Habsburků nebo zahraničí mise KFOR v rámci české spolupráce v NATO).\n\nDo této kategorie jsou zařazeny konflikty při nichž nedošlo k použití zbraní, nebo jen v omezené míře. Avšak zároveň došlo k násilí mezi dvěma skupinami lidí. Nejsou sem zařazeny méně významné násilné konflikty, jako rvačky mezi fanoušky fotbalových týmů či zásah policistů proti CzechTek.\n\n\n"}
{"id": "480172", "url": "https://cs.wikipedia.org/wiki?curid=480172", "title": "SMS Blücher", "text": "SMS Blücher\n\nSMS Blücher byl poslední pancéřový křižník Kaiserliche Marine. Byl postaven v letech 1907–1909 státní loděnicí v Kielu. \"Blücher\" byl jakýmsi mezistupněm mezi pancéřovým a bitevním křižníkem. Jeho stavba byla reakcí na informace o stavbě britských bitevních křižníků třídy \"Invincible\". Tyto informace však byly neúplné a \"Blücher\" se proto nestal ekvivalentem britských lodí, nýbrž byl výrazně menší a hůře vyzbrojený (nesl pouze 210mm děla oproti britským ráže 305 mm).\n\nHlavní výzbroj lodi tvořilo dvanáct 210mm kanónů v šesti dvoudělových věžích. Loď nesla po jedné věži na přídi a zádi a po dvou na každém boku. Sekundární ráži představovalo osm 150mm kanónů v kasematách a \"Blücher\" dále nesl šestnáct 88mm kanónů a čtyři 450mm torpédomety. Boční pancéřový pás lodi měl sílu až 180 mm. Pancéřová paluba měla sílu 50 mm, dělové věže 200 mm a velitelská věž 200 mm.\n\nV první světové válce \"Blücher\" operoval v Severním moři v sestavě Širokomořského loďstva. Byl součástí předzvědného svazu kontradmirála Franze von Hipper, přesněji její 1. předzvědné skupiny (mimo \"Blücher\" ji tvořily bitevní křižníky SMS \"Seydlitz\", SMS \"Moltke\", SMS \"Von der Tann\" a SMS \"Defflinger\").\n\n\"Blücher\" se účastnil útoku na Yarmouth dne 3. listopadu 1914. Byl to první útok na východoanglické pobřeží po téměř 250 letech – od de Ruyterova nájezdu na Medway roku 1667. Povzbuzeno úspěchem první akce se německé velení rozhodlo naplánovat podobnou akci, při které se zároveň chtělo pokusit vylákat na moře a zničit menší část britské Royal Navy. Ostřelování Scarborough, Hartlepoolu a Whitby nakonec proběhlo 16. prosince 1914 a vyvolalo velké pobouření britské veřejnosti vůči neschopnosti vlastního námořnictva zabránit podobným akcím. Německému námořnictvu se zde rovněž naskytla příležitost střetnout se s malou britskou eskadrou a i Britové později nevyužili své šance zničit celou Hipperovu 1. předzvědnou skupinu. Další nasazení lodi však bylo už jen krátké, jelikož byla 24. ledna 1915 potopena britskými bitevními křižníky v bitvě u Dogger Banku.\n\n"}
{"id": "480176", "url": "https://cs.wikipedia.org/wiki?curid=480176", "title": "Hindustánština", "text": "Hindustánština\n\nHindustánština (hindsky हिन्दुस्तानी, urdsky ہندوستانی, \"hindustání)\", nazývána historicky také \"hindaví\", je základem dvou nynějších jazyků, a to hindštiny a urdštiny. Patří k indoíránským jazykům, podobně jako např. paňdžábština či romština. Objevila se v severní Indii zhruba v 7. století. Říká se jí též \"kharí bólí\" po turecko-perských dobyvatelích Indie, kterým se říkalo Kharoboli. Vznikla jako kontaktní jazyk mezi dvěma populacemi, proto obsahuje velké množství perských, arabských a tureckých slov. V době, kdy byla Indie pod britskou vládou, byl jazyk značně ovlivňován angličtinou, což vedlo k dnešní podobě hindštiny i hindustánštiny.\n\nHindustánština je nespisovná forma jazyka, kterému rozumějí jak v dnešní Indii, tak i v Pákistánu. Spisovnou formou hindustánštiny je hindština používaná v Indii. Nejvíce se používá v severní a střední Indii a řadí se k nejrozšířenějším jazykům na světě po čínštině a angličtině. Mluvnice hindustánštiny je mnohem jednodušší než mluvnice některých starších jazyků, například sanskrtu.\n\nHindustánština se záměrně používá v bollywoodských filmech, aby filmům rozuměli v Indii i v Pákistánu.\n"}
{"id": "480181", "url": "https://cs.wikipedia.org/wiki?curid=480181", "title": "Gare de l'Est (stanice metra v Paříži)", "text": "Gare de l'Est (stanice metra v Paříži)\n\nGare de l'Est je přestupní stanice pařížského metra mezi linkami 4, 5 a 7 v 10. obvodu v Paříži. Nachází se pod železničním nádražím Gare de l'Est (Východní nádraží), kde je možné přestoupit na tratě SNCF a linky Transilien. V roce 2004 byla tato stanice s 15,66 milióny cestujících pátou nejrušnější stanicí zdejšího metra.\n\nStanice byla otevřena 15. listopadu 1907 při prodloužení linky 5 ze stanice \"Lancry\" (dnes Jacques Bonsergent) do stanice Gare du Nord USFRT (dnes pro veřejnost uzavřená). Nástupiště linky 4 bylo zprovozněno 21. dubna 1908 jako součást prvního úseku linky 4 mezi stanicemi Porte de Clignancourt a Châtelet. Stanice pro linku 7 byla otevřena 5. listopadu 1910 jako součást prvního úseku této linky mezi stanicemi Opéra a Porte de la Villette.\n\nStanice byla v roce 1977 renovována v tzv. stylu „Motte“, který je charakteristický oranžovým keramickými obklady.\n\nOd září 2006 do června 2007 Východní nádraží i stanice metra prošly velkou renovací v rámci akce „Nádraží v pohybu“ a programu obnovy metra. V jeho průběhu byl z nástupišť linek 5 a 7 odstraněn styl „Motte“ a oranžové dlaždice byly nahrazeny tradičními bílými. Stejně tak bylo instalováno nové osvětlení a sedadla. Naopak na lince 4 došlo jen k malým změnám, především byly nahrazeny oranžové dlaždice stylu „Motte“ na konci nástupišť.\n\nStropní oblouk ve stanici na lince 4 je uprostřed přerušen, neboť nad stanicí se nacházejí zbývající dvě linky. Ty jsou položeny kolmo přes linku 4 a stojí vlastně na mostě, který tvoří strop nástupiště linky 4. Linky 5 a 7 tvoří společnou halu, kde jdou tři nástupiště a čtyři koleje: dvě boční nástupiště a jedno společné ústřední, odkud jezdí vlaky linky 5 ve směru Bobigny – Pablo Picasso a linky 7 ve směru La Courneuve – 8 Mai 1945.\n\nStanice byla pojmenována po Gare de l'Est (Východní nádraží), pod kterým je postavena, a odkud odjíždějí vlaky do východní Francie a do Německa.\n\nNa informačních tabulích je oficiální název stanice doplněn ještě podnázvem psaným malým písmem: \"Verdun\" podle \"Avenue de Verdun\" pojmenované na paměť bitvy u Verdunu.\n\nStanice má několik východů:\n\n"}
{"id": "480187", "url": "https://cs.wikipedia.org/wiki?curid=480187", "title": "Richard-Lenoir (stanice metra v Paříži)", "text": "Richard-Lenoir (stanice metra v Paříži)\n\nRichard-Lenoir je nepřestupní stanice pařížského metra na lince 5 v 11. obvodu v Paříži. Nachází se jižně od křižovatky ulic \"Boulevard Richard-Lenoir\", pod kterým vede linka 5, a \"Rue Pelée\".\n\nStanice byla otevřena 17. prosince 1906 v rámci prodloužení linky ze stanice \"Mazas\" (nyní Quai de la Rapée) do \"Lancry\" (dnes Jacques Bonsergent).\n\nV roce 2007 prošla stanice rekonstrukcí.\n\nJméno stanice je odvozeno od názvu ulice B\"oulevard Richard-Lenoir\". François Richard (1765-1839) a Joseph Lenoir-Dufresne (1768-1806) byli majitelé textilní manufaktury. Po smrti Lenoir-Dufresna jeho společník přijal částečně jeho jméno na paměť společné firmy a nazýval se François Richard-Lenoir.\n\nStanice má dva východy: na \"Boulevardu Richard-Lenoir\" u domu č. 65 poblíž ulice \"Rue Pelée\" a u křižovatky s ulicí \"Rue Sylvia Gaby\".\n\n"}
{"id": "480191", "url": "https://cs.wikipedia.org/wiki?curid=480191", "title": "Tenis na Letních olympijských hrách 1924", "text": "Tenis na Letních olympijských hrách 1924\n\nTenis na Letních olympijských hrách 1924 v Paříži měl na programu celkem pět soutěží, v jehož rámci se představily mužská dvouhra a čtyřhra, ženská dvouhra a čtyřhra, stejně jako smíšená čtyřhra. Opakoval se tak herní plán nastolený na předchozích antverpských hrách.\n\nTenis byl v roce 1924 vyřazen z rodiny olympijských sportů na dalších 64 let a vrátil se zpět až na soulské olympiádě roku 1988. Smíšená čtyřhra byla na program opět zařazena až na londýnských Hrách XXX.  olympiády v roce 2012.\n\nV mezidobí se tenis představil pouze dvakrát v roli ukázkového sportu na LOH 1968 a LOH 1984.\n\nOlympijský turnaj se konal mezi 13.–21. července 1924 na otevřených antukových dvorcích Stade Olympique de Colombes poblíž Paříže. Aréna pro 45 tisíc diváků, otevřená v roce 1907, hostila kromě tenisu také další sporty – atletiku, část gymnastiky, jezdectví, cyklistiky, ragby, fotbalu a dvě disciplíny moderního pětiboje.\n\nAmeričtí reprezentanti v tenisu vyhráli zlaté medaile ve všech pěti soutěžích. Francouzská dvojnásobná olympijská vítězka Suzanne Lenglenová měla na zahajovacím ceremonilu složit slib za sportovce. O necelý měsíc dříve však odstoupila z wimbledonského semifinále pro rozvoj žloutenky a olympiády se nezúčastnila. Do jejího průběhu se naopak zapojili francouzští „Čtyři mušketýři“ – Jean Borotra, Jacques Brugnon, Henri Cochet a René Lacoste, kteří získali dvě stříbrné a jednu bronzovou medaili.\n\nPřekvapením ženského singlu se stala semifinálová výhra Francouzky Julie Vlastové nad úřadující wimbledonskou šampionkou Kathleen McKaneovou z Velké Británie, jež si odvezla bronzový kov. Francouzská hráčka skončila na druhém místě po finálové porážce od favorizované Američanky Helen Willsové Moodyové.\n\nZávěrečný duel ženské čtyřhry měl stejné složení jako finále wimbledonského grandslamu, hraného o tři týdny dříve. Američanky Hazel Wightmanová s Helen Willsovou Moodyovou v něm zdolaly po setech 7–5 a 8–6 britskou dvojici Phyllis Covellová a Kathleen McKaneová, a opět triumfovaly. V každé sadě však doháněly nepříznivý vývoj gamů 2–5.\n\nV utkání o titul ze smíšené čtyřhry na sebe narazily dva americké páry. Na zlato dosáhli Hazel Wightmanová s Richardem N. Williamsem po vítězství nad dvojicí Marion Jessupová a Vincent Richards 6–2 a 6–3. Williams si před finále těžce podvrtl kotník a pro omezený pohyb na dvorci zvažoval odstoupení. Spoluhráčka Wightmanová jej přesvědčila ke hře a během zápasu byla aktivnějším členem páru. Poražený Vincent Richards však den před skončením mixu vyhrál mužskou dvouhru, když ve finále zdolal Francouze Henriho Cocheta po pětisetové bitvě 6–4, 6–4, 5–7, 4–6 a 6–2.\n\nMezinárodní tenisová federace (ILTF) měla výhrady k organizaci pařížského turnaje. Na Mezinárodní olympijský výbor (MOV) vznesla řadu ultimativních požadavků, které nebyly splněny. Naopak MOV usiloval o uznání statusu olympijského turnaje za tenisové mistrovství světa. Mezi další příčiny ukončení tenisové události se zařadil dlouhodobý nezájem o start ze strany nejlepších světových tenistů a postupná komercionalizace tenisu. V důsledku neshod došlo k vyřazení tenisu z olympijského programu na dalších 64 let.\n\nDefinitivní potvrzení vyřazení tenisu bylo odsouhlaseno na 27. zasedání Mezinárodního olympijského výboru (MOV) v Amsterdamu, probíhajícího v červenci a srpnu 1928. Jednalo se o důsledek krachu jednání mezi MOV a Mezinárodní tenisovou federací. K výše uvedeným neshodám se přidružil i problém přesného definování amatérismu.\n\nCelkově nastoupilo sto dvacet čtyři tenistů z dvaceti sedmi zemí:\n\n"}
{"id": "480199", "url": "https://cs.wikipedia.org/wiki?curid=480199", "title": "Telerig", "text": "Telerig\n\nTelerig ( \"Телериг\") byl bulharský chán vládnoucí v letech 768–777. Za jeho vlády došlo po vnitřních nepokojích a střídání bulharských chánů opět ke stabilizaci vlády. Využil míru s Byzancí, jenž byl uzavřen za vlády jeho předchůdce Pagana, a zasáhl proti příznivcům byzantské říše na svém dvoře. Lstí zjistil od byzantského císaře Konstantina V. jejich jména a poté je nechal popravit. Císař jeho chování bral jako osobní urážku a začal plánovat proti Bulharům vojenské tažení, uprostřed příprav ale roku 775 zemřel. Telerig se následně snažil dále upevnit svoji moc ve státě, což vyprovokovalo povstání bojarů, bulharské šlechty. V roce 777 byl nucen utéct do byzantského hlavního města Konstantinopole, kde byl přijat císařem Leonem IV., nechal se zde pokřtít a dostal za manželku císařovu příbuznou. Byzantský císař se ale v jeho prospěch nechtěl v bulharských záležitostech do budoucna angažovat.Telerig je pokřtěn a přijal jméno Theophylact. Od byzantského císaře Lva IV. mu byl udělen titul patricij.\n\nTelerig si vzal Marii, sestřenici císařovny Irene Aténské.\n\n\n"}
{"id": "480203", "url": "https://cs.wikipedia.org/wiki?curid=480203", "title": "Ludvík XVII.", "text": "Ludvík XVII.\n\nLudvík XVII. (27. března 1785, Paříž – 8. června 1795, Paříž), celým jménem: \"Ludvík Karel Bourbonský\", byl od roku 1789 francouzským následníkem trůnu a jako takovému mu náležel titul dauphin z Viennois. Po smrti svého otce, který byl popraven za Velké francouzské revoluce „z rozhodnutí lidu” v roce 1793, jej monarchisté prohlásili francouzským králem jako Ludvíka XVII. Náležel k Bourbonské dynastii.\n\nLudvík se narodil z manželství francouzského krále Ludvíka XVI. a Marie Antoinetty. Jeho prarodiči byli z matčiny strany královna Marie Terezie a císař František I. Štěpán a z otcovy strany dauphin Ludvík Ferdinand Bourbonský, jenž zemřel dříve, než mohl nastoupit na trůn, a Marie Josefa Karolína Saská, dcera Augusta III., polského krále a kurfiřta saského (zde vládl pod jménem Fridrich August II.). Měl tři sourozence, z nichž dva byli starší. O rok mladší sestra Žofie Helena Beatrice (1786–1787) zemřela jako batole a bratr Ludvík Josef (1781–1789), po jehož smrti se stal následníkem trůnu, v sedmi letech. Nejstarší ze sourozenců Marie Terezie (1778–1851), zvaná \"Madam Royal\", se jako jediná dožila dospělosti a později se jako manželka Ludvíka XIX. na 20 minut (Ludvík abdikoval) stala francouzskou královnou.\nFinanční situace království, v němž vládl jeho otec, byla špatná a matka přilévala oleje do ohně svým rozmařilým životem. Otec se snažil situaci státu zachránit finančními reformami, proti kterým se ovšem postavila šlechta. Zhoršující se politická situace vyústila v revoluci, Pařížané dobyli Bastilu a Ústavodárné národní shromáždění vypracovalo ústavu, již král v září 1791 potvrdil. Většina poslanců si pokračování revoluce nepřála, byly zde ale skupiny (nejvýznamnější jakobíni), které si přály republiku. Těm král nahrál ještě téhož roku, když se i s rodinou pokusil o útěk do zahraničí. Celá akce byla ovšem prozrazena, uprchlíci chyceni a odvezeni do Paříže. Od té chvíle byli Ludvík i Marie Terezie spolu s rodiči nuceni pobývat v Tuileriích, které se jim staly domácím vězením.\n\nSituace rodiny začala být vážná, když se do čela povstání postavil Georges Danton. V noci z 9. na 10. srpna 1792 byl otec zatčen a uvězněn. Dne 21. září 1792 Národní konvent otce sesadil z trůnu a následující den vyhlásil Francii republikou. Ludvík XVI. byl popraven 21. ledna 1793. Osmiletý Ludvík byl však roajalisty prohlášen za krále.\n\nZbytek života strávil Ludvík ve vězení v Templu a jeho dozorcem byl až do své smrti pod gilotinou švec Antoine Simon, který měl dohlédnout na chlapcovu převýchovu. Simon byl však nejen jakobín, ale hlavně republikánský fanatik a násilník. Chlapce psychicky i fyzicky týral, navykl ho také na alkohol. Po „vychovatelově“ smrti byl malý král izolován ve zvláštní cele, kde nakonec v deseti letech zemřel. Za oficiální příčinu smrti byla označena tuberkulóza.\n\n\n"}
{"id": "480206", "url": "https://cs.wikipedia.org/wiki?curid=480206", "title": "Bitva u Anchiala (763)", "text": "Bitva u Anchiala (763)\n\nBitva u Anchiala byla srážka byzantských a bulharských vojsk poblíž dnešního města Pomorje, jež se odehrála 30. července 763 a vyústila v rozhodné byzantské vítězství.\n\nRoku 755 vypověděl byzantský císař Konstantin V. Kopronymos dříve dohodnuté placení tributu bulharské říši, čímž vyprovokoval válku mezi Byzancí a Bulhary. Díky byzantskému vítězství v bitvě u Markelli získal císař zpět od bulharského chána Vinecha z rodu Ukil některá ztracená území, to mu ale nestačilo. O čtyři roky později podnikl nové tažení, během něj však byl v bitvě ve Veregravském průsmyku poražen. Vinech v nastalé situaci nedokázal využít příležitosti a namísto toho navrhl Byzantincům mír. To mu vysloužilo nepřátelství skupiny bulharských bojarů, kteří jej svrhli a provolali novým vládcem Telece z klanu Ugain, jenž se záhy vydal na tažení proti Byzanci.\n\nZatímco Telecovo vojsko plenilo Thrákii, Konstantin V. připravil odvetný úder a na přelomu června a července zaútočil na Bulhary poblíž Anchiala (Pomorje). Po bitvě trvající celý den bylo bulharské vojsko poraženo a bulharští zajatci odvedeni do byzantského hlavního města Konstantinopole a pobiti.\n\nPorážka vyvolala v Bulharsku nový vnitropolitický konflikt, jenž stál Telece život. Novým bulharským chánem byl prohlášen Sabin z původní dynastie Ukil, jež se tak opět dostala k moci.\n\n\n"}
{"id": "480207", "url": "https://cs.wikipedia.org/wiki?curid=480207", "title": "Promyka mungo", "text": "Promyka mungo\n\nPromyka mungo či promyka indická (\"Herpestes edwardsii\") je promykovitá šelma vyskytující se na jihu Asie. Je známá tím, že loví i velké a prudce jedovaté hady. Indové ji proto s oblibou dávají svým dětem a nechávají ji přespávat v dětských pokojích – nejen jako domácího mazlíčka, ale též jako ochranu před hady. V některých zemích, kam byla zavlečena člověkem, je vedena jako nebezpečný invazní druh. Rudyard Kipling ji zvěčnil ve svých \"Knihách džunglí\", kde vystupuje sameček tohoto druhu, Riki-Tiki-Tavi. V Číně se z její srsti vyrábějí štětce, které jsou sice širší, ale přesto dokáží udržet tenkou linii.\n\nJejí přirozené teritorium sahá od Arabského poloostrova až za Indii, člověkem však byla zavlečena či vysazena i v mnoha dalších lokalitách (např. Itálie, Mauricius), v některých zemích je vedena jako nebezpečný invazní druh.\n\nPromyka mungo je rychlý, obratný a (vzhledem ke své velikosti) i silný lovec. Živí se převážně vejci ptáků a malými savci, ovšem s chutí napadá a likviduje i hady, včetně velkých a prudce jedovatých, jako jsou např. kobry. V boji s hady jí vedle vysoké rychlosti a obratnosti, s níž uhýbá hadím útokům, pomáhá ještě velmi houževnatá hustá srst a zvláštní typ acetylcholinových receptorů, který ji činí odolnou vůči nejúčinnějším složkám hadích jedů. Krouží těsně okolo hada, provokuje ho k útokům, aby ho vyčerpala, a čeká přitom na příležitost k vlastnímu výpadu.\n\nV případě velkých a silně jedovatých hadů, jako jsou např. kobry, není výsledek boje předem daný. Pokud se promyce daří, had je utahán, oslaben a nakonec zabit. Pokud se daří hadovi a podaří se mu promyku zasáhnout a kousnout, znamená to zpravidla jeho záchranu. Promyka ovšem obvykle přežije – plnou dávku jedu velké kobry by sice nezvládla, ale za normálních okolností had prakticky nemá šanci ji do ní vpravit a dosáhne jen neplnohodnotného zásahu, po němž se promyka z boje stáhne.\n\n"}
{"id": "480209", "url": "https://cs.wikipedia.org/wiki?curid=480209", "title": "Petr I. Petrović-Njegoš", "text": "Petr I. Petrović-Njegoš\n\nPetr I. Černohorský (1747 – 1830) byl třetí černohorský vladyka z dynastie Petrović-Njegoš. Jeho předchůdcem byl Sava II., po Petrově smrti zemi vládl Petar II. Srbská pravoslavná církev jej prohlásila za svatého, získal tedy světecké jméno Svatý Petr Cetinjský.\nPetr I. se stal nejvíce známým duchovním a vojenským vůdcem z vládnoucí dynastie Petrović-Njegoš. Během své dlouhé vlády Petr upevnil stát sdružením často hádajících se organizací, upevnil kontrolu nad Černou Horou (zavedl první černohorské zákony – \"Законик Петра I\") a zahájil první program národního osvobození a sjednocení Srbů.\nPetr I. byl účastník návrhu na vytvoření nové Srbské říše, skládající se ze samostatného Srbska, Bosny, Hercegoviny a Černé Hory společně s Bokou Kotorskou, s hlavním městem Dubrovnikem. V roce 1807 napsal Petr I. dopis Ruskému generálovi Dunajské armády. Dopis obsahoval tato slova: \"\"Ruský car bude považován za cara Srbů a vládce Černé Hory bude jeho asistentem. Vedoucí úlohu při obnově Srbské říše bude náležet Černé Hoře.\"\"\n\nJeho nástupce Petar II. navrhl jeho prohlášení za svatého. Bylo mu uděleno jméno Svatý Petr Cetinjský. Srbská pravoslavná církev jej slaví v Gregoriánském kalendáři 31. října, v Juliánským kalendářem je to 18. října.\n\n"}
{"id": "480216", "url": "https://cs.wikipedia.org/wiki?curid=480216", "title": "Energie (zpracování signálu)", "text": "Energie (zpracování signálu)\n\nEnergie signálu v časové oblasti se definuje jako velikost skalárního součinu signálu se sebou samým. Jinými slovy je to integrál nebo suma kvadrátů magnitud (absolutních hodnot) signálu v daném čase. U spojitého signálu formula_1 můžeme psát\n\nkde formula_3 je energie signálu formula_1 a zobrazení formula_5 značí skalární součin.\n\nU diskrétní signálů je energie definována analogicky\n\nEnergie signálu se používá pro krátkodobou analýzu signálu při rozpoznávání mluvčích (jejich identifikace či verifikace) či rozpoznávání slov. Energie je vedle střední hodnoty, rozptylu a výkonu hlavní charakteristikou číslicových signálů. Mezi další patří apriorní charakteristiky posloupnosti slov (např. po písmenu \"y\" je velmi pravděpodobné, že dalším písmenem bude \"souhláska\"). Každé písmeno – na základě rozboru internetového zpravodajství zpracovaného společností NewtonMedia a Technickou univerzitou v Liberci má svou pravděpodobnost výskytu po předchozím písmenu. Tento jev se využívá u přepisu mluvené řeči do počítače pomocí mikrofonu. Významnou roli zde hraje i výskyt tzv. sykavek – hlásek, pro něž je charakteristické vybočení z pitch frekvence. Ty potom z velké míry ovlivňují i výše uvedený rozptyl. Energii řečového signálu (ve smyslu nespojistého číslicovitého signálu s omezeným počtem vzorků), můžeme považovat za příznak řečového signálu pro použití Bayesovského klasifikátoru pro více příznaků při rozpoznávání mluvčích. \n\n\n"}
{"id": "480217", "url": "https://cs.wikipedia.org/wiki?curid=480217", "title": "Halové mistrovství světa v atletice 1999", "text": "Halové mistrovství světa v atletice 1999\n\n7. halové mistrovství světa v atletice se odehrávalo ve dnech 5. – 7. března 1999 v japonském Maebaši, v hale Green Dome. Na programu bylo dohromady 28 disciplín (14 mužských a 14 ženských), kterých se zúčastnilo 487 atletů a atletek ze 115 států světa.\n\nV soutěži trojskokanů získal stříbrnou medaili původně Bulhar Rostislav Dimitrov, který skočil 17,05 m. O bronzovou medaili přišla později také Američanka Inger Millerová (běh na 60 m).\n\nHned dvojí provinění bylo v ženské kouli. Původně získala zlatou medaili Ukrajinka Vita Pavlyšová (21,43 m) a stříbro Ruska Irina Koržaněnková (20,56 m). Obě dvě však měly pozitivní dopingovou zkouškou na stanozolol.\n\nProblémy s anabolickými steroidy měly tyto koulařky i později. Pavlyšová na HMS 2004 vrátila zlatou medaili. Koržaněnková na Letních olympijských hrách v Athénách musela vrátit také zlatou medaili, když měla opět pozitivní test na stanozolol.\n\nČeskou republiku na tomto šampionátu reprezentovalo 11 atletů (4 muži a 7 žen). Do soutěží nezasáhla Helena Fuchsová, jež měla nastoupit do rozběhu závodu na 400 metrů. Zranění ji však na start nepustilo. Šampionát probíhal v japonském Maebaši v hale Green Dome.\n\n"}
{"id": "480218", "url": "https://cs.wikipedia.org/wiki?curid=480218", "title": "Turov (Broumovská vrchovina)", "text": "Turov (Broumovská vrchovina)\n\nTurov (602 m n. m.) je hora nacházející se v okresu Náchod, asi 5 km severozápadně od Hronova, na území CHKO Broumovsko. Na jeho úpatí se rozprostírá táhlá vesnice Rokytník.\n\nTurov je samostatnou geomorfologickou částí spadající pod geomorfologický celek Broumovská vrchovina, podcelek Žacléřská vrchovina a okrsek Radvanická vrchovina.\n\nNázev Turova pochází ze slova tur, což je divoký býk. Ti se prý potulovali po kopci, místní ale našli jejich tele, odnesli si ho do chlívku a turové si pro něj přišli a už se na Turov nevrátili, postupně zdomácněli.\n\nVrch je opředen mnoha pověstmi. Uvnitř hory se skrývá Svatováclavské vojsko, které je připraveno zakročit v dobách nejhorších. Hora se otevírá na Svatého Václava nebo na Velikonoční pátek.\n\nDříve bájný vrch obklopen divočinou se postupem času proměnil na turistické místo. Turističtí nadšenci zde postavili dřevěnou útulnu. Ta však vyhořela. Později se postavila zděná \"Jiráskova chata\". Oblíbené místo mistra Aloise Jiráska nalezneme v jeho knihách. Krom veliké chaty, je součástí komplexu i chatkový tábor, lyžařský vlek, minigolfové hřiště…\n\nDnes již několik let (od roku 2001) opuštěné místo zarůstá a chátrá. Vlek nefunguje, minigolfové hřiště pohlcuje vegetace a pouze chatky jsou v ucházejícím stavu.\n\nNa jihozápadním úbočí, asi 1 km od vrcholu Turova, byl jako součást československého opevnění v květnu 1938 zbudován pěchotní srub T-S 19 \"Turov\", který měl sloužit k přehrazení Jestřebích hor proti nepříteli. Od roku 2009 je objekt rekonstruován za účelem zpřístupnění veřejnosti.\n\n\n\n"}
{"id": "480223", "url": "https://cs.wikipedia.org/wiki?curid=480223", "title": "Tenis na Letních olympijských hrách 1968", "text": "Tenis na Letních olympijských hrách 1968\n\nTenis na Letních olympijských hrách 1968 v Mexico City se objevil poprvé od roku 1924, ovšem pouze v roli ukázkového sportu a exhibice, mimo oficiální program her.\n\nTurnaj měl na programu po pěti soutěžích ve dvou oddělených turnajích. První z nich byl hrán mezi 14.–20. říjnem 1968 jako turnaj ukázkového sportu. Dějištěm se stal tenisový oddíl Guadalajara Country Club ve středomexické Guadalajaře. V období od 28. října do 1. listopadu 1968 na něj navázala exhibice v areálu Rafael Osuna Stadium, ležícím ve městě Chapultepec. Dohrána tak byla až po oficiálním ukončení mexické olympiády. Obě události probíhaly na otevřených antukových dvorcích. \n\nHrály se mužská dvouhra a čtyřhra, ženská dvouhra a čtyřhra, stejně jako smíšená čtyřhra. V ukázkové události se poražení semifinalisté střetli v zápasech o konečnou třetí příčku, naopak v exhibici byla třetí místa udělena oběma poraženým semifinalistům. Tenisový sport se na olympijských hrách představil na sklonku sezóny, v níž došlo k otevření světového tenisu i profesionálům a řada turnajů, včetně Grand Slamu, změnila svůj uzavřený charakter pouze pro amatéry. Ve formě ukázkového sportu pak na další účinkování čekal až do roku 1984 na Letní olympiádě v Los Angeles. V té době měl však již tři roky jistotu návratu do rodiny olympijských sportů, počínaje Soulskými hrami 1988.\n\nDo mexického ukázkového turnaje nastoupilo čtyřicet pět tenistů z patnácti zemí, z toho třicet dva mužů a třináct žen. Mužskou singlovou soutěž vyhrál hlavní favorit a nejvýše nasazený Španěl Manuel Santana, držitel čtyř grandslamů, když jediné dva sety mu v celém turnaji odebral až finalista Manuel Orantes. Santana získal titul po pětisetovém dramatu 2–6, 6–3, 3–6, 6–3 a 6–4. Ženskou dvouhru vyhrála turnajová dvojka Helga Niessenová z Německé spolkové republiky po výhře nad americkou první nasazenou Jane Bartkowiczovou poměrem 6–3 a 6–4.\n\nBartkowiczová pak ovládla navazující exhibiční turnaj, když ve finále zdolala krajanku Julii Heldmanovou ve dvou sadách. V mužské exhibici zvítězila mexická turnajová dvojka Rafael Osuna. Po volném losu v prvních třech kolech Mexičan nastoupil k premiérovému střetnutí až v semifinále, kde na jeho raketě skončil Ital Nicola Pietrangeli. V závěrečném zápasu si poradil se západoněmeckým tenistou Ingem Budingem po setech 6–3, 3–6 a 6–3.\n\n"}
{"id": "480226", "url": "https://cs.wikipedia.org/wiki?curid=480226", "title": "Aimé Laussedat", "text": "Aimé Laussedat\n\nAimé Laussedat (15. dubna 1819, Moulins, Francie - 18. března 1907, Paříž) byl francouzský důstojník, zeměměřič, kartograf, vědec a fotograf. Byl průkopníkem letecké fotografie a jejího využití v kartografii.\n\nLaussedat je spolu s Albrechtem Meydenbauerem považován za jednoho z otců oboru fotogrammetrie. V roce 1851 vydal svou teoretickou práci \"'Métrophotographie\". V roce 1861 jako první použil fotografie země k výrobě topografických map. Byl jedním z průkopníků francouzské fotografické ikonometrie, aplikované fotografie, respektive měření, zpracování plánů a rozpoznávání obrazu.\n\nV roce 1858 prováděl Francouz Nadar (Gaspard-Félix Tournachon) první fotografické pokusy z balonu, při kterých mu radil právě Laussedat.\n\nLaussedat přispěl k archivování fotografii v muzejních sbírkách, konzervatořích, ale také témat umění a řemesel přibližně roku 1880. V rámci geografické společnosti je nabádal, aby si budovali archiv fotografií, ať už se jednalo o podklady pro mapy, nebo snímky estetické hodnoty. Připojil se k představenstvu Francouzské fotografické společnosti.\n"}
{"id": "480235", "url": "https://cs.wikipedia.org/wiki?curid=480235", "title": "Švut Rachel", "text": "Švut Rachel\n\nŠvut Rachel ( שבות רחל, doslova „\"Návrat Ráchel\"“ - podle obyvatelky nedaleké osady Šilo Rachel Drukové, která byla zabita při teroristickém útoku, Shvut Rachel nebo Shevut Rachel) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Mate Binjamin.\n\nNachází se v nadmořské výšce cca 750 metrů v centrální hornaté části Samařska. Je stavebně téměř propojena se sousední obcí Šilo, jejíž formální součástí stále je, třebaže je fakticky nezávislá a má i samostatné zastoupení v Oblastní radě Mate Binjamin. Švut Rachel leží cca 32 kilometrů severoseverovýchodně od historického jádra Jeruzalému, cca 20 kilometrů severovýchodně od Ramalláhu a cca 50 kilometrů východně od centra Tel Avivu.\n\nVesnice je na dopravní síť Západního břehu Jordánu napojena jednak pomocí dálnice číslo 60, která probíhá v severojížním směru napříc prakticky celým Samařskem, jednak pomocí spojky vybíhající k východu, kde ústí na lokální silnici číslo 458 (takzvaná Alonova silnice), která vede k dalším izraelským sídlům podél východního okraje hornatiny Samařska (například Kochav ha-Šachar).\n\nŠvut Rachel leží v hustě osídlené části centrálního Samařska, kde jsou palestinské i židovské obce vzájemně promíseny. Spolu se sousední izraelskou osadou Šilo tvoří Švut Rachel jeden urbanistický celek a spolu s dalšími okolními židovskými osadami jde o blok Guš Šilo. Nejbližšími palestinskými vesnicemi je Qaryut (necelé 2 kilometry severozápadním směrem).\n\nŠvut Rachel vznikla na území, které v roce 1967 dobyla izraelská armáda. V listopadu 1991, během první intifády byla při palestinském teroristickém útoku zabita obyvatelka osady Šilo Rachel Druková. V den jejího pohřbu pak skupina obyvatel z Šila založila východně od stávající obce novou osadu, nazvanou na počest zavražděné Švut Rachel.\n\nV obci je k dispozici předškolní péče o děti. Základní školství je zajištěno v okolních izraelských vesnicích. Dále zde funguje veřejná knihovna. V Švut Rachel funguje provizorní synagoga, tvořená čtyřmi propojenými karavany, které jsou zevnitř vyzdobeny. Obec už mezitím zahájila projektování nové synagogy s odhadovanými náklady 250 000 dolarů, která by měla mít oddělení pro aškenázské i sefardské Židy.\n\nStejně jako Švut Rachel původně vznikla jako satelitní odnož obce Šilo, tak i nynější Švut Rachel se postupně obklopuje izolovanými skupinami domů (tzv. outposty), které se postupně formují v samostatné obce. Jsou to následující osady: Achija ( אֲחִיָּה, Ahijah), Eš Kodeš ( אש קודש‎, Esh Kodesh), Adej Ad ( עדי עד, Adei Ad), Kida ( קידה, Keida) a Habajit ha-Adom ( הבית האדום, Habayit Ha'adom).\n\n\n\n\n\n\nPočátkem 21. století nebyla Švut Rachel a okolní skupiny zástavby zahrnuty do Izraelské bezpečnostní bariéry, která do svých hranic pojala jen kompaktní bloky izraelských osad, zejména poblíž Zelené linie. Budoucí existence osady závisí na podmínkách případné mírové smlouvy s Palestinci.\n\nObyvatelstvo Švut Rachel je v databázi rady Ješa popisováno jako nábožensky založené. Obec je formálně a i z hlediska statistických šetření stále považována za součást osady Šilo. Přesný přehled demografického vývoje proto není k dispozici. Portál rady Ješa zde uvádí 340 obyvatel.\n\n\n"}
{"id": "480244", "url": "https://cs.wikipedia.org/wiki?curid=480244", "title": "Tenis na Letních olympijských hrách 1984", "text": "Tenis na Letních olympijských hrách 1984\n\nTenis na Letních olympijských hrách 1984 v Los Angeles se objevil podruhé od naposledy předtím hraného řádného turnaje na Pařížské olympiádě 1924. Stejně jako na Hrách v Mexico City 1968 měl charakter ukázkového sportu, mimo oficiální program her.\n\nO znovuzařazení tenisu do rodiny olympijských sportů intenzivně usilovala Mezinárodní tenisová federace (ITF) společně s národními tenisovými svazy. Kladné rozhodnutí o návratu „bílého sportu“ padlo na 84. zasedání Mezinárodního olympijského výboru (MOV) v Baden-Badenu, na němž bylo 1. října 1981 schváleno zařazení tenisu do programu Letních olympijských her 1988.\nCelé hry, včetně tenisu, byly bojkotovány Sovětským svazem a jeho satelity Východního bloku. Výjimkou se staly výpravy z Rumunska a Jugoslávie, které na olympiádě startovaly.\n\nLosangeleský turnaj měl na programu mužskou a ženskou dvouhru, což představovalo proti roku 1968 snížení o osm soutěží. Konal se mezi 6.–11. srpnem 1984 v roli ukázkového sportu. Dějištěm se stal areál Los Angeles Tennis Center, ležící na půdě Kalifornské univerzity v Los Angeles. Událost probíhala na otevřených dvorcích s tvrýdm povrchem.\n\nDo obou soutěží nastoupilo třicet dva singlistů. Limitujícím faktorem byla věková hranice, když do turnaje mohli zasáhnout pouze hráči, jimž nebylo v době konání více než dvacet let, tj. ročníky narozené v roce 1964 a později. Poražení semifinalisté neodehráli zápas o třetí místo a automaticky se na této pozici umístili oba.\n\nDvouhry vyhrály budoucí světové jedničky a tenisové osobnosti, které se v rolích nejvýše nasazených zúčastnily i oficiálního soulského turnaje o čtyři roky později. V mužích triumfoval 18letý Švéd Stefan Edberg, jenž do turnaje vstupoval jako vůbec první držitel tzv. čistého grandslamu v juniorské kategorii a úřadující juniorský mistr světa z roku 1983. V roli třetího nasazeného v semifinále zdolal americkou turnajovou jedničku Jimmyho Ariase a ve finále přehrál Mexičana Francisca Maciela. Na turnaji neztratil ani jeden set. Ženskou dvouhru ovládla 15letá osmá nasazená Němka Steffi Grafová, která na cestě pavoukem prohrála dva sety. Ve druhém kole ji nejdříve „kanára“ uštědřila Italka Sandra Cecchiniová, aby však zbylé dvě sady nezvládla. Ve finále si západoněmecká juniorka poradila s jugoslávskou turnajovou sedmičkou a o čtyři roky starší Sabrinou Golešovou poměrem 1–6, 6–3 a 6–4.\n\n"}
{"id": "480258", "url": "https://cs.wikipedia.org/wiki?curid=480258", "title": "Klášter svatého Klimenta a Pantelejmona", "text": "Klášter svatého Klimenta a Pantelejmona\n\nKlášter svatého Klimenta a Pantelejmona stojící v Ohridu v Severní Makedonii je považován za místo působení prvních studentů Cyrila a Metoděje pod vedením svatého Klimenta. Na tomto místě se pravděpodobně první bulharští žáci ve středověku učili novému písmu určenému církevní staroslověnštině – hlaholici. Celá budova je významnou makedonskou kulturní památkou.\n\nKlášter byl pravděpodobně založen v době Klimentova příchodu do oblasti Ohridu (na žádost bulharského knížete Borise I.) na místě původního kostela, jenž zde byl obnoven. Svatý Kliment nebyl s tímto kostelem spokojen, a proto postavil na základech starší stavby budovu novou a zasvětil jí svatému Pantelejmonovi. Svatý Kliment využíval nově založený klášter jako školu pro učení nového druhu písma založeného na hlaholici – cyrilici. Kliment osobně postavil uvnitř klášteru kryptu, v níž byl po své smrti roku 916 pochován a kde jeho hrob existuje dodnes.\n\nKoncem 15. století přeměnili osmanští Turci klášter na mešitu, ale během 16. století bylo umožněno zničeným kostelům a klášterům, aby byly znovu obnoveny, a jedním z nich byl i klášter svatého Klimenta. Klášterní komplex byl znovu poškozen někdy na přelomu 16. a 17. století, přičemž opět zde Turci postavili mešitu, které vydržela až do současnosti. V poslední době byly budovy kláštera znovu rekonstruovány – poslední restaurační práce skončily v srpnu roku 2002. Klášter se nachází na ploše lokality světového dědictví UNESCO Přírodní a kulturní dědictví ochridského regionu.\n\n"}
{"id": "480259", "url": "https://cs.wikipedia.org/wiki?curid=480259", "title": "John McVie", "text": "John McVie\n\nJohn Graham McVie (* 26. listopadu 1945 Ealing, Anglie) je britský baskytarista známý jako člen rockové skupiny Fleetwood Mac. Jeho příjmení, zkombinované s příjmením Micka Fleetwooda, bylo inspirací pro jméno této skupiny. Ke skupině Fleetwood Mac se připojil krátce po jejím založení, kdy v roce 1967 nahradil baskytaristu Boba Brunninga.\n\nV roce 1968 se oženil s bluesovou pianistkou a zpěvačkou Christine Perfect, která se o dva roky později přidala ke skupině Fleetwood Mac. John a Christine McVie se rozvedli v roce 1977, v době kdy natáčeli album \"Rumours\", které bylo ze všech dosavadních alb Fleetwood Mac umělecky a obchodně nejúspěšnější.\n\n"}
{"id": "480260", "url": "https://cs.wikipedia.org/wiki?curid=480260", "title": "Alonova silnice", "text": "Alonova silnice\n\nAlonova silnice (: כביש אלון, \"\"Kviš Alon\"\", : Allon Road) je silniční spojení v Izraeli, v distriktu Judea a Samaří, tedy na okupovaném Západním břehu Jordánu. \n\nAlonova silnice je pojmenována podle izraelského politika Jigala Alona, který poté co v roce 1967 dobyla izraelská armáda území Západního břehu Jordánu, zformuloval politiku trvalé anexe části tohoto území (takzvaný Alonův plán). Výstavba této silnice byla jedním z prvních konkrétních výsledků tohoto plánu. Význam Alonovy silnice jako západní linie izraelské kontroly nad Jordánským údolím je v Izraeli uznáván i v současnosti. \n\nAlonova silnice probíhá severojižním směrem po celé délce východního Samařska, v jistém odstupu od Jordánského údolí. Podél ní pak vyrostl řetězec izraelských osad, které měly umožnit trvalou kontrolu tohoto území. Alonova silnice nese podél své trasy několik označení. V nejjižnějším úseku, od místa, kde poblíž města Ma'ale Adumim vybíhá k severu z dálnice číslo 1, je označena jako silnice číslo 458. Míjí takto obce Alon a Kfar Adumim. Pak překonává hluboké údolí Nachal Prat (Vádí Kelt) a míří dál k severu, k obcím Ma'ale Michmas, Rimonim, Kochav ha-Šachar, míjí z východu osadu Švut Rachel a pokračuje k obci Migdalim. Těsně před ní ale uhýbá k severovýchodu a klesá směrem do Jordánského údolí. Zde, poblíž městečka Ma'ale Efrajim pokračuje už jako silnice číslo 508. Míjí pak osady Gitit a Mechora a dál klesá do příkopové propadliny Jordánského údolí. U obce Chamra se mění na silnici číslo 578. Propojuje pak izraelské osady Beka'ot, Ro'i, Chemdat, Maskiot, Rotem a Mechola. U obce Mechola končí a napojuje se na dálnici číslo 90, která probíhá stejně jako Alonova silnice severojižním směrem, ale daleko blíže řece Jordán.\n\n\n"}
{"id": "480262", "url": "https://cs.wikipedia.org/wiki?curid=480262", "title": "Trubice", "text": "Trubice\n\nTrubice může být:\n\n\n\n"}
{"id": "480268", "url": "https://cs.wikipedia.org/wiki?curid=480268", "title": "Migdalim", "text": "Migdalim\n\nMigdalim ( מִגְדָּלִים, doslova „\"Věže\"“, podle jména sousedního palestinského města Madždal Bani Fadil., v oficiálním přepisu do angličtiny Migdalim) je izraelská osada typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Šomron.\n\nNachází se v nadmořské výšce 790 metrů na východním okraji Samařska, cca 35 kilometrů severovýchodně od historického jádra Jeruzalému, cca 15 kilometrů jihovýchodně od Nábulusu a cca 52 kilometrů východně od centra Tel Avivu.\n\nVesnice je na dopravní síť Západního břehu Jordánu napojena pomocí takzvané Alonovy silnice číslo 458 a 508, která vede podél východního okraje Samařska a do Jordánského údolí. Další spojení nabízí lokální silnice číslo 505, která vede k severozápadu, do centrálních oblastí Samařska.\n\nMigdalim leží téměř na okraji souvisle osídleného území Západního břehu Jordánu. Směrem na východ už následuje jen řídce obydlená polopouštní a pouštní krajina, která se prudce svažuje k Jordánskému údolí. V bezprostředním okolí obce se ale nacházejí četná palestinská sídla, například Madždal Bani Fadil na východě nebo Qusra a Jurish na západě.\n\nVesnice Migdalim vznikla v roce 1983, konkrétně v srpnu 1983, na území, které v roce 1967 dobyla izraelská armáda. Původně šlo o osadu typu nachal, tedy kombinace vojenské základny s civilním osídlením. 14. května 1984 rozhodla izraelská vláda tuto osadu převést na ryze civilní. Výhledově měla nová osada mít kapacitu 100 rodin, přičemž v první fázi se předpokládalo usídlení 40 rodin. Převod na civilní obec proběhl v prosinci 1984. V roce 1986 sem přišli první stálí obyvatelé.\n\nPočátkem 21. století nebyla obec zahrnuta do Izraelské bezpečnostní bariéry, která do svých hranic pojala jen kompaktní bloky izraelských osad, zejména poblíž Zelené linie. Budoucí existence osady závisí na podmínkách případné mírové smlouvy s Palestinci.\n\nObyvatelstvo Migdalim je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 204 lidí. Během roku 2014 registrovaná populace stoupla o 36,0 %. Výhledově se ale počítá, že ze současného počtu cca 40 rodin by se obec měla rozrůst až na 260 rodin.\n\n\n"}
{"id": "480269", "url": "https://cs.wikipedia.org/wiki?curid=480269", "title": "Ullmann", "text": "Ullmann\n\nPříjmení Ullmann (Ullman), Ulmann (Ulman), Ullmannová nosí více různých osobností:\n\n"}
{"id": "480277", "url": "https://cs.wikipedia.org/wiki?curid=480277", "title": "Taxi Praha (rozcestník)", "text": "Taxi Praha (rozcestník)\n\nTaxi Praha mohou být označeny: \n"}
{"id": "480281", "url": "https://cs.wikipedia.org/wiki?curid=480281", "title": "Štýrské vévodství", "text": "Štýrské vévodství\n\nŠtýrské vévodství, také psáno Vévodství štýrské či Vévodství Štýrsko (; ; ), bylo vévodství o rozloze 22 425 km², zahrnující území moderní rakouské spolkové země Štýrska a území slovinského regionu Dolní Štýrsko. Do roku 1806 bylo součástí Svaté říše římské a v jejím rámci náleželo již od roku 1278 k Habsburské monarchii, v níž tvořilo autonomní korunní zemi až do rozpadu Rakouska-Uherska roku 1918.\n\nVytvořil je Fridrich I. Barbarossa 18. září 1180, když po porážce Jindřicha Lva povýšil na vévodu Otakara IV., vládnoucího ve Štýrské marce. Otakar byl zároveň první a posledním vévodou ze starobylého rodu Otakarů ze Štýru. Do roku 1254 náleželo k vévodství i nyní dolnorakouské Pittensko a hornorakouské Travensko, včetně města Štýru (Steyru). Od Štýru je také odvozen název Štýrska, zatímco německý název Štýrska stále znamená „Štýrská marka“.\nPo smrti Otakara IV. roku 1192 získali území na základě Georgenberských úmluv Babenberkové, vládci sousedních Rakous. Po jejich vymření zůstalo vévodství bez vévody a později si je nárokovali český král Přemysl Otakar II. a uherský král Béla IV. Na základě Budínského míru ze 3. dubna 1254 došlo k rozdělení území původního vévodství, přičemž Pittensko a Travensko získal Přemysl Otakar II., zatímco zbytek území získal Béla IV. Pro Štýrsko to zároveň znamenalo trvalou ztrátu Travenska a Pittenska. Béla IV. vládl Štýrsku do roku 1258, následován synem Štěpánem V. Po bitvě u Kressenbrunnu roku 1260 Štýrsko opětovně získal Přemysl Otakar II., jenž mu pak vládl do roku 1276, kdy byl Vídeňským mírem donucen se ho vzdát. Od roku 1278 drželi Habsburkové Štýrsko jako svou dědičnou zemi, přičemž v letech 1379–1439 a 1564–1619 zde vládly samostatné rodové větve.\nVe 12. a 13. století dochází k zesilování přistěhovalectví německojazyčného obyvatelstva. V 16. a 17. století se Štýrsko v důsledku řady tureckých vpádů v podstatě vylidnilo, Turci zde ničili a rabovali, obyvatele buď vraždili nebo odváděli do otroctví.\n\nPo skončení první světové války dochází k rozdělení území Štýrského vévodství mezi Rakousko, jemuž zůstala severní a střední část vévodství, a Stát Slovinců, Chorvatů a Srbů, který získal jižní, převážně Slovinci obývanou část. Rakouská část, zabírající asi 73 % bývalého vévodství, se stala spolkovou zemí Štýrsko, zatímco slovinská jižní část se stala v rámci Státu SHS a pozdějšího Království SHS součástí krátkodobé autonomní země Slovinska, od roku 1922 součástí Mariborské oblasti, od roku 1929 součástí Drávské bánoviny a nakonec od roku 1945 opět součástí Slovinska (v tehdejší Jugoslávii).\n\n\n"}
{"id": "480283", "url": "https://cs.wikipedia.org/wiki?curid=480283", "title": "Maria Kondratěvová", "text": "Maria Kondratěvová\n\nMaria Alexandrovna Kondratěvová (rusky: Мария Александровна Кондратьева, Marija Alexandrovna Kondraťjeva; * 17. ledna 1982) je současná ruská profesionální tenistka. Jejím nejvyšším umístěním na žebříčku WTA ve dvouhře bylo 210. místo (23. červen 2008) a ve čtyřhře 68. místo (26. říjen 2009). Na okruhu WTA dosud nevyhrála žádný turnaj. Na okruhu ITF zvítězila na 4 turnajích ve dvouhře a 19 ve čtyřhře. Jejím oblíbeným povrchem je antuka.\n\n\n"}
{"id": "480286", "url": "https://cs.wikipedia.org/wiki?curid=480286", "title": "İpek Şenoğluová", "text": "İpek Şenoğluová\n\nİpek Şenoğluová (* 8. června 1979, Eskişehir, Turecko) je současná turecká profesionální tenistka. Jejím nejvyšším umístěním na žebříčku WTA ve dvouhře bylo 293. místo (5. červenec 2004) a ve čtyřhře 53. místo (19. říjen 2009). Na okruhu WTA dosud nevyhrála žádný turnaj. Na okruhu ITF zvítězila na 2 turnajích ve dvouhře a 20 ve čtyřhře.\n\nV roce 2004 hrála kvalifikaci čtyřhry na Wimbledonu. Nedostala se sice do hlavní soutěže, ale do historie se zapsala jako vůbec první turecký tenista, který kdy hrál kvalifikaci na grandslamovém turnaji. Téhož roku na posledním grandslamovém turnaji US Open 2004, se pak stala prvním tureckým tenistou, který hrál hlavní soutěž Grand Slamu. Spolu se spoluhráčkou Laurou Granvilleovou nastoupily do ženské čtyřhry a probojovaly se do 3. kola.\n\n15. května 2005 v 7 hodin místního času odehrála krátkou pětiminutovou exhibici s Venus Williamsovou na istanbulském Bosporském mostu, což bylo vůbec poprvé v historii, kdy byl hrán tenis zároveň na dvou kontinentech.\nSpolu s Jaroslavou Švedovovou se probojovala do semifinále Rome Masters 2009.\n\nİpek Şenoğluová se zúčastnila 22 zápasů ve Fed Cupu za tým Turecka s bilancí 9-8 ve dvouhře a 10-8 ve čtyřhře.\n\n\n"}
{"id": "480290", "url": "https://cs.wikipedia.org/wiki?curid=480290", "title": "Hráčské statistiky Daniely Hantuchové", "text": "Hráčské statistiky Daniely Hantuchové\n\nDaniela Hantuchová je slovenská tenistka, která do profesionálního tenisu vstoupila v roce 1999. Vyhrála čtyři grandslamové turnaje ve smíšené čtyřhře. Prohrála tři finálová utkání na Grand Slamu v ženské čtyřhře a jedno ve smíšené čtyřhře. Na okruhu WTA dokázala zvítězit na 3 turnajích ve dvouhře a v 8 ve čtyřhře. Na žebříčku WTA pro dvouhru byla nejvýše klasifikována na 5. místě (27. ledna 2003) a pro čtyřhru na 5. místě (26. srpna 2002).\n\nDaniela Hantuchová se zúčastnila 20 zápasů ve Fed Cupu za tým Slovenska s bilancí 22-7 ve dvouhře a 4-3 ve čtyřhře.\n\n\"Stav k 7. březnu 2010 po odehraném turnaji Monterrey Open v Monterrey, Mexiko.\"\n\n\n\n\n\n\n\n\"Stav k březnu 2010.\"\n\nUveden je počet vyhraných–prohraných zápasů Hantuchové proti hráčkám, které byly někdy klasifikovány v první desítce žebříčku WTA.\n\n\"Tučně jsou uvedeny světové tenisové jedničky.\"\n\n"}
{"id": "480294", "url": "https://cs.wikipedia.org/wiki?curid=480294", "title": "Seznam lodí účastnících se bitvy u Jutska", "text": "Seznam lodí účastnících se bitvy u Jutska\n\nBitvy u Jutska se účastnilo na 149 britských a 99 německých lodí. Britové do boje nasadili 28 bitevních lodí, 9 bitevních křižníků, 8 obrněných křižníků, 26 lehkých křižníků a 78 torpédoborců zatímco Němci 16 bitevních lodí, 6 řadových lodí, 5 bitevních křižníků, 11 lehkých křižníků a 61 velkých torpédovek (torpédoborců).\n"}
{"id": "480295", "url": "https://cs.wikipedia.org/wiki?curid=480295", "title": "Jeden hot a druhý čehý", "text": "Jeden hot a druhý čehý\n\nJeden hot a druhý čehý (originální francouzský název \"La Zizanie\") je francouzská filmová komedie z roku 1978, kterou režíroval Claude Zidi. Hlavní roli zde ztvárnili Louis de Funès a Annie Girardotová.\n\nGuillaume Daubray-Lacaze je majitelem továrny. Poté co jeho společnost dostane velkou zakázku z Japonska, pro zrychlení výroby se rozhodne, že výrobní kapacity rozšíří do svého domu. Manželka Bernadetta s jeho plánem nesouhlasí, ale z počátku na něj přistoupí. Avšak poté co je její skleník vytopený a následně zmražený, dojde jí trpělivost a odstěhuje se. Následně kandiduje v nastávajících volbách proti stávajícímu starostovi - svému manželovi.\n\n"}
{"id": "480298", "url": "https://cs.wikipedia.org/wiki?curid=480298", "title": "Palau Sant Jordi", "text": "Palau Sant Jordi\n\nPalác svatého Jiří (katalánsky \"Palau Sant Jordi\") je moderní víceúčelová krytá aréna v Barceloně. Pořádají se v ní zejména sportovní a kulturní události. Kapacita pro sportovní akce činí 17 000 a pro kulturní účely 20 000 diváků. Byla navržena japonským architektem Aratou Isozakim.\n\nStala se jedním z hlavních dějišť Letních olympijských her 1992.\n\nZ významných akcí lze uvést Halové mistrovství světa v atletice 1995 nebo Mistrovství světa ve futsalu 1996, V letech 1998 a 2003 byla aréna místem finálového turnaje čtyř nejlepších mužských basketbalových týmů Euroligy Final Four. Při druhém turnaji roku 2003 zvítězil domácí tým FC Barcelona Regal.\n\nV roce 2000 se zde odehrálo finále 89. ročníku nejslavnější tenisové týmové soutěže Davis Cupu. V termínu 8. až 12. prosince v něm porazil tým Španělska Austrálii a získal poprvé v historii salátovou mísu. Hala se stala podruhé dějištěm finále Davisova poháru 2009, kdy v prosincovém utkání zvítězilo domácí Španělsko nad týmem České republiky 5:0.\n\nAréna byla hlavním závodištěm Mistrovství světa ve vodních sportech 2003. Po dobu šampionátu byl do ní dočasně zabudován plavecký bazén.\n\n\"Palau Sant Jordi hostila řadu hudebních koncertů včetně:\"\n"}
{"id": "480307", "url": "https://cs.wikipedia.org/wiki?curid=480307", "title": "Karel Karas", "text": "Karel Karas\n\nKarel Karas (28. května 1892, Praha-Libeň – 29. července 1969, Kročehlavy (Kladno)) byl český malíř.\n\nOd svých šesti let žil v Kladně - Kročehlavech. Ve čtrnácti letech se začal učit lakýrníkem a písmomalířem a po získání výučního listu pracoval několik let v oboru a to ke vší spokojenosti zaměstnavatelů, jak o tom svědčí jeho pracovní knížka. Svoji řemeslnou zručnost a výtvarné umění předával učňům, mezi nimiž byl i Karel Souček. Právě na jeho mimořádný výtvarný talent Karel Karas upozornil. Výtvarné umění bylo dlouhá léta jeho koníčkem. Nechtěl zůstat pouze nadšencem, a tak se v letech 1933–1937 stal posluchačem Ukrajinské akademie výtvarných umění v Praze. Jednalo se o jedinou výtvarnou akademii, kterou mohli navštěvovat dospělí posluchači. V roce 1937 pozastavil Karel Karas lakýrnickou živnost. Maloval a zároveň byl i externím učitelem Masarykovy školy práce v Kladně.\n\nKarel Karas absolvoval Uměleckoprůmyslovou školu v Praze v letech 1923–1924 u prof. Emanuela Hrbka a Ukrajinskou akademii výtvarných umění v Praze v letech 1933–1937. Studoval u Rudolfa Vejrycha a Jaroslava Kutmana. Studijní cesty podnikl do Bulharska (1935), Jugoslávie (1936), Slovenska a Podkarpatské Rusi (1937). Zabýval se krajinářskou, figurální a žánrovou tvorbou. Také je autorem obrazů s motivy z Lidic.\n\n\nKarel (1933–2009), profesí hudebník, jakoby svými obrazy navazoval na otcovo výtvarné pojetí velkoplošných pláten krajin.\n\nMladší syn Jiří (* 1943), také okouzlen krajinou, zúročil svůj talent především na menších plátnech a miniaturách, kde zachycuje okolí Kladna, Hřebče a v tvorbě z posledních let najdeme také chorvatské motivy.\n\nOd roku 1935 až do roku 1948 pravidelně vystavoval nejen v Kročehlavech a v kladenské galerii Františka Kračmara, ale i v Praze v galerii U Platýza (Rubešova galerie), v Poděbradech a Hradci Králové. Pro Kladno je významná jeho série kreseb \"Podoba horního města Kladna\" (cyklus byl otištěn v únoru 1940 v příloze Českého Slova), kde autor zachycuje postupně mizející tvář města. Při výčtu Karasovy tvorby nelze opomenout jeho podíl na výstavě \"Lidice a česká krajina\" v létě 1945, kterou autor obeslal třemi neprodejnými obrazy starých Lidic. Dva z nich ihned daroval. Obraz Lidice od západu putoval do USA jako dar pro první americkou obec, přejmenovanou na Lidice. Kostel v Lidicích, tedy druhý darovaný obraz, je dodnes v majetku Obecního úřadu v Lidicích. Třetí obraz daroval prezidentu republiky dr. Edvardu Benešovi.\n\n\n\n\n"}
{"id": "480326", "url": "https://cs.wikipedia.org/wiki?curid=480326", "title": "Elán (vlastnost)", "text": "Elán (vlastnost)\n\nElán (franc. \"élan\" od \"élancer\", vrhnout se kupředu) ) znamená rozběh, rozmach, nadšení, vzlet. Původně sportovní pojem označuje „energii“ člověka, který se s nadšením do něčeho pouští, případně i činorodost či entuziasmus.\n\nJako užitečný pojem jej převzala řada jazyků a slovo Elán se často užívá jako název umělecké či literární skupiny, časopisu nebo i značka automobilu (Lotus Elan). Slovo poněkud zprofanovala komunistická propaganda například spojením „budovatelský elán“.\n\nDo filosofie zavedl pojem životní elán (\"élan vital\") francouzský filosof Henri Bergson, které jej pokládá za jednu z nejdůležitějších charakteristik všeho živého. Celý živý svět je od začátku nadán jakýmsi impulsem, který všechno živé nutí nejen snažit se o přežití (\"conatus essendi\" B. Spinozy), ale také růst, rozmnožovat se a vyvíjet. Tento elán se projevuje i u člověka a v lidské společnosti jako tvořivost, hledání nových možností a vůbec nadšení.\n\n\n"}
{"id": "480330", "url": "https://cs.wikipedia.org/wiki?curid=480330", "title": "Anna Leopoldovna", "text": "Anna Leopoldovna\n\nAnna Leopoldowna, rozená jako Elisabeth Katharina Christine, Prinzessin von Mecklenburg-Schwerin (18. prosince 1718, Rostock – 19. března 1746, Cholmogory), byla dcera meklenburského knížete Karla Leopolda a Kateřiny Ivanovny (neteře ruského cara Petra Velikého). V letech 1740–1741 byla regentkou za svého nedospělého syna, cara Ivana VI.\n\nPůvodní jméno Anny Leopoldovny bylo Alžběta. Po přestupení k pravoslaví přijala jméno na počest své tety, carevny Anny Ivanovny. V Rusku byla nazývána též Annou Meklenburskou. Jejím dědem z otcovy strany byl kníže Friedrich I. von Mecklenburg-Grabow a babičkou landkraběnka Christine Wilhelmine von Hessen-Homburg. Dědem Anny Leopoldovny z matčiny strany byl ruský car Ivan V. a babičkou Praskovja Fjodorovna Saltykovová.\n\nPo smrti Petra Velikého se Rusko zmítalo ve sporech o nástupnictví na carský trůn. Potomky Petra Velikého vyřadily ze hry intriky a odpor knížat Dolgorukých, kteří na trůn prosadili neteř Petra Velikého, dceru jeho nevlastního bratra Ivana V. Annu Ivanovnu.\n\nBezdětná carevna Anna Ivanovna dlouho řešila problém s následnictvím trůnu a nakonec se rozhodla povolat do Ruska svou teprve třináctiletou neteř Alžbětu Meklenburskou, dceru své sestry Kateřiny, a za dědice vyhlásit jejího tehdy ještě nenarozeného syna. Alžběta přijala pravoslaví, nové jméno Anna Leopoldovna a ve svých jednadvaceti letech se v roce 1739 provdala za Antonína Ulricha z rodu brunšvických vévodů. 12. srpna 1740 se vytoužený následník skutečně narodil. O dva měsíce později – 17. října 1740 – carevna Anna Ivanovna umírá a na trůn je dosazeno dvouměsíční dítě jako car Ivan VI., za něhož ovšem zpočátku vládl oblíbenec zemřelé carevny, kuronský vévoda Bűhren (Biron). S podporou armády provedla Anna Leopoldovna 8. listopadu 1740 převrat a Biron byl poslán do vyhnanství. Za Ivana VI. od této chvíle vládla jeho matka. Vládu nikdy nepřevzal, neboť již v prosinci následujícího roku nový palácový převrat otevřel cestu k ruskému trůnu druhorozené dceři Petra Velikého Alžbětě. Malý car s regentkou Annou Leopoldovnou byli odstaveni od vlády a posláni do městečka Cholmogory na dalekém severu země.\n\nProvdala se za brunšvického knížete Antona Ulricha Brauschweig-Wolfenbüttel. Ten byl synem knížete Ferdinanda Albrechta II. Braunschweig-Wolfenbüttel a Antonie Amálie Braunschweig-Blankenburg. Antonie Amálie (1696 - 1762), tchyně Anny Leopoldovny, byla sestrou Charlotty Kristýny Brunšvicko-Wolfenbüttelské (v mládí zemřelé manželky careviče Alexeje, syna Petra Velikého), a současně sestrou císařovny Alžběty, ženy Karla VI. Habsburského; Anton Ulrich byl tedy přes svou matku bratrancem budoucího cara Petra II. a bratrancem římskoněmecké císařovny Marie Terezie.\n\nZ manželství vzešlo pět dětí:\n\nZemřela 19. března 1746 při porodu svého posledního dítěte.\n\n"}
{"id": "480335", "url": "https://cs.wikipedia.org/wiki?curid=480335", "title": "Olga Kaniskinová", "text": "Olga Kaniskinová\n\nOlga Nikolajevna Kaniskinová ( ; * 19. ledna 1985) je bývalá ruská atletka, která se věnovala sportovní chůzi. Její hlavní disciplínou je chůze na 20 km, ve které v roce 2007 vyhrála mistrovství světa a o rok později olympiádu..\n\nV roce 2005 si došla pro stříbrnou medaili na mistrovství Evropy do 23 let v německém Erfurtě. O rok později získala stříbro na evropském šampionátu v Göteborgu. V roce 2007 se v japonské Ósace stala mistryní světa v chůzi na 20 km v čase 1:30:09, druhá v soutěži Ruska Taťána Šemjakinová ztratila 33 sekund. Její první účast na letních olympijských hrách 2008 skončila v Pekingu ziskem zlaté medaile, když v dešti prošla cílem v čase 1:26:31.\n\nNa mistrovství světa v atletice 2009 v Berlíně došla do cíle jako první, když postupně navyšovala náskok na soupeřky. Irka Olive Loughnaneová prošla jako druhá se ztrátou 49 sekund. V roce 2010 došla na mistrovství Evropy v Barceloně v čase 1:27:44 do cíle závodu na 20 kilometrů chůze jako první. Na mistrovství světa v atletice 2011 v Tegu došla opět do cíle jako první, když o 18 sekund porazila druhou Číňanku Liou Chung.\n\nNa Letních olympijských hrách v Londýně v roce 2012 obsadila druhé místo za vítěznou krajankou Jelenou Lašmanovovou, i když byla na všech mezičasech první. Zatímco Lašmanovová překonala světový rekord časem 1:25:02, Kaniskinová za ní zaostala jen o sedm sekund.\n\nNa podzim roku 2013 oficiálně vyhlásila konec kariéry.\n\nV lednu 2015 ruská antidopingová agentura RUSADA objevila nesrovnalosti v jejím biologickém pasu a potrestala ji spolu se Sergejem Kirďapkinwm, Valerijem Borčinam a dvěma další chodci. Následně odstoupil Valentin Maslakov z funkce šéftrenéra atletické reprezentace.\n\nV roce 2016 byl její trest za doping zpřísněn a chodkyně tak přišla o tituly a medaile ze dvou světových šampionátů (2009 a 2011), mistrovství Evropy v roce 2010 i olympijských her 2012.\n\n\n"}
{"id": "480340", "url": "https://cs.wikipedia.org/wiki?curid=480340", "title": "Henry Campbell-Bannerman", "text": "Henry Campbell-Bannerman\n\nHenry Campbell-Bannerman (7. září 1836 – 22. duben 1908) byl britský státník, člen Liberální strany a premiér.\n\nNarodil se jako druhý nejstarší syn Jamese Campbella a jeho ženy Janet v Glasgowě. Původní příjmení si doplnil na základě podmínek dědictví po strýci z matčiny strany, který vlastnil panství Hunton Court v Kentu.\n\nStudoval na střední škole v Glasgowě později krátce na Glasgowské univerzitě a studium ukončil na Trinity College v Cambridgi. Po studiu se zapojil do činnosti rodinné společnosti, která provozovala velkoobchod a soukenictví. Roku 1860 se oženil se Sarah Charlote Bruceovou.\n\nRoku 1868 byl zvolen poslancem Dolní sněmovny za liberály v obvodu Stirling Burghs. Poté co zastával několik méně významných funkcí, se stal roku 1884 ve druhé Gladstoneho vládě správcem Irska. Ve třetí a čtvrté Gladstoneho vládě zastával pozici ministra války.\n\nRoku 1898 se stal vůdcem liberálů v dolní komoře parlamentu. Búrská válka rozdělila Liberální stranu na dva tábory a Bannerman musel vynaložit velké úsilí na udržení smíru uvnitř strany, která ve volbách roku 1900 utrpěla porážku. Nicméně ke sjednocení strany přispěl zákon o vzdělání a především odpor proti Chamberlainovu návrhu reformy daní, který byl silně protekcionistický a vedl by k omezení volného trhu.\nPo rezignaci Arthura Balfoura na pozici premiéra sestavil menšinovou vládu, rozpustil ihned parlament a vyhlásil nové volby. V nich liberálové zvítězili.\n\nV době, kdy byl premiérem, byla podepsána roku 1907 dohoda s Ruskem, kterou dojednával ministr zahraničí Edward Grey.\n\nJeho zdraví se ale zhoršovalo, 3. dubna 1908 rezignoval a jeho nástupcem se stal ministr financí H. H. Asquith. Bannerman setrval v Downing Street i po své rezignaci a je jediným předsedou vlády, který zde (22. dubna) zemřel. Byl pochován na hřbitově u kostela Meigle poblíž Belmonstkého hradu.\n"}
{"id": "480341", "url": "https://cs.wikipedia.org/wiki?curid=480341", "title": "Liberálně unionistická strana", "text": "Liberálně unionistická strana\n\nLiberálně unionistická strana byla britská politická strana, která vznikla rozdělením Liberální strany roku 1886. Pod vedením Spencera Cavendishe a Josepha Chamberlaina vytvořilo toto politické uskupení alianci s Konzervativní stranou, aby zabránili vytvoření samosprávy Irska. Roku 1895 vytvořily tyto strany koaliční vládu, ale ponechaly si oddělenou organizační strukturu až do května 1912, kdy došlo k jejich sloučení.\n\nZákladem vzniku této strany byl příklon Williama Gladstoneho na stranu myšlenky ustanovit v Irsku samosprávu (\"Irish Home Rule\"). Výsledky voleb roku 1885 způsobily, že irští radikálové se stali jazýčkem na britské politické scéně a přesvědčili Gladstoneho, že Irové chtějí vytvořit vlastní samosprávu. Někteří liberálové věřili, že návrh zákona o irské samosprávě by vedl de facto k irské nezávislosti a rozkladu Spojeného království Velké Británie a Irska. Jako ochránci unie Británie a Irska se začali nazývat unionisté, i když nebyli přesvědčení, že toto rozdělení bude trvalé.\n\nHlavní část unionistů pocházela z whigovského křídla liberálů. Na počátku roku vytvořili \"Komisi pro zachování unie\" a v té době se k nim připojili i Chamberlain a John Bright. Postupné byla vytvořena liberálně unionistická rada, která položila základy pro vznik Liberálně unionistické straně.\n"}
{"id": "480344", "url": "https://cs.wikipedia.org/wiki?curid=480344", "title": "Mast", "text": "Mast\n\nMasti jsou plasticky deformovatelné léčivé přípravky, při teplotě těla měknoucí, určené k aplikaci na zdravou, poraněnou nebo patologicky změněnou kůži, sliznici, nebo tkáň.\n\nMasti jsou beztvaré hmoty, obvykle bílé nebo nažloutlé barvy, homogenního (stejnorodého) vzhledu. Při pokojové teplotě mají tuhou až polotuhou konzistenci. Jsou lehce roztíratelné na pokožce.\n\nMasti se skládají z \"masťového základu\" a dalších pomocných látek a z \"účinných léčivých látek\", nebo i jen ze samotného masťového základu.\n\nMasti jsou jedny z nejstarších aplikačních forem: Vznikaly už v pravěku. Tuk pravěkých zvířat se zpracovával s různými léčivy do rituálních, kosmetických a léčivých mazání.\n\nVe starověku dostaly masti a jim podobné přípravky své farmaceutické označení: \"unguenta\". Základem tehdejších mastí byly rozmanité tuky, jako např. vepřové sádlo, které se stálé používá, hovězí sádlo, husí, psí, medvědí a dokonce i lidské sádlo. Dále pak různé druhy olejů (slunečnicový nebo olivový) a vosků (včelí).\n\nOd 19. století se živočišné tuky přestávají používat a začínají se používat produkty z ropy (např. vazelína bílá lékařská nebo vazelína žlutá lékařská). Poslední dobou však možná ze zaznamenat jejich renesanci (viz sádlo).\n\n\n\n\n\nMasti jsou z fyzikálně–chemického pohledu disperzní soustavy, jsou to směsi různě velkých částic a skupenství.\n\nKrémy jsou plasticky neformovatelné emulzní nebo suspenzně emulzní léčivé přípravky obsahující nejméně 10 % vody, určené k aplikaci na kůži, sliznici nebo tkáň. Podle krémového základu je dělíme na\n\nPasty jsou plasticky neformovatelné léčivé přípravky, suspenzní nebo suspenzně emulzní, obsahující nejméně 25 % dispergovaných tuhých látek, určené k aplikaci na kůži, sliznici nebo tkáň.\n\nOční masti jsou plasticky deformovatelné přípravky určené k ošetření oka. Jsou vždy sterilní. Aplikují se do spojivkového vaku.\n\n\n\n\n\nKonzervační látky se využívají hlavně průmyslově:\nV lékárnách je jejich využití při přípravě IVLP (individuálně vyráběných léčivých přípravků) minimální a při výrobě mastí se neuplatňují.\n\nMasťový základ je nejdůležitější součást masti jako léčivého přípravku a na jeho vlastnostech závisí kvalita každého přípravku (masti).\n\nPro výrobu masťových základů se dnes používají hlavně produkty z ropy a suroviny rostlinného půdu. Význam surovin živočišného původu rychle ustupuje. Živočišné tuky se využívají dnes hlavně v lékárnách.\n\nPostup výroby jednoduché masti (masťového základu) podle ČSL 4\nCetylalkohol, bílý vosk a vepřové sádlo se roztaví, promíchají a po vychladnutí se masa znovu promíchá. Vznikne bílá nebo slabě nažloutlá mast. Takovouto mast lze používat maximálně 2 měsíce.\n\nMasti se v průmyslu balí do hliníkových nebo plastových tub se šroubovacími uzávěry. V kosmetickém průmyslu se používají estetické kelímky nebo tuby. Tuby mají tenkou membránu, která se po odšroubování propíchne malým ostnem na vnější straně víčka. Kelímky jsou kryty víčkem a hliníkovou nebo plastovou membránou, která se při prvním otevření strhne.\n\nMasťové základy pro lékárny se plní do umělohmotných nádob. Využívají k výrobě IVLP mastí, které jsou plněny do kelímků vhodného objemu, uzavřeném zaklapávacím nebo šroubovacím víčkem. Kelímky s IVLP jsou označeny červenou signaturou (popiskou) s vyznačenou dobou použitelnosti (expirace). Doba použitelnosti u mastí obsahující léčivé látky bývá asi 1 měsíc.\n\nKromě základních kritérií, což jsou zkoušky\nu mastí provádíme a hodnotíme také speciální zkoušky.\n\n\n"}
{"id": "480347", "url": "https://cs.wikipedia.org/wiki?curid=480347", "title": "Anežka z Assisi", "text": "Anežka z Assisi\n\nAnežka z Assisi (1197 nebo 1198 Assisi – 27. srpna 1253 San Damiano u Assisi) byla klariska a sestra Kláry z Assisi.\n\nAnežka pocházela z bohaté italské šlechtické rodiny. V dubnu 1212 následovala svou sestru do San Damiana, kde se stala řeholnicí a zde žila dle příkladu Františka z Assisi. Rodina ji chtěla násilím přivést zpátky a poslala pro ni strýce Monalda s družinou. Legenda praví, že když se ji snažili unést z kláštera, náhle vážila tolik, že s ní nemohli hnout. Kolem roku 1220 jí František z Assisi svěřil vedení konventu v Monticelli, blízko Florencie. Sama Anežka založila kláštery v Mantově, Benátkách a Padově.\n\nV roce 1253 se vrátila k umírající sestře do San Damiana a sama zemřela nedlouho po ní. Obě sestry jsou pohřbeny vedle sebe v kostele Santa Chiara v Assisi.\n\nPapež Benedikt XIV. ji svatořečil v roce 1753. Její svátek katolická církev slaví 16. listopadu.\n"}
{"id": "480351", "url": "https://cs.wikipedia.org/wiki?curid=480351", "title": "Jakl", "text": "Jakl\n\nPříjmení Jakl (Jaklová), Jákl (Jáklová) nosí více různých osobností:\n\n\n\n\n\n"}
{"id": "480365", "url": "https://cs.wikipedia.org/wiki?curid=480365", "title": "Har Bracha", "text": "Har Bracha\n\nHar Bracha nebo jen Bracha ( , doslova „\"Hora požehnání\"“, podle biblického citátu z knihy Deuteronomium 11,29 – „\"Až tě uvede Hospodin, tvůj Bůh, do země, kterou přicházíš obsadit, budeš dávat požehnání na hoře Gerizímu\"“, v oficiálním přepisu do angličtiny Berakha, přepisováno též Har Brakha) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 850 metrů v centrální hornaté části Samařska, na jihovýchodním okraji aglomerace palestinského města Nábulus, tři kilometry od jeho centra, ale ve vyvýšené poloze na hoře Gerizim. Har Bracha leží cca 45 kilometrů severně od historického jádra Jeruzalému a cca 48 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí dálnice číslo 60, která vede severojižním směrem napříč celým Samařskem. Leží v hustě osídlené oblasti Západního břehu Jordánu s aglomerací města Nábulus a dalšími palestinskými sídly, která obklopují horu Gerizim ze všech stran. Přibližně 1 km od Har Bracha se nachází i vesnice Kirjat Luza obývaná Samaritány. Nejbližším izraelským osídlením jsou Jic'har a Itamar, obě vsi asi 4 km vzdálené.\n\nVesnice vznikla v roce 1983. Už 14. února 1982 rozhodla izraelská vláda o zřízení několika osad typu nachal (kombinace vojenského a civilního osídlení) na Západním břehu Jordánu, a to včetně lokality pracovně nazývané pracovně Nachal Gerizim. 20. března 1983 vláda rozhodla, že tuto osadu, nyní označovanou jako Nachal Bracha, promění na ryze civilní. K tomu došlo v dubnu 1983. 19. května 1983 se vláda vyjádřila k možnosti budoucí výstavby domů v této lokalitě. Har Bracha začala fungovat jako civilní osada po slavnosti konané na den izraelské nezávislosti v roce 1983.\n\nPo počátečním zájmu ale začala populace v Har Bracha klesat, v jedné fázi zde trvale přebývala jediná rodina. Nová osidlovací aktivita začala v roce 1988 s příchodem několika mladých manželských párů. Ve vesnici ale stále chyběla elektřina, voda a služby. V zimě roku 1990 zde napadl metr a půl sněhu. Teprve během 90. let 20. století získávala obec standardní vymoženosti a inženýrské sítě. V současnosti zde funguje předškolní péče. Základní škola je k dispozici v nedaleké osadě Elon More. Od roku 1992 zde funguje ješiva, v níž studuje většina místní populace. V čele ješivy stojí rabín Eliezer Melamed. Na konci roku 2009 jí odebral ministr Ehud Barak status hesder ješiva (ješiva nabízející kromě náboženských studií i armádní výcvik).\n\nV říjnu 1998 vyrostla asi kilometr od obce izolovaná skupina domů zvaná Bracha Alef nebo Bracha West. Podle pozdější vládní zprávy zde přebývaly tři rodiny a stálo tu šest obytných kontejnerů. V dubnu 1999 pak téměř 2 kilometry na jih od obce vznikla skupina domů Bracha Bet neboli Bracha South, kde je hlášeno 15-20 rodin, 14 obytných mobilních buněk a další stavby.\n\nBěhem druhé intifády bylo v okolí Har Bracha spácháno několik teroristických útoků. 27. srpna 2001 byl na silnici mezi Har Bracha a Itamar zastřelen jeden muž. Počátkem 21. století nebyla obec zahrnuta do Izraelské bezpečnostní bariéry, která do svých hranic pojala jen kompaktní bloky izraelských osad, zejména poblíž Zelené linie. Budoucí existence osady závisí na podmínkách případné mírové smlouvy s Palestinci.\n\nObyvatelstvo Har Bracha je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé – cca 1800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 2200 osob).\n\nJde o menší obec vesnického typu, ale ve své kategorii poměrně lidnaté a navíc s rychlými přírůstky. K 31. prosinci 2014 zde žilo 2195 lidí. Během roku 2014 registrovaná populace stoupla o 7,2 %. Výhledově by se mohla populace v obci zvýšit ze současných cca 130 rodin až na 800 rodin.\n\n\n"}
{"id": "480376", "url": "https://cs.wikipedia.org/wiki?curid=480376", "title": "Kateřina Ivanovna", "text": "Kateřina Ivanovna\n\nKateřina Ivanovna (rusky \"Екате́рина Ива́новна (Иоа́нновна) Рома́нова\"), 29. října 1691, Sankt Petersburg – 14. června 1733 tamtéž, byla dcera ruského cara Ivana V. a jeho manželky Praskovji Fjodorovny Saltykovové, starší sestra carevny Anny Ivanovny, neteř cara Petra Velikého. Její dcera Anna Leopoldovna byla matkou pozdějšího cara Ivana VI.\nPodle současníků byla Kateřina nevysokého vzrůstu a plné postavy, bílé pleti a tmavých vlasů. Nepovažujíc se za krasavici, obracela na sebe pozornost vstřícností a dobrosrdečností.\n\nPodle přání Petra Velikého se v roce 8. dubna 1716 provdala za Karla Leopolda Meklenbursko-Zvěřínského (1677–1747), v letech 1713–28 meklenburského knížete. Toto manželství mělo politické důvody - Petr potřeboval spojenectví s Meklenburskem kvůli ochraně námořní obchodní cesty proti Švédům. To předpokládalo využití meklenburských přístavů jako stanoviště ruské flotily; samozřejmá by byla možnost odbytu ruského zboží. Karel Leopold se zpočátku ucházel o Kateřininu sestru Annu, ovdovělou kněžnu kuronskou, Petr mu však později nabídl jako nevěstu Kateřinu.\n\nSvatební obřad se uskutečnil v dubnu roku 1716 v Gdaňsku. Ještě v tomtéž roce však na sebe Karel Leopold obrátil nepřízeň Petra velikého, a pozbyv trůnu, zemřel v roce 1747 v pevnosti Dömitz.\n\nPár měl jedinou dceru:\n\nManželství nebylo zdařilé. V roce 1722 se Kateřina Ivanovna, nemohouc vydržet brutální a hrubé manželovo chování, vrátila i s dcerou do Ruska. K formálnímu rozvodu nedošlo, ale manželé se již nikdy více neviděli.\n\nV roce 1730 Vrchní tajná rada posuzovala kandidaturu Kateřiny jako možné pretendentky carského trůnu, ale ona tomu nebyla nakloněna pro hrozící nebezpečí vměšování se do státních záležitostí Ruska ze strany jejího manžela. Proto byla za carevnu vybrána její mladší sestra, Anna Ivanovna.\n\n12. května roku 1733 se Kateřina účastnila okázalé ceremonie, při níž její dcera přijala pravoslaví a nové jméno: Anna Leopoldovna. Za měsíc, 14. června však Kateřina zemřela; byla pochována v Alexandro-něvském klášteře.\n\n"}
{"id": "480382", "url": "https://cs.wikipedia.org/wiki?curid=480382", "title": "Zalmoxis", "text": "Zalmoxis\n\nZalmoxis (řecky Ζάλμοξις, také známý Salmoxis, Σάλμοξις, Zamolxis, Ζάμολξις, nebo Samolxis Σάμολξις) byl náboženský reformátor a bůh, který byl ctěn Dáky (Řekům známým jako Getové). Podle Hérodota byl otrokem Pýthagora a zakladatelem mysterijního kultu který věřil v nesmrtelnost duše.\n\nPodle Herodóta byl Zalmoxis na ostrově Samu otrokem Pythágora, ale brzy se stal svobodným a zbohatnul a navrátil se do své thrácké vlasti. Zde si pak nechal postavit dům, do kterého zval nejváženější spoluobčany na hostiny, na těch pak učil že jeho hosté nikdy nezemřou ale odeberou se na místo kde budou žít ve věčné blaženosti. Po nějaké době si nechal vybudovat podzemní příbytek na hoře (podle Strabóna jí byl Kogaion) a zmizel. Poté byl oplakáván a považován za mrtvého, po třech letech se však mezi svůj lid vrátil.\n\nUváděnému mýtu sám Herodótos nevěřil a podle jeho mínění žil Zalmoxis mnoho let před Pythágorem nebo byl božskou bytostí. Také ho ztotožnil s Gebeleizisem, nejspíše bohem blesku a bouře.\n\nPlatón považuje Zalmoxida za božského léčitele používajícího celostní metodu pracující s tělem i duší zároveň. Zároveň ho považuje za boha-krále, jak bylo běžné u Thráků.\n\nZalmoxida pak také přijali pod vlivem Jordana do své vybájené historie Gótové, kteří ho považovali za filosofa, který je civilizoval. Za jeho předchůdce pak považovali Decenea.\n\nZ pramenů lze usuzovat na Zalmoxidův mysterijní kult, který věřil v nesmrtelnost duše a má jisté eschatologické prvky. Podobnost s řeckými mystérii dokazuje i označení \"teletai\" (mystérium) použité už před Herodótem Helláníkosem z Lesbu. I ostatní antičtí autoři dávali Zalmoxida do souvislosti s mystiky jako byl kromě Pythágora i Orfeus a Zarathuštra. Někdy byl také ztotožňován s Kronem, vládcem na ostrově blažených kam smí jen ctnostní. V moderní době byl jeho kult někdy spojován se šamanismem, ale tuto teorie se nepodařilo potvrdit.\n\nPobyt v podzemním příbytku lze chápat jako odraz iniciačního obřadu a prodělání rituální smrti, vedoucí k nové podstatě jeho existence. Tento motiv okultace (zmizení) a epifanie (znovuobjevení) je běžným v celém Středomoří.\n\nPříznačným rituálem bylo posílání posla každé čtyři roky (podle Herodóta každých pět) za Zalmoxidem. Posel byl vyvolen losem, poté vyhozen do vzduchu a při dopadu se nabodl na oštěpy, z toho vyplývá že k Zalmoxidovi se odebírala pouze duše a rituál lze chápat jako obnovení vztahu mezi jejich božstvem a Dáky.\nO vlivu Zalmoxidova kněžstva se pak zmiňuje Strabón v době římské, kdy uvádí že velekněz byl zbožšťovaným spoluvládcem Dáků a měl rozsáhlé znalosti astronomie a věštění.\n\nVe starověku bylo jméno Zalmoxida vykládáno z thráckého \"zalmos\", „kožešina“. V 20. století Paul Kretschmer vytvořil teorii že se jedná o kombinaci thráckého \"zemelen\", „země“ a skytského \"xais\" „pán, král“, kombinace dvou různých jazyků je však nepravděpodobná a jméno souvisí nejspíš jen se slovem pro zemi.\n\n"}
{"id": "480386", "url": "https://cs.wikipedia.org/wiki?curid=480386", "title": "Kuloj (přítok Vagy)", "text": "Kuloj (přítok Vagy)\n\nKuloj, Kula ( nebo ) je řeka ve Vologdské a v Archangelské oblasti v Rusku. Je dlouhá 206 km. Povodí řeky je 3300 km².\n\nOdtéká ze Sondužského jezera. Teče převážně na sever, přičemž vytváří velké zákruty. Ústí zprava do Vagy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 53 km od ústí činí 8,74 m³/s. Zamrzá v říjnu nebo v listopadu, někdy až v prosinci a rozmrzá v dubnu až na začátku května.\n\nŘeka je splavná.\n"}
{"id": "480390", "url": "https://cs.wikipedia.org/wiki?curid=480390", "title": "Miromesnil (stanice metra v Paříži)", "text": "Miromesnil (stanice metra v Paříži)\n\nMiromesnil je přestupní stanice pařížského metra mezi linkami 9 a 13 v 8. obvodu v Paříži. Nachází se na křižovatce \"Avenue Delcassé\", \"Avenue Percier\" a \"Rue La Boétie\".\n\nStanice byla otevřena 27. května 1923 jako součást úseku linky 9 od stanice Trocadéro po Saint-Augustin.\n\n27. dubna 1973 sem byla prodloužena linka 13 ze sousední stanice Saint-Lazare a 18. února 1975 pak pokračovala dále do stanice Champs-Élysées – Clemenceau.\n\nJméno stanice je odvozeno od názvu nedaleké ulice \"Rue de Miromesnil\". Armand Thomas Hue de Miromesnil (1723–1796) byl v letech 1774–1787 ministrem spravedlnosti, který zrušil výslechy na mučidlech.\n\n"}
{"id": "480391", "url": "https://cs.wikipedia.org/wiki?curid=480391", "title": "Gebeleizis", "text": "Gebeleizis\n\nGebeleizis (Zebeleizis) je dáckým bohem, panující blesku, hromu a bouři analogický řeckému Diovi či severskému Thórovi. Je také považován za podobu thráckého boha Zbelsurda. Jeho jméno je odvozován od indoevropského kořene \"*g°heib\" „světlo, blesk“ a \"şuer\" „řvát, hučet“.\n\nJe mu připisován rituál popisovaný Hérodotem: „Tito Thrákové také střílejí z luku vzhůru do nebe proti tomu hromu a blesku a bohovi vyhrožují. Nepovažují za boha nikoho jiného než toho svého.“ Tento rituál však nejspíš není vyhrožováním bohu, ale nápodobou božského chování vůči démonům mraků.\n\nHérodotem byl také Gebeleizis ztotožněn se Zalmoxidem, a tato identifikace nejspíše proběhla i přímo vlivem kněží, protože svatyně Sarmizegetuze a Costeşti mající nebeskou symboliku římští autoři připisují Zalmoxidovi, který nebeské rysy nevykazuje.\n"}
{"id": "480399", "url": "https://cs.wikipedia.org/wiki?curid=480399", "title": "Turbinatka větvená", "text": "Turbinatka větvená\n\nTurbinatka větvená (\"Lophelia pertusa\") či také okulina severská je korálnatec z řádu větevníků, nejběžnější představitel korálů v chladných mořích. Tvoří rozsáhlé porosty (vlastně korálové útesy) v severských oblastech, například v Norském moři, kde pokrývají přes 2000 km dna. Vytváří zde zajímavé a druhově bohaté biotopy v jinak poněkud jednotvárném oceánu a některé útesy turbinatek mohou být až 8500 let staré. Jsou však ohroženy necitlivým rybolovem pomocí vlečení sítí.\n\nTyto korály mají bílou, žlutou nebo narůžovělou barvu a jsou tvořeny polypy pospojovanými navzájem vápníkovou konstrukcí. Polypy mívají asi 50 chapadélek a jejich kolonie obvykle dorůstají rozměrů v řádu několika metrů.\n"}
{"id": "480401", "url": "https://cs.wikipedia.org/wiki?curid=480401", "title": "Seznam GPU firmy AMD", "text": "Seznam GPU firmy AMD\n\nSeznam GPU od AMD je přehled jednotlivých grafických čipů společností AMD, resp. dříve společností ATI.\n\n\n\n\n\n\n\n\n\n\n\n\n\n\n"}
{"id": "480412", "url": "https://cs.wikipedia.org/wiki?curid=480412", "title": "Kfar Tapuach", "text": "Kfar Tapuach\n\nKfar Tapuach ( כְּפַר תַּפּוּחַ, doslova „\"Jabloňová ves\"“, podle stejnojmenné biblické lokality, kterou zmiňuje Kniha Jozue 12,17 – „\"...král tapúašský\"“, v oficiálním přepisu do angličtiny Kefar Tappuah, přepisováno též Kfar Tapuah) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 670 metrů v centrální hornaté části Samařska, cca 10 kilometrů jižně od Nábulusu, cca 37 kilometrů severně od historického jádra Jeruzalému a cca 45 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena jednak pomocí dálnice číslo 60, která vede severojižním směrem napříč celým Samařskem, jednak pomocí silnice číslo 505, která pak u města Ariel na západě přechází v dálnici číslo 5 (takzvaná \"Transsamařská dálnice\"). Ta pak vede dál směrem k aglomeraci Tel Avivu. Kfar Tapuach leží v hustě osídlené oblasti Západního břehu Jordánu a je obklopena četnými palestinskými sídly. Nejblíže jsou to obce Yassuf a Yatma. Nejbližší izraelskou osadou je vesnice Rechelim (cca 2 kilometry jihovýchodním směrem). Cca 4 kilometry jihozápadním směrem pak leží izraelské město Ariel.\n\nVesnice Kfar Tapuach vznikla v roce 1978 jako jedno z prvních izraelských sídel ve vnitrozemí Samařska. 3. ledna 1978 rozhodla izraelská vláda o zřízení tří nových osad na Západním břehu Jordánu, mezi nimi i osady pracovně nazývané Tapuach. Tato sídla měla být zřízena na ploše stávajících vojenských základen, tedy bez záboru soukromé půdy. Od ledna do srpna 1978 fungoval Tapuach jako osada typu nachal, tedy kombinace vojenského a civilního osídlení. 19. dubna 1978 izraelská vláda odsouhlasila převod této osady na ryze civilní. K tomu došlo v srpnu 1978.\n\nV obci funguje mateřská škola a základní náboženská škola (Talmud Tora). K dispozici je zde obchod se smíšeným zbožím. V květnu 1999 byla západně od stávající osady založena izolovaná skupina domů Tapuach Ma'arav. Pozdější vládní zpráva tu uvádí pět trvale usazených rodin. Čtvrť sestává z šestnácti mobilních karavanů a dalších provizorních staveb, včetně improvizované synagogy, ale také ze dvou zděných domů. Už v roce 1991 podobným způsobem vznikla skupina domů Rechelim, která se později osamostatnila do nezávislé obce, byť formálně zůstává součástí Kfar Tapuach.\n\nPočátkem 21. století nebyla Kfar Tapuach zahrnuta do Izraelské bezpečnostní bariéry, třebaže nedaleké město Ariel má být spolu s koridorem směrem k západu, k Zelené linii do hranic této bariéry začleněno. Budoucí existence osady závisí na podmínkách případné mírové smlouvy s Palestinci. Podle organizace Peace Now patří obyvatelstvo Kfar Tapuach v rámci Západního břehu Jordánu mezi nejradikálněji naladěné proti Palestincům.\n\nObyvatelstvo Kfar Tapuach je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, která ale od počátku 21. století vykazuje velmi rychlé populační přírůstky. Skokový pokles obyvatelstva v roce 2013 je způsoben administrativním oddělením vesnice Rechelim do samostatné obce. K 31. prosinci 2014 zde žilo 900 lidí. Během roku 2014 registrovaná populace klesla o 1,7 %.\n\n\n"}
{"id": "480414", "url": "https://cs.wikipedia.org/wiki?curid=480414", "title": "Světélkovec atlantský", "text": "Světélkovec atlantský\n\nSvětélkovec atlantský (\"Meganyctiphanes norvegica\") je mořský korýš z řádu krunýřovky, významná složka tzv. krilu. Dosahuje velikosti do 3 centimetrů. Živí se drobnými klanonožci, kteří obsahují množství karotenoidních barviv, a tak je žaludek světélkovce výrazně červeně zbarvený. Vyskytuje se v severním Atlantiku od Kanady po Skandinávii. Jsou důležitou složkou potravního řetězce jako konzumenti planktonu, tak jako potrava pro různé obratlovce. Díky očím se orientují ve vodním sloupci v procesu tzv. vertikální migrace.\n"}
{"id": "480415", "url": "https://cs.wikipedia.org/wiki?curid=480415", "title": "Albánská republika (1925-1928)", "text": "Albánská republika (1925-1928)\n\nAlbánská republika (\"albánsky: Republika Shqiptare\") byl oficiální název Albánie v letech 1925-1928.\n\nAlbánská republika vznikla v následku revoluce, která v roce 1924 vypukla ve hlavním městě Tiraně. Převrat a revoluce však vyústila pouze ve zrušení monarchie a vytvoření republiky, čímž Albánii nijak nepomohly. A i zrušení monarchie bylo pouze formální, jelikož Albánie byla bez knížete už od roku 1914 a po roce 1920 již byla monarchie pouze formální a ve skutečnosti byla Albánie republikou. Vůdčí albánskou postavou převratu i celé Albánie už od roku 1922 byl Ahmet Zogu. Po převratu a vyhlášení republiky r. 1925 byl zvolen prezidentem na období sedmi let Ahmet Zogu. Zogu udržoval dobré vztahy s italským fašistickým vůdcem Benitem Mussolinim. Ale zároveň byla Albánie pod silným tlakem Itálie, protože obě země spolu úzce (hlavě ve\nvojenství a politice) spolupracovaly, Itálie požadovala její připojení.\n\nKrálovství Srbů, Chorvatů a Slovinců, které pomohlo Zogovi k moci, očekávalo naopak územní ústupky. Ty však nikdy nedostaly. Pouze jim byla vrácena malá příhraniční území a klášter Svatý Naum. V době fungování republiky byla zavedena cenzura a opozice tvrdě potlačena.\n\nV roce 1928 byla Albánie prohlášena konstituční monarchií resp. prezident Ahmet Zogu se prohlásil králem jako Zog I. Na legální monarchii z let 1912-1920 však nenavázal, prohlásil se králem všech Albánců a zavedl tvrdou diktaturu.\n"}
{"id": "480424", "url": "https://cs.wikipedia.org/wiki?curid=480424", "title": "Villiers (stanice metra v Paříži)", "text": "Villiers (stanice metra v Paříži)\n\nVilliers je přestupní stanice pařížského metra mezi linkami 2 a 3 na hranicích 8. a 17. obvodu v Paříži. Nachází se pod náměstím \"Place Prosper Goubaux\", kde se stýká \"Avenue de Villiers\" a \"Rue de Constantinople\", pod kterými vede linka 3 a \"Boulevard de Courcelles\" a \"Boulevard des Batignolles\", pod kterými vede linka 2.\n\n7. října 1902 byl zprovozněn úsek na lince 2 mezi stanicemi Étoile a Anvers, ovšem stanice \"Villiers\" byla otevřena až 21. ledna 1903, do té doby vlajky stanicí pouze projížděly.\n\n19. října 1904 bylo otevřeno nástupiště pro linku 3, která sem byla prodloužena ze stanice Père Lachaise. Nástupiště obou linek se nacházela v podzemí na stejné úrovni. Ovšem už v roce 1905 se začalo se stavebními pracemi na prodloužení linky 3 dále na severozápad. Z důvodu křížení obou tratí muselo být nástupiště položeno do větší hloubky oproti lince 2. Nový úsek linky do stanice Pereire byl zprovozněn 23. května 1910.\n\nV roce 2009 byla dokončena renovace celé stanice, při které byly kompletně vyměněny obklady stěn a osvětlovací zařízení.\n\nStanice byla otevřena pod jménem \"Avenue de Villiers\" podle stejnojmenné ulice, později byl název zkrácen na současnou podobu. Villiers je zkomolené jméno zaniklé vísky Villars, která se nacházela v místě dnešní ulice \"Rue de Courcelles\" severozápadně od stanice.\n\nStanice má východy na \"Boulevardu de Courcelles\" před domy č. 1, 2 a 27.\n\n"}
{"id": "480435", "url": "https://cs.wikipedia.org/wiki?curid=480435", "title": "Place de Clichy (stanice metra v Paříži)", "text": "Place de Clichy (stanice metra v Paříži)\n\nPlace de Clichy je přestupní stanice pařížského metra mezi linkami 2 a 13 na hranicích 8., 9., 17. a 18. obvodu v Paříži. Leží pod náměstím \"Place de Clichy\", kde se kříží \"Avenue de Clichy\" a \"Rue d'Amsterdam\", pod kterými vede linka 13 a \"Boulevard de Clichy\" a \"Boulevard des Batignolles\", pod kterými se nachází linka 2.\n\nStanice byla otevřena 26. října 1902, tři týdny po prodloužení linky 2 mezi stanicemi Étoile a Anvers. Během této doby projížděly vlaky stanicí bez zastavení.\n\n26. února 1911 bylo otevřeno nástupiště pro tehdejší novou linku B, kterou provozovala \"Compagnie Nord-Sud\", jejíž první úsek vedl ze stanice Saint-Lazare do stanice Porte de Saint-Ouen. Po sloučení se společností \"Compagnie du Métropolitain de Paris\" obdržela linka v roce 1930 číslo 13.\n\nExistovaly plány na prodloužení linky 14 ze stanice Saint-Lazare na sever do \"Place de Clichy\", ale tento projekt byl odložen a prosazeno pokračování tratě směrem na západ.\n\nStanice byla pojmenována podle náměstí, pod kterým se nachází. V prostoru náměstí kdysi stála brána, kudy vedla přes pařížské hradby silnice do města Clichy.\n\n\n"}
{"id": "480446", "url": "https://cs.wikipedia.org/wiki?curid=480446", "title": "Garibaldi (stanice metra v Paříži)", "text": "Garibaldi (stanice metra v Paříži)\n\nGaribaldi je nepřestupní stanice pařížského metra na severovýchodní větvi linky 13. Leží mimo hranice Paříže na území města Saint-Ouen pod \"Avenue Gabriel Péri\" u kostela Notre-Dame-du-Rosaire.\n\nStanice byla otevřena 30. června 1952 při prodloužení linky od stanice Porte de Saint-Ouen do Carrefour Pleyel.\n\nJméno stanice je odvozeno od názvu nedaleké ulice \"Rue Garibaldi\". Giuseppe Garibaldi (1807–1882) byl italský vlastenec, který napomáhal sjednocení Itálie. Během Prusko-francouzské války bojoval na straně Francie.\n\nStanice má tři východy na \"Avenue Gabriel Péri\" – dvě schodiště a jeden eskalátor.\n"}
{"id": "480448", "url": "https://cs.wikipedia.org/wiki?curid=480448", "title": "Trpimírovci", "text": "Trpimírovci\n\nTrpimírovci (chorvatsky: \"Trpimirovići\") byla původní chorvatská vládnoucí knížecí a později královská dynastie. Chorvatsku vládli mezi lety 845–1091, od roku 925 jako králové chorvatští. Stali se první slovanskou dynastií, která získala titul krále.\n\nDynastie má svůj název od zakladatele knížete Trpimíra I. Nejslavnější člen dynastie je jeho vnuk, první chorvatský král Tomislav I. Rod vymřel chorvatským králem Štěpánem II. roku 1091, i když nějaké boční linie v té době ještě zřejmě žily.\n\nNa chorvatském trůnu měl rod Trpimírovců celkem 4 knížata a 11 králů s tím, že Tomislav I. byl poslední kníže a první král.\n\nKdyž byl sesazen Stěpánem II. Demetreo Zvonimir, požádala jeho manželka Jelena Lijepa o pomoc svého bratra Ladislava, uherského krále. Ten ji dosadil na trůn a svrhl Štěpána II. Do konfliktu se vložil jakýsi Slavac, dalmátský rival a stal se vládcem jižního Chorvatska, Jelena II. se vzdala ve prospěch bratra Ladislava, ten na trůn dosadil svého synovce Almuše a vládl pouze ve Slavonii, tam ale byl sesazen v roce 1092, kde o trůn bojoval Petr Svacíć, brzy na to Ladislav připojil Slavonii k Uhersku a vládli pouze dva : Almuš a vzdorokrál Slavac, šlechticům se ale tito panovníci nezamlouvali a dosadili právě Petra Svacíće. Ten byl čtyři roky poté sesazen Kolomanem, první pokus vládnout mu nevyšel, při druhém pokusu u Petrovy Gory Petra Svaciće porazil a Chorvatsko se stalo kořistí Uherska.\n"}
{"id": "480457", "url": "https://cs.wikipedia.org/wiki?curid=480457", "title": "Pigalle (stanice metra v Paříži)", "text": "Pigalle (stanice metra v Paříži)\n\nPigalle je přestupní stanice pařížského metra mezi linkami 2 a 12 na hranicích 9. a 18. obvodu v Paříži. Nachází se pod náměstím \"Place Pigalle\", které protíná \"Boulevard de Clichy\", pod nímž vede linka 2.\n\nStanice byla otevřena 7. října 1902 při prodloužení linky 2 mezi stanicemi Étoile a Anvers.\n\n8. dubna 1911 sem byla dovedena linka A, kterou provozovala společnost \"Compagnie Nord-Sud\". Linka zde končila do 30. října 1912, kdy byla prodloužena severním směrem do stanice Jules Joffrin. Po sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nJméno stanice je odvozeno od názvu náměstí \"Place Pigalle\", pod nímž stanice leží. Jean-Baptiste Pigalle (1714–1785) byl francouzský sochař, který zde bydlel. O tomto náměstí zpívá v písni \"Pigalle\" z roku 1961 zpěvák Bill Ramsey. Píseň v češtině pod stejným názvem nazpíval Milan Chladil.\n\n\n"}
{"id": "480460", "url": "https://cs.wikipedia.org/wiki?curid=480460", "title": "Jan Kopecký (lední hokejista)", "text": "Jan Kopecký (lední hokejista)\n\nJan Kopecký (* 21. března 1979, Kolín, Československo) je český hokejový útočník.\n\nJde o odchovance pražské Slávie. V polovině sezóny 2000/01 přestoupil do týmu HC Karlovy Vary. Odtud byl v sezóně 2001/02 na hostování v druholigovém týmu HC Baník Sokolov. Sezónu na to odehrál v týmu HC Panthers Havířov. Sezónu 2003/04 odehrál v zámoří v ECHL v klubu Idaho Steelheads. V další sezóně přišel do Slovenské extraligy do klubu HK 32 Liptovský Mikuláš, krátce působil i v týmu HK ŠKP Poprad. V sezóně 2006/07 se přesunul na střední Slovensko do Zvolena, kde působil dvě sezóny. V další sezóně 2008/09 podepsal smlouvu s metropolí východu, klubem HC Košice, s nímž získal mistrovský titul. Po skončení sezóny však košický celek opustil.\n"}
{"id": "480462", "url": "https://cs.wikipedia.org/wiki?curid=480462", "title": "Gaîté (stanice metra v Paříži)", "text": "Gaîté (stanice metra v Paříži)\n\nGaîté je nepřestupní stanice pařížského metra na lince 13 ve 14. obvodu v Paříži. Nachází pod \"Avenue du Maine\", pod kterou vede linka 13, u křižovatky s ulicemi \"Rue Vercingétorix\" a \"Rue de la Gaîté\".\n\nStanice byla otevřena 21. ledna 1937 při zprovoznění tehdejší linky 14 ze stanice Porte de Vanves do Bienvenüe. 9. listopadu 1976 linka 14 zanikla, neboť byla spojena s linkou 13.\n\nJméno stanice je odvozeno od názvu ulice \"Rue de la Gaîté\". Je to stará polní cesta zmiňovaná již v roce 1730, později úsek silnice vedoucí od hradeb ve čtvrti Montparnasse do města Clamart. „Gaîté“ znamená \"radostný\", \"veselý\" a jedná se o pomístní název podle mnoha restaurací a kabaretů, které kolem silnice vznikly.\n\nStanice má několik východů na \"Avenue du Maine\" u domů č. 73, 77, 78 a 82 a přímý vstup do obchodního centra Gaîté Montparnasse.\n\n"}
{"id": "480465", "url": "https://cs.wikipedia.org/wiki?curid=480465", "title": "Peklo (Jestřebí)", "text": "Peklo (Jestřebí)\n\nPeklo je osada v údolí řeky Metuje mezi městy Náchod a Nové Město nad Metují nacházející se v Královéhradeckém kraji (okres Náchod). \n\nJe vyhledávaným cílem trampů, turistů a chatařů. V roce 1997 byla na velké části údolí vyhlášena přírodní rezervace. V roce 2008 byl na hliněnou cestu položen asfaltový koberec pro cyklisty a bruslaře. Peklo je výchozím bodem mnoha turistických cest. \n\nJiž v roce 1527 zde poblíž přítoku Metuje, při potoku zvaném Olešenka, stával mlýn Pekelec. V roce 1901 byl přestavěn na výletní restauraci. Další úpravy se restaurace dočkala v roce 1912, kdy byla přestavěna na bohatě zdobenou \"Bartoňovu útulnu\" podle plánů Dušana Jurkoviče. I dnes slouží jako restaurace.\n\n\n"}
{"id": "480468", "url": "https://cs.wikipedia.org/wiki?curid=480468", "title": "Phaeocystis pouchetii", "text": "Phaeocystis pouchetii\n\nPhaeocystis pouchetii je řasa řazená mezi haptofyty (Haptophyta, Prymnesiophyta). Její buňky dosahují velikosti pouhých 8 µm, ale sdružují se do slizovitých kolonií velkých více než 1 cm. Je to kosmopolitní druh žijící na jižní i severní polokouli. Tato řasa se v některých částech světa (Lamanšský průliv, Severní moře) přemnožuje a způsobuje otravu ryb (není jasné, zda je jedovatý, ale problém může být hlavně ucpání žaber slizem). Ryby navíc zapáchají po shnilé kapustě. Posléze ucpává rybářům sítě a na plážích vytváří tato řasa smrduté hnijící vrstvy, z nichž se uvolňuje dimetylsulfid. Tyto a další řasy se zmíněným způsobem významnou rolí podílí na koloběhu síry v přírodě.\n\n"}
{"id": "480475", "url": "https://cs.wikipedia.org/wiki?curid=480475", "title": "Miloš Janeček", "text": "Miloš Janeček\n\nMiloš Janeček (* 30. listopadu 1950 Jihlava) je český lékař a politik, v letech 2008 až 2014 senátor za obvod č. 60 – Brno-město a bývalý člen ČSSD.\n\nV letech 1968 až 1975 vystudoval Lékařskou fakultu Masarykovy univerzity v Brně. V letech 1971–1972 absolvoval roční studium na univerzitě v Greifswaldu. V roce 1998 byl habilitován na Univerzitě Palackého v Olomouci, kde získal titul docenta. Roku 2004 získal titul Prof. na Univerzitě Komenského v Bratislavě.\n\nPo studiu nastoupil v roce 1975 do Vojenské nemocnice v Brně, kde pracoval jako sekundární lékař a chirurg. V letech 1977–1990 působil na Ortopedické klinice LF MU Brno jako odborný asistent a ortoped-traumatolog. Poté na dva roky přestoupil na Ortopedické oddělení nemocnice v Havlíčkově Brodě. Od roku 1992 působí na Úrazové nemocnici v Brně. V letech 1997–2003 byl přednosta oddělení ortopedie. V roce 2005 se stal jejím ředitelem, kterým byl do odvolání od tehdejšího ministra zdravotnictví Tomáše Julínka v září 2007, V současnosti pracuje jako lékař na ortopedickém oddělení této nemocnice.\n\nJe podruhé ženatý, má dceru a syna.\n\nDo ČSSD vstoupil v roce 2003. V senátních volbách 2008 se stal senátorem za obvod č. 60 – Brno-město, když v prvním kole porazil tehdejšího občanskodemokratického europoslance Petra Duchoně v poměru 34,48 % ku 28,77 % hlasů, ve druhém kole vyhrál se ziskem 58,20 % všech platných hlasů. V horní komoře působil jako místopředseda Výboru pro zdravotnictví a sociální politiku.\n\nPoté, co nebyl nominován jako kandidát do Senátu za ČSSD v roce 2014, ze strany 3. června 2014 vystoupil. Ve volbách do Senátu PČR v roce 2014 tak obhajoval mandát senátora v obvodu č. 60 – Brno-město jako nestraník za stranu Republika. Se ziskem 3,78 % hlasů však skončil na předposledním 8. místě a nepostoupil tak ani do kola druhého.\n\n"}
{"id": "480476", "url": "https://cs.wikipedia.org/wiki?curid=480476", "title": "Invalides (stanice metra v Paříži)", "text": "Invalides (stanice metra v Paříži)\n\nInvalides je přestupní stanice pařížského metra mezi linkami 8 a 13 a linkou RER C v 7. obvodu v Paříži. Nachází se pod veřejným parkem Esplanade des Invalides.\n\n13. července 1913 byl zprovozněn úsek linky 8 mezi stanicemi Opéra a \"Beaugrenelle\" (dnes Charles Michels na lince 10), ovšem stanice \"Invalides\" byla otevřena až 24. prosince 1913, do té doby jí vlaky pouze projížděly.\n\n30. prosince 1923 byla otevřena první část linky 10 ze stanice \"Invalides\" do Croix-Rouge (ta byla uzavřena v roce 1939).\n\n27. července 1937 došlo v této oblasti ke změnám v síti metra. Úsek ze stanice \"Invalides\" do stanice Duroc byl odpojen od linky 10 a přičleněn k tehdejší lince 14, která byla propojena ze stanice Bienvenüe. Když byla 9. listopadu 1976 do stanice \"Invalides\" prodloužena linka 13 ze stanice Champs-Élysées – Clemenceau, obě linky byly spojeny a linka 14 zanikla. Zvláštností této linky je, že na nástupišti ve směru Châtillon – Montrouge, vede kolej, která se nepoužívá.\n\n26. září 1979 byl umožněn přestup na linku RER C.\n\nV roce 2006 se zde testovaly bezpečnostní dveře na nástupišti pro linku 13. V této stanici rovněž probíhal experiment s velmi rychle pohyblivým chodníkem, který byl v roce 2002 instalován ve stanici Montparnasse – Bienvenüe.\n\nStanice byla pojmenována po budově pařížské Invalidovny.\n\n"}
{"id": "480488", "url": "https://cs.wikipedia.org/wiki?curid=480488", "title": "Kognitivně behaviorální terapie", "text": "Kognitivně behaviorální terapie\n\nKognitivně-behaviorální terapie vychází z kombinace kognitivní a behaviorální psychoterapie.\n\nBehaviorální psychoterapie získala podnět ke svému rozvoji v experimentální psychologii zabývající se studiem procesů učení. Poruchy chování jsou zde chápány především jako naučené reakce.\n\nKognitivní psychoterapie věnuje pozornost poznávacím procesům, a to především myšlení.\n\nSpojením obou směrů vzniká terapeutický přístup, v němž se obě filosofická východiska kombinují dle aktuální potřeby.\n\nTato terapie vychází z předpokladu, že u většiny psychických problémů dojde ke zlepšení tím, že se identifikují a změní chybné a porušené představy, myšlenky a chování. Lidé trpící depresemi mají sklon vysvětlovat si všechna fakta ve svůj neprospěch. Úzkostní lidé zas mají tendenci hledět do budoucnosti s obavami a ti, kdo mají nízké vědomí vlastní hodnoty, přeceňují úspěchy druhých a podceňují své vlastní. Tato terapie učí lidi rozpoznávat a měnit nezdravé zvyky v myšlení, což se pak pozitivně odrazí v jejich chování.\n\n\nTato metoda se s úspěchem používá především při terapii specifických úzkostných poruch, sociální fobie apod.\n\nJe strukturovaná a převážně direktivní. Terapeut je zpočátku více aktivní a zaujímá roli experta, postupně však přenáší odpovědnost za průběh terapie na pacienta a jeho aktivita se snižuje. Vztah mezi terapeutem a pacientem je vztahem vzájemné spolupráce. Od pacienta se očekává, že bude k řešení svých problémů přistupovat aktivně, bude otevřeně sdělovat a zaznamenávat své myšlenky, emoce a zážitky a že bude ochoten zkoušet nové způsoby myšlení a chování i za cenu přechodného zvýšení emoční nepohody.\nPro KBT vyšetření je charakteristické, že se zaměřuje na přítomné, konkrétní, pozorovatelné, vědomé a ohraničené problémy.\nZaměřuje se především na faktory, které udržují problém.\nPoužívané terapeutické postupy nejsou cílem samy o sobě, ale jen prostředkem k dosažení konkrétního cíle, na němž se pacient s terapeutem předem dohodli. KBT se zaměřuje na konkrétní změny v životě. Za důležité se považuje především to, jak pacient mění své chování mezi sezeními, v přirozeném prostředí, nikoli jak se mění jeho chování při sezení.\nTypické pro KBT je edukativní zaměření a směřování k soběstačnosti pacienta. Zvládáním obávaných situací zvyšuje pocit vlastní zdatnosti a své sebevědomí. Postupně dokáže své problémy úspěšně zvládat a přestává terapeuta potřebovat.\n\nKrátká kognitivně behaviorální terapie (KKBT) je forma KBT, která byla vyvinuta pro situace, ve kterých jsou časová omezení na terapeutická sezení. KKBT může trvat až 12 akumulovaných hodin jak byla navržena. Tato technika byla vyvinuta a poprvé implementována na vojácích v zámoří, aby se zabránilo sebevraždě.\n\nKognitivně-emoční behaviorální terapie (KEBT) je forma KBT vyvinutá zpočátku pro jedince s poruchami příjmu potravy. Kombinuje aspekty KBT a dialektické behaviorální terapie a snaží se zlepšit porozumění a toleranci emocí s cílem usnadnit terapeutický proces. Často se používá jako „předběžná léčba“ k přípravě a lepšímu vybavení jedinců pro dlouhodobou terapii.\n\nSKBT se liší od KBT dvěma různými způsoby. Za prvé, SKBT je podávána ve vysoce přísně řízeném formátu. Za druhé, SKBT je předem určený a konečný tréninkový proces, který se přizpůsobí účastníkovi. SKBT je navržen s úmyslem přivést účastníka ke konkrétnímu výsledku v určitém časovém období. SKBT staví na základní filosofii KBT začleněním dalších známých způsobů v oblasti behaviorálního zdraví a psychologie.\n\nTerapie morální reorganizace, typ KBT, který se používá k překonání antisociální poruchy osobnosti u kriminálníků, mírně snižuje riziko dalšího trestného činu.\n\nTento typ terapie využívá směs kognitivních, behaviorálních a některých humanistických tréninkových technik se zacílením na stresory klienta. To se obvykle používá k tomu, aby klienti lépe zvládali stres nebo úzkost po stresových událostech.\n\nKognitivně behaviorální hypnoterapie založená na Mindfulness (KBHM) je formou KBT zaměřená na okamžité uvědomění s využitím sebereflexe se zaměřením na podvědomé tendence. Jde o proces, který obsahuje v podstatě tři fáze, které jsou využívány k dosažení požadovaných cílů.\n\nSjednocený protokol pro transdiagnostickou léčbu emocionálních poruch (SP) je forma KBT, vyvinutá Davidem H. Barlowem a vědci z Bostonské univerzity, která může být aplikována na řadu depresí a úzkostných poruch.\n\nSP obsahuje tyto komponenty:\n\n\n"}
{"id": "480489", "url": "https://cs.wikipedia.org/wiki?curid=480489", "title": "Helloween", "text": "Helloween\n\nHelloween je německá speed metalová skupina založená začátkem osmdesátých let 20. století v Hamburku. Prvním frontmanem se stal Kai Hansen, zpěvák a kytarista, který pak po rozchodu s kapelou v roce 1989 založil kapelu Gamma Ray. S Hansenem u mikrofonu nahrál Helloween EP Helloween a debut Walls of Jericho. V roce 1987 přišel do kapely zpěvák Michael Kiske, se kterým Helloween nahrál světoznámé desky Keeper of the Seven Keys Part 1 a 2. Po rozporuplném albu Chameleon Kiske odešel a z kapely byl nucen odejít i bubeník Ingo Schwichtenberg, který trpěl schizofrenií a v roce 1995 spáchal sebevraždu. Od roku 1994 je zpěvákem Andi Deris.\n\n14. listopadu 2016 skupina oznámila, že se k ní oba bývalí členové Kai Hansen a Michael Kiske pro tour s názvem Pumpkins United World Tour připojí v roce 2017 a 2018 a to se také stalo.\n\nDosud Helloween vydali patnáct studiových alb, tři živá alba, tři EP a sedmadvacet singlů. Po celém světě prodali přes 8 milionů nahrávek.\n\n\n\n\n\n\n\n\n"}
{"id": "480490", "url": "https://cs.wikipedia.org/wiki?curid=480490", "title": "Slávek Janda", "text": "Slávek Janda\n\nSlávek Janda (* 14. dubna 1952 Praha) je český kytarista, skladatel, zpěvák a producent, známý především jako leader skupiny Abraxas.\n\nNa kytaru začal hrát ve 12 letech. V 14 letech založil se svými spolužáky první hudební skupinu Čepičkáři. Skupina pravidelně zkoušela v místním agitačním středisku a byla po čase komunisty vykázána. Zanedlouho poté založil druhou skupinu Sins of Fathers (repertoár Ten years after). První veřejné vystoupení se odehrálo na podzim roku 1968. V té době začal navštěvovat Ježkovu konzervatoř, kde studoval např. pod vedením prof. Matausche či Karla Velebného.\nV dalším období se skupina zmenšila na trio a změnila svůj název na Lazy Free. V této skupině vznikla i první vlastní píseň \"Procházka pro tři\". Později ve skupině hrál např. Jaromír Helešic. Kolem roku 1969 začal hrát se skupinou Exit, kde na bicí hrál bubeník Anatoli Kohout a na basovou kytaru Vladimír Padrůněk. Skupina zkoušela v S-klubu na Vinohradech.\n\nJeho první profesionální zkušeností bylo následné angažmá v doprovodné skupině Hany Zagorové. Opravdu mizerná kapela sice program jakž takž nazkoušela, ale nikdy se Zagorovou živě nevystoupila. Těsně před premiérou byla vyhozena. Poté následovala sezóna se skupinou Perpetuum mobile: Tony Vacek, Ludvík Šíma, Milan Broum a Borek Kadlec. V dalším roce krátce působil ve skupině Abraam. Další významnou epizodou byla spolupráce s Petrem Novákem od roku 1973 do roku 1979. V témže období v roce 1976 se zrodil Abraxas.\n\nPo třech letech hraní s oběma skupinami se rozhodl jít vlastní cestou a opustil Petra Nováka. Skupina Abraxas šla poměrně rychle nahoru. Již v roce 1977 natočila dva singly a začala pravidelně koncertovat.\nKolem roku 1980 až 1983 zažívala skupina vrchol své slávy. V roce 1982 natočila první LP desku s názvem \"Box\". Ovšem již na přelomu let 1983–1984 došlo k zásadní změně ve skupině, odešel Miroslav Imrich a Ivan Pelíšek. Skupina dále pokračovala v novém složení a Slávek Janda převzal roli zpěváka. V roce 1984 byla natočena další deska skupiny s názvem \"Manéž\". Skupina v této době velmi často koncertovala po celém Československu. V roce 1986 natočila další LP desku s názvem \"Šťastnej Blázen\". Na počátku roku 1986 došlo k další změně ve složení a na post zpěváka přišel textař Pepa „Mrak“ Vondrášek. Vznikla akustičtější podoba Abraxasu s kontrabasem Vítka Švece a perkusemi Imrana Zangiho.\nOd roku 1987 následovala dvouletá spolupráce s Janou Koubkovou v seskupení Panta Rhei alias Yandim Band. Zároveň o rok později začal pracovat na projektu se zpěvačkou Jayou (Yandim Band). V této skupině hráli Roman Holý, Imran Zangi, Ivan Myslikovjan, Michal Hejna, Ivan Doležálek/ Wimpy, Athina Langoska.\n\nV roce 2005 si založil acid funkovou skupinu Slávek Janda Banda (SJB), se kterou vydal dvě alba \"Jsou cejtit peklem\" a \"Silikon\"). Od roku 1996 došlo k obnovení Abraxasu téměř v původní sestavě (Imrich, Pelíšek). Vyšlo album \"Sado Maso\". V roce 2000 vyšlo album \"Rituál\".\nKoncem října 2008 oslavil 40 let účinkování na české hudební scéně, což vyvrcholilo koncertem tří jeho nejznámějších kapel: SJB, Yandim Band a samozřejmě Abraxas. Tento koncert byl zaznamenám a DVD, které vyšlo spolu s časopisem Report na jaře 2009. Tento koncert také zapříčinil obnovení činnosti již zmiňované skupiny Yandim Band.\n\n"}
{"id": "480491", "url": "https://cs.wikipedia.org/wiki?curid=480491", "title": "Halové mistrovství světa v atletice 1997", "text": "Halové mistrovství světa v atletice 1997\n\n6. halové mistrovství světa v atletice se konalo ve dnech 7. – 9. března 1997 v hlavním městě Francie, v Paříži. Šampionát se odehrával v hale Palais omnisports de Paris-Bercy. Stejná hala hostila již první ročník HMS v roce 1985, tehdy však šampionát nesl název Světové halové hry. \n\nŽeny zde poprvé startovaly v disciplíně skok o tyči. Do kvalifikace nastoupilo osmadvacet tyčkařek. Atletických klání se zúčastnilo 782 atletů a atletek ze 118 států světa.\n\nStříbrnou medaili získala původně v běhu na 1500 metrů Američanka Mary Deckerová v čase 4:05,22. Ta však byla později diskvalifikována a bronz dodatečně získala Polka Lidia Chojecká.\n\nČeskou republiku na tomto šampionátu reprezentovalo 18 atletů (9 mužů a 9 žen).\n\n"}
{"id": "480497", "url": "https://cs.wikipedia.org/wiki?curid=480497", "title": "Kitchen Criminals", "text": "Kitchen Criminals\n\nKitchen Criminals je kuchařská reality show z produkce BBC. Hlavními šéfkuchaři a protagonisty pořadu jsou uznávaní britští šéfkuchaři John Burton Race a Angela Hartnett, kteří vyhledávají ty nejhorší kuchaře, které lze ve Spojeném království nalézt. Po nalezení dvacetičlenné skupiny kuchařských amatérů je rozdělí se na dvě skupiny po deseti lidech - každá skupina je vedena jedním šéfkuchařem a ti se pokusí je naučit vařit lépe. Postupně jsou v sériích soutěžící hodnoceni porotou a ti nejhorší jsou vyřazováni až do doby, kdy z každé desetičlenné skupiny zůstane jeden, teoreticky nejlepší kuchař - amatér, a ve finále se utká nejlepší soutěžící jedné skupiny proti nejlepšímu z druhé. Tito dva zbývající soutěžící musí uvařit pokrmy pro tři odborné gastronomické kritiky. Vítězem zatím první série soutěže se stal Harj Chaggar.\n\n"}
{"id": "480501", "url": "https://cs.wikipedia.org/wiki?curid=480501", "title": "Naši savci", "text": "Naši savci\n\nNaši savci je kniha encyklopedického charakteru od Jana Hanzáka, kterou vydalo nakladatelství Albatros v roce 1970. Obsahuje základní údaje o 88 savcích, kteří byli známi v tehdejším Československu. \n\nKnihu napsal Jan Hanzák, kreslené ilustrace přidali Dagmar Černá a Vratislav Mazák. Knihu vydalo nakladatelství Albatros ve své edici Oko (svazek 26). Vytištěna byla v nákladu 20 000 výtisků v tiskárně Polygrafia v Praze. Cena vázaného výtisku byla 31 Kčs. \n\nKnížečka drobného formátu má 347 číslovaných a 6 neočíslovaných stránek..\nKniha má 12 částí\n\n"}
{"id": "480504", "url": "https://cs.wikipedia.org/wiki?curid=480504", "title": "Martin Balsam", "text": "Martin Balsam\n\nMartin Henry Balsam (4. listopadu 1919, New York – 13. února 1996, Řím, Itálie) byl americký herec, známý především z filmů \"Všichni prezidentovi muži\", \"Vražda v Orient expresu\" či \"Tisíc klaunů\", kde mu jeho role vynesla sošku Oscara. Jedná se také o držitele prestižní divadelní Ceny Tony.\n\nByl třikrát ženatý a má jednu dceru Talii.\n\n"}
{"id": "480506", "url": "https://cs.wikipedia.org/wiki?curid=480506", "title": "Elektrárna Chvaletice", "text": "Elektrárna Chvaletice\n\nElektrárna Chvaletice je tepelná elektrárna spalující hnědé uhlí, jež leží v Polabí u města Chvaletice asi 20 kilometrů západně od Pardubic. Instalovaný výkon činí 820 MW. Elektrárna byla vybudována v letech 1973–1979 v místech, kde do roku 1975 probíhala povrchová těžba pyritu. Do roku 2013 elektrárnu vlastnila skupina ČEZ, následně pak skupina Czech Coal (dnes Severní energetická) miliardáře Pavla Tykače, která elektrárnu ovládá ještě v roce 2020. Sama elektrárna je vyčleněna do společnosti Seven EC, a.s.\n\nVýstavba elektrárny probíhala v letech 1973 až 1979. Projekt vypracovala společnost Energoprojekt. Projektanty komína byli Z. Vocetka a L. Šárek. Stavba komínka proběhla v letech 1974 až 1975 a provedla ho spoleřnost Teplotechna, a to pomocí technologie posuvného bednění Gleitbau.\n\nElektrárnu vlastnila společnost ČEZ do 1. 10. 2010, kdy ji vyčlenila do dceřiné společnosti Elektrárna Chvaletice a.s. V roce 2011 společnost ČEZ řešila možnost uzavření uzavření elektrárny, případně i směny či prodeje. Uvažovalo se o možnosti uzavření dvou bloků v roce 2013 a dvou v roce 2016, případně k prodloužení až do roku 2020. V roce 2013 byla nicméně nakonec elektrárna prodána společnosti Litvínovská uhelná ze skupiny Czech Coal (dnes holding Severní energetická). Den před samotným prodejem byla společnost prodána manažerům skupiny Czech Coal. Druhým zvažovaným zájemcem byla skupina EPH miliardáře Daniela Křetínského., která byla po určitou dobu favoritem.\n\nV roce 2016 zahájila společnost Sev.en EC modernizaci provozu, jejímž cílem je především snížení emisí NOx a tuhých znečišťujících látek a prodloužení životnosti bloků č. 3 a 4 do roku 2030. Náklady na modernizaci dosahují téměř 3 miliard Kč a investor se musí obejít bez dotací ze státního rozpočtu či fondů Evropské unie. Jde o největší investici v Pardubickém kraji za poslední 3 roky. Generálním dodavatelem je společnost KRÁLOVOPOLSKÁ RIA, a.s.\n\nProvoz výrobních zařízení elektrárny je řízen ze dvou blokových dozoren, každá z nich kontroluje chod dvou bloků. Kotle PG 655 jsou průtlačné, dvoutahové, s granulačním ohništěm a spodním topeništěm. Výrobcem byly Vítkovické železárny. Kotle jsou vybaveny přihříváním páry, ekonomizérem, rotačními ohříváky vzduchu, dvěma elektronapáječkami, jednou turbonapáječkou a dvěma třísektorovými elektrostatickými odlučovači popílku. Zařízení dosahuje při jmenovitém výkonu 655 t/h účinnosti 88 %. Turbíny jsou kondenzační, třítělesové, rovnotlaké, s osmi neregulovanými odběry páry. Mají jmenovitý výkon 205 MW, jmenovité otáčky 3000/min a parametry páry 17 MPa/543 °C. Bloky jsou vybaveny turboalternátory typu H 6688-2-VH 235 MVA. Statorové vinutí je chlazeno kondenzátem, rotor pak vodíkem.\n\nNapětí generátoru, které je na svorkách 15,75 kV, je blokovým transformátorem 250 MVA transformováno na 400 kV. Výkon je vyveden dvěma 400 kV linkami do rozvodny Týnec nad Labem. Palivem je severočeské energetické hnědé uhlí o průměrné výhřevnosti 15,3 GJ/t a s průměrným obsahem síry 1,15 %. Zdrojem vody pro elektrárnu je řeka Labe.\n\nKomín elektrárny měří 300 metrů a je jedním z nejvyšších komínů v ČR. Chladicí věže elektrárny mají výšku cca 100 metrů a průměr u země 60 metrů.\n\nK zásobování elektrárny severočeským hnědým uhlím (3,7 miliónu tun uhlí ročně) byl splavněn tok Labe od Mělníka a vybudován chvaletický přístav. Pravidelná lodní doprava byla zahájena 1977. Na místě vesnice Prosmyky u Lovosic vzniklo překladiště uhlí určené k zásobování Chvaletic i dalších elektráren plánovaných podél Labe. Od roku 1996 je však uhlí pro elektrárnu dováženo výhradně po železnici. Dopravcem byly České dráhy, později od svého vzniku ČD Cargo; nový majitel Severní energetická vybral v tendru (objem zakázky udávaný ČD Cargo činil 700 milionů Kč ročně za 7 párů vlaků denně) společnost AWT, která převzala přepravy ke dni 2. září 2013. Tato společnost je i provozovatelem vlečky. Od konce roku 2014 opět obsluhována ČD Cargo.\n\nElektrárna byla v roce 2018 třetím největším zdrojem emisí CO2 v České republice. Emise tohoto skleníkového plynu v roce 2018 činily 4,3 milionu tun, což představovalo značný nárůst oproti 3,3 milionům tun v roce 2017. Je však třeba dodat, že toto navýšení souvisí pouze s rekordní výrobou 4,7 TWh v roce 2018 a naopak odstávkou v roce 2017.\n\nEmise oxidu siřičitého se snížily díky odsiřovacímu zařízení, jehož technologie je založena na principu mokré vápencové vypírky. Kouřové plyny z elektrostatických odlučovačů jsou tlačeny kouřovými ventilátory kotlů přes dva kouřovody do dvou absorbérů. V absorbéru procházejí kouřové plyny sprchou vodní suspenze jemně mletého vápence, ve které dochází k vymývání oxidů síry z kouřových plynů, a to s účinností převyšující 95%. Znamená to, že z původního obsahu oxidů síry v surových kouřových plynech pohybujícího se okolo 3 500 mg /Nm odcházejí kouřové plyny vyčištěny na úroveň nejvýše 200 mg/Nm, přičemž zákon povoluje 500 mg/Nm. Emise prachu jsou nižší než 100 mg/m.\n\nPrvní etapa výstavby tohoto zařízení (odsíření bloků č. 3 a 4) byla hotova v závěru roku 1997, druhá etapa byla dokončena v roce 1998. Hlavním dodavatelem bylo finsko-japonské konsorcium společností IVO International Ltd., Hitachi Ltd. a Itochu Corp. Jedna odsiřovací jednotka pojme spaliny ze dvou bloků. Zvláštností stavby je vyvedení odsířených spalin do chladicích věží, což učinilo chvaletickou elektrárnu ekologickým průkopníkem v ČR. Hlavní výhoda odvádění spalin přes chladicí věže spočívá v tom, že stoupající vodní pára má mnohem větší vztlak než spaliny, a umožňuje jim tak dosáhnout lepšího rozptylu než z běžného komína. To je obzvláště výhodné v případě uhelných elektráren, protože kouřové plyny se po mokrém odsíření silně ochlazují, a stoupají pak do ovzduší daleko pomaleji. Inovativní technologii poprvé použili Němci v roce 1982 v elektrárně Völklingen, která sloužila jako prototyp pro řadu dalších uhelných zdrojů.\n\nElektrárna provozuje dvě stanice měření imisí, které jsou zapojeny do systému AIM (automatický imisní monitoring) ČHMÚ.\n\nV posledním období se zásadně změnila koncepce nakládání s vedlejší produkcí výroby elektrické energie, dříve odpady. Popílek z elektrofiltrů se odebírá v suchém stavu, rovněž tak struska zpod kotlů. Postupně se ustoupilo od dopravy těchto produktů ve formě hydrosměsi, což umožňuje jejich další využití, převážně ve stavebnictví. Tyto produkty mají samostatné certifikáty. Co se nepodaří prodat samostatně, je zpracováno v míchacím centru na další certifikovaný materiál stabilizát (směs popílku, strusky, energosádrovce, 1–3 % vzdušného nehašeného vápna a vody). Od roku 1998 Elektrárna Chvaletice provádí ukládání tohoto produktu na základě zpracovaného projektu \"Krajinotvorba\", kterým uvádí zdevastovanou krajinu po těžbě pyritu do původního stavu.\n\nPlně certifikované vedlejší energetické produkty:\n\n\nOd října roku 2001 je Elektrárna Chvaletice držitelem certifikátu \"Environmental Management System Standard\" dle ISO 14 001, udělený firmou Det Norske Veritas.\n\nElektrárna Chvaletice zajišťuje kromě výroby elektrické energie i dodávky tepla. Obě komodity vyrábí ve společném cyklu, což vede k vyššímu využití paliva, a tím k energetickým úsporám s pozitivním vlivem na životní prostředí.\n\nTeplo je dodáváno horkovodním napaječem do města Chvaletice, obce Trnávka a do dvou průmyslových areálů v lokalitě mezi městem Chvaletice a Elektrárnou Chvaletice. Současně jsou zabezpečeny dodávky tepelné energie pro vlastní areál elektrárny. Celková roční dodávka tepla je cca 200 TJ při výkonu 4 x 15 MW.\n\nZdroj tepelné energie není v současné době využit v plném rozsahu. Stále dochází k rozšiřování sítě centrálního zásobení teplem připojováním nových odběratelů. Zvažovala se i dodávka tepla do Kolína a byla dokonce zahájena příprava výstavby vedení, ale později bylo od záměru z politických důvodů upuštěno; mělo ostatně jít o dodávku tepla v páře, což by bylo málo efektivní.\n\nElektrárna je dlouhodobě terčem kritiky jak ze strany organizací soustřeďujících se na řešení problematiky klimatické změny či obecně životního prostředí, tak i ze strany některých okolních samosprávných celků. Zástupci elektrárny nicméně tuto kritiku dlouhodobě odmítají s poukazem na snahy o ekologizaci provozu elektrárny.\n\nV roce 2013 se elektrárna stala terčem kritiky obyvatel obce Chvaletice v souvislosti se znečištěním ovzduší popílkem z úložiště u elektrárny. Podle tehdejšího majitele, společnosti ČEZ, se však jednalo pouze o dočasný problém.\n\nNa začátku roku 2020 se díky chybě Facebooku dostala na veřejnost informace o personálním propojení PR aktivit elektrárny Chvaletice a stránky Greenpiss dehonestující ekologické aktivisty.\n\nV roce 2016 se elektrárna stala terčem kritiky v souvislosti s prodloužením provozu o dalších deset let místo plánovaného uzavření v roce 2020. S tímto datem pracoval ČEZ před odprodejem elektrárny do rukou společnosti Severní energetická. V rámci protestů proběhlo i obsazení jedné z chladících věží elektrárny skupinou aktivistů z organizace Greenpeace. Zástupci elektrárny tvrdí, že uzavření v roce 2020 nikdy nebylo reálně plánováno a prodloužení provozu není porušením dřívějšího slibu. Vedle protestů došlo i k podání žaloby proti obnově dvou bloků elektrárny ze strany advokátní kanceláře Frank Bold.\n\nZa uzavření elektrárny dlouhodobě bojuje místní spolek Zastavme elektrárnu Chvaletice.\n\nV roce 2019 zažádala elektrárna o výjimku na limit emisí rtuti, kterou Pardubický kraj v červnu stejného roku schválil , což kritizovaly ekologické organizace i někteří místní politici. Výjimku naopak podpořila většina přilehlých obcí a všechny dotčené orgány včetně ČIZP či CENIA. V listopadu 2019 následně došlo ke zrušení rozhodnutí Krajského úřadu o výjimce ze strany Ministerstva životního prostředí. Krajský úřad nicméně o výjimce znovu rozhodovat nebude, protože sám sebe prohlásil za systémově podjatý. V prosinci 2019 tak zatím stále není jasné, kdo bude o případném udělení či neudělení výjimky rozhodovat.\n\nElektrárna se v souvislosti se sporem o emisní výjimky stala cílem akcí spojených s akcí Klimakemp 2019, v rámci nichž došlo k zablokování hlavního vchodu do elektrárny na necelé tři dny.\n\nPodle zástupců elektrárny je smyslem výjimky získat dostatek času na vyladění technologií a splnění nových emisních limitů. Elektrárna momentálně realizuje miliardové investice a velmi sofistikované operace na úrovni aplikovaného výzkumu. Výsledkem bude největší snížení emisí od 90. let.\n\nNa konci roku 2019 požádala elektrárna také o navýšení emisních limitů pro množství polétavého prachu.\n\nNa konci roku 2019 se také řešilo povolení pro vypouštění odpadních vod. Ministerstvo životního prostředí toto povolení elektrárně zrušilo a právnická organizace Frank Bold tak prohlašovala, že elektrárna vypouští vody bez povolení. Severní energetická toto tvrzení však odmítla.\n\n\n"}
{"id": "480509", "url": "https://cs.wikipedia.org/wiki?curid=480509", "title": "Pryskyřníkotvaré", "text": "Pryskyřníkotvaré\n\nPryskyřníkotvaré (\"Ranunculales\") je řád vyšších dvouděložných rostlin. Zahrnuje celkem 7 čeledí, z nichž 3 jsou zastoupeny i v české květeně.\n\nPro řád pryskyřníkotvaré (\"Ranunculales\") jsou charakteristické spirocyklické květy, množství tyčinek (primární polyandrie) a svrchní apokarpní gyneceum. Květní obaly jsou zpravidla volné, semena s drobným embryem a bohatým endospermem. Převažujícím znakem je i bylinný habitus, zubaté až dělené listy a přítomnost benzylisochinolinových alkaloidů.\n\nŘád obsahuje 7 čeledí a asi 3500 druhů.\n\n\"Ranunculales\" jsou bazální větví \"Eudicots\" neboli pravých dvouděložných rostlin. V Cronquistově systému byl řád součástí podtřídy \"Magnoliidae\" spolu s řády řazenými dnes mezi nižší dvouděložné (\"Magnoliopsida\") a s řádem \"Papaverales\", který byl v systému APG sloučen s řádem \"Ranunculales\".\n\n\n\n"}
{"id": "480511", "url": "https://cs.wikipedia.org/wiki?curid=480511", "title": "Bitva u La Coruñi", "text": "Bitva u La Coruñi\n\nBitva u La Coruñi byla střetem napoleonských válek. Střetla se zde britská a francouzská vojska.\n\nV listopadu 1809 Napoleon se 194 tisíci muži vpadl do Španělska. Španělé museli ustupovat a 4. prosince byl dobyt Madrid. Nyní se Napoleon chystal vyhnat britské jednotky z Galicie.\n\nBritské jednotky v Galicii tou dobou zahájily postup ze Salamanky na severovýchod, ale 23. prosince se jejich velitel Moore dozvěděl o tom, že proti němu postupuje Napoleonova armáda, a zahájil ústup. Bylo jasné, že se bude muset z Galicie stáhnout.\n\nNapoleon byl Moorovi v patách a věřil, že jeho síly rozdrtí. Zdálo se, že se mu to povede, ale ve střední střední Evropě se chystala další válka s Rakouskem. Napoleon usoudil, že události ve střední Evropě mají přednost před Španělskou frontou a vrátil se do Francie, kde se připravil na tažení proti Rakousku. Pronásledování Angličanů nechal maršálu Soultovi. Ten se s Moorem dohonil 15. ledna 1809 u La Coruñi, kde se naloďoval k ústupu z Galicie.\n\n16. ledna odpoledne zahájili Francouzi dělostřelbu. Následoval francouzský útok na ves Elviñu. Britové zakolísali, přičemž Francouzi ji pomalu dobývali. Moore stačil připravit protiútok než ho zasáhla francouzská kulka. Tomuto zranění později podlehl\n\nJeho zranění morálkou Britů neotřáslo. Naopak Britové dokázali Francouze z Elviñi vytlačit. V půl páté odpoledne bitva utichla. Během noci se Britové nalodili a další den ráno jejich lodě odpluly.\n"}
{"id": "480514", "url": "https://cs.wikipedia.org/wiki?curid=480514", "title": "Susan Helmsová", "text": "Susan Helmsová\n\nSusan Jane Helmsová (* 26. února 1958 v Charlotte, v Severní Karolíně, USA), původně inženýrka a pilotka letectva Spojených států, byla od ledna 1990 do července 2002 astronautkou NASA. Má za sebou pět kosmických letů včetně půlročního pobytu na Mezinárodní vesmírné stanici (ISS). Celkem strávila ve vesmíru 210 dní, 23 hodin a 11 minut. Po odchodu z NASA se vrátila k vojenské službě, od roku 2008 je ředitelkou pro plánování a politiku Strategického velitelství ozbrojených sil.\n\nSusan Helmsová se narodila v Charlotte v Severní Karolíně, dětství a mládí prožila v oregonském Portlandu. Po ukončení zdejší střední školy roku 1976 se přihlásila na Akademii letectva (), roku 1980 zde získala titul bakaláře (v první ženské skupině). Poté sloužila v letectvu na základně Eglin na Floridě jako důstojník pro výzbroj letadel F-16. Roku 1985 dokončila magisterské studium na Stanfordově univerzitě. Nato dva roky učila na Akademii letectva. V letech 1987–1988 prošla ročním kurzem na pilotní škole (). Potom byla přeložena do zkušebního střediska v Cold Lake v Kanadě.\n\nÚspěšně se zúčastnila 13. náboru astronautů NASA a 17. ledna 1990 byla začleněna do oddílu astronautů NASA. Absolvovala kurz všeobecné kosmické přípravy a v červenci 1991 získala kvalifikaci letového specialisty raketoplánu Space Shuttle.\n\nPo dokončení přípravy zastávala různé funkce v NASA. Už po dvou letech odstartovala do vesmíru na palubě raketoplánu Endeavour. Mise STS-54 začala 13. ledna 1993, po splnění programu letu (hlavním úkolem bylo vypuštění družice TDRS-6) astronauti přistáli 19. ledna 1993 na Floridě, let trval 5 dní, 23 hodin a 39 minut. \n\nVe dnech 9.–20. září 1994 pobývala ve vesmíru podruhé. Let STS-64 raketoplánu Discovery trval 10 dní, 22 hodin a 51 minut. V jeho průběhu astronauté vypustili a opět zachytili družici Spartan a provedli řadu dalších experimentů.\n\nPotřetí se do vesmíru dostala ve dnech 20. června až 6. července 1996 v Shuttlu Columbia při letu STS-78. Posádka se v laboratoři Spacelab věnovala výzkumům vlivu mikrogravitace na živé organizmy a technologickým experimentům. Délka letu byla 16 dní, 21 hodin a 48 minut.\nV listopadu 1997 byla jmenována palubní inženýrkou posádky Expedice 2 na Mezinárodní vesmírnou stanici (ISS), kolegy v posádce se stali Jurij Usačov a James Voss. \n\nSoučasně s přípravou na pobyt na ISS byla v únoru 2000 zařazena do posádky letu STS-101. Raketoplán Atlantis odstartoval 19. května 2000, cílem letu bylo zásobení ještě neobydlené ISS a zvýšení její dráhy. \n\nDruhá základní posádka ISS vzlétla do vesmíru 8. března 2001 v raketoplánu Discovery (let STS-102). Po běžném půlročním pobytu na ISS se trojice Usačov, Voss, Helmsová vrátila na Zem opět v Discovery při letu STS-105. Přistání na mysu Canaveral proběhlo 19. června 2002 po 167 dnech, 6 hodinách a 42 minutách letu.\n\nV červenci 2002 odešla z NASA zpátky do ozbrojených sil. Sloužila v různých funkcích v kosmických silách a letectvu, v červnu 2006 byla jmenována velitelkou 45. kosmického křídla () umístěného na základně Patrick na Floridě, zde řídila všechny nepilotované vojenské starty nosných raket Delta a Atlas. V listopadu 2008 byla jmenována ředitelkou pro plánování a politiku Strategického velitelství () na základně Offutt v Nebrasce. Dne 2. srpna 2009 byla povýšena do hodnosti generálmajora.\n"}
{"id": "480516", "url": "https://cs.wikipedia.org/wiki?curid=480516", "title": "Eduard Spelterini", "text": "Eduard Spelterini\n\nEduard Spelterini, vlastním jménem Eduard Schweizer (2. června 1852, Bazenheid, Kanton Sankt Gallen – 16. června 1931, Vöcklabruck, Horní Rakousy) byl švýcarský průkopník létání, balonový kapitán a fotograf. Ve své 43leté kariéře pilota vzlétl 570 krát, celkem s 1237 cestujícími.\n\nSpelterini se narodil v červnu 1852 jako Eduard Schweizer. Jeho otec byl výčepní a sládek Sigmund Swiss, jeho matka byla Maria Magdalena, rozená Sütterli.\n\nPo roce 1895 začal fotografovat z balónového koše a stal se tak jedním z prvních průkopníků letecké fotografie. Spelterini používal skleněné desky bratří Lumièrů, které vyžadovaly expoziční dobu nejméně jednu třicetinu sekundy.\n\nJednalo se o autochromové desky, které se daly reprodukovat barevným tiskem. Vytvářel z nich kolorované diapozitivy, které promítal na přednáškových turné po celé Evropě. V neposlední řadě také díky jeho znalosti jazyků – Spelterini mluvil plynně německy, francouzsky, anglicky a italsky – uskutečnil asi 600 přednášek s velkým úspěchem, což se odrazilo také v řadě článků v tisku. Jeho fotografie pořízené z balonu umožnily lidem spatřit poprvé pohled ze vzduchu na zem. Velká část Spelteriniho originálních skleněných desek a pletené koše balónu jsou nyní v Švýcarském muzeu dopravy v Lucernu.\n\n\n\n"}
{"id": "480517", "url": "https://cs.wikipedia.org/wiki?curid=480517", "title": "Filtr s nekonečnou impulzní odezvou", "text": "Filtr s nekonečnou impulzní odezvou\n\nFiltr s nekonečnou impulzní odezvou (IIR, \"\") je diskrétní lineární filtr, který má nekonečnou impulzní odezvu, vyžaduje minimálně jednu zpětnovazební smyčku. IIR je rekurzivní filtr, přenos je tvořen podílem polynomů.\n\n\n\n\nFiltr IIR 1. řádu:\n\nUrčete odezvu na jednotkový impuls a předpokládejte nulové počáteční podmínky.\n\n"}
{"id": "480522", "url": "https://cs.wikipedia.org/wiki?curid=480522", "title": "Danilo II. Petrović-Njegoš", "text": "Danilo II. Petrović-Njegoš\n\nDanilo II. Petrović-Njegoš Černohorský (25. května 1826–13. srpna 1860; černohorsky: \"Данило I. Петровић-Његош\") byl devátý černohorský vladyka a první černohorský kníže. Patřil k dynastii Petrović-Njegoš. Narodil se jako syn Savy II. a Angeliky Radamovićové.\n\nPo smrti Petra II. prohlásil senát (částečně pod vlivem tehdy nejbohatšího Černohorce Đorđije Petroviće) jako nového regenta Pera Petroviće-Njegoše. Ten převzal hodnost, ne však titul vládce. Nicméně v krátkém boji o moc Pero prohrál s mnohem mladším Danilem, kterého si jako vládce přál i černohorský lid.\n\nPřed zvolením nástupce Petra II. odjel Danilo (jako vladyka vládl pod jménem \"Danilo II.\") do Vídně a poté do Ruska. Během těchto cest se rozhodl změnit svůj dosavadní život vladyky a stát se historicky prvním knížetem z vládnoucí dynastie Petrović-Njegoš. Po návratu zpět do Černé Hory čekalo na Pera i jeho přátele a stoupence velké překvapení − Danilovu myšlenku stát se knížem silně podpořil i tehdejší ruský car Mikuláš I. Tak trochu nečekaně se Danilo II. stal knížetem (získal tak panovnické jméno \"Danilo I.\") a Pero uznal porážku a vrátil se na pozici předsedy senátu.\n\nPo staletích teokratické bylo dosavadní biskupské knížectví prohlášeno na světským knížectvím. Prvním knížetem se tedy stal Danilo.\n\nZa vlády Danila II. Černá Hora vyhrála svou nejdůležitější bitvu s Osmanskou říší a de facto získala nezávislost.\n\nDanilův starší bratr, charismatický bojovník Mirko Petrović-Njegoš (otec Nikoly I.), vedl silnou armádu 7500 Černohorců proti Turkům (jejichž armáda měla mezi 7000 – 13 000 vojáky) k bitvě u Grahava, dne 1. května 1858. Toto vítězství proslavilo Černou Horu nejen v Evropě a posílilo vojenskou, politickou a diplomatickou pověst státu. Toto vítězství bylo také literárně ztvárněno − nejrůznější básně, písně divadelní řpedstavení měla úspěch především u Slovinců a Srbů (převážně ve Vojvodině − tehdejší části Rakouska-Uherska). Po této bitvě byly také ustanoveny pevné hranice mezi Černou Horou a Tureckem a bylo uznána nezávislost Černé Hory na Osmanské řísi. V listopadu 1858 se zástupci cizích mocností sešli na konferenci a dojednali podobu státních hranic. Černá Hora získala Grahovo, Rudine, Nikšićskou župu, více než polovinu Drobnjaci, Tušinu, Uskoci, Lipovo, Horní Vasojevići, část Kuči a Dodoši.\n\nV domácích záležitostech byl Danilo autoritářský a někdy i brutální vládce. Jeho centralizace moci přispěla k rozvoji moderních funkcí státu.\n\nJako inspiraci pro vytvoření ústavy známé jako Zákoník Danila I. (Zakonik Danila Prvog), použil Danilo II. roku 1855 zákon Petra I.. Danilův kodex byl založen na tradici Černé Hory a je považován za první národní ústavu v dějinách Černé Hory. Rovněž zavedl zákony na ochranu soukromí a zákazů konfliktů na rakouském pobřeží (v Boce Kotorské). Mimo jiné obsahoval následující ustanovení: \"\"Přestože zde neexistuje jiná národnost než srbská a jiné náboženství než východní pravoslaví, může zde každý cizinec a příslušník jakéhokoliv vyznání žít a požívá stejných práv jako Černohorci.\"\"\n\nDanilo se oženil s princeznou Darinkou Kvekić, 12. ledna 1855. Měli dceru Olgu, která se však nikdy nevdala.\n\nDanilo byl zavražděn 13. srpna 1860. Byl na něj v Kotoru spáchán atentát, když nastupoval na palubu lodi. Vrah Todor Kadić z organizace Bjelopavlići, která spolupracovala s rakouskými úřady. To je také důvod, proč si někteří Černohorci myslí, že vrah byl rakouský agent. Na druhou stranu část lidí si myslí, že záminkou k atentátu byly osobní záležitosti − přehnaně hrubé chování během Danilovy vlády.\n\nDanilovým nástupcem se stal jeho synovec Nikola I.\n"}
{"id": "480527", "url": "https://cs.wikipedia.org/wiki?curid=480527", "title": "Homologická řada", "text": "Homologická řada\n\nPojmem homologická řada se v chemii označuje řada organických sloučenin se stejným obecným vzorcem. Tyto sloučeniny mají díky přítomnosti stejné funkční skupiny podobné chemické vlastnosti a jejich fyzikální vlastnosti se stupňují spolu s rostoucí velikostí jejich molekuly, a tím i relativní molekulové hmotnosti). Například ethan má vyšší bod varu než methan, neboť mezi jeho molekulami působí více Van der Waalsových sil. Děje se tak v důsledku narůstajícího počtu atomů tvořících dané molekuly. Organické sloučeniny jdoucí za sebou v jedné homologické řadě se liší vždy o jednu skupinu CH, která se v této souvislosti označuje jako homologický přírůstek.\n\nAlkany (parafíny), alkeny (olefiny), ethery a alkyny (acetyleny) tvoří tímto způsobem řady, ve kterých se jednotlivé sloučeniny liší o 14 atomových hmotnostních jednotek (viz Atomová hmotnostní konstanta). Například homologická řada alkanů začíná sloučeninami methan, (CH), ethan(CH), propan (CH) a butan (CH). Každý člen této řady se liší od předchozího o jeden homologický přírůstek, tedy skupinu CH, a rovněž o 14 atomových hmotnostních jednotek.\n\nObdobně existuje např. i homologická řada alkoholů, která začíná sloučeninami methanol (CHOH), ethanol (CHOH), propanol (CHOH) a butanol (CHO).\n\nPřestože obecný vzorec zůstává v celé homologické řadě stejný, jednotlivé členy mohou mít rozdílnou strukturu nebo zcela odlišné vlastnosti. Oproti tomu reaktivita jednotlivých členů obvykle zůstává stejná. Sloučeniny v každé řadě mají shodnou skupinu atomů, která se v organické chemii nazývá funkční skupina. Většina chemických vlastností organických sloučenin je na přítomnosti funkční skupiny závislá.\nProměnná \"n\" udává počet atomů uhlíku v řetězci.\n\nHomologizace je jakákoli chemická reakce, která přetváří jeden člen homologické řady na člen následující.\n\nHomologické řady nejsou přítomny pouze v organické chemii. Oxidy titanu, vanadu a molybdenu rovněž vytvářejí homologické řady. Například VO pro 2 < n < 10.\n"}
{"id": "480532", "url": "https://cs.wikipedia.org/wiki?curid=480532", "title": "Halové mistrovství světa v atletice 1995", "text": "Halové mistrovství světa v atletice 1995\n\n5. halové mistrovství světa v atletice bylo pořádáno ve španělské Barceloně ve dnech 10. – 12. března 1995 v hale Palau Sant Jordi. Šampionátu se zúčastnilo celkově 602 atletů a atletek ze 130 zemí světa. \n\nZlatou medaili v kouli žen získala původně Ruska Larisa Pelešenková (19,93 m). Diskvalifikovány byly později také běžkyně na 1500 metrů. Ruska Ljubov Kremljovová ze třetího místa (4:13,19) a Rumunka Violeta Becleaová ze čtvrtého místa (4:16,32), která později dostala za doping tříletý trest.\n\nČeskou republiku na tomto šampionátu reprezentovalo 15 atletů (6 mužů a 9 žen).\n"}
{"id": "480533", "url": "https://cs.wikipedia.org/wiki?curid=480533", "title": "Jay McInerney", "text": "Jay McInerney\n\nJay McInerney, celým jménem John Barrett McInerney Jr. (* 13. ledna 1955 Hartford, Connecticut) je nejvýraznější současný americký spisovatel mladé generace. Je autorem osmi románů, z nichž \"Zářivá světla velkoměsta\", \"Ransom\", \"To už je život\" a \"Modelové chování\" byly přeloženy do češtiny. Je též autorem několika povídkových knih a dvou knih o víně. Napsal scénář pro stejnojmennou filmovou adaptaci románu \"Zářivá světla velkoměsta\" a je spoluautorem scénáře televizního filmu \"Gia\" o životě americké supermodelky, v němž hlavní roli ztvárnila Angelina Jolie. Pravidelně také přispívá do \"New York Magazine\", \"Guardian Weekly\" a do \"Corriere Della Serra\". \n\nV 80. letech ho jeden kritik označil za „kokainového prozaika“. Mc Inerney ve svých novelách popisuje šílený svět newyorských nočních klubů té doby s řadou odkazů právě na „bílý prášek“.\n\nJay McInerney se narodil v Hartfordu v Connecticutu. Jeho otec byl viceprezidentem obchodní společnosti, matka v domácnosti. Část svého dětství strávil v Evropě. Již v mládí se rozhodl, že stane spisovatelem. V roce 1976, po ukončení humanitních studií na prestižní škole Williams College v Massachusetts, nakrátko zakotvil v časopise \"New Yorker\". (Jeho hrdina v \"Zářivých světlech velkoměsta\" má podobnou životní dráhu.) Jelikož však v psaní knihy nijak nepokročil, přestěhoval se z New Yorku do města Syracuse, aby na tamější univerzitě studoval tvůrčí psaní pod vedením romanopisce Raymonda Carvera.\nAby si vydělal na studia, pracoval jako příručí v obchodě s vínem. Tam získal první zkušenosti, jež později využil při psaní sloupků o víně pro časopis \"House & Garden\". \n\nHned jeho první román \"Zářivá světla velkoměsta\", který vyšel v roce 1984, mu získal slávu. Celkem se prodalo přes milion výtisků a kniha se dočkala i filmového zpracování. Po něm následovalo v rychlém sledu pět dalších románů \"Ransom\", \"To už je život\", \"Brightness Falls\", \"The Last of the Savages\" a \"Modelové chování\", z nichž u nás vyšly tři. Jeho román \"To už je život\" z roku 1988 „je svéráznou knihou už z toho důvodu, že ji sice napsal muž, ale v ich formě coby mladá, dvacetiletá dívka. V románu je zachycen a vylíčen New York konce 80. let, kdy toto velkoměsto dosáhlo téměř anarchického horečného stavu a šílenství. Každý se zde chová, jako by už nemělo být žádné zítra. Proud vyprávění Alison Pooleové je fascinujícím a zoufalým svědectvím mladé ženy, již prostředí New Yorku nutí k divokému způsobu života, po němž vnitřně tak úplně netouží“.\n\n\n\n\n\n"}
{"id": "480535", "url": "https://cs.wikipedia.org/wiki?curid=480535", "title": "Milan Iglo", "text": "Milan Iglo\n\nMilan Iglo (* 19. února 1933 Jičín) je český hudební skladatel a pedagog.\n\nKomponování vystudoval v roce 1958 na Pražské konzervatoři u Emila Hlobila, dále studoval na pražské AMU u Pavla Bořkovce, toto studium dokončil v roce 1962. \n\nJako pedagog vyučoval na Lidové škole umění v Českých Budějovicích, na Lidové konzervatoři v Hradci Králové, v současnosti učí na Základní umělecké škole ve Dvoře Králové na Labem. V letech 1972 až 1990 působil ve Východočeském divadle v Pardubicích.\n\nJe autorem množství nejrůznějších hudebních skladeb, od četných instruktivních a výukových kompozic, přes hudbu scénickou, koncertní, komorní, vokální až po hudbu symfonickou.\n\n\n"}
{"id": "480538", "url": "https://cs.wikipedia.org/wiki?curid=480538", "title": "Didier Sinclair", "text": "Didier Sinclair\n\nDidier Sinclair (*11. červenec 1965, Montpellier - 30. říjen 2008) byl francouzský DJ a hudební producent.\n\nJako nováček francouzských rádií začal Didier svou kariéru v roce 1982 na různých stanicích v rodném Montpellieru jako DJ a designer.\n\nO dva roky později, tedy v roce 1984 už pracoval pro přednější francouzská radia, jako NRJ radio nebo FUN Radio. Od roku 1987 do roku 1991 působil jako DJ v klubu pro homosexuály na jihu Francie, pojmenovaném „Le Phébus“. Začal hrát styl house, což mu přineslo úspěch a v roce 1991 přesun do Paříže.\n\nV roce 1992 byl zaměstnán u rádia FG DJ Radio, kde připravoval mixy pro denní vysílání, a to pro radio, které jako první ve Francii i na světě hrálo především elektronickou hudbu. O rok později pro stejné rádio vytvořil mix nazvaný „Rave Action“, kterého dokázal prodat přes 15 tisíc kopií.\n\nV roce 1994 rádio opustil a podepsal smlouvu společnosti Barclay, kterou vlastnilo Universal Group. Pracoval zde jako „A&R“ a konzultant pro elektronickou hudbu. Podle průzkumu časopisu CODA Magazine se v roce 1997 stal čtvrtým nejlepším francouzským DJem. Ve stejném roce se pak vrátil do rádia FG DJ Radio a hrál na této stanici každý čtvrtek.\n\nOd roku 1995 působil jako hudební producent a vyprodukoval nejednu úspěšnou kompilaci. V České republice se jeho nejúspěšnějším hitem stala píseň Do you speak?, kde hlavní hlas patří zpěvačce Lidy V. Tento hit se v českém hudebním žebříčku IFPI v roce 2008 dostal na 16. místo hitparády.\n\n\nDidier Sinclair zemřel 31. října 2008 po blíže nespecifikované nemoci, pravděpodobně rakovině.\n\n"}
{"id": "480539", "url": "https://cs.wikipedia.org/wiki?curid=480539", "title": "USS Liberty (AGTR-5)", "text": "USS Liberty (AGTR-5)\n\nUSS \"Liberty\" (AGTR-5) byla výzkumná loď třídy Belmont Námořnictva Spojených států amerických využívaná Národní bezpečnostní agenturou.\n\nNa moře poprvé vyplula ještě ke konci 2. světové války, 23. února 1945 v Portlandu, státě Oregon, původně pojmenovaná jako \"Simmons Victory\". Do roku 1958 fungovala jako obchodní loď. V roce 1963 o ni projevilo zájem Námořnictvo Spojených států amerických a zkonvertovalo ji na podpůrné plavidlo. Později ji přejmenovalo na \"Liberty\" a v roce 1964 změnilo její statut na AGTR-5 ((American) Technical Research Ship). V únoru 1965 putovala \"Liberty\" do Norfolku ve Virginii, kde podstoupila další modernizaci v hodnotě cca 20 milionů USD, se kterou byla operačně schopna sloužit pro americkou Národní bezpečnostní agenturu (NSA). Stala se tak unikátem, jediným svého druhu; byla schopna odposlouchávat elektronickou komunikaci a rádiovou komunikaci na všech používaných frekvencích. Jejím posláním byl sběr dat v elektronické a rádiové formě, jejich zpracování, případné dekódování a analýza, nejde-li o informace hodné národním zájmům USA.\n\nKapitánem USS \"Liberty\" ve službách amerického námořnictva se stal zkušený William McGonagle. V červenci 1965 byla loď vyslána na svoji první misi do vod od západního pobřeží afrického kontinentu. Během následujících dvou let splnila ještě několik podobných úkolů. V červnu 1967 byla poslána pro sběr cizí komunikace do jihovýchodního kouta Středozemního moře.\n\nDne 8. června 1967 byla loď v mezinárodních vodách severně od sinajského poloostrova během probíhající šestidenní války napadena stíhačkami Izraelského letectva a torpédovými čluny izraelského námořnictva. Izrael tvrdil, že loď byla identifikována jako egyptská loď vzhledem k tomu, že se podobala známé lodi \"El Qaser\" (která byla ale přibližně dvakrát větší) a že tato egyptská loď předtím ostřelovala město El Arish, které měl v této fázi šestidenní války v držení Izrael. Samostatná vyšetřování, prováděná Izraelem a Spojenými státy, dospěla k závěru, že k útoku došlo omylem. Při útoku bylo zabito 34 členů posádky a 174 bylo zraněno. Loď byla těžce poškozena, nicméně po napadení byla ještě schopna odplout. Izrael zaplatil 12 000 000 dolarů v odškodnění rodinám mrtvých.\n\n\n"}
{"id": "480541", "url": "https://cs.wikipedia.org/wiki?curid=480541", "title": "Vehovice", "text": "Vehovice\n\nVehovice (polsky Wiechowice, německy \"Wehowitz\", od roku 1936 německy \"Wehen\") je ves v Polsku při státní hranici s Českou republikou, ve gmině Branice v Powiatu głubczyckém v Opolském vojvodství.\n\nLichtenštejnská ves Vehovice se stala roku 1742 součástí Pruska. V 90. letech 18. století zde byl postaven kostel sv. Anny, od roku 1903 farní. Farnost (zahrnující ještě sousední Držkovice) byla před 2. světovou válkou národnostně převážně česká (resp. moravská). Ve vsi žije v současnosti kolem 170 obyvatel (roku 1961 to bylo 314 a roku 1910 511 obyvatel). V místě je silniční místo k překračování hranice (do roku 2007 hraniční přechod malého pohraničního styku) s Českem Wiechowice – Vávrovice.\n"}
{"id": "480543", "url": "https://cs.wikipedia.org/wiki?curid=480543", "title": "Dahon", "text": "Dahon\n\nFirma Dahon je největší světový výrobce skládacích jízdních kol, v roce 2006 ovládala dvě třetiny tohoto trhu. Byla založena Davidem T. Honem v roce 1982 a její ředitelství sídlí v Los Angeles v Kalifornii. Výrobny má na Tchaj-wanu, v Macau, v Číně a v České republice. Značnou část výrobků produkuje také jako OEM zakázky u společnosti INSERA v Indonésii. V podstatě totožné výrobky pak společnost Insera vyrábí pod vlastní značkou POLYGON s obchodními názvem Urbano.\nDahon vyrábí skládací kola různých rozměrů, od kol s šestnáctipalcovými koly až po kola s koly osmadvacetipalcovými, i s různým vybavením — některá kola jsou vybavena přesmykači, jiná nábojovými převodovkami. V roce 2009 firma představila také skládací elektrokolo. V České republice montuje kola pro firmu Dahon společnost 4EVER ze Studénky.\n\nV roce 2011 se po neshodách značná část firmy oddělila a založila vlastní konkurenční značku Tern.\n\n"}
{"id": "480548", "url": "https://cs.wikipedia.org/wiki?curid=480548", "title": "Juliusz Machulski", "text": "Juliusz Machulski\n\nJuliusz Machulski (* 10. březen 1955, Olsztyn, Polsko) je polský filmový režisér, producent, herec, scenárista a dramatik. \n\nJe synem herce a režiséra Jana Machulského a herečky Haliny Machulské. V současnosti je ženatý s Ewou Machulskou, v minulosti ve vztahu s herečkami Bozena Stryjkównou a Lizou Machulskou.\n\nAbsolvoval VII. gymnázium Juliusza Słowackiho ve Varšavě. V letech 1973 – 1974 zahájil studium na Varšavské univerzitě v oboru polská filologie. V roce 1975 přestoupil na studium režie do Státní vysoké filmové školy − Televizní a divadelní školy Leona Schillera v Lodži. Studium ukončil v roce 1978, diplom obhájil v roce 1980.\n\nOd roku 1988 je šéfem filmového studia Zebra. Autorem několikanásobně oceněných komedií. Vystupoval také jako herec (Personel, Lekcje martwego języka, Zabij mnie glino).\n\n10. prosince 1998 mu byla odhalena hvězda na \"chodníku hvězd\" na Piotrkowské ulici v Lodži.\n\n"}
{"id": "480553", "url": "https://cs.wikipedia.org/wiki?curid=480553", "title": "Marduk-apla-iddina I.", "text": "Marduk-apla-iddina I.\n\nMarduk-apla-iddina I. (z akkad. \"[Bůh] Marduk dal dědice\") byl kassitský král Babylonie v období mezi 1171 – 1158 př. n. l., syn předchozího krále Melišipaka II. a vnuk krále Elamu Šutruk-Nachchunteho I.\nBěhem panování Marduk-apla-iddiny dokázal asyrský král Aššur-dán I. využít slabosti Babylonu a kolem roku 1161 před naším letopočtem dobyl a připojil k Asýrii několik původně babylonských měst v příhraniční oblasti v blízkosti toku Malého Zabu.\nJeho nástupce na babylonském trůnu Zababa-šuma-iddina s ním patrně nebyl v příbuzenském vztahu a zmocnil se trůnu násilím, což by mohlo být jedním z důvodů elamské invaze do Babylonie za jeho panování.\n\nMarduk-apla-iddina I. vládl necelých 14 let.\n\n"}
{"id": "480561", "url": "https://cs.wikipedia.org/wiki?curid=480561", "title": "Quai de la Rapée (stanice metra v Paříži)", "text": "Quai de la Rapée (stanice metra v Paříži)\n\nQuai de la Rapée je nepřestupní pozemní stanice pařížského metra na lince 5 ve 12. obvodu v Paříži. Nachází se na malém náměstí \"Place Mazas\", přes které vede nábřeží \"Quai de la Rapée\". Po překonání Seiny po viaduktu trať podchází most Pont d'Austerlitz a následuje stanice s otevřeným nástupištěm. Poté stanice přechází po metromostu Morland přes vodní kanál Bassin de l'Arsenal a noří se do podzemí.\n\nV létě 1906 byly postupně otevřeny úseky nové linky 5. První část linky byla uvedena do provozu 2. června mezi stanicemi Place d'Italie a Gare d'Austerlitz (tehdy se jmenovala \"Gare d'Orléans\"). 13. července byla linka rozšířena po viaduktu přes Seinu do stanice \"Quai de la Rapée\" a odtud již 28. července pokračovala východním směrem k nádraží Gare de Lyon do stejnojmenné stanice. Ovšem už 17. prosince téhož roku byl tento jednokolejní úsek pro osobní dopravu zrušen a linka byla prodloužena naopak severním směrem do stanice Jacques Bonsergent (tehdy pod jménem \"Lancry\").\n\nPůvodní název stanice zněl \"Mazas\" podle zdejšího náměstí. Jacques François Marc Mazas (1765–1805) byl francouzským plukovníkem, který padl v bitvě u Slavkova. 15. října 1907 byla stanice přejmenována na \"Pont d'Austerlitz\" (Slavkovský most) podle nedalekého mostu přes Seinu. 1. června 1916 získala své současné jméno podle ulice \"Quai de la Rapée\" (nábřeží de la Rapée). De la Rapée byl válečný komisař krále Ludvíka XV., který vlastnil zdejší pozemky a proto nábřeží nese jeho jméno.\n\nStanice má jediný přístup umístěný v budově na Place Mazas.\n\n"}
{"id": "480563", "url": "https://cs.wikipedia.org/wiki?curid=480563", "title": "Thalassiosira", "text": "Thalassiosira\n\nThalassiosira je rod rozsivek s kosmopolitním rozšířením. Patrně nejznámějším druhem je rozsivka \"Thalassiosira pseudonana\", jejíž genom byl v roce 2004 osekvenován (má 34 milionů párů bází) a s níž se pracuje v laboratořích. Rod \"Thalassiosira\" byl popsán Clevem v roce 1873 a jeho klíčovým poznávacím znakem jsou jemná slizovitá vlákna, která spojují buňky do řetězců (někdy však buňky kolem sebe tvoří celý slizovitý obal). Rozlišit jednotlivé druhy tohoto rody obvykle není jednoduché, a to především kvůli tomu, že řetězce se snadno rozpadají a samostatné buňky jsou navzájem téměř identické a tím nevhodné k určování.\n"}
{"id": "480569", "url": "https://cs.wikipedia.org/wiki?curid=480569", "title": "Ernst Johann von Biron", "text": "Ernst Johann von Biron\n\nErnst Johann von Biron, původně Ernest Johann Bühren (lotyšsky \"Ernests Johans Bīrons\", rusky \"Эрнст Иоганн Бирон\") (23. listopadu 1690 v Kalnciems – 29. prosince 1772 v Jelgavě) – říšský hrabě, vévoda kuronský a zemgalský v letech 1737-1741 a 1763-1769, pan sycovský od 1734, favorit a rádce ruské carevny Anny Ivanovny, po její smrti v roce 1740 regent ruského impéria v zastoupení nedospělého cara Ivana VI.\n\nErnest Johann Biron pocházel z livonské šlechty. Byl synem středně zámožného šlechtice Karla von Bühren a Kateřiny Hedviky van der Raab. V mládí studoval na Univerzitě Albertina v Královci.\n\nZa svůj závratný společenský vzestup a kariéru vděčil kuronské kněžně, ženě Frederika Viléma Kettlera Anně Ivanovně. Vstoupil do jejího života přibližně v době, kdy sešlo ze sňatku Anny s Moritzem von Sachsen, a měl na ni ohromný vliv až do konce jejího života. V roce 1718 nastoupil jako osmadvacetiletý dvořan do služby v kanceláři ovdovělé kněžny, stal se záhy správcem jednoho z panství a v roce 1727 plně vystřídal předchozího správce Kuronska P. M. Bestuževa, a to nejen v úřadě, ale i v roli Annina favorita. Objevily se dokonce zvěsti, že mladší Bührenův syn, Karel Ernest (nar. 11. října 1718) měl být jeho synem od Anny. (Toto tvrzení obsahuje kniha knížete Dolgorukého, vydaná v roce 1788). Pro tuto domněnku není přímých důkazů, existuje však nepřímé svědectví: když Anna v lednu roku 1730 přesídlila z Mitavy do Moskvy převzít vládu nad říší, vzala chlapce s sebou, třebaže Biron s rodinou zůstal v Kuronsku.\n\nV roce 1730, když se Anna Ivanovna stala ruskou carevnou, Ernest Johann Biron i se svou rodinou přijel do Sankt Petěrburgu, kde dostal titul hraběte, úřad podkomořího, Řád sv. Alexandra Něvského a Řád sv. Ondřeje, a začal užívat erb i jméno francouzských knížat Bironů (podle shodné fonetické podoby obou jmen); následně díky carevnině protekci získal v roce 1733 roku titul říšského hraběte od císaře Karla VI. i zakoupil zemské panství Syców v dolním Slezsku.\n\nObdařen bezmeznou důvěrou Anny Ivanovny začal Biron hromadit pro sebe státní úřady v Rusku. Stál v čele \"Tajné kanceláře\" i tříčlenného \"Carského kabinetu\", v němž hrál hlavní roli a které si zcela podřídil. Převzal kontrolu nad civilní administrativou i vrchní velení armády, přičemž důležité posty obsazoval svými lidmi, nejčasněji livonskými Němci. Blízké okolí carevny, k němuž náleželi mezi jinými Burkhard Christoph Münnich i Andrej Ostermann záhy odstavilo od vlády dosud všemocnou rodinu Dolgorukovových, která byla vypovězena na Sibiř. V Rusku započala vláda jednoho ministra, totiž Birona; toto období je zváno \"bironovština\".\n\nRychle bohatl a jeho majetek byl srovnatelný s majetkem carské rodiny. Byl známý životem na vysoké noze a chovem koní. Na carském dvoře organizoval lovy, hostiny, excentrické hry a zábavy. Zavedl v Rusku módu přepychu a okázalosti. Od poloviny 30. let 17. století měl fakticky plně v rukou vládu v Rusku. V roce 1737 po smrti Ferdinanda Kettlera byl Annou Ivanovnou jmenován jeho nástupcem a dědičným vévodou kuronským a zemgalským.\n\nJeho vláda byla plná surovosti, teroru, byrokratické zvůle. Důsledkem byla lokální povstání a mužické bouře. Pro jejich utlumení vytvořil \"Tajnou policii\", v jejímž čele stál jemu zcela loajální Alexandr Ušakov. Začínal politické procesy a byl iniciátorem množství dvorských intrik, neboť se hrozil možnosti ztráty svého postavení.\n\nV roce 1733 se podílel na politice Ruska ohledně obsazení polského trůnu po smrti Augusta II. Silného. V roce 1735 na jeho radu carevna Anna Ivanovna vypověděla válku Turecku s cílem dobýt Krym. Ruská armáda sice rychle ovládla rozsáhlé území, tažení se však ukázalo neúspěšným pro neschopnost ruské diplomacie.\n\nV roce 1740, po smrti carevny Anny Ivanovny, byl Ernest Johann Biron ustanoven opatrovníkem nástupce carského trůnu, Ivana VI.. Od umírající carevny získal i titul regenta do carevičovy plnoletosti. Když carevna zemřela (17. října), okamžitě převzal vládu. Neudržel se však dlouho, neboť proti němu vystoupila matka malého cara, Anna Leopoldovna.\n\nV noci 9. listopadu 1740 byl Ernest Johann Biron uvězněn vojáky polního maršálka Burkharda Münnicha, internován v pevnosti Schlüsselburg a o několik dní později dekretem nové regentky zbaven vlády. Předstoupiv před komisi byl obviněn z vlastizrady a odsouzen k smrti. Anna Leopoldovna nicméně dodatečně změnila výrok soudu a poslala Birona do vyhnanství. Kníže pozbyl všech hodností, titulů, úřadů i majetku a byl 13. července roku 1741 v doprovodu stráží odvezen do Pelymu v tobolské gubernii. Na Sibiři měl zůstat až do své smrti.\n\nV Kuronsku kromě pokusu ustanovit novým knížetem polního maršálka Ludvíka Ernesta von Braunschweig-Lüneburg-Bevern nastalo několikaleté interregnum. Stát řídila \"Knížecí rada\", které předsedal \"landhofmeister\" Kryštof Frederik von Sacken-Appricken.\n\nZa vlády carevny Alžběty I. Petrovny se osud Ernesta Johanna Birona poněkud zlepšil. Panovnice zmírnila výrok své předchůdkyně a změnila vyhnanství na domácí vězení. Trůnu zbavený kuronský vévoda se usadil v Jaroslavli na Volze, měl k dispozici palác se služebnictvem, knihovnu a stádo koní, mohl rovněž pořádat lovy. Přesto však byl stále vězněm pod kontrolou státu a neměl právo se vrátit do hlavního města Ruska. Teprve v roce 1762 car Petr III. dovolil Bironovi vrátit se do Sankt Petěrburgu, vrátil mu dokonce i úřady a řády.\n\nV roce 1763 za vlády carevny Kateřiny II. byl Biron využit k posílení ruské politiky v Polsku a protekcí panovnice znovu usazen na trůn kuronského vévodství, kde již několik let vládl syn Augusta III. Sasa, Karel Kristián Wettin. Po získání trůnu začal Biron rychle v Kuronsku zavádět absolutistickou vládu. Započal s výstavbou okázalých palácových rezidencí v Jelgavě a v Rundāle (ta bývá často označována za \"\"baltské Versailles\"\"). Jako postarší člověk však již nebyl schopen sám spravovat vládu a fakticky v jeho jméně vládl jeho syn a nástupce Petr Biron. V roce 1769 Ernest Johann Biron rezignoval na další vládu a abdikoval. Zemřel tři roky nato, 29. prosince 1772 v Jelgavě. V kryptě pod zámkem v Jelgavě byl také vedle ostatních kuronských vévodů pochován.\n\nErnest Johann Biron byl v letech 1716-1740 favoritem kuronské kněžny a později ruské carevny Anny Ivanovny.\n\nZ manželství, které uzavřel roku 1723 s \"Benignou Gottliebou von Trotha\", vzešli tři potomci:\n\n\n"}
{"id": "480576", "url": "https://cs.wikipedia.org/wiki?curid=480576", "title": "Seznam států a území v Africe", "text": "Seznam států a území v Africe\n\nToto je seznam států a území v Africe.\n\nAfrika je po Asii druhý největší a nejlidnatější kontinent na světě. Včetně přilehlých ostrovů zaujímá plochu 30 221 532 km², což představuje asi 6 % povrchu planety Země a 20,4 % plochy souše. V roce 2005 zde žilo v 53 státech přes 900 milionů lidí (14 % světové populace). Kontinent je na severu vymezen Středozemním mořem, na severovýchodě Rudým mořem a Suezským průplavem, na jihovýchodě Indickým oceánem a na západě Atlantským oceánem. Západní Sahara a všechny suverénní africké státy kromě Maroka jsou členy Africké unie, na jejímž území v současnosti žije 895 800 000 obyvatel.\n\nV následující tabulce jsou uvedeny všechny nezávislé africké státy a vybraná závislá a sporná území. U každého státu (území) je dále uvedena vlajka, znak, oficiální název v češtině a místních úředních jazycích, mezinárodní poznávací značka, hlavní město (správní středisko), měna (včetně kódu ISO), počet obyvatel v roce 2009, rozloha a mapa, na níž je daný stát (území) vyznačen.\n\n\n"}
{"id": "480579", "url": "https://cs.wikipedia.org/wiki?curid=480579", "title": "Kůlna", "text": "Kůlna\n\nKůlna (také kolna, krajově \"šupna, šupňa\" či \"šopa\") je drobná stavba, která slouží převážně k uskladnění různého nářadí, hospodářských dopravních prostředků či paliva, popřípadě k chovu domácího zvířectva. Etymologicky je kůlna pravděpodobně stavba z dřevěných kůlů, název kolna vychází nejspíše z funkce jako přístřešku pro vozidla s koly, šupna pochází z německého \"Schuppen\" (Schupfe).\n\nNěkteré typy pomocných hospodářských budov mohou být označeny, mimo jiné, slovem ocelokolna (neboli ocelová kůlna), což je nejčastěji jednoduchá ocelová stavba užívaná jako přístřešek (např. jako parkoviště nebo skladiště).\n\n"}
{"id": "480580", "url": "https://cs.wikipedia.org/wiki?curid=480580", "title": "Wiktor Niemczyk", "text": "Wiktor Niemczyk\n\nWiktor Niemczyk (20. listopadu 1898 v Bystřici – 18. listopadu 1980 ve Varšavě) byl polský evangelický farář a teolog.\n\nPůsobil ve sborech v Krakově, v Cieszyně a ve Vratislavi.\n\nRoku 1946 byl jmenován profesorem. V letech 1954–1965 byl rektorem Křesťanské teologické akademie (\"Chrześcijańska Akademia Teologiczna\") ve Varšavě. V teologii se věnoval zejména biblistice. Podílel se na vzniku tzv. Varšavské bible (protestantského překladu Bible do polštiny).\n\nByl ženat s Annou Paulinou, roz. Heczkovou (1901–1965); jeho synem byl teolog Jan Bogusław Niemczyk (1926–1990).\n\n"}
{"id": "480582", "url": "https://cs.wikipedia.org/wiki?curid=480582", "title": "Šupna", "text": "Šupna\n\nŠupna může být:\n"}
{"id": "480583", "url": "https://cs.wikipedia.org/wiki?curid=480583", "title": "Lenka Ptáčková Melicharová", "text": "Lenka Ptáčková Melicharová\n\nLenka Ptáčková Melicharová (* 13. června 1969 Příbram) je česká učitelka a politička, v letech 2007 až 2010 náměstkyně ministra vnitra ČR pro evropské záležitosti, v letech 2013 až 2014 náměstkyně ministra obrany ČR a od roku 2015 náměstkyně ministra zdravotnictví ČR, bývalá členka KDU-ČSL.\n\nVystudovala Gymnázium Příbram, následně pak učitelství pro ZŠ na Pedagogické fakultě Univerzity Karlovy v Praze a management výtvarné kultury na Západočeské univerzitě v Plzni, kde obdržela titul Mgr. Na Univerzitě Jana Amose Komenského v Praze získala titul MBA. Pracovní dráhu začala jako učitelka, později působila na Ministerstvu informatiky ČR jako poradkyně ministra.\n\nLenka Melicharová Ptáčková má syna Vojtěcha a žije v Příbrami.\n\nV roce 2002 vstoupila do KDU-ČSL. Za tuto stranu neúspěšně kandidovala do Zastupitelstva města Příbrami v komunálních volbách v roce 2002 a jako lídryně kandidátky v roce 2006. V krajských volbách v roce 2004 kandidovala jako členka KDU-ČSL za subjekt \"Koalice pro Středočeský kraj\" (tj. KDU-ČSL a US-DEU) do Zastupitelstva Středočeského kraje, ale opět neuspěla.\n\nVe volbách do Poslanecké sněmovny PČR v roce 2006 kandidovala na třetím místě za KDU-ČSL ve Středočeském kraji, ale nebyla zvolena. Krátce působila jako náměstkyně ministra informatiky ČR, od roku 2007 byla náměstkyní ministra vnitra ČR pro evropské záležitosti. V roce 2009 byla jedničkou středočeské kandidátky KDU-ČSL v neuskutečněných parlamentních volbách. Roli lídryně kandidátky KDU-ČSL ve Středočeském kraji si zopakovala o rok později ve volbách do Poslanecké sněmovny PČR v roce 2010, ale ani tentokrát na mandát nedosáhla.\n\nZabývala se problematikou školství a bezpečnosti, prosazovala zavedení notebooků do výuky na základních a středních školách.\n\nV roce 2013 se stala náměstkyní pro personalistiku na Ministerstvu obrany ČR za ministra Vlastimila Picka. V únoru 2014 ji z tohoto postu odvolal nový ministr obrany Martin Stropnický. Následně vedla tým poradců ministra zdravotnictví ČR Svatopluka Němečka, na začátku března 2015 ji jmenoval svou náměstkyní pro strategie, a to v souvislosti se změnami, jimiž se jeho úřad připravoval na účinnost služebního zákona.\n\n"}
{"id": "480586", "url": "https://cs.wikipedia.org/wiki?curid=480586", "title": "Balzan Youths FC", "text": "Balzan Youths FC\n\nBalzan Youths FC je fotbalový klub z vesnice Balzan na Maltě. Klub byl založen roku 1920, ale nikdy se nedočkal velkých úspěchů. V současné době (2014) hraje Maltese Premier League.\n\nV sezóně 2006/07 Balzan vyhrál play-off do Maltese Second Division, když ve finále porazil Birzebbugia St. Peter's rozdílem 2:0. V sezóně 2007/08 byl klub velmi blízko postupu do Maltese First Division. Tým skončil v základní části se stejným bodovým ziskem jako s San Gwann FC a Rabat Ajax FC (rozhodovalo se kdo dal více gólů v základní části). V play-off do Maltese First Division prohrál Balzan s Rabatem 3:0 a tímhle výsledkem zůstal v Maltese Second Division. V sezoně 2008/09 Balzan vyhrál základní část a postoupil do Maltese First Division.\n\n"}
{"id": "480587", "url": "https://cs.wikipedia.org/wiki?curid=480587", "title": "Kia Ceed", "text": "Kia Ceed\n\nKia CEED (před rokem 2018 Kia cee'd) je automobil nižší střední třídy vyráběný jihokorejskou automobilkou Kia Motors. Začal se vyrábět v roce 2006 ve slovenské Žilině. Tento model umožnil automobilce Kia proniknout na náročný evropský trh, protože oproti předchozímu modelu Cerato byl od začátku vyvíjen pro evropské zákazníky. Cee'd je nabízen ve třech karosářských variantách – pětidveřový hatchback, pětidveřový kombi označovaný jako Sporty Wagon (zkráceně SW) a třídveřový hatchback pod názvem pro_cee'd.\n\nVyráběla se v letech 2006–2012. V roce 2009 proběhl facelift, při kterém dostal Cee´d jiná světla,jinou mřížku chladiče a jiné mlhovky vpředu. V zadní části pak nalezneme LED světlomety a trochu pozměněný nárazník.\n\nZážehové motory v Cee'du jsou vybaveny variabilním časováním ventilů a přímým vstřikováním. Vznětové motory jsou přeplňovány turbodmychadlem a disponují systémem vysokotlakého vstřikování paliva Common rail.\n\n\n\nKia vyrábí několik typů vozů založených na modelu Cee'd:\n\nVýsledky testů EuroNCAP z roku 2007:\n\n\n\nDruhá generace přišla v roce 2012 a bude vyráběna do roku 2018. Oproti předchozí generaci má vůz dynamičtější design.\n\nTřetí generace byla představena na začátku roku 2018.\nČeská oficiální stránka Kia Cee'd SW\n"}
{"id": "480591", "url": "https://cs.wikipedia.org/wiki?curid=480591", "title": "Maltese Premier League 1938/39", "text": "Maltese Premier League 1938/39\n\nStatistika Maltese Premier League v sezoně 1938/39.\n\nHrály čtyři týmy a šampionem se stal tým Sliema Wanderers FC.\n"}
{"id": "480592", "url": "https://cs.wikipedia.org/wiki?curid=480592", "title": "Aya z Montu", "text": "Aya z Montu\n\nSvatá Aya (Ája, Agia, Austregildis) žila v 7. a 8. století. Její úmrtí je datováno na rok 714. Tato benediktinka byla manželkou svatého Hidulfa. Když se Hidulf stal mnichem, rozdělili se a Aya vstoupila do ženského kláštera svaté Waltrudy v Montu. Následně ovdověla a rozhodla se veškerý majetek darovat domovskému klášteru. Po jejím skonu si příbuzní činili nárok na pozůstalost klášteru odkázanou. Vydali se k jejímu hrobu, kde k nim, dle legendy, světice promluvila. Spory poté ustaly a majetek zůstal klášteru.\nSvátek světice se slaví 18. dubna.\n\nSvatá Aya je patronkou lidí, kteří vedou soudní spory. Bývá zobrazována s košíkem s listinami, s křížkem.\n"}
{"id": "480593", "url": "https://cs.wikipedia.org/wiki?curid=480593", "title": "Maltese Premier League 1939/40", "text": "Maltese Premier League 1939/40\n\nStatistika Maltese Premier League v sezoně 1939/40.\n\nHrálo šest týmů a šampionem se stal tým Sliema Wanderers FC.\n\nPlay-off\n\n"}
{"id": "480595", "url": "https://cs.wikipedia.org/wiki?curid=480595", "title": "Maltese Premier League 1944/45", "text": "Maltese Premier League 1944/45\n\nStatistika Maltese Premier League v sezoně 1944/1945.\n\nHrály čtyři týmy a šampionem se stal tým Valletta FC (Football Club).\n"}
{"id": "480602", "url": "https://cs.wikipedia.org/wiki?curid=480602", "title": "Severní Sumatra", "text": "Severní Sumatra\n\nSeverní Sumatra ( je jedna z provincií Indonésie. Nachází se v severní části ostrova Sumatra. Na ploše 73 587 km² (lze se setkat i s mírně odlišnými údaji) zde žije více než 13 milionů lidí.\n\nHlavním městem provincie je Medan, jedno z největších indonéských měst, ležící na severu provincie. Na severozápadě sousedí Severní Sumatra s provincií Aceh, na jihovýchodě s provincií Riau a na jihu se Západní Sumatrou. Součástí provincie jsou i některé blízké ostrovy, například Nias a ostrovy Batu.\n\nV centrální části provincie leží jezero Toba, největší sopečné kráterové jezero na Zemi.\n"}
{"id": "480604", "url": "https://cs.wikipedia.org/wiki?curid=480604", "title": "Gary Gilmore", "text": "Gary Gilmore\n\nGary Mark Gilmore (4. prosince 1940, Waco, Texas, USA – 17. ledna 1977, Draper, Utah]) byl americký kriminálník a vrah, jenž brutálním způsobem zavraždil pumpaře a majitele motelu. Jeho bratr byl spisovatel Mikal Gilmore.\n\nGary Gilmore se narodil v problematické rodině. Poblázněná matka Bessie Garymu neustále tvrdila, že je utajeným synem kouzelníka Harryho Houdiniho. A to i přesto, že se Gary narodil až 14 let po Houdiniho smrti. Ve 12 letech se u něho začaly projevovat první známky agresivity. Vykrádal auta a obchody, ve škole úmyslně způsoboval spolužákům bolest. Jeho IQ však bylo nadprůměrně vysoké - 133.\n\nV roce 1968 se zapletl do vykradení obchodu se zbraněmi, za což dostal 2 roky vězení. Když byl v roce 1970 propuštěn, rodina ho uvítala s mormonskou vírou, že začne žít normální život. Našel si práci, zamiloval se do Nicole Baker-Berretové (rovněž mormonka), a vysloužil si u lidí dojem solidního muže. Jen párkrát, z nudy, vykradl obchod a ukradené zboží zpeněžil.\n\n19. července 1976 chtěl vzít svou milenku Nicole do kina na film \"Přelet nad kukaččím hnízdem\" od Miloše Formana. Ta ve svém domě ale nebyla, proto vzal Gilmore její malou sestru April.\n\nKdyž dojeli k pumpě Sinclair v Oremu v Utahu, řekl Gilmore malé April, že jde telefonovat. Přišel k pumpaři Maxu Jensenovi, vytáhl pistoli a zakřičel na něj: \"\"Vybal všechny prachy!\"\". Jensen po výzvě dal Gilmorovi všechny peníze. Pak šli společně na toaletu. Jensen si musel lehnout na zem. Gilmore zamířil na Jensenovo oko a zakřičel: \"\"Tahle je za mě!\"\". Na zdi se objevil cákanec rozstříleného oka. \"\"A tahle je za Nicole!\"\", zakřičel podruhé a vystřelil do druhého oka. Gilmore měl špinavé kalhoty od husté krve a mozkové tkáně, nasedl do auta a z místa činu odjel.\n\nZatímco Gilmore spal, policisté vyšetřovali vraždu v Sinclairu. \"\"Přepadený se vůbec nebránil. Jeho vrah musel být šílenec. Smrt nastala kolem 15:30 až 16:00. Také jsme našli jednu kulku.\"\", uvedl jeden z policistů.\n\nDruhý den, 20. července, si Gilmore vyjel na oběd do restaurace v Provu v Utahu. Gilmorovo auto se však cestou porouchalo, proto zajel k benzínové stanici a šel na 20 minut krátkou procházku.\n\nGilmore při procházce narazil na Brighamovu univerzitu, pojmenovanou na počest prezidenta mormonské církve Brighama Younga. Vedle univerzity stál motel. Gilmore si vzpomněl na vraždu, kterou spáchal den předtím. Přišel k motelu a vstoupil do recepce, v níž stál manažer motelu Bennie Bushell. Gilmore mu vyrval z ruky kasu a vystřelil Bushellovi kulku do čela. Recepce se proměnila v brouzdaliště krve. Do recepce přišla Bushellova manželka a když viděla krvavá jatka, začala strašně ječet. Bushell však ještě nebyl mrtvý. Škubal nohama a odporně chroptil. Navíc, do recepce přišel Peter Arroyo, jeden z hostů v motelu, a když viděl brutální vraždu manažera, rychle odběhl k telefonu a začal volat policii. Gilmore zazmatkoval, vzal z kasy pouhých 125 dolarů, utekl ven z motelu a pistoli zahodil do trávy. Ta však sama od sebe vystřelila a zasáhla Gilmora do ruky. Když uslyšel houkat policejní sirény, utekl rychle na benzínku do auta a začal ujíždět. Arroyo rychle ukázal policistům, kam Gilmore běžel, a policie neváhala a rozjela se za ním.\n\nGilmore měl v úmyslu odjet z Utahu přes Nevadu až do Kalifornie, a odtud odplout až do tehdejšího Sovětského svazu, kde chtěl žít nový život pod novou identitou. Prý, jak sám řekl, pod jménem Andrej Grigorijevič Sidorov (rusky \"Андрэй Григориевич Сидоров\").\n\nZběsilá honička však skončila 20 km od místa činu. Když Gilmore viděl policejní zátarasy, věděl, že dál utíkat nemá smysl. Naboural do policejních Fordů a nechal se zatknout.\n\nSoudní proces začal 5. října 1976 v Salt Lake City, hlavním městě Utahu. Gilmore nejdříve zarytě mlčel a neodpovídal. Za několik dní však byla nalezena v trávě před motelem Gilmorova pistole, z níž byly porovnány otisky prstů. Kulka, kterou měl Bushell v hlavě, skutečně patřila ke Gilmorově pistoli. Zato vražda Maxe Jensena byla na mrtvém bodě. Gilmore stále mlčel. Byla však porovnána kulka z Bushellova čela a kulka z Jensenova oka. Obě kulky se shodovaly. Soud však nechápal, proč Gilmore, silně věřící mormon, rozstřílel hlavy svým spoluvěřícím (Jensen a Bushell byli také mormony). Náboženské důvody byly vyloučeny.\n\nGilmore se přiznal, že auto, se kterým ujížděl policistům po vraždě Bushella, patřilo jeho nadřízenému. Gilmore ho neměl z čeho splácet a peníze, které ukradl z pumpy a motelu, měly být původně splaceny. Soud mu však neuvěřil.\n\nPeter Arroyo, host z motelu, požadoval pro Gilmora trest smrti. Důvod: Gilmore je nebezpečný pro společnost i pro případné budoucí spoluvězně. Sám však nevěřil, že se poprava uskuteční. Gilmore totiž spáchal vraždy tři týdny před znovuobnovením trestu smrti v Utahu. Dokonce i Gilmore říkal, že si za své činy zaslouží jen smrt. Jednoznačný souhlas s trestem smrti byl potvrzen až 15. listopadu. Gilmore si mohl vybrat ze dvou způsobů popravy: oběšení nebo zastřelení popravčí četou. Soud očekával, že si Gilmore vybere první možnost, vybral si však překvapivě zastřelení. Gilmore tím postavil soud před těžkou situaci. Soud v Utahu odjakživa popravoval výhradně oběšením a neměl zkušenosti se sestavením popravčí čety. Gilmore si proto neustále stěžoval na průtahy. Ze své dočasné cely křičel: \"\"Popravte mě co nejdříve!\"\"\n\nGilmore byl převezen do státní věznice v Draperu v Utahu. Večer 16. ledna 1977 mu dozorce přinesl poslední večeři se slovy \"\"Tak zítra v osm.\"\" Gilmorova večeře se skládala ze steaku, amerických brambor, kávy a mléka. Jídla a mléka se však ani nedotkl. Vypil jen kávu. Poté požadoval Gilmore dozorce, jestli by pro něho neuspořádali rozlučkový večírek s přáteli a rodinou. Dozorce zavrtěl hlavou. V den popravy byl Gilmore vzat do opuštěného skladiště za vězením, které sloužilo jako popravčí místnost. Příslušník popravčí čety se zeptal Gilmora, zda má nějaká poslední slova. Gilmore odpověděl: \"\"Dejte se do toho a bůh s vámi\"\". Poprava byla uskutečněna přesně v 8:07. Gilmorovo tělo bylo druhý den zpopelněno a popel byl rozprášen z letadla nad městem Springville v Utahu.\n\n"}
{"id": "480608", "url": "https://cs.wikipedia.org/wiki?curid=480608", "title": "Horní Lhota (Blansko)", "text": "Horní Lhota (Blansko)\n\nHorní Lhota je vesnice, část města Blansko v Jihomoravském kraji. Vesnice má 400-420 obyvatel. Obec samotná nemá vlastní znak, patří pod Blansko.\n\nJe vzdálená 3 kilometry severně od města Blansko. Horní Lhota se rozděluje místními názvy na tři části: \"Na Březinkách\", \"Nová ulice\" a \"Famélie\". Nachází se zde obchod se spotřebním zbožím, u autobusové zastávky je kiosek a ve vsi je také hospůdka \"U Kaštánka\", kde se tradičně konají různé společenské akce a zábavy pro místní. Na zábavách se scházejí i mladí z celého okolí. Obcí prochází turistická cesta do Moravského Krasu. V obci je autobusová zastávka, vlaková zastávka je v obci Dolní Lhota a je vzdálena od obce cca 20 minut chůze.\n\nVesnice leží na levém břehu řeky Svitavy, severně od Blanska. Leží na vyvýšeném údolí na výběžcích Drahanské vrchoviny, na brněnském masivu. Obcí protéká pouze malý potůček který napájí zdejší koupaliště a dál protéká až do řeky Svitavy. Obec je z východní strany obklopena kopci a hlubokými lesy.\n\nNejstarší doklad k Horní Lhotě v okrese Blansko je až z roku 1554, ves byla původně pojmenována jako \"Lhota Krylowa\". Pozemkové knihy Horní Lhoty jsou vedeny až od roku 1773, tedy od konce doby tereziánské. Až do 19. století šlo o velmi malou osadu, neboť počátkem 17. století bylo uváděno jen 7 domů, až po roce 1834 byla vesnice podstatně rozšířena o část s názvem Famélie, poté bylo ve vesnici již 34 domů.\n\nAž do 19. století byla vesnice na jakékoliv zajímavější události chudá, o vesnici se dokonce nevedly žádné záznamy v celozemských a historicko-místopisných kompendiích. V druhé polovině 19. století byly v obci čtyři požáry, které velice těžce zasáhly obec. Těžkým a smutným rokem byl pro obyvatele rok 1855, kdy zemřelo asi 34 občanů a vypukla nákaza cholery, která zabila 11 lidí. První světová válka také hluboce zasáhla do života občanů Horní Lhoty, většina mužů odtud narukovala do války a někteří šli pracovat do továren pro válečnou výrobu. Ve zdejší obci si první světová válka vyžádala 7 obětí. I když tudy neprocházela fronta, obec to těžce zasáhlo, zejména v nedostatku potravin, převážně mouky.\n\nBěhem druhé světové války byla Horní Lhota jednou z mála vesnic ve kterých se neubytovalo německé vojsko. Nejhorší důsledky války na ves dolehly až v posledních 4 týdnech války. Kolem Horní Lhoty byly vybudovány zákopy pro případné boje, ale nikdy k bojům skutečně nedošlo. Po druhé světové válce vyvíjela největší činnost strana komunistická, která byla počtem nejsilnější a obnoven byl též ochotnický kroužek \"Osvěta\". Vytvořila se též početná odbočka Československého svazu mládeže.\n\nHorní Lhota byla původně přiškolena do Blanska a až v roce 1909 byla postavena v obci škola a začalo se v ní vyučovat. Už roku 1872 si zdejší občané založili potravní spolek, který byl nazván \"Občanský potravní spolek\", jehož trvání bylo až do roku 1890. V roce 1909 byla založena knihovna. V roce 1919 byly na návsi zasazeny lípy svobody a u nich v roce 1930 byl postaven pomník padlých na památku občanů padlých v první světové válce. Ve stejném roce proběhla elektrifikace obce pod záštitou Salmových elektráren. V roce 1938 byl v obci založen sbor dobrovolných hasičů. V roce 1945 byla zahájena výstavba vodovodu na část \"Famélie a Strážné\", kde byl velký nedostatek vody. V roce 1950 bylo přikročeno k založení jednotného zemědělského družstva s celkovou plochou půdy 50 ha, byl vybudován kravín a drůbežárna.V roce 1956 byla v obci založena Myslivecká společnost, jejíž členové vybudovali mysliveckou chatu. V roce 1957 byla postavena prodejna Jednoty a v obci byl zřízen též obecní rozhlas. V letech 1965-67 bylo vybudováno v obci koupaliště a sportovní areál pod záštitou tělovýchovné organizace Sokol. V současnosti je v obci stále autobusová doprava, která je tu již od roku 1949.\n\n\n\n"}
{"id": "480614", "url": "https://cs.wikipedia.org/wiki?curid=480614", "title": "Sezamový olej", "text": "Sezamový olej\n\nSezamový olej je jedlý rostlinný olej získávaný ze sezamových semen. Kromě běžného použití jako kuchyňský olej v jižní Indii se často používá pro zlepšení chuti jídel v čínské a korejské kuchyni, v menší míře také v kuchyni jihovýchodní Asie.\n\nSezamový olej se skládá z těchto mastných kyselin:\n\nSezamová semena byla mezi prvními plody zpracovávanými na olej a současně jedním z nejstarších koření. Slovo 'ennai', které znamená v tamilštině \"olej\", má své kořeny v tamilských slovech eL(எள்ளு) a nei(னெய்), znamenajících sezam a tuk. Také hindské slovo Tel(तेल) pro olej je odvozeno od sezamového oleje, ze sanskrtského Taila(तैल), což znamená \"získaný z Tila(तिल), tedy sezamu. Před rokem 600 př. n. l. používali Asyřané sezamový olej jako potravinu, mazivo a lék, primárně však jen bohatí, protože kvůli obtížnosti získávání byl olej drahý.\n"}
{"id": "480623", "url": "https://cs.wikipedia.org/wiki?curid=480623", "title": "Klinicky izolovaný syndrom", "text": "Klinicky izolovaný syndrom\n\nKlinicky izolovaný syndrom (: \"Clinically isolated syndrome\", odtud zkratka \"CIS\") je definován jako „izolovaný, náhlý vznik ložiskových neurologických příznaků v souladu s možným rozvojem roztroušené sklerózy (RS).“ Jedná se o individuální první neurologickou epizodu, způsobenou zánětem nebo demyelinizací nervové tkáně. Epizody při tom mohou být monofokální (jednoložiskové), při nichž se ložiska projeví jen v jednom místě centrální nervové soustavy, nebo multifokální (víceložiskové), při nichž se projeví na různých místech.\n\nLéze na mozku spojené s klinicky izolovaným syndromem mohou svědčit o RS. Podle Jiřího Piťhy se „pravděpodobnost vývoje RS zvyšuje při víceložiskovém postižení pozorovaném na MR (magnetická rezonance) a při průkazu oligoklonálních imunoglobulinů v mozkomíšním moku.“ Zahrnutí klinicky izolovaného syndromu do diagnostiky RS podle něj znamená, „že diagnóza RS může být stanovena již při prvních klinických projevech nemoci, kdy je možné zahájit léčbu.“\n\n"}
{"id": "480626", "url": "https://cs.wikipedia.org/wiki?curid=480626", "title": "Kryptonite (rozcestník)", "text": "Kryptonite (rozcestník)\n\nKryptonite může být\n\n"}
{"id": "480627", "url": "https://cs.wikipedia.org/wiki?curid=480627", "title": "Římský katechismus", "text": "Římský katechismus\n\nKatechismus tridentského koncilu, nazýván také Římský katechismus nebo Tridentský katechismus, je katechismus určený převážně pro kněze – faráře (ad parochos). Vyhlásila ho oficiálně katolická církev při Tridentském sněmu v 16. století. Byl to jediný ekumenický (všeobecný, tzn. závazný pro celou katolickou církev) katechismus před současným Katechismem katolické církve z roku 1992 a byl určen jako směrodatná příručka sloužící jako základ pro kněze vyučující věřící laiky a přispěl k upevnění katolické nauky proti protestantské reformaci.\n\nVýbuch protestantské reformace v 16. století a nové technologie tisku znamenaly, že se Evropou šířilo velké množství populárních teologických pojednání a katechismů, z nichž většina hlásala nauky v přímém rozporu s katolickou církví, a ta je považovala za heretické. Faráři a kněží, kteří byli v bezprostřednějším kontaktu s věřícími, často neměli potřebné teologické znalosti, aby čelili reformačním ideálům, které se rychle šířily a odváděly mnoho věřících od katolické víry.\n\nPři diskusích v rámci Tridentského koncilu vyplynula vůle sjednotit základy učení katolické církve do jediného oficiálního textu: „Vedeni touto situací, otcové Tridentského ekumenického koncilu s živou touhou přijmout nějaký spasitelný lék na tak závažné a zhoubné zlo, neomezili se na to, že by objasnili svými definicemi hlavní body katolické nauky proti všem bludům naší doby, ale stanovili také, aby byla nabídnuta určitá formulace a určitá metoda ke vzdělávání křesťanského lidu v základech víry, jež si mají osvojit ve všech (místních) církvích ti, kteří mají úřad legitimních pastýřů a učitelů.“ (předmluva ke katechismu, 4).\n\nToto rozhodnutí bylo přijato na 18. zasedání koncilu (26. února 1562) na návrh kardinála sv. Karla Boromejského, který si horoucně přál reformu duchovenstva. Papež Pius IV. svěřil sestavení katechismu čtyřem vynikajícím teologům: Arcibiskupu Leonardo Marinovi z Lanciana, Muzio Calidimu ze Zary, Egidio Foscarinimu, biskupu v Modeně, a portugalskému dominikánovi Fureiro Franciscovi. Dohled nad prací měli za úkol tři kardinálové. Karel Borromejský dohlížel na sestavení originálního italského textu, který byl díky jeho úsilí dokončen v roce 1564; poté byl přezkoumán kardinálem Vilémem Sirletem a přeložen do latiny Paulem Manutien a Juliem Pogianim.\n\nVyhlášení proběhlo souběžně v latině a italštině v roce 1566 na příkaz papeže sv. Pia V. s názvem „Catechismus ex decreto Concilii Tridentini ad parochos Pii V. jussu editus, Romae, 1566\" (in-folio). Koncil nařídil překlady do všech dalších jazyků (Zasedání XXIV, \"De Ref\", c. VII). Do češtiny byl přeložen ve 40. letech 19. století.\n\nKoncil chápal katechismus jako oficiální příručku pro vzdělávání lidu, sedmý kánon \"De reformatio\" (Zasedání XXIV) zní: „Aby věřící mohl přistupovat ke svátostem s větší úctou a zbožností, Svatý synod pověřuje všechny biskupy, aby vysvětlovali gesta a zvyky způsobem odpovídajícím pochopení lidu. Mají také dohlédnout, aby jejich faráři s úctou a prozíravostí dodržovali stejná pravidla, s využitím pro svá vysvětlení, v nutném a vhodném případě, lidového jazyka. Ať se ve výuce (katechezi) různých svátostí drží požadavků Svatého synodu: biskupové se mají ujistit, že všechna tato poučení jsou přeložena do lidové řeči a vysvětlena věřícím každým farářem.“\n\nKatechismus, i když byl psán v prvé řadě pro faráře, byl církví chápán rovněž jako pevné a stabilní schéma výuky pro věřící, zvláště týkající se nauky o milosti. Za tím účelem se dílo věrně drží dogmatických definic koncilu. Po vydání katechismu kvůli sporu o \"milosti pomáhající\" mezi tomisty a molinisty jezuité odmítli přijmout autoritu katechismu. V roce 1899 papež Lev XIII. v dopise francouzským biskupům doporučil studium římského katechismu všem seminaristům.\n\nText katechismu je rozdělen do čtyř částí:\n\n\nJsou v něm body, které při koncilu nebyly projednávány, jako „papežský primát“ a „Limbus puerorum“, naprosto chybí nauka o odpustcích, která je uvedena v „Decretum de indulgentiis“, Zasedání XXV.\n\nBiskupové sami si s šířením nového katechismu pospíšili, jak tím, že ho sami četli, aby si ho uložili do paměti, tak tím, že povzbuzovali kněze, aby o něm diskutovali na každém setkání a používali ho ke vzdělávání věřících.\n\n"}
{"id": "480631", "url": "https://cs.wikipedia.org/wiki?curid=480631", "title": "Tarascosaurus", "text": "Tarascosaurus\n\nTarascosaurus (\"ještěr draka Tarasque\") byl menší masožravý dinosaurus (teropod) z čeledi Abelisauridae. V současnosti je jediným známým abelisauridem ze severní polokoule. Jeho velmi fragmentární fosílie byly objeveny v jižní Francii, na jejímž území žil v období svrchní křídy.\n\nMateriál sestává pouze z několika fosilních kostí (stehenní kost a dorzální obratle), takže nejde ani o diagnostický materiál. Rod \"Tarascosaurus\" je proto někdy považován za pochybný (\"nomen dubium\"). Typový druh \"T. salluvicus\" byl popsán paleontology LeLoeuffem a Buffetautem v roce 1991. Model tohoto teropoda v životní velikosti je dnes možné spatřit v muzeu \"Dinosauria\" ve francouzském městě Espéraza. Délka tohoto dinosaura je odhadována asi na 6 metrů, přičemž dosahoval hmotnosti nosorožce. Podle jiných odhadů byl však dlouhý jen kolem 3 metrů.\n\n\"Tarascosaurus\" se objevuje v jednom díle televizní dokumentární série \"Dinosaur Planet\" z roku 2003. V něm je zobrazen jako vrcholný predátor ekosystémů jihoevropské svrchní křídy.\n\n\n"}
{"id": "480637", "url": "https://cs.wikipedia.org/wiki?curid=480637", "title": "Kryštof Krýzl", "text": "Kryštof Krýzl\n\nKryštof Krýzl (* 12. října 1986, Praha) je český reprezentant v alpském lyžování. Jeho největším dosavadním úspěchem je 8. místo ve slalomu na MS 2009 a vítězství v soutěži národních týmů ve Finále Světového poháru 2009/10 (Křišťálový globus).\n\nV mládežnických kategoriích pravidelně vozil medaile z nejvýznamnějších mezinárodních závodů a do světové špičky se brzy propracoval i po přechodu mezi dospělé. Pravidelně bodoval ve Světovém poháru, reprezentoval na mistrovstvích světa 2005, 2007, 2009, 2011 a 2013 (nejlepším umístěním bylo 8. místo na MS 2009 a na Zimních olympijských hrách 2006, 2010 a 2014 (nejlepší umístěním bylo 17. místo v superkombinaci ve Vancouveru 2010). V průběhu sezony 2009/2010 utrpěl vážné zranění páteře, po vyléčení je stále členem reprezentace.\n\nZimní olympijské hry\n\nMistrovství světa\n\nCíle pro sezonu 2010/11 byly pravidelně bodovat v závodech Světového poháru a uspět v některém ze závodů na MS v únoru 2011. Na začátku přípravy prožil Krýzl těžký pád a následky úrazu nohy ovlivnily celou sezónu: v závodech Světového poháru bojoval na hranici třicítky pro druhé kolo a také na zmiňovaném MS končil těsně před branami druhých kol. Na závěr sezóny ale zajel dobré výsledky ve FIS závodech a v Evropském poháru a výchozí pozice dle bodů FIS pro sezónu 2011/2012 byla slibná.\n\nStal se Mistrem republiky ve slalomu 2011.\n\nCílem pro sezónu bylo bojovat o co nejlepší umístění ve Světovém a Evropském poháru a připravit si zejména dobrou výchozí pozici pro Mistrovství světa 2013 a Olympijské hry v Soči 2014. Ve slalomu Světového poháru ve švýcarském Adelbodenu na začátku ledna 2012 skončil dvanáctý, což je v této disciplíně jeho nejlepší výsledek v dosavadní kariéře.\n\n"}
{"id": "480638", "url": "https://cs.wikipedia.org/wiki?curid=480638", "title": "Chaetoceros", "text": "Chaetoceros\n\nChaetoceros (z řec. \"chaeta\"-štětec, \"kera\"-roh) druhově bohatý rod rozsivek, jednobuněčných nebo tvořících různě dlouhá vlákna. Jejich buňky jsou z pohledu z určité strany kulaté, z jiného pohledu však mají tvar obdélníku. Charakteristickým rysem tohoto rodu jsou dlouhé výběžky směřující ven z rohů buněk. Žijí při mořské hladině, nejčastěji v chladnějších mořích mírného a polárního pásu. Na jaře mohou být v moři původcem vodního květu.\n\n\"Chaetoceros\" je zřejmě druhově nejbohatší rod mořských planktonních rozsivek, bylo popsáno již asi 400 druhů, ačkoliv některé druhy jsou dnes již velmi sporné. Není totiž snadné určit jednotlivé druhy rodu \"Chaetoceros\". Bylo učiněno několik pokusů tuto situaci zpřehlednit a rozčlenit rod na několik podrodů, uspokojivého výsledku však zatím nebylo dosaženo. Problém představuje hlavně skutečnost, že celý druh je kosmopolitní, jenže studie se zaměřují spíše na druhy mírného pásu.\n\n"}
{"id": "480645", "url": "https://cs.wikipedia.org/wiki?curid=480645", "title": "Plavák", "text": "Plavák\n\nPlavák je méně obvyklé zbarvení koně, ovlivněné jeho genovou výbavou.\n\nZbarvení koně je dáno genovou výbavou, kterou získává od obou svých rodičů. Mnohdy se vyvíjí stářím zvířete a mění se lehce i na zimu.\n\nJe určena množstvím pigmentu v kůži. Kůň s tímto zbarvením má kůži černou. Tmavou spodní část nohou,srst má krémovou,žlutou nebo béžovou barvu a hříva s ohonem jsou tmavě hnědá až černá. Pysk má taky tmavý. Většina koní s tímto zbarvením má i úhoří pruh, dědictví po tarpanu či koních Přewalského.\n\n"}
{"id": "480646", "url": "https://cs.wikipedia.org/wiki?curid=480646", "title": "Eva Kurfürstová", "text": "Eva Kurfürstová\n\nEva Kurfürstová (* 30. srpna 1977, Karviná, Československo) je česká reprezentantka v alpském lyžování, která se specializuje na slalom a obří slalom. Startovala na zimních olympijských hrách v letech 2002 a 2006.\n\n\n\n\n"}
{"id": "480649", "url": "https://cs.wikipedia.org/wiki?curid=480649", "title": "Jan Hálek", "text": "Jan Hálek\n\nJan Hálek (* 24. dubna 1943, Olomouc) je český politik, bývalý senátor za obvod č. 61 – Olomouc a člen ODS.\n\nVyučil se frekvenčním mechanikem, poté odmaturoval na SPŠ elektrotechnické v Olomouci. Po absolvování základní vojenské služby nastoupil v roce 1966 na VUT v Brně, kde studoval sdělovací techniku a lékařskou kybernetiku.\n\nPo studiu nastoupil na Katedry farmakologie Lékařské fakulty Univerzity Palackého v Olomouci, kde zůstal do roku 1990 jako vědecký pracovník. V roce 1990 byl rehabilitován a bylo vysloveno politování, že byl po roce 1969 z důvodů politických a náboženských utlumen v odborném a vědeckém růstu. V letech 1990 a 1991 byl odborným asistentem Ústavu lékařské biofyziky Univerzity Palackého. V roce 1991 zde získal titul docenta a stal se přednostou Ústavu lékařské biofyziky, biometrie a informatiky. V letech 1993 až 1995 byl předsedou Akademického senátu Lékařské fakulty Univerzity Palackého. V roce 1995 získal titul kandidát věd a stal se předsedou Akademického senátu Univerzity Palackého.\n\nV letech 1997 – 1998 byl náměstkem ministra školství. Od roku 1998 působí jako člen Ústavu lékařské biofyziky, biometrie a informatiky LF UP Olomouc. V letech 1999 – 2004 byl proděkanem této fakulty. Roku 2003 obdržel titul profesora. V letech 2008 – 2009 byl prozatímním děkanem nově vzniklé Fakulty zdravotnických věd UP v Olomouci.\n\nV roce 1968 spoluzakládal Klub angažovaných nestraníků v Olomouci. Podílel se na vzniku Občanského fora na Univerzitě Palackého a na obnově činnosti KAN. V roce 1994 vstoupil do ODS.\n\nV roce 1996 kandidoval do nově vzniklého Senátu za obvod č. 61 – Olomouc, ale ve druhém kole byl poražen Josefem Jařabem a to přesto, že v první kolo vyhrál v poměru 36,02 % ku 25,21 % hlasů. V roce 1998 v senátních volbách opět neuspěl tentokrát proti Františku Mezihorákovi, když v prvním kole prohrál o pouhých 5 hlasů a ve druhém kole se rozdíl mezi nimi zvětšil na 51,73 % ku 48,27 % hlasů.\n\nV senátních volbách 2004 se na třetí pokus stal členem horní komory českého parlamentu, když v prvním kole obdržel 29,87 % a porazil tak tehdejšího primátora Olomouce Martina Tesaříka, který získal 21,82 % hlasů. Ve druhém kole poměr sil zůstal podobný, když Jan Hálek zvítězil se ziskem 55,74 % všech platných hlasů.\n\nJan Hálek se během mandátu senátora zabýval především vědou, vysokým školstvím a nápravou křivd minulosti. Byl předkladatelem následujících zákonů:\n\nV Senátu byl Jan Hálek 1.místopředsedou Výboru pro vzdělávání, vědu, kulturu, lidská práva a petice a člen Stálé komise pro krajany žijící v zahraničí.\n\nVe volbách do Senátu 2010 se Jan Hálek ucházel o znovuzvolení senátorem v senátním obvodu č.61. Jako kandidáta na senátora jej do voleb nominovala Občanská demokratická strana. V obou kolech voleb jej porazil sociálnědemokratický hejtman Olomouckého kraje Martin Tesařík. K říjnu 2012 je uváděn jako poradce premiéra Petra Nečase pro vysoké školství.\n\n"}
{"id": "480650", "url": "https://cs.wikipedia.org/wiki?curid=480650", "title": "Červencová monarchie", "text": "Červencová monarchie\n\nČervencová monarchie (francouzsky \"Monarchie de Juillet\"), oficiálně Království Francouzů (francouzsky \"Royaume français\") je označení pro Francii resp. Francouzské království v letech 1830-1848. Jediným francouzským panovníkem v tomto období byl Ludvík Filip Orleánský.\n\nPo Napoleonově vypuzení z Francie v roce 1814 Spojenci (Rakouské císařství, Prusko, Rusko a Spojené království) dosadili na prázdný francouzský trůn Ludvíka XVIII. s cílem obnovit starou monarchii. Následující éra je nazývána Restaurací (obnovou), a je charakteristická ostrými reakcemi konzervativců a obnovením moci římskokatolické církve ve Francii.\n\nKonzervativní král Ludvík XVIII. vládl pouze do roku 1824, kdy zemřel. Po jeho smrti a na francouzský (a navarrský) trůn nastupuje jeho bratr, hrabě Artois, jako král Karel X.. Ten ale vedl konzervativní politiku opírající se hlavně o klérus a roajalisty. Jeho \"Ordonance ze Saint-Cloud\" omezující svobodu tisku a volební právo ho nakonec roku 1830 stály trůn – po červencové revoluci musel chtě nechtě opustit zemi. Karel X. byl poslední Bourbon z hlavní linie na francouzském trůně, po jeho sesazení se stal novým panovníkem Ludvík Filip Orleánský z mladší větve rodu.\n\nKarel abdikoval ve prospěch svého 10letého vnuka, hraběte de Chambord, a odjel do Anglie. Liberální, buržoazií kontrolovaná Poslanecká sněmovna odmítla potvrdit nástupnictví mladého hraběte, který se měl stát králem Jindřichem V. a místo toho ve volbě bojkotované zástupci konzervativců prohlásila francouzský trůn za prázdný. K moci se tak dostává Ludvík Filip, hrabě Orleánský, z vedlejší linie rodu Bourbonů, vůbec poslední francouzský král.\n\nKrál Ludvík Filip to však neměl jednoduché, červencová monarchie velmi připomínala návrat do let Velké francouzské revoluce. Oficiální název státu byl opět změněn na království Francouzů a stejně jako jeho předchůdce Ludvík XVI. (v letech 1791-92) se musel i Ludvík Filip vzdát titulu \"král francouzský a navarrský\" a přijmout titul král Francouzů. Ludvík Filip byl jediným králem tzv. červencové monarchie a také posledním faktickým francouzským králem. Jeho nástupem na trůn se také rozdělili francouzští monarchisté na legitimisty a proorleánisty. Nicméně Francie měla konečně svobodu tisku a proces před porotou a od roku 1841 i zákaz dětské práce.\n\nV roce 1848, když propukla v Evropě velká revoluce, rozšířila se i do Francie. Od krále se teď odklonily nejen krajní liberálové a vrstvy bez volebního práva. Král Ludvík Filip byl později nucen abdikovat a opustit Francii. Zemřel roku 1850 jako poslední faktický francouzský král.\n\n26. února vyhlásili liberálové druhou francouzskou republiku. Jejím prezidentem byl zvolen Ludvík Napoleon synovec císaře Napoleona I. Ten se později v roce 1852 nechal zvolit císařem jako Napoleon III.\n\n\n"}
{"id": "480655", "url": "https://cs.wikipedia.org/wiki?curid=480655", "title": "Jiří Kajínek", "text": "Jiří Kajínek\n\nJiří Kajínek (* 11. ledna 1961 Prachovice) je český recidivista a televizní celebrita. V roce 1998 byl odsouzen za dvojnásobnou nájemnou vraždu a jeden pokus vraždy k doživotnímu trestu odnětí svobody. Z vězení se mu podařilo několikrát uprchnout. Jeho případ se stal všeobecně známým, byl podle něho natočen film \"Kajínek\" a probíhala veřejná diskuse, zda byl odsouzen právem. Dne 23. května 2017 mu prezident republiky Miloš Zeman udělil milost, což vedlo k jeho propuštění na svobodu.\n\nKajínek měl první problémy se zákonem pro majetkovou trestnou činnost už jako nezletilý v roce 1974. Ve vězení byl poprvé v roce 1982 za vloupání do chat. V roce 1985 byl opět odsouzen za bytové krádeže, nedovolené ozbrojování a útok na veřejného činitele, protože při zatýkání zranil pěstmi dva policisty a třetího shodil ze schodů. V únoru roku 1990 byl propuštěn, nikoli na amnestii, kterou vyhlásil prezident Václav Havel, ale na vyhovění žádosti o prominutí zbytku trestu. V témže roce však byl znovu odsouzen, tentokrát na 11 let, za loupežné přepadení policistů se zbraní v ruce a krádež jejich vozu.\n\nDne 23. června 1998 byl Krajským soudem v Plzni odsouzen k doživotnímu trestu odnětí svobody pro trestný čin vraždy a další podle v médiích opakovaného slovního spojení „méně závažné trestné činy“, ve skutečnosti např. podle usnesení NS z 19. září 2001 nedovolené ozbrojování extrémně velkým množstvím zbraní – samopalů, pistolí i s tlumiči, brokovnice a velkého množství nábojů i prázdných zásobníků.\n\nTrestného činu vraždy (dílem dokonaného a dílem ve stadiu pokusu) se dle rozsudku dopustil tím, že v zatáčkách pod plzeňskou věznicí Bory dne 30. května 1993 kolem 20.00 hod. zastřelil nejméně 12 výstřely plzeňského podnikatele Štefana Jandu (27) a jeho osobního strážce Juliána Pokoše (30), kteří cestovali v osobním automobilu Mazda. Těžce zraněn byl i další Jandův osobní strážce Vojtěch Pokoš (25), který však díky rychlému lékařskému zákroku útok přežil a později se stal hlavním svědkem. Pražský podnikatel Antonín Vlasák byl Štefanem Jandou vydírán pro nevyrovnané finanční dluhy a proto si Jiřího Kajínka údajně za částku 100 000 Kč najal k zastrašení Jandy. Kajínek objednávku „nad rámec dohody“ překročil a to v době, kdy si měl odpykávat jedenáctiletý trest za předchozí trestnou činnost. Vinu na vraždách Jiří Kajínek nikdy nepřiznal a opakovaně se snažil o obnovu procesu.\n\nTrestní spis obsahuje více než 10 000 stran a projednávání případu trvalo 46 dnů. Proces byl několikrát odročen a trval téměř šest let. Před soudem vypovídalo 56 svědků a asi 10 soudních znalců. Rozsudek krajského soudu s odůvodněním obsahuje 130 stran. O podmínečné propuštění z vězení mohl dle rozsudku Jiří Kajínek zažádat v roce 2022.\n\n\nDne 18. ledna 1993 ředitel věznice na doporučení vězeňské komise přerušil výkon trestu na dobu 21.–23. ledna 1993. Kajínek se ale do vězení už nevrátil a o 4 měsíce později měl spáchat vraždy, kvůli kterým byl později odsouzen na doživotí.\n\nDruhý pokus o útěk se stal v červenci 1994, když byl Kajínek umístěn ve vazební věznici v Českých Budějovicích. Byl dopaden ještě týž den tak, že mu náhodný kolemjdoucí podkopl nohy, a tím umožnil policii, aby ho dopadla.\n\nDne 11. září 1996 se Jiří Kajínek pokusil uprchnout z vězení ve Valdicích, kam byl po svém jednodenním útěku z českobudějovické věznice převezen. Po dvacetiminutovém pátrání byl objeven na střeše jednopatrového přístavku a poté dopraven zpět do cely.\n\nPo svém konečném odsouzení byl převezen do Věznice Mírov. Také odtud se mu podařilo 29. října 2000 kolem 18.15 hodin opět uprchnout. Je tak zřejmě jediným vězněm, kterému se podařilo z této věznice uprchnout. Utéct s ním měl i Martin Vlasák, dvojnásobný vrah a Kajínkův kamarád, který však (zřejmě kvůli momentálnímu zkratu) zůstal v cele. Dne 8. prosince 2000 byl Jiří Kajínek zadržen Útvarem rychlého nasazení v bytě pětinásobného vraha Ludvíka Černého, člena gangu Orlických vrahů, který si rovněž odpykává doživotní trest v mírovské věznici.\n\nPředevším Kajínkův poslední útěk vyvolal v médiích celou řadu spekulací a fám. Začala vznikat jakási legenda o českém „Robinu Hoodovi“. V médiích se začala zdůrazňovat především jeho vysoká inteligence a naopak se zpochybňovala jeho kriminální činnost. U části veřejnosti převládá názor, že Kajínek je nevinný a že se stal obětí komplotu. Soudy ale dosud všechny návrhy na obnovu řízení zamítly, i přes předložení údajných nových důkazů o Kajínkově nevině.\n\nExistují však také zdroje, které považují za skutečné vrahy nikoliv Jiřího Kajínka, nýbrž tehdejší policisty Jaroslava Kronďáka a Jana Mikeše.\n\nVe prospěch Jiřího Kajínka podal tehdejší ministr spravedlnosti Pavel Němec stížnost pro porušení zákona, kterou Nejvyšší soud zamítl. Místopředseda vlády Miloše Zemana a pozdější předseda ústavního soudu Pavel Rychetský v roce 2001 vyjádřil soukromý úsudek: \"„Pokud tu vraždu nespáchal pan Kajínek, tak ji spáchal asi někdo od policie.”\" A upozornil na nestandardní postup policie: \"„To byl evidentně případ, kdy někteří policisté spolupracovali s podsvětím.“\"\n\nV červenci roku 2010 média uvedla zprávu, že se objevily nové skutečnosti v případu vraždy podnikatele Jandy, kterou měl Kajínek spáchat v roce 1993. Úřady nevyloučily revizi rozsudku. Dne 28. března 2011 byla jeho žádost opět zamítnuta.\n\nV dubnu 2017 prezident Miloš Zeman na setkání s občany v Čáslavi pronesl, že vážně uvažuje o milosti pro Jiřího Kajínka, přestože na začátku svého funkčního období označil milosti za přežitek a v únoru roku 2016 prezident na setkání s občany prohlásil, že Jiřímu Kajínkovi milost nedá. Dne 10. května 2017 se s Kajínkem sešla ve věznici Rýnovice manželka prezidenta Ivana Zemanová. Den poté 11. května 2017 prezident Miloš Zeman oznámil v pořadu \"Týden s prezidentem\" na TV Barrandov, že v druhé polovině května podepíše milost pro Jiřího Kajínka. Součástí milosti se stala sedmiletá podmínka, během níž se nesmí dopustit žádného trestného činu. V opačném případě by se vrátil do vězení. Dne 23. května 2017 Miloš Zeman milost podepsal a Jiří Kajínek byl ještě téhož dne propuštěn na svobodu. Před bránou věznice v Rýnovicích jej čekali novináři a vítaly desítky fanoušků, kteří chtěli propuštěného vězně vidět naživo. V následné diskuzi s novináři Kajínek všem svým přívržencům poděkoval. V souvislosti s mediálním zájmem se stal svého druhu celebritou. Po omilostnění žije s přítelkyní v Brně-Bystrci.\n\nNa podzim roku 2000 vytvořil student Marek Blahuš počítačovou hru \"Hlídej si svého Kajínka\", kterou si stáhly desítky tisíc lidí.\n\nO Jiřím Kajínkovi vznikl film \"Kajínek\", který měl premiéru 5. srpna 2010. Jde o režijní debut Petra Jákla a hlavní roli ztvárnil ruský herec Konstantin Lavroněnko.\n\nV roce 2014 mu nakladatelství Fragment vydalo memoáry s názvem \"Můj život bez mříží\". Kniha byla vydána také jako e-kniha a audiokniha.\n\nDle spekulací si za práva k zfilmování svého příběhu a pravděpodobně podíl z tržeb (film vydělal 80 milionů korun) a za prodej knihy, jejíž náklad se zcela vyprodal, vydělal kolem dvou milionů korun.. Další tři miliony korun mohl dle některých odhadů inkasovat v době po omilostnění a propuštění za seriál Já, Kajínek a za spolupráci s TV.\n\n"}
{"id": "480669", "url": "https://cs.wikipedia.org/wiki?curid=480669", "title": "Lolita (rozcestník)", "text": "Lolita (rozcestník)\n\nSlovo Lolita má několik významů:\n\n"}
{"id": "480675", "url": "https://cs.wikipedia.org/wiki?curid=480675", "title": "Martin Vráblík", "text": "Martin Vráblík\n\nMartin Vráblík (* 4. července 1982 Vsetín, Československo) je bývalý český reprezentant v alpském lyžování. Zúčastnil se Zimních olympijských her 2006, 2010 a 2014. Svoji sportovní kariéru ukončil po sezóně 2014/2015, na jaře 2016 však absolvoval ještě jeden závod na českém šampionátu.\n\n\n\n"}
{"id": "480676", "url": "https://cs.wikipedia.org/wiki?curid=480676", "title": "Derviš a smrt", "text": "Derviš a smrt\n\nDerviš a smrt (bosensky/srbsky v cyrilici Дервиш и смрт, v latince Derviš i smrt) je dílo bosenského spisovatele Meši Selimoviće. Světlo světa spatřilo roku 1966, autor jej sepisoval celkem čtyři roky.\n\nDvoudílný psychologický román, odehrávající se v období nadvlády Osmanské říše nad Bosnou a Hercegovinou, se stal v Jugoslávii přelomu 60. a 70. let velmi populárním. Dočkal se několika reedic a byl přeložen do mnoha jazyků, včetně češtiny, v níž vyšel v překladu Dušana Karpatského v letech 1969 a 1985. Získal také několik prestižních jugoslávských literárních ocenění. Je psán jako vyprávění hlavního protagonisty v reálném čase z pohledu první osoby.\n\nŽánrem románu je psychologické drama s příměsí filozofických témat. Práce se zabývá životem různých lidí v nejmenovaném bosenském městě (v recenzích je uváděno jako Sarajevo) v blíže neurčeném roce za osmanské nadvlády. Hlavním protagonistou je šejch \"Ahmed Nurudin\", derviš, který soupeří s tehdejší osmanskou správou a zabývá se jak těžkostmi svými, tak i svých bližních a přátel.\n\nRomán konfrontuje dobovou skutečnost s islámskými zvyklostmi a zásadami, vyloženými v koránu. Právě veršem z této posvátné islámské knihy vždy začíná každá kapitola díla.\n\nRomán je také interpretován jako obraz života a střetnutí s vládnoucí mocí v titovské Jugoslávii. Zápletka románu odkazuje na skutečné události z autorova života, jehož bratr byl popraven komunisty.\n\nV roce 1974 byl román pod stejnojmenným názvem zfilmován, film režíroval Zdravko Velimirović.\n\nÚstřední zápletkou je uvěznění Haruna Nurudina, bratra vypravěče příběhu Ahmeda. Ten se snaží zjistit, proč byl bratr uvězněn (důvodem bylo to, že se náhodou dostal k dokumentům dokládající svévolné a nespravedlivé zabití jistého statkáře státní mocí). Marně se za bratra přimlouvá u představitelů moci. Mezitím je ale Harun popraven a Ahmed v reakci na to vystupuje v mešitě s projevem proti této nespravedlivé vraždě. Vzápětí je sám uvězněn a po čase propuštěn.\n\nNavenek Ahmed působí smířeně s osudem, v skrytu ale plánuje pomstu. Příhodný okamžik nastane, když se jako první ve městě dozví, že syn místního zlatníka Sinanudina dosáhl v Istanbulu významného postavení. Nechá proto po udavači oznámit kádímu, že Sinanudin pomohl k útěku z pevnosti vzbouřencům, a po jeho zatčení pošle do Istanbulu dopis. Představitelé Osmanů jsou ve městě vyměněni, kádí je zabit a na jeho místo je jmenován Ahmed.\n\nVítězství nad nepřáteli a získání moci se však stává Ahmedovou zkázou. Jako kádí se musí zabývat případem, kdy jeho největší přítel Hasan pomohl utéci ze země dubrovnickému obchodníkovi, který prováděl špionáž. Ahmed mravně selhává a nechává Hasana uvěznit. Hasan je však za pomoci svých přátel osvobozen a uprchne. Ahmedovi je útěk neprávem přičten za vinu a je rozhodnuto, že proto bude zabit. Ahmed se to dozví v předstihu a během noci při vzpomínání na mládí svoji smrt očekává.\n"}
{"id": "480677", "url": "https://cs.wikipedia.org/wiki?curid=480677", "title": "Riau", "text": "Riau\n\nRiau je jedna z provincií Indonésie. Nachází na ostrově Sumatra. Údaje o její rozloze se velmi liší v závislosti na zdroji. Včetně vodních ploch má provincie rozlohu 329 867,16 km². Žije zde přes 5 milionů obyvatel.\n\nHlavním a největším městem je Pekanbaru ležící v centrální části provincie. Na severozápadě sousedí Riau s provincií Severní Sumatra, na západě se Západní Sumatrou a na jihu s Jambi. Směrem na východ se nachází ostrovy Riau, které byly z provincie vyčleněny v roce 2004.\n\nVelkou část provincie tvoří nížiny. Pobřeží omývají převážně vody Malackého průlivu.\n\nProvincie Riau patří mezi bohaté oblasti Indonésie. Má velká ložiska nerostných surovin (ropa, zemní plyn), zdrojem bohatství je i palmový olej. Budování palmových plantáží spolu s těžbou dřeva však vede k výraznému úbytku lesů.\n"}
{"id": "480681", "url": "https://cs.wikipedia.org/wiki?curid=480681", "title": "Rundāle", "text": "Rundāle\n\nZámek Rundāle (lotyšsky \"Rundāles pils\", německy \"Schloss Ruhental\" nebo \"Ruhenthal\", \"Ruhendahl\") je barokní zámek v Pilsrundāle poblíž městečka Bauska v Lotyšsku, někdejší rezidence rodu Bironů.\n\nZámek byl vybudován jako letní sídlo favorita ruské carevny Anny Ivanovny Ernsta Johanna von Birona v barokně-rokokovém stylu podle projektu Bartolomea Rastrelliho, podle předlohy francouzského Versailles. Základní kámen byl položen v roce 1735, stavební práce trvaly do roku 1740. Trojkřídlá dvoupatrová budova má užitnou plochu téměř 7000 m² a 138 místností a sálů. Zámecký park byl rovněž založen ve francouzském stylu. Ernst Johann užíval zámku jen krátce, po smrti Anny Ivanovny pozbyl všeho majetku a byl vypovězen na Sibiř. Teprve když se ujala moci carevna Kateřina Veliká, získal zámek zpět a v letech 1763–1768 se opět prováděly stavební práce na zámku a především bylo dokončeno vnitřní zařízení.\n\nPo smrti Ernsta Johanna užíval zámek jeho syn Petr Biron až do roku 1795, poté - po Třetím dělení Polska - ho Kateřina Veliká darovala svému milenci, knížeti Valeriji Zubovovi. Po jeho smrti zámek zdědila jeho žena Tekla, jež se poté podruhé provdala za knížete Šuvalova. V držení rodiny Šuvalovů zámek zůstal do roku 1917 a po první světové válce přešel do vlastnictví lotyšského státu; byly zde zřízeny byty a základní škola, v roce 1933 sem bylo přesídleno \"Lotyšské historické muzeum\" a bylo započato s renovací. Druhá světová válka na zámku nenapáchala škody, po válce byl však využíván jako obilné silo, čímž došlo k těžkému poškození interiérů. Konečně v roce 1972 zde bylo zřízeno Zámecké muzeum a započaty restaurační práce.\n\nZámek, po roce 1991 komplexně rekonstruovaný, je jednou z nejkrásnějších šlechtických rezidencí v Lotyšsku - bývá často označován za \"baltské Versailles\". Je zde sídlo zámeckého muzea se stálou expozicí \"Poklady na zámku Rundāle\", která prezentuje umělecké předměty Evropy a východu z období před čtyřmi staletími - nábytek, porcelán, stříbro, obrazy aj. Výstava \"Dům Bironů\" je věnována osudům rodiny prvního zámeckého pána.\n\nV současnosti jsou zde také ubytovávány státní návštěvy.\n\n"}
{"id": "480682", "url": "https://cs.wikipedia.org/wiki?curid=480682", "title": "Martin Bulíř", "text": "Martin Bulíř\n\nMartin Bulíř (8. dubna 1969 Liberec) je český lukostřelec a rekordman.\n\nS lukostřelbou začal v roce 1990. V roce 2004 vystřílel český rekord výkonem 663 bodů. V té době v tréninku střílel denně 200 šípů.\nZúčastnil se místo distancovaného nominovaného Milana Andreadice letních olympijských her v roce 2008 v Pekingu, kde obsadil 56. místo, když si vystřílel 629 bodů a porazil ho v prvním kole Ital Ilario Di Buò. V roce 2010 vylepšil svůj národní rekord výkonem 664 bodů a stal se lídrem Českého poháru v lukostřelbě.\n"}
{"id": "480683", "url": "https://cs.wikipedia.org/wiki?curid=480683", "title": "Gėgė", "text": "Gėgė\n\nGėgė je řeka na západě Litvy, v okrese Pagėgiai na území Regionálního parku Němenské delty, pravý přítok ramene delty Němenu Rusnė.\n\nGėgė vytéká z jezera Velnežeris, které je 2 km na jih od okresního města Pagėgiai. Teče stejným směrem jako Rusnė – na severozápad; vzdálenost mezi řekami je jeden až tři kilometry. Protéká kolem obcí Nausėdžiai, Vičiai, Kuciai, Šilgaliai a u obce Berštininkai se stáčí na západ, teče kolem vsi Plaškiai a u vsi Pageldynai se vlévá do Rusnė, 38 km od ústí. Koryto řeky se silně kroutí (meandruje) a jen mezi obcemi Šilgaliai a Plaškiai je regulováno. Při větších povodních koryto Gėgė zcela zalejí vody Rusnė. Celková plocha koryta Gėgė je 110,5 ha, šířka koryta 6 – 15 m, při ústí 50 m, hloubka 1,2 – 1,8 m, rychlost toku je 0,1 m/s, průměrný spád je 19 cm/km.\n\nGėgė má značné množství ramen různých typů. Mezi nimi je 19 větších než 0,5 ha. Největší jsou jezera: Velnežeris (33 ha), Kurmežeris (8 ha).\n\nGėgė je velmi oblíbená mezi rybáři. Je bohatá na:\na další.\n\n\n"}
{"id": "480684", "url": "https://cs.wikipedia.org/wiki?curid=480684", "title": "Enuréza", "text": "Enuréza\n\nEnuréza – (\"enuresis\") je porucha schopnosti udržet moč u osob, které by již měly umět močení kontrolovat.\nEtymologie slova: latinský pojem \"enuresis\" vznikl z řeckého slova \"enourein\" – vypouštět moč.\nObecný nástup kontroly moči v dětském věku bývá u zdravých jedinců do cca 3. roku věku, po tomto věku signalizuje pomočení v bdělém stavu zdravotní problém. Schopnost udržení moči během spánku se vyvíjí déle, po 5. roce věku se předpokládá dozrání reflektorické regulace nočního močení i hormonálního regulačního systému produkce moči. Vedle věkových kritérií se zohledňují také další problémy (např. obtížné močení, umočování, přerušované močení, současná zácpa a únik stolice, nadměrné pití, infekce močových cest, zúžená močová trubice, neurologický a psychomotorický stav). Ve většině případů není pomočování zapříčiněno psychikou, ale funkční nebo organickou poruchou, jako je například nedostatek vasopresinu (specifického hormonu), zánět či porucha funkce močových cest.\nNení jednoznačné, jak časté pomočení lze označit za enurézu. V českých lékařských kruzích je za enuretika (osobu trpící enurézou) považován ten, kdo se pomočí častěji než dvakrát za posledních šest měsíců. Někteří lékaři jsou vůči diagnóze enuresis tolerantnější, takže za nemoc považují až mnohem častější pomočení (častěji než dvakrát za měsíc).\n\nEnuréza se podle toho, kdy k nechtěnému pomočení dochází, rozděluje na denní enurézu (enuresis diurna) a noční enurézu (enuresis nocturna). Enuréza je charakteristická kompletním vyprázdnění močového měchýře bez neurologických či anatomických anomálií). Terminologie není zcela jednotná a neustále se vyvíjí. Enuréza bývá občas zaměňována s inkontinencí nebo považována za druh inkontinence. U inkontinence dochází spíše k umočení, které nemusí být kontinuální a je spojeno s funkční (neurogenní močový měchýř) nebo anatomickou poruchou (anomální vyústění močovodu pod svěrač močové trubice).\n\nlat. noční pomočování (noční enuréza) je mimovolný únik celého objemu močového měchýře během spánku u osob starších 5 let. K pomočení dochází ve spánku nejen v noci, ale také přes den (např. při poledním spánku). Vleče-li se tento problém bez přerušení od nejútlejšího věku – jedná se o tzv. primární enurézu. Méně často nastupuje enuréza po delším období bez pomočení – jedná se potom o sekundární enurézu.\n\nprvotní pomočování, biologický, vývojově podmíněný fenomén, který neohrožuje tělesné zdraví dítěte. Přes den nemají takto postižení jedinci většinou žádný problém, netrpí močovou infekcí, močí zcela volně (primární monosymptomatická enuréza). Primární noční enuréza se vyskytuje asi u 15-20% pětiletých, 10% sedmiletých, 5% desetiletých, 3% dvanáctiletých dětí a přibližně 1% dospělých. Ve věkové skupině 4-6 let jsou mezi pomočujícími se dětmi (enuretiky) rovnoměrně zastoupeni chlapci i dívky, dále pak klesá zastoupení dívek.\n\nNoční pomočování je způsobováno celou řadou příčin, které se mohou různě kombinovat. Podstatný podíl na vzniku obtíží mají:\nMezi další možné příčiny patří:\n\nPomočování je stresujícím faktorem. Výsledkem pomočování mohou být psychické problémy, sociální handicap, pocity životní nepohody a méněcennosti.\nZáměrem léčby je vyloučit závažnější postižení močových cest a vhodně volenou léčbou urychlit odeznívání enurézy. Většina nekomplikovaných forem pomočování se upravuje beze zbytku do dvanácti až třinácti let věku dítěte. Léčba je časově náročná a vyžaduje systematický a trpělivý přístup rodiny i zdravotnického personálu, spočívá v mnoha krocích:\n\ndruhotné pomočování, nastupuje po delším bezpříznakovém období (déle než 6 měsíců) bez pomočení. Příčina sekundární enurézy bývá většinou psychická (hádky nebo rozvod rodičů, úmrtí v rodině, narození sourozence, stres způsobený nástupem do školy, přemírou povinností aj.).\n\n\n"}
{"id": "480687", "url": "https://cs.wikipedia.org/wiki?curid=480687", "title": "Wilhelm Keilhaus", "text": "Wilhelm Keilhaus\n\nWilhelm Keilhaus (11. prosince 1898 – 10. ledna 1977) byl veterán první světové války a důstojník Waffen-SS za druhé světové války v hodnosti SS-Brigadeführer \"und Generalmajor der Waffen-SS\" (Generálmajor). Mimo jiné byl držitelem mnoha vojenských vyznamenání a ocenění jako je například Německý kříž ve zlatě.\n\nWilhelm Keilhaus se narodil 11. prosince roku 1898 v saském městě Hohenstein-Ernstthal do evangelické rodiny jako syn vládního úředníka Arthura Keilhause. Vychodil osm tříd základní školy v Saské Kamenici a následně se vyučil kuchařem.\n\nPo vypuknutí války vstoupil k 15. lednu roku 1917 do císařské německé armády a byl zařazen jako vojín k 99. záložnímu pěšímu pluku (\"Reserve-Infanterie-Regiment Nr. 99\"), kde zůstává až do začátku března téhož roku.\n\nNásledně byl přeřazen ke 162. pěšímu pluku (\"Infanterie-Regiment Lübeck (3. Hanseatisches) Nr. 162\"), se kterým se účastnil bojů na frontě, kde byl dvakrát raněn a vysloužil si oba dva stupně železného kříže. U téhož pluku absolvoval také nejdříve střelecký kurz a poté i pěchotní školu ve Wünsdorfu.\n\nPo prohrané válce a následné nucené demobilizaci opouští armádu 7. srpna roku 1919 v hodnosti \"Unteroffizier\" (Desátník).\n\nPo válce se Keilhaus rozhodne vstoupit do služeb pruské bezpečnostní policie v Berlíně jako nižší strážmistr (\"Unterwachtmeister\"). V říjnu následujícího roku přestupuje k ochranné policii také v Berlíně a postupem času a po absolvování místní policejní školy dosahuje hodnosti hlavního strážmistra (\"Hauptwachtmeister\").\n\nZároveň vstupuje k 1. dubnu roku 1932 do řad jednotek SA (\"Sturmabteilung\") a k 1. prosinci téhož roku i do NSDAP (Národně socialistická německá dělnická strana). \n\nK počátku března roku 1933 přestupuje ke skupině zemské policie \"Wecke\" (\"Landespolizeigruppe Wecke\"), kde je zařazen ke zpravodajskému oddělení. Zde zůstává až do prosince téhož roku, kdy je přeřazen ke skupině zemské policie \"General Göring\" (\"Landespolizeigruppe General Göring\"). \n\nK 1. dubnu roku 1934 přestoupil ze služeb policie k jednotkám SS (\"Schutzstaffel\") s hodností SS-Untersturmführer (\"Poručík\") a byl zařazen k „Leibstandarte SS Adolf Hitler“ jako důstojník mající na starosti zpravodajské záležitosti u I. praporu.\n\nPoté, co byla jeho jednotka 17. října roku 1934 rozšířena, tak byl Keilhaus, nyní již v hodnosti SS-Obersturmführera (\"Nadporučík\"), jmenován velitelem zpravodajské čety „Leibstandarte SS Adolf Hitler“.\n\nVe funkci působí krátce, neboť k 1. listopadu téhož roku je odeslán na cvičení plukovních zpravodajských jednotek. Zde podstoupil výcvik týkající se telefonních komunikačních systémů a posléze i vedl rádiový výcvik a lehký zpravodajský výcvik pro střelecké a kulometné roty a pro kurýrní psy.\n\nPo dokončení kurzu byl Keilhaus jmenován velitelem zpravodajské roty pěšího pluku SS „Leibstandarte SS Adolf Hitler“. S plukem se účastnil anšlusu Rakouska a později i obsazení Sudet\n\nKeilhaus byl nejprve držen v zajateckém táboře v Londýně a 2. srpna roku 1947 byl následně převezen do speciálního zajateckého tábora Island farm č. 11, kde byli drženi i zajatí nejvyšší důstojníci německých ozbrojených sil jako byli např. polní maršálové Gerd von Rundstedt nebo Erich von Manstein. Zůstal zde až do konce října téhož roku.\n\nPo svém propuštění se vrátil do Německa, kde později sloužil jako poradce u zpravodajských jednotek nově vznikajícího Bundeswehru. Umírá 10. ledna roku 1977 ve věku 78 let.\n\n\n"}
{"id": "480688", "url": "https://cs.wikipedia.org/wiki?curid=480688", "title": "Barbora Horáčková", "text": "Barbora Horáčková\n\nBarbora Horáčková (15. ledna 1969, Ostrava – 8. dubna 2018) byla česká lukostřelkyně, která se zúčastnila Letních olympijských her v roce 2008. Mimo jiné byla i trenérkou malých lukostřelců.\n\nNa LOH v Pekingu 2008 se Horáčková nominovala na poslední chvíli spolu s Martinem Bulířem, česká lukostřelba tak měla své zástupce na olympiádě po 28 letech. Barbora Horáčková zde vystřílela 620 bodů a v prvním kole vypadla po těsné prohře 107-109 s Ukrajinkou Viktoriya Koval.\n"}
{"id": "480689", "url": "https://cs.wikipedia.org/wiki?curid=480689", "title": "Nicolas de Condorcet", "text": "Nicolas de Condorcet\n\nNicolas de Condorcet [\"nikola de kondorse\"], plným jménem Marie Jean Antoine Nicolas de Caritat, markýz de Condorcet (17. září 1743, Ribemont, Aisne – 28. března 1794, Bourg-la-Reine u Paříže) byl francouzský matematik, osvícenský filosof a liberální demokratický politik, člen Francouzské akademie. Za Velké francouzské revoluce byl od roku 1792 předsedou Zákonodárného shromáždění a zemřel ve vězení.\n\nVzdělával se na jezuitské koleji v Remeši a na Lycée Mazarin v Paříži. Vydal řadu prací k integrálnímu počtu, k matematické analýze a k počtu pravděpodobnosti, zabýval se také problémem tří těles. Roku 1772 se seznámil s ekonomem J. Turgotem, který ho jmenoval generálním inspektorem královských mincoven. Od roku 1769 byl členem Francouzské akademie věd a od roku 1782 i Francouzské akademie. Publikoval také životopis Turgotův a Voltairův. Podobně jako Turgot, byl přesvědčený liberál a měl blízko k okruhu Encyklopedistů. Po revoluci, k níž se hned připojil, byl roku 1791 zvolen poslancem Zákonodárného shromáždění a roku 1792 jeho předsedou. Přiklonil se ke straně Girondistů, vypracoval systém veřejného vzdělávání dětí i dospělých, nezávislého na státu, protože rozdíly ve vzdělání pokládal za hlavní příčinu tyranií. Pracoval na návrhu republikánské ústavy a snažil se prosadit rovná práva žen i jiných ras a zákaz otroctví. Po pádu Girondistů byl obžalován a dlouho se skrýval v Paříži. V březnu 1794 chtěl uprchnout, byl zatčen a následující den za nejasných okolností zemřel.\n\nOd roku 1935 je po něm pojmenován kráter na Měsíci.\n\nJe autorem Condorcetova kritéria pro zpracování volebních výsledků i tzv. Condorcetova paradoxu: pokud kandidát A porazí kandidáta B a kandidát B kandidáta C, může se stát, že kandidát A neporazí kandidáta C. Pravděpodobně jako první použil termínu zastupitelská demokracie v roce 1787 ve svém díle \"Dopisy měšťana z New Haven občanovi Virginie\" ( ). Vypracoval také teorii většinového rozhodování (například poroty): je-li každý z porotců schopen správného rozhodnutí s pravděpodobností větší než 0,5, pravděpodobnost správného rozhodnutí s počtem porotců roste, kdežto v opačném případě s počtem porotců klesá.\n\nJeho spisy byly vydány ve 12. svazcích (\"Œuvres de Condorcet\". Paris : Firmin Didot Frères, 1847–1849; reprint: Stuttgart-Bad Cannstatt 1968, ISBN 978-3-7728-0099-3).\n\nNěkteré známější práce:\n\n\nCondorcetovu práci \"Esquisse d'un tableau historique des progrès de l'esprit humain\" (\"Náčrt historického pokroku lidského ducha\") zařadila církev na Index zakázaných knih.\n\n\n\n"}
{"id": "480691", "url": "https://cs.wikipedia.org/wiki?curid=480691", "title": "Seznam představitelů Ostravy", "text": "Seznam představitelů Ostravy\n\nToto je seznam představitelů města Ostravy.\n\n\n\n\n\n"}
{"id": "480694", "url": "https://cs.wikipedia.org/wiki?curid=480694", "title": "Herz und Mund und Tat und Leben", "text": "Herz und Mund und Tat und Leben\n\nHerz und Mund und Tat und Leben (\"Srdce, ústa, skutky a život\") je kantáta Johanna Sebastiana Bacha. V katalogu Bachových děl Wolfganga Schmiedera (BWV) je zachycena ve dvou verzích a označena číslem 147a a 147 (BWV 147a a 147).\n\nByla napsána ve Výmaru (147a) a později byla přepracována v Lipsku pro svátek Navštívení Panny Marie (147). Poprvé byla provedena 2. července 1723.\n\nSkládá se z deseti částí:\n\n\n"}
{"id": "480697", "url": "https://cs.wikipedia.org/wiki?curid=480697", "title": "Vilémov (zaniklá osada)", "text": "Vilémov (zaniklá osada)\n\nZaniklá středověká vesnice Vilémov leží na katastrálním území obce Ruprechtov v okrese Vyškov. Její přesná lokalizace byla zjištěna roku 1953 profesorem MUDr. Ervínem Černým, který na Drahanské vrchovině lokalizoval postupně 62 zaniklých středověkých vesnic. Od roku 1962 zde prováděla výzkum D. Šaurová.\n\nPodle archeologických nálezů ves vznikla již v 13. století. Neuvádí se však v žádných písemných materiálech, které by se vztahovaly k holštejnskému ani račickému panství. Je pravděpodobné, že spolu s Ruprechtovem a Hamlíkovem patřil k hradu Kuchlovu, který vlastnil neznámý šlechtic či man. První a poslední zmínka o Vilémovu je z roku 1563, kdy je ves v soupisu račického panství uvedena jako pustá.\n\nMísto, na němž se zaniklá vesnice nachází, je známé jako Na Prostředních, Na Barvínku, Na Krchůvku nebo U Tří smrků. Právě poslední název vychází z lokality Tři smrky, s níž Vilémov bezprostředně sousedí. Obyvatelé Ruprechtova a Podomí dříve mylně považovali tuto zaniklou ves buď za hroby, nebo též za místo, kde stával původní Ruprechtov.\n\nArcheologickým výzkumem bylo zjištěno, že ves měla délku 210 metrů, na konci byla 70 metrů široká. Byla zde zjištěna železářská pec, propadlé sklepy i studny. Plužina Vilémova měla 209 ha. Ves nezanikla válečnou pohromou, která bývá doprovázena požárem, ale odchodem či vymřením obyvatelstva. K tomu došlo na počátku 15. století.\n"}
{"id": "480702", "url": "https://cs.wikipedia.org/wiki?curid=480702", "title": "Courbevoie", "text": "Courbevoie\n\nCourbevoie [\"kurbvoa\"] je město v severozápadní části metropolitní oblasti Paříže ve Francii v departmentu Hauts-de-Seine a regionu Île-de-France. Leží na levém břehu Seiny, má téměř 85 000 obyvatel a od centra Paříže je vzdáleno 8 km. Na západě sousedí s městem Nanterre a Puteaux, na jihu s Neuilly-sur-Seine a na východě s Clichy.\n\nNázev Courbevoie znamená „klikatá cesta“ a poprvé se objevuje kolem roku 850. Až do poloviny 19. století to byla vesnice rybářů a vinařů. Od té doby vlivem průmyslu a železnice počet obyvatel prudce vzrostl a stále roste. 31. července 1914 se zde narodil francouzský herec a komik Louis de Funès.\n\nNa území Courbevoie leží část obchodní čtvrti La Défense a ve městě má hlavní sídlo průmyslový koncern Saint-Gobain a naftový koncern Total.\nVeřejnou dopravu obstarávají hlavně linky metra číslo 1 a RER A se stanicemi na Défense, dále jsou zde dvě železniční nádraží a autobusové spojení.\n\n\"Počet obyvatel\"\n\n\n\n"}
{"id": "480704", "url": "https://cs.wikipedia.org/wiki?curid=480704", "title": "Tři smrky", "text": "Tři smrky\n\nTři smrky se nacházejí na katastrálním území vesnice Ruprechtov v okrese Vyškov na místě, které se nazývá \"Na prostředních\", \"Na barvínku\", či \"Na krchůvku\". Bezprostředně sousedí se zaniklou středověkou osadou Vilémov.\n\nSmrky nechal zasadit v 70. letech 19. století majitel zámku v Račicích baron von Palm. Původně se jednalo o čtyři smrky, z nichž jeden byl kdysi zasažen bleskem a uschnul. \n\nDnes rostou na louce uprostřed lesa smrky tři, z nichž největší má atypicky rozložitou korunu s několika výhonky. V této lokalitě se natáčely některé scény z filmu Kuky se vrací.\n"}
{"id": "480713", "url": "https://cs.wikipedia.org/wiki?curid=480713", "title": "Západní Sumatra", "text": "Západní Sumatra\n\nZápadní Sumatra (, zkráceně Sumbar) je jedna z provincií Indonésie. Na ploše 42 899 km² (lze najít i jiné údaje) zde žije asi 4,5 milionu lidí.\n\nHlavním a největším městem je Padang ležící na pobřeží Indického oceánu. Součástí provincie jsou i Mentavajské ostrovy. Větší část území je hornatá. Mezi místní vrcholy patří i Marapi, nejaktivnější sopka na Sumatře, a vulkán Kerinci, nejvyšší vrchol Sumatry a nejvyšší sopka celé Indonésie. Dvě největší jezera v provincii jsou Singkarak a Maninjau.\n\nSousedními provinciemi jsou Severní Sumatra na severu, Riau na východě, Jambi na jihovýchodě a Bengkulu na jihu.\n\nDějiny Západní Sumatry jsou úzce spjaté s minangkabauským etnikem. Ti se před staletími plavili přes Malacký průliv a Jihočínské moře na Sumatru. Mnoho z nich založilo vesnice kolem oblasti Limapuluh Koto.\n\nVíce informací přichází až s vládou Adityawarmana. Ten sice není považován za minangkabauského krále, ale stal se nejvýznamnější osobností v historii Minangkabauů. Zavedl vládní systém a rozšířil buddhismus. To silně ovlivnilo Minangkabauy.\n\nPo smrti Adityawarmana se Minangkabauové více setkávali s vnějším světem, a to především se sousedním Acehem, pod jehož nadvládou se nakonec ocitli. Objevil se islám a rozšířil se po celé Západní Sumatře.\n\nProvincie Západní Sumatra leží ve středu západního pobřeží Sumatry. Nedaleko pobřeží leží Mentavajské ostrovy. Velká část území je hornatá. Nejvyššími vrcholy jsou vulkán Kerinci, nejvyšší hora Sumatry a Marapi, nejaktivnější sopka na Sumatře.\n\nObyvatele Západní Sumatry tvoří především dvě etnické skupiny, a to Minangkabauové a Mentavajci. Minangkabauové jsou po celé Indonésii známí jako obchodníci. Mentavajci jsou v dnešní době už především křesťané. Žijí na ostrovech poblíž pobřeží Sumatry. Jejich jazyk je nesrozumitelný s ostatními indonéskými.\n\nMinangkabauové, kteří tvoří většinu obyvatel jsou muslimové. Mentavajci byli dříve pohany, avšak přítomnost evropských kolonistů a misionářů je převrátila na křesťanskou víru. Hinduismus a buddhismus se tu objevuje v malé míře.\n\nProvincie v Indonésii se dále dělí na \"kabupaten\" (kraje, regentství) a \"kota\" (města).\n\nMěsta Západní Sumatry:\n\nRegentství Západní Sumatry:\n\n \n\n"}
{"id": "480718", "url": "https://cs.wikipedia.org/wiki?curid=480718", "title": "Campo-Formio (stanice metra v Paříži)", "text": "Campo-Formio (stanice metra v Paříži)\n\nCampo-Formio je nepřestupní stanice pařížského metra na lince 5 ve 13. obvodu v Paříži. Nachází se pod \"Boulevardem de l'Hôpital\", pod kterým vede linka 5, u křižovatky s ulicí \"Rue de Campo-Formio\".\n\nStanice byla otevřena 6. června 1906 jako součást prvního úseku linky ze stanice Place d'Italie do stanice Gare d'Austerlitz, která se tehdy jmenovala \"Gare d'Orléans\".\n\nV létě 2007 sloužila stanice byla dočasná konečná linky 5 při uzavření nástupišť na \"Place d'Italie\" kvůli rekonstrukci smyčky.\n\nJméno stanice je odvozeno od názvu ulice \"Rue de Campo-Formio\". Campoformido (starší název zní Campo Formio) je italské město v regionu Friuli-Venezia Giulia, kde v roce 1797 došlo k podpisu mírové smlouvy mezi Napoleonem a Rakouskem. Francie na jejím základě získala Belgii, část levého břehu Rýna a Jónské ostrovy.\n\nJediný vstup do stanice se nachází na \"Boulevardu de l'Hôpital\".\n\n"}
{"id": "480719", "url": "https://cs.wikipedia.org/wiki?curid=480719", "title": "Calanus finmarchicus", "text": "Calanus finmarchicus\n\nCalanus finmarchicus je klanonožec z řádu vznášivky, jeden z nejhojnějších drobných korýšů v atlantských mořích severní polokoule, a to jak v pobřežní vodách, tak na otevřeném oceánu. V některých mořích tvoří obrovské množství biomasy a například v Norském moři jen tento druh vyprodukuje ročně 90 miliónů tun čerstvé hmotnosti. Navíc obsahují poměrně vysoké množství lipidů a mastných kyselin. V této souvislosti se uvažuje o jejich využití pro výrobu rybího krmiva, a podobně.\n\nMají životní cyklus poměrně typický pro mořské korýše a trvající asi 30–40 dní. Z vajíček se vyvíjí před několik naupliových a copepoditních stádií, načež se z nich stanou dospělci velcí asi 2 mm. Někdy po posledním nedospělém stádiu nějakou dobu přebývají v hluboké vodě (klid, diapauza) a čekají na příchod vhodnějších podmínek prostředí. Podle některých výzkumů se zdá, že současné klimatické změny jaksi mění rovnováhu a snižují populace těchto korýšů.\n\n\"Calanus finmarchicus\" je zhruba čtyřikrát četnější než \"Calanus hyperboreus\" a vyskytuje se především ve vodách Atlantiku, \"Calanus hyperboreus\" je početnější ve vodách arktických.\n"}
{"id": "480726", "url": "https://cs.wikipedia.org/wiki?curid=480726", "title": "Proteovité", "text": "Proteovité\n\nProteovité (\"Proteaceae\") je čeleď vyšších dvouděložných rostlin z řádu proteotvaré (\"Proteales\"). Jsou to dřeviny s jednoduchými a převážně střídavými listy a květy uspořádanými často v nápadných květenstvích. Vyskytují se v počtu asi 1700 druhů zejména v tropech a subtropech jižní polokoule.\n\nZástupci proteovitých jsou keře a stromy s převážně střídavými (výjimečně vstřícnými nebo přeslenitými) jednoduchými listy bez palistů. Listy jsou většinou tuhé, kožovité, celokrajné nebo na okraji pilovité či ostnité, s celistvou nebo nebo různým způsobem členěnou čepelí.\n\nKvěty jsou nejčastěji oboupohlavné, pravidelné nebo souměrné, uspořádané v květenstvích.\nKvětenství jsou nejčastěji úžlabní nebo vyrůstají na kmenech či starším dřevě (kauliflorie), řidčeji vrcholová. Jedná se o okolíky, hrozny nebo klasy připomínající šištice. Listeny podepírající květy jsou u většiny zástupců drobné a často brzy opadavé, u některých zástupců s klasovitými květenstvími jsou velké a nápadné.\nOkvětí je složeno ze 4 (3 nebo 5) volných nebo častěji srostlých plátků, případně je 1 plátek volný a 3 srostlé. Tyčinky jsou 4, obvykle volné a přirůstající k okvětním plátkům. Semeník je svrchní, tvořený jediným plodolistem. Obsahuje 1, 2 nebo více vajíček. Plodem je měchýřek, oříšek, nažka, samara nebo peckovice. Semena jsou obvykle bez endospermu.\n\nProteovité jsou velká čeleď zahrnující asi 80 rodů a 1700 druhů. Je rozšířena v tropech a subtropech především jižní polokoule, centrum diverzity je v Austrálii (asi 750 druhů zejména v západní části kontinentu) a jižní Africe (asi 350 druhů včetně Madagaskaru). Dalšími oblastmi výskytu jsou Střední a Jižní Amerika (90 druhů), Nová Kaledonie (50 druhů), Asie od Indie po Japonsko, Indonésii a Novou Guineu, Fidži, Nový Zéland a Vanuatu.\n\nTéměř všechny rody této čeledi jsou svým rozšířením vázány na jediný kontinent. Výjimku tvoří rody \"Lomatia\", \"Orites\", \"Oreocallis\" a \"Gevuina\", které se disjunktně vyskytují v Jižní Americe a v australské oblasti. Rod \"Helicia\" roste v Asii i v Austrálii.\n\nV Austrálii a jižní Africe rostou proteovité zejména na suchých stanovištích s kyselejší a chudší půdou. Naproti tomu v Malajsii roste většina druhů v podrostu tropických deštných lesů, pouze některé druhy na suchých savanách. Vyskytují se v nadmořských výškách do 2400 metrů, řidčeji výše (\"Helicia\").\n\nKvěty proteovitých obsahují nektar a jsou navštěvovány zejména hmyzem (včely, motýli), ptáky a stromovými savci. Plody bývají poměrně těžké. Semena některých druhů jsou šířena zvířaty, křídlatá semena některých druhů (\"Banksia dentata\", \"Stenocarpus\" aj.) jsou šířena větrem. Druhy suchých oblastí bývají přizpůsobeny pravidelným požárům.\n\nV Cronquistově systému byly proteovité řazeny společně s čeledí hlošinovité (\"Elaeagnaceae\") do řádu \"Proteales\" podtřídy \"Rosidae\". Systém APG řadí proteovité společně s čeleděmi platanovité (\"Platanaceae\") a lotosovité (\"Nelumbonaceae\") do řádu \"Proteales\", který je umístěn mezi bazální větve pravých dvouděložných rostlin (\"Eudicots\").\n\nČeleď je rozdělována do 5 podčeledí: \"Bellendenoideae\", \"Persoonioideae\", \"Grevilleoideae\", \"Symphionematoideae\" a \"Proteoideae\".\n\n\"Acidonia\", \"Adenanthos\", \"Agastachys\", \"Alloxylon\", \"Athertonia\", \"Aulax\", \"Austromuellera\", \"Banksia\", \"Beauprea\", \"Beaupreopsis\", \"Bellendena\", \"Bleasdalea\", \"Brabejum\", \"Buckinghamia\", \"Cardwellia\", \"Carnarvonia\", \"Catalepidia\", \"Cenarrhenes\", \"Conospermum\", \"Darlingia\", \"Diastella\", \"Dilobeia\", \"Eidothea\", \"Embothrium\", \"Euplassa\", \"Faurea\", \"Finschia\", \"Floydia\", \"Franklandia\", \"Garnieria\", \"Gevuina\", \"Grevillea\", \"Hakea\", \"Helicia\", \"Heliciopsis\", \"Hicksbeachia\", \"Hollandaea\", \"Isopogon\", \"Kermadecia\", \"Knightia\" (včetně \"Eucarpha\"), \"Lambertia\", \"Lasjia\", \"Leucadendron\", \"Leucospermum\", \"Lomatia\", \"Macadamia\", \"Malagasia\", \"Megahertzia\", \"Mimetes\", \"Musgravea\", \"Neorites\", \"Nothorites\", \"Opisthiolepis\", \"Oreocallis\", \"Orites\", \"Orothamnus\", \"Panopsis\", \"Paranomus\", \"Persoonia\", \"Petrophile\", \"Placospermum\", \"Protea\", \"Pycnonia\", \"Roupala\", \"Serruria\", \"Sleumerodendron\", \"Sorocephalus\", \"Spatalla\", \"Sphalmium\", \"Stenocarpus\", \"Stirlingia\", \"Strangea\", \"Symphionema\", \"Synaphea\", \"Telopea\", \"Toronia\", \"Triunia\", \"Turrillia\", \"Vexatorella\", \"Virotia\", \"Xylomelum\"\n\n\n"}
{"id": "480728", "url": "https://cs.wikipedia.org/wiki?curid=480728", "title": "Plamenomety typ 93 a 100", "text": "Plamenomety typ 93 a 100\n\nPlamenomety Typ 93 a 100 (九三式/一〇〇式火炎放射器, Kyūsan-shiki/Hyaku-shiki kaenhōshaki) byly japonské plamenomety používané japonskou císařskou armádou a japonským císařským námořnictvem během druhé čínsko-japonské války a druhé světové války.\n\nJaponským vojenským pozorovatelům v Evropě neuniklo zefektivnění plamenometů v podmínkách zákopů během první světové války. Ty se zejména osvědčily v dobývání opevnění, bunkrů a podobných palebných postaveních. Plamenomety také pomohly japonské armádě při obléhání přístavu Port Arthur během rusko-japonské války (1904-1905).\n\nPlamenomet Typu 93 byl inspirován evropskými modely plamenometů. Do výzbroje byl zařazován od roku 1933. Byl používán během tažení do Mandžuska a Číny, kde už jen samotná přítomnost plamenometu na bojišti měla na nepřítele značný psychologický efekt. Nicméně jeho zážehový systém, založený na elektricky žhaveném drátu, byl v chladném počasí nespolehlivý. Proto v roce 1940 došlo k přepracování a výsledkem byl inovovaný plamenomet Typu 100. Oba typy zbraní byly použity během druhé světové války.\n\nOba typy sestávaly z palivové jednotky, palivové hadice a plamenometného systému. Palivová jednotka se skládala ze dvou 38 cm vysokých a 15 cm širokých láhví a centrální tlakové nádrže s dusíkem. Kapacita nádrží byla 12,3 litru. Zápalnou kapalinu tvořila směs benzínu a dehtu. Tlak byl řízen ručně jehlovým ventilem umístěným na každé z obou nádrží. Plamenomet měl popruhy, které umožňovaly jeho nesení na zádech. Palivová hadice byla vyztužená, pokrytá pryží, 114 cm dlouhá a na každém konci opatřena mosazným kováním.\nPlamenomet je 3-4 metrů dlouhý, průměr hadice je 2,54 cm, iniciační rukojeť se nachází v blízkosti přípojky hadice a trysky, bicí mechanizmus je připojen na druhý konec.\n\nPalivo (u typu 100) bylo zažehnuto odpálením slepého náboje v revolverovém zásobníku uvnitř plamenometu, umožňující deset opakování. Palivová spoušť odpálila náboj při otevření palivového ventilu. Když byla palivová spoušť vrácena do původní polohy, byl přívod paliva zastaven, bubínkový zásobník se pootočil a umístil nový náboj do palebné pozice. Doba nepřetržitého provozu byla od 10 do 12 sekund s maximálním dostřelem od 22 do 27 metrů.\n\nPlamenomety byly přidělovány k ženijním plukům každé pěší divize. Každý ženijní pluk měl mezi 6 až 20 plamenomety. Plamenomet Typu 100 byl používán hlavně v počátečních fázích války v Pacifiku, většinou v Nizozemské východní Indii, Barmě a na Filipínách. Typem 100 byli také vybaveni japonští parašutisté, zúčastňující se bitvy o Palembang v roce 1942. V pozdějších fázích druhé světové války, kdy se Japonsko dostalo do defenzívy, bylo používání plamenometů omezeno, neboť možnost dobývat nepřátelská opevnění byla stále menší. Ke konci války se Japonci snažili Typ 100 použít jako protitankovou zbraň, především z důvodu absence účinných protitankových děl, avšak s omezenými úspěchy.\n"}
{"id": "480732", "url": "https://cs.wikipedia.org/wiki?curid=480732", "title": "Seznam osobností vyznamenaných 28. října 2009", "text": "Seznam osobností vyznamenaných 28. října 2009\n\nSeznam osobností, které prezident České republiky Václav Klaus vyznamenal státními vyznamenáními dne 28. října 2009.\n\n\n\n\n\n"}
{"id": "480735", "url": "https://cs.wikipedia.org/wiki?curid=480735", "title": "Mikrofilamentární aktivovaný uhlík", "text": "Mikrofilamentární aktivovaný uhlík\n\nMikrofilamentární aktivovaný uhlík (zkráceně MAU) je formou aktivního uhlí získanou karbonizací hydroviskózových vláken (tj. vláken rostlinného původu). Střední tloušťka vlákna MAU se pohybuje mezi 7 až 30 µm, jeho délka je obvykle mezi 50 až 70 mm. Od jiných forem aktivního uhlí se odlišuje vysokou chemickou čistotou (proto lze hovořit o čistém aktivovaném uhlíku) a zejména vláknitou strukturou. Ta mu dodává jednak značnou ohebnost, vyplývá z ní ale i větší měrná plocha a tedy i sorpční kapacita, nežli je tomu v případě běžnějších forem aktivního uhlí s laminárním uspořádáním.\n\nMAU je využíván hlavně v rámci nejrůznějších filtračních procesů při průmyslové filtraci, při které jsou využívány jeho mimořádné sorpční vlastnosti (fyzio- i chemisorpce). Oblasti největšího rozšíření filtrů s MAU je jaderná energetika, potravinářství, ochrana životního prostředí.\n\nZvláštní pozornost si zasluhuje jeho užití jako klíčové komponenty některých zdravotnických prostředků určených k podpoře hojení chronických ran. Zde je aplikován jako aktivní složka sterilního krytí sendvičového typu, kde je v přímém kontaktu s povrchem rány a svými vlastnostmi napomáhá vytváření a hlavně dlouhodobému udržení mikroklimatu příznivého pro její hojení.\n"}
{"id": "480738", "url": "https://cs.wikipedia.org/wiki?curid=480738", "title": "Saint-Marcel (stanice metra v Paříži)", "text": "Saint-Marcel (stanice metra v Paříži)\n\nSaint-Marcel je nepřestupní stanice pařížského metra na lince 5 ve 13. obvodu v Paříži. Nachází se pod \"Boulevardem de l'Hôpital\", pod kterým vede linka 5, u křižovatky s ulicí \"Rue des Wallons\".\n\nStanice byla otevřena 2. června 1906 jako součást prvního úseku linky ze stanice Place d'Italie do stanice Gare d'Austerlitz, která se tehdy jmenovala \"Gare d'Orléans\".\n\nJméno stanice je odvozeno od názvu nedaleké ulice \"Boulevard Saint-Marcel\". Svatý Marcel byl devátý pařížský biskup a je vedle sv. Diviše, sv. Jenovéfy a sv. Aurey jedním ze čtyř patronů města.\n\nStanice má dva východy na \"Boulevardu de l'Hôpital\" u domů č. 83 a 50.\n\n\n"}
{"id": "480740", "url": "https://cs.wikipedia.org/wiki?curid=480740", "title": "Jambi (provincie)", "text": "Jambi (provincie)\n\nJambi je jedna z provincií Indonésie. Nachází se v centrální části ostrova Sumatra. Její rozloha je 53 437 km² (lze najít i jiné údaje) a v roce 2007 zde žilo přibližně 2 700 000 obyvatel.\nVe vnitrozemí, na řece Hari, leží stejnojmenné hlavní město. Nedaleko od něj je největší archeologický komplex na Sumatře, Muaro Jambi.\n\nSousedními provinciemi jsou Riau na severu, Západní Sumatra na severozápadě, Bengkulu na jihozápadě a Jižní Sumatra na jihu. Blízká je též provincie Ostrovy Riau na severovýchodě.\n"}
{"id": "480745", "url": "https://cs.wikipedia.org/wiki?curid=480745", "title": "Helga Hošková-Weissová", "text": "Helga Hošková-Weissová\n\nHelga Hošková-Weissová (* 10. listopadu 1929 Praha ) je česká akademická malířka, která se ve své tvorbě výrazně věnuje tématu holokaustu, který sama, jakožto terezínské dítě, na vlastní kůži zažila.\n\nMimo jiné je autorkou kreseb z terezínského ghetta. Kromě České republiky vystavovala svá díla na četných výstavách v Rakousku, Švýcarsku, Německu, Itálii a ve Spojených státech. Za svou celoživotní tvorbu byla v roce 1993 vyznamenána udělením čestného doktorátu na Massachusetts College of Art v Bostonu. V roce 2009 jí za její tvorbu byla udělena Medaile Josefa Hlávky a 28. října 2009 jí byla Václavem Klausem udělena Medaile Za zásluhy.\n\nV souvislosti s jejím životním jubileem pořádalo Židovské muzeum v Praze v Galerii Roberta Guttmana od 15. října do 29. listopadu 2009 výstavu její retrospektivní tvorby.\n\nV deseti letech byla pro svůj židovský původ vyloučena ze školy a v roce 1941 společně s rodiči deportována do koncentračního tábora Terezín. Zde si vedla deník a kreslila dění kolem sebe a od července 1942 žila v dívčím domově L410. V roce 1944 byla společně s matkou deportována do koncentračního tábora Auschwitz a poté do Freibergu, kde pracovala v letecké továrně. V polovině dubna 1945 byla poslána do koncentračního tábora Mauthausen, kde se dočkala osvobození americkou armádou 5. května.\n\nV roce 1950 začala studovat na Vysoké škole uměleckoprůmyslové v Praze u profesora Emila Filly. Svá studia dokončila o pět let později v ateliéru Aloise Fišárka. Začátkem 60. let se začala vypořádávat s hrůzami druhé světové války a koncentračních táborů, které vyjádřila v díle „Kalvárie“. V roce 1965 odjela na studijní stipendium do Izraele a na jaře 1968 vystavila v pražské Španělské synagoze obrazy, které během své studijní cesty namalovala. Název expozice byl „Obrázky z putování po Svaté zemi“. V období po sovětské okupaci Československa v srpnu 1968 ji nebylo umožněno vystavovat svá díla a přestala na několik let tvořit. Po sametové revoluci v listopadu 1989 vystavovala v různých evropských zemích.\n\n\n"}
{"id": "480748", "url": "https://cs.wikipedia.org/wiki?curid=480748", "title": "Kerinci", "text": "Kerinci\n\nPojem Kerinci má více významů:\n"}
{"id": "480750", "url": "https://cs.wikipedia.org/wiki?curid=480750", "title": "Proteotvaré", "text": "Proteotvaré\n\nProteotvaré (\"Proteales\") je řád vyšších dvouděložných rostlin. V současném pojetí zahrnuje 4 čeledi a 85 rodů. Jedná se o malý a vývojově starý řád, obsahující rostliny značně různorodého vzhledu.\n\nV řádu převládají dřeviny s redukovanými květy uspořádanými v bohatých květenstvích. Převažují čtyřčetné květy s tyčinkami postavenými proti okvětním plátkům. Charakteristické je gyneceum s 1 nebo 2 víceméně přímými vajíčky v plodolistu.\n\nŘád obsahuje 4 čeledi, 85 rodů a asi 1750 druhů.\n\nV Cronquistově systému byl řád \"Proteales\" řazen do podtřídy \"Rosidae\" a byly v něm sdruženy 2 čeledi - proteovité (\"Proteaceae\") a hlošinovité (\"Elaeagnaceae\"). Pozdější molekulární výzkumy příbuznost těchto dvou čeledí nepotvrdily. Čeleď hlošinovité byla v pozdějším systému APG vřazena do řádu růžotvaré (\"Rosales\").\nŘád \"Proteales\" zůstává v tomto taxonomickém systému zachován jako jedna z bazálních větví vyšších dvouděložných rostlin (\"Eudicots\") a byl do něj přiřazeny též čeledi platanovité (\"Platanaceae\") a lotosovité (\"Nelumbonaceae\"). Čeleď lotosovité sem byla včleněna na základě výsledků molekulárních analýz, s ostatními čeleděmi řádu sdílí jen málo společných morfologických charakteristik. V systému APG IV z roku 2016 byla do tohoto řádu zařazena také čeleď sabiovité (\"Sabiaceae\"), do té doby vedená jako nezařazená.\n\n\n"}
{"id": "480756", "url": "https://cs.wikipedia.org/wiki?curid=480756", "title": "Eduard Knirsch", "text": "Eduard Knirsch\n\nEduard Knirsch (?-1955, Vídeň) byl rakouský lékař a entomolog specializující se na řád Coleoptera.\nProvozoval praxi jako dentista.\nJeho sbírka je uložena v australském Museum Victoria a Fieldovo přírodopisném muzeu v Chicagu.\n"}
{"id": "480758", "url": "https://cs.wikipedia.org/wiki?curid=480758", "title": "Daniel Burnham", "text": "Daniel Burnham\n\nDaniel Hudson Burnham (4. září 1846 Henderson, New York – 1. června 1912 Heidelberg, Německo) byl americký architekt a urbanista. Patřil k předním postavám chicagské školy. Jeho ústřední úloha byla rozpoznána, když byl jmenován stavebním šéfem Světové kolumbijské výstavy v Chicagu v roce 1893. Silně se angažoval v územním plánování Washingtonu, San Francisca a Chicaga samého.\n\n\n"}
{"id": "480765", "url": "https://cs.wikipedia.org/wiki?curid=480765", "title": "Jan Polák (1989)", "text": "Jan Polák (1989)\n\nJan Polák (* 26. března 1989, Liberec, Československo) je český fotbalový obránce a bývalý mládežnický reprezentant.\n\nJan Polák je odchovancem libereckého mužstva a v jeho prvním týmu se poprvé objevil v létě roku 2006. V té době mu bylo 17 let. Od ročníku 2007/08 se začal poměrně často objevovat v základní sestavě svého mužstva. Přesto byl v jarní části sezóny 2008/09 poslán na hostování do plzeňské Viktorie, kde hrál s číslem 5 na dresu. Před sezónou 2009/10 se do kádru Slovanu Liberec opět vrátil a nastupoval za něj v ligových utkáních. Jan Polák odehrál za Liberec i jedno utkání v předkole Evropské ligy a dva zápasy v Poháru Intertoto. Od začátku sezóny 2010/11 hostoval v mužstvu FK Ústí nad Labem, odkud se po roce vrátil zpět do Liberce, v týmu pozdějšího mistra se ale příliš neprosadil a hrával hlavně za B-mužstvo.\n\nV létě 2012 přestoupil po úspěšných testech do polského Piastu Gliwice, kde působil do léta 2014.\n\nJan Polák působil též v mládežnických reprezentacích České republiky. S výběrem U17 je vicemistrem Evropy z roku 2006, kde čeští mladíci podlehli ve finále Rusku až v penaltovém rozstřelu.\n\n"}
{"id": "480767", "url": "https://cs.wikipedia.org/wiki?curid=480767", "title": "Tomislav I.", "text": "Tomislav I.\n\nTomislav I. (vládl 910–928, latinsky \"Tamislao\") byl první chorvatský král, jímž byl korunován roku 925 od papeže Jana X. Pocházel z dynastie Trpimírovců. Tomislav I. byl prvním slovanským králem. Předtím než se stal králem vládl jako kníže (nebo vévoda, latinsky \"dux Croatorum\") přímořského Chorvatska, po korunovaci užíval dědičného titulu krále chorvatského a dalmátského (\"rex Croatorum et Dalmatium\"). Tomislav Trpimírovic byl zřejmě syn Mutimíra, který byl synem Trpimíra I., zakladatele rodu Trpimírovců.\n\nZa vlády krále Tomislava mělo chorvatské království největší rozlohu v historii, zahrnovalo centrální Chorvatsko, Slavonii, velkou část Dalmácie a Bosnu. Král Tomislav ale jako král nevládl dlouho neboť již v roce 928 zemřel. Po jeho smrti stát oslabily občanské války a některá území, včetně Bosny, byla ztracena.\n\nPřesto, že by měl být syn Mutimira Trpimirovce, někdy existují i dohady, že byl synem velkomoravského knížete Svatopluka II.\n\n"}
{"id": "480769", "url": "https://cs.wikipedia.org/wiki?curid=480769", "title": "Jelgava (zámek)", "text": "Jelgava (zámek)\n\nZámek v Jelgavě je jednou z nejcennějších architektonických památek v Lotyšsku. Nachází se v městě Jelgava (historicky též \"Mitava\", : ), asi 45 km jižně od Rigy.\n\nStavba zámku započala v roce 1738 na místě staršího hradu Řádu mečových bratří, na ostrově mezi řekou Lielupe a jejími přítoky. Stavbu inicioval vévoda kuronský a zemgalský Ernst Johann von Biron, favorit ruské carevny Anny Ivanovny, který v roce 1737 nastoupil na kuronský trůn. Jeho plánem bylo vybudovat v sídle vévodství okázalý palác a v roce 1737 nechal vyhodit starý hrad do vzduchu. Současně se zámkem v Mitavě stavěl i palác v Rundāle, stavba mitavské rezidence však měla pro knížete větší význam. Do roku 1740 byly položeny základy barokního zámku, avšak po uvěznění vévody Ernsta Johanna v tomto roce byly práce na stavbě zastaveny, třebaže budova nebyla ještě pod střechou. V roce 1763 se Ernst Johann vrátil do Kuronska a stavba paláce byla obnovena pod vedením Itala Francesca Bartolomea Rastrelliho a Dána Severina Jansena. První z nich chtěl zachovat původní barokní podobu rezidence, druhý ji chtěl přiblížit stylu klasicistnímu. V 70. letech 18. století pracovalo na výzdobě interiérů i fasád paláce mnoho známých mistrů, mj. Johann Michael Graf z Berlína nebo Ital Antonio d'Angeli.\n\nV roce 1772 byl palác připraven k přijetí vévodské rodiny, která se tam vzápětí přistěhovala. Ernst Johann však pobytu v zámku užil jen krátce – po půl roce, 29. prosince 1772 zde zemřel. Do krypty v suterénu zámku byly později soustředěny tři desítky rakví a sarkofágů a nyní je místem posledního odpočinku kuronských vévodů rodu Kettlerů od roku 1569 do roku 1743 i Bironů včetně stavitele Ernsta Johanna.\n\nPo anexi Kuronska Ruskem v roce 1796 zámek často měnil majitele. V roce 1779 zde pobýval slavný dobrodruh Alessandro Cagliostro. V průběhu let zde nacházeli útočiště francouzští aristokraté, uprchlíci z revoluční Francie.\n\nOd roku 1798 byl zámek dočasným sídlem z Francie vyhnaného francouzského krále Ludvíka XVIII. 10. července 1799 v paláci uzavřeli manželství bratranec a sestřenice krále – Ludvík, vévoda Angoulême a princezna Marie Terezie Bourbonská (nejstarší dcera popraveného francouzského krále Ludvíka XVI. a jeho manželky Marie Antoinetty, jediná z královské rodiny, jež přežila Francouzskou revoluci). V roce 1800 Ludvík XVIII. odjel do Varšavy, v roce 1804 se však do Mitavy vrátil, definitivně odjel v roce 1807. V době napoleonských válek byl v zámku polní lazaret. V roce 1918 utrpělo vnitřní zařízení velké škody, když byl zámek vydrancován a vypálen ustupujícími jednotkami Bermondt-Avalova, podobně i za druhé světové války, v roce 1944. V letech 1956-1964 zde proběhla velkorysá rekonstrukce, která však prakticky nezahrnula interiéry.\n\nV sovětském období sem byla umístěna Lotyšská zemědělská univerzita (LLU), sídlící zde dosud. Zámek proto není veřejnosti přístupný, s výjimkou krypty.\n\nNa zámku se narodila (jako nejstarší dcera Petra Birona, syna stavitele zámku Ernesta Jana Birona) také rakouská šlechtična a politička vévodkyně Kateřina Vilemína Zaháňská, \"paní kněžna\" z \"Babičky\" Boženy Němcové; tato česká spisovatelka podle názoru některých literárních historiků měla být neteří Kateřiny Zaháňské, a to nemanželskou dcerou její mladší sestry Dorothey.\n\n"}
{"id": "480772", "url": "https://cs.wikipedia.org/wiki?curid=480772", "title": "Contradictio in adjecto", "text": "Contradictio in adjecto\n\nContradictio in adjecto je latinský pojem pro \"rozpor sám o sobě\" nebo \"kontradikci\" (protimluv). Je charakteristický protikladem mezi přídavným jménem a podstatným jménem, např. černý sníh, hlasité ticho nebo kulatý čtverec. \n\nPokud je použit záměrně, hlavně v rétorice a poezii, jde o oxymóron.\n"}
{"id": "480779", "url": "https://cs.wikipedia.org/wiki?curid=480779", "title": "Rambamova nemocnice", "text": "Rambamova nemocnice\n\nRambamův kampus zdravotní péče (: רמב\"ם - הקריה הרפואית לבריאות האדם, známý jako Rambamova nemocnice) je nemocnice ve čtvrti Bat Galim v Haifě v Izraeli. Byla založena v roce 1938 a je největším zdravotnickým centrem v severním Izraeli. Je pojmenovaná po lékaři a filosofovi z 12. století, rabínu Moše Ben Maimonovi (Maimonides), který je též známý jako Rambam.\n\nRambamova nemocnice slouží jako zdravotnické centrum zahrnující multidisciplinární přístup k diagnostice a léčbě. Každý rok je zde hospitalizováno na 75 tisíc pacientů a dalších 500 tisíc je léčeno v jejích ambulantních klinikách a léčebných ústavech. Vedle nemocnice se nachází lékařská fakulta Technionu.\n\nV říjnu 2009 zahájila provoz nemocniční pohotovost, která se stala první pohotovostí v Izraeli, která odolá útoku chemickými zbraněmi. V říjnu 2010 byla v Rambamově nemocnici zahájena výstavba nové podzemní části, která odolá zásahům raket a po dokončení se má stát největší podzemní nemocnicí na světě.\n\nRambamova nemocnice, původně nazvaná Haifská městská nemocnice, byla založena v roce 1938 britskou mandátní vládou. Vytvořením návrhu budovy byl pověřen architekt školy bauhaus Erich Mendelsohn. Budova měla mít tvar půlměsíce a měla stát při úpatí hory Karmel, severozápadně od haifského přístavu. Po založení Izraele v roce 1948 došlo k přejmenování nemocnice na Rambamovu nemocnici.\n\n"}
{"id": "480782", "url": "https://cs.wikipedia.org/wiki?curid=480782", "title": "Seznam zápasů české fotbalové reprezentace 1994", "text": "Seznam zápasů české fotbalové reprezentace 1994\n\nV roce 1994 odehrála česká fotbalová reprezentace 8 mezistátních zápasů, z toho 3 kvalifikační o ME 1996 a 5 přátelských. Celková bilance byla 4 výhry, 3 remízy a 1 prohra. Hlavním trenérem ve všech zápasech byl Dušan Uhrin.\n"}
{"id": "480783", "url": "https://cs.wikipedia.org/wiki?curid=480783", "title": "Von Willebrandův faktor", "text": "Von Willebrandův faktor\n\nVon Willebrandův faktor (vWF) je glykoprotein, který se účastní hemokoagulace.\nJeho nedostatek nebo defekt se projevuje jako von Willebrandova choroba, ale také se podílí na vzniku řady onemocnění, jako je např. trombotická trombocytopenická purpura, Heydeho syndrom, a pravděpodobně i hemolyticko-uremický syndrom.\nVon Willebrandův faktor je syntetizován v buňkách endotelu (je zde uložen v organelách nazývaných Weibelova-Paladeho tělíska), v megakaryocytech, v α-granulích trombocytů, v subendoteliální pojivové tkáni a následně uvolňován do krevní plazmy.\n\nHladina vWF v plazmě závisí na krevní skupině. Nejnižší hladiny mají lidé se skupinou 0 a nejvyšší hladiny byly zjištěny u nositelů skupiny AB.\n\nMonomer Von Willebrandova faktoru je protein tvořený z 2 050 aminokyselin a obsahuje řadu domén se specifickou funkcí, např.:\n\nMonomery jsou následně N-glykosylovány, v endoplazmatickém retikulu uspořádány do dimerů a v Golgiho aparátu do multimerů pomocí příčných disulfidových vazeb mezi zbytky cysteinu.\n\nvWF je jeden z několika proteinů, které nesou antigeny AB0 krevního systému (sacharidové řetězce vázané přes zbytek aminokyseliny Asn na protein).\nMultimery vWF mohou být extrémně dlouhé, >20,000 kDa, a skládají se z více než 80 podjednotek (každá o molekulové hmotnosti 250 kDa). Pouze velké multimery (přítomné v krevní plazmě) jsou funkční.\n\nVon Willebrandův faktor není enzym a nemá tedy žádnou katalytickou aktivitu. Jeho primární funkcí je vázat se na ostatní proteiny (především na Faktor VIII) a usnadňovat agregaci a adhezi trombocytů v místě poranění.\n\nvWF se váže na tyto důležité proteiny a buňky:\n\nDeficit vWF nebo jeho porucha vede ke krvácivým stavům (von Willebrandova choroba), které jsou nejvíc patrné ve tkáních, kde krev protéká tenkými cévami s vysokým smykovým napětím. Studie ukazují, že molekula vWF se za těchto podmínek rozvíjí a zpomaluje průchod trombocytů cévami.\n\nOdbourávání vWF zajišťuje protein ADAMTS13 (akronym z \"\"a\" \"d\"isintegrin-like \"a\"nd \"m\"etalloprotease with \"t\"hrombo\"s\"pondin type 1 motif no. \"13\"\"). Jde o metalloproteázu, která štěpí vWF mezi tyrosinem na pozici 842 a methioninem na pozici 843 v doméně A2 - za vzniku fragmentů o molekulové hmotnosti 176 a 140 kDa, které mají menší schopnost vyvolávat agregaci a adhezi trombocytů.\n\nDědičné nebo získané defekty vWF vedou k Willebrandově chorobě (vWD), která se projevuje jako sklon ke krvácení z kůže a ze sliznic, tj. krvácení z nosu, nadměrné menstruační a gastrointestinální krvácení. Pozice, na které se mutace vyskytuje, určuje závažnost sklonu ke krvácení. Existují tři typy (I, II a III), a typ II se dále dělí na několik subtypů. Léčba závisí na původu abnormality a závažnosti příznaků.\nVětšina případů vWD má dědičný původ, ale choroba může být i získaná. Při zúžení aortální chlopně mohou nastat krvácivé komplikace, které jsou vyvolané ztrátou multimerů vWF při průchodu krve touto chlopní - dochází ke změně struktury molekuly vWF a k expozici peptidové vazby mezi aminokyselinami 842 a 843, kterou štěpí specifická proteáza (Heyde's syndrom).\nU trombotické trombocytopenické purpury (TTP) a hemolyticko uremického syndromu (HUS), je proteázy ADAMTS13 buď nedostatek nebo je inhibována protilátkou zaměřenou na tento enzym. To vede ke sníženému odbourávání dlouhých multimerů vWF a mikroangiopatické hemolytické anémii s ukládáním fibrinu a trombocytů v malých cévách, a k nekróze kapilár. V případě TTP je nejvíce postižený orgán mozek; u HUS jsou to ledviny.\nVyšší hladiny vWF zvyšují riziko vzniku první ischemické cévní mozkové příhody (vyvolané trombózou).\nVWF je pojmenován po finském lékaři Eriku von Willebrand, M.D. (1870–1949), který v roce 1924 poprvé popsal dědičnou krvácivou poruchu u rodin na Ålandských ostrovech, kde pozoroval tendenci ke krvácení do kůže, ze sliznic i k silnému menstruačnímu krvácení. Přestože von Willebrand nemohl identifikovat příčinu, odlišil von Willebrandovu chorobu (vWD) od hemofilie a dalších forem krvácivých stavů.\nV 50.letech 20.století bylo dokázáno, že choroba vWD je způsobena nedostatkem plazmatického faktoru (místo toho, aby se považovala za výsledek poruchy trombocytů) a v 70.letech byl protein vWF izolován.\n"}
{"id": "480789", "url": "https://cs.wikipedia.org/wiki?curid=480789", "title": "Deset ran egyptských", "text": "Deset ran egyptských\n\nDeset ran egyptských je označení pro události předcházející vyjití (odchod, exodus) Izraelitů z Egypta a jejich putování do \"Země zaslíbené\" pod vedením Mojžíše, popsané v Bibli ve Starém zákoně v knize Exodus. Je o nich také krátká zmínka v Koránu (7,133–136).\n\nMojžíš s Áronem žádali po faraonovi propuštění svého lidu z otroctví, faraon však odmítal a Hospodin tedy vyslal Mojžíše k faraonovi se zprávou, že pokud Izraelity nepropustí, bude celá dosud kvetoucí země postižena nepříznivými událostmi, tzv. ranami. Ty postupně zasahují Egypt, dokud nakonec faraon k odchodu Izraelitů nesvolí. Po jejich odchodu ale změnil názor a vyrazil s vojskem je dostihnout a znovu uvrhnout do otroctví. Celá armáda je však zničena vodami Rákosového moře (ztotožňováno s Rudým mořem), které se před prchajícími Izraelity rozestoupily, egyptské vojsko však zaplavily. Zaplavení faraonovy armády se však již mezi rány egyptské nepočítá.\n\nUdálosti spojené s odchodem Izraelitů z Egypta připomíná židovský svátek Pesach. Vyprávění o deseti ranách je důležitou a výraznou součástí sederové liturgie a pesachové hagady.\n\nJednotlivým ranám, jejich pořadí i způsobu jejich provedení bývá připisován teologický význam. Tyto interpretace zpravidla vycházejí z rozdělení ran do třech skupin po třech ranách, přičemž desátá, nejtěžší rána má samostatný význam:\nTři skupiny ran představují teologickou odpověď na tři výroky, kterými faraon reagoval na první výzvu k propuštění Izraele:\n\nFaraon ve své odpovědi popírá stěžejní tři principy vztahu mezi člověkem a Bohem; Bůh jej na začátku každé série ran výslovné upozorňuje, který princip má tato série potvrdit. Poslední rána potvrzuje Boží vyvolení Izraele, které faraon rovněž popřel.\n\nNa základě nových výzkumů vědci podle \"National Geography Society\" vykreslují navazující řetěz přírodních jevů, které byly způsobeny změnou klimatických poměrů a sopečnou erupcí (rekonstrukci klimatu umožnily analýzy stalagmitů v egyptských jeskyních).\n\nStabilní a teplé klima, provázející vládu Ramesse II., jež výrazně napomohlo rozkvětu jeho země (Ramesse patří mezi nejproslulejší egyptské faraony, jenž po sobě zanechal řadu velkolepých staveb), mělo náhle vystřídat období sucha. Náhlý vzrůst průměrných teplot měl způsobit silný pokles hladiny Nilu a vytvořit podmínky pro první biblickou egyptskou ránu – voda se proměnila v krev. Podle biologa Stephana Pflugmachera z Leibnizova ústavu v Berlíně úkaz souvisí s namnožením řas a sinic, z nichž jedna, známá dokonce pod názvem \"Burgundská krev\", může dát vodě narudlou barvu.\n\nNásledovalo přemnožení žab, jež se vyvíjejí v mělkých vodách, tedy druhá rána. Přemnožení žab ovšem vedlo i k jejich následnému rychlému úhynu, tedy k vytvoření podmínek pro přemnožení komárů a much, jichž jsou žáby důležitými predátory – přicházejí třetí a čtvrtá rána. Hmyz, hlavní přenašeč chorob, pak napadá dobytek i lidi a šíří se dobytčí mor – pátá rána. Tato nákaza, nedostatek pitné vody a potravin pak může vyvolat i epidemie u lidí (vředy) – šestou ránu. \n\nOstatní rány jsou dávány do souvislosti s další dramatickou událostí, ke které došlo o 600 km daleko na sever, totiž s výbuchem sopky Santorini na ostrově Théra, jenž vyvrhl do atmosféry milióny tun sopečného popela. (Jeho přítomnost byla v Egyptě zjištěna při archeologických výzkumech, třebaže v Egyptě žádná aktivní sopka není; analýzy popela pak potvrzují shodu s ostrovem Santorini.) Podle modelu Nadine von Blohm z Ústavu pro fyziku atmosféry v Německu se mohla oblaka vulkanického popela srazit s bouřkovým systémem nad Egyptem a způsobit v oblasti neobvyklé silné krupobití – sedmou ránu. Popel stimuluje obecně srážky, potažmo vlhkost, což zvyšuje pravděpodobnost migrace kobylek – osmá rána. Devátá rána – temnota – byla zřejmě způsobena zacloněním slunce mraky popela.\n\nPoslední, desátá rána – smrt prvorozených, je dávána do souvislosti s plísní, jež následně napadla obilí; protože prvorození dostávali jako první svůj větší díl, mohli být i prvními oběťmi. S dalším vysvětlením přišel v roce 2006 Simcha Jacobovici v dokumentu Exodus Decoded. Podle privilegia prvorozených spávat na nižším loži než ostatní členové rodiny mohli být zasaženi jedovatým plynem plížícím se nízko u země. \n\nUvažuje se i o možném vysvětlení v bibli uváděného následného zázračného přechodu izraelitů mořem, které se před prchajícími židy mělo rozestoupit, ale je stíhající egyptskou armádu zaplavit. Tato událost se klade do souvislosti s jevem předcházejícím záplavové vlně tsunami vznikající při podmořském (někdy i velmi vzdáleném) zemětřesení. Kvůli k pobřeží se blížící tsunami dokáže moře ustoupit někdy i velmi daleko od břehu, aby posléze vlna udeřila s obrovskou ničivou silou. Tento výklad rozestoupivších se vod se většinou dává do souvislostí s explozí ostrova Théra, o níž se uvažuje jako o možné příčině některých další Egyptských ran. To by však znamenalo, že cesta Židů vedla Středozemním mořem, kterým se v té době šířily dozvuky po explozi, nikoliv mořem Rudým, které tyto změny nemohly ovlivnit. Přechodem přes Středozemní moře pak je míněn přechod přes náhle odvodněnou zátoku/záliv, nikoliv celé moře mezi Egyptem a Levantou.\n\nV současnosti se pravděpodobně objevilo nové (a snad konečné) vysvětlení této historické události. Počítačová simulace silného větru v příslušném terénu dokázala, že voda se skutečně mohla rozestoupit přesně podle záznamu v Bibli. Následné ustání větru pak způsobilo vrácení vodních mas, ve kterých utonula egyptská armáda. Takovýmto vysvětlením by tato událost i dobře zapadala mezi ostatní zázračné události popsané v Bibli – jako způsobené zcela obyčejnými přírodními jevy ale zároveň obsahující nadpřirozené načasovaní nebo další nadpřirozený prvek (například Mojžíš u hořícího keře, Elijáš na vrchu Karmel a podobně).\n\nNení zcela jasné kdy a za vlády jakého faraona mělo k deseti egyptským ranám dojít. Ačkoliv se nejčastěji hovoří o Ramessovi II. z 19. dynastie, interval možné doby exodu je od nástupu 15. dynastie (1648 př. n. l.) po první roky vlády Ramessova syna Merenptaha (1208 př. n. l.). K výbuchu ostrova Théra však došlo již v době 1645-1600 př.n.l., což se rozchází s nejčastěji zmiňovaným předpokladem, že k událostem došlo za vlády faraona Ramesse II. (1279–1213 př. n. l.). I v tomto směru lze vznést výše uvedenou pochybnost o bezprostřední časové návaznosti událostí, resp. zvažovat možnost proběhnutí jednotlivých událostí v různém čase i prostoru a jejich sestavení do souvislého příběhu teprve v průběhu doby.\n\n\n"}
{"id": "480793", "url": "https://cs.wikipedia.org/wiki?curid=480793", "title": "Velké dobrodružství prasátka Wilbura - Šarlotina pavučinka 2", "text": "Velké dobrodružství prasátka Wilbura - Šarlotina pavučinka 2\n\nVelké dobrodružství prasátka Wilbura - Šarlotina pavučinka 2 (v originále Charlotte's Web 2: Wilbur's Great Adventure) je rodinný animovaný film z roku 2003 režisérů Mario Piluso.\n\nJde o volné pokračování snímku \"Šarlotina pavučinka\" z roku 1973, jenž vznikl podle novely spisovatelky E B White.\n\nHlasy postaviček v originále namluvili herci jako Julia Duffy (Charlotte), Amanda Bynes (Nelie), Rob Paulsen (Farley) a Charles Adler (Templeton).\n\n"}
{"id": "480794", "url": "https://cs.wikipedia.org/wiki?curid=480794", "title": "Otakar Černý", "text": "Otakar Černý\n\nJméno a příjmení Otakar Černý má více známých nositelů:\n\n"}
{"id": "480795", "url": "https://cs.wikipedia.org/wiki?curid=480795", "title": "Michael Aschermann", "text": "Michael Aschermann\n\nMichael Aschermann (* 21. listopadu 1944, Praha) je český lékař, internista specializující se v oboru kardiologie, v letech 1998–2005 přednosta II. interní kliniky 1. lékařské fakulty UK a VFN v Praze.\n\nV kardiologii se zaměřuje na invazivní diagnostiku a intervenční kardiologii. V roce 1991 podstoupil habilitační řízení (docent). 15. října 1999 byl jmenován profesorem vnitřního lékařství na Univerzitě Karlově (profesor). V roce 2005 byl zvolen do funkce předsedy České kardiologické společnosti, v současnosti (2009) je jejím místopředsedou. Působí také jako člen Scientific Committee of European Society of Cardiology. Patří mezi evropské kardiology, kteří obdrželi čestný titul „Founding Fellow of the European Society of Cardiology“ (Founding F.E.S.C.).\n\nDne 28. října 2009 jej prezident republiky vyznamenal Medailí Za zásluhy mimo jiné „za průkopnictví v oblasti nových metod v kardiologii.“\n\n"}
{"id": "480798", "url": "https://cs.wikipedia.org/wiki?curid=480798", "title": "August Emil Fieldorf", "text": "August Emil Fieldorf\n\nGenerál August Emil Fieldorf (též znaný jako August Fieldorf Nil) alias „Nil“ (20. března 1895 Krakov – 24. února 1953 Varšava) byl polský voják a národní hrdina.\n\nByl vůdčí osobností polského protinacistického odboje, velitelem Kedywu (1942–1944), zástupcem velitele Zemské armády (1944–1945) a organizátorem a šéfem odbojové organizace \"„Niepodległość”\".\n\nV letech 1945–47 vězněn v Sovětském svazu (pod falešnou totožností), poté žil pod jiným jménem v Polsku. V roce 1948 přiznal svoji totožnost, v roce 1950 byl zatčen. V roce 1952 jej prokurátorka Helena Wolińska-Brus v soudním procesu označila za přívržence fašismu a hitlerismu a uvedla, že v době jeho působení v Zemské armádě byli na jeho rozkaz popraveni sovětští partyzáni. Ve vykonstruovaném procesu byl komunistickým soudem odsouzen k smrti a v roce 1953 popraven. V roce 1989 byl rehabilitován.\n\nV roce 2009 měl premiéru polský historický film \"Generał Nil\", věnovaný jeho památce.\n\n"}
{"id": "480815", "url": "https://cs.wikipedia.org/wiki?curid=480815", "title": "Vilém Kraus", "text": "Vilém Kraus\n\nJméno a příjmení Vilém Kraus nosí více osobností:\n\n"}
{"id": "480821", "url": "https://cs.wikipedia.org/wiki?curid=480821", "title": "Gibson ES-335", "text": "Gibson ES-335\n\nGibson ES-335 je první, dnes již legendární sériově vyráběná pololubová kytara. První kusy byly vyrobeny v roce 1958 jako série ES (Elektrické španělky). Kytara je osazena dvěma snímači typu Humbucker. Některé modely jsou též vybavené dvojzvratným tremolem.\n\nAž do roku 1952 Gibson vyráběl jen lubové kytary, které jsou při větším zesílení náchylné ke zpětné vazbě. Roku 1958 bylo představeno několik modelů s masivním tělem, které měly mnohem lepší odolnost vůči zpětné vazbě, avšak postrádaly teplejší tón jak tomu bylo u lubových nástrojů. Jako reakce na tenhle fakt vznikla kytara ES-335, která má být kompromisem mezi masivním a lubovým tělem: teplejší tón než nástroj s plným tělem a téměř nulová zpětná vazba. Středem těla prochází blok masivního dřeva jenž je doplněn o boční luby. Luby jsou duté, a na vrchní desce jsou vyřezány dva otvory ve tvaru písmene f (tzv. efa).\n\nUmělci, kteří hráli na tento model kytary:\n\n"}
{"id": "480825", "url": "https://cs.wikipedia.org/wiki?curid=480825", "title": "Calanus hyperboreus", "text": "Calanus hyperboreus\n\nCalanus hyperboreus je klanonožec z řádu vznášivek. Žije v chladných arktických mořích v místech, kde oceán zamrzá, a to především v Grónském moři a dále také v okolí severního pólu, v Norském moři a některých hlubších fjordech. \"Calanus hyperboreus\" je obecně zhruba čtyřikrát vzácnější než \"Calanus finmarchicus\", na druhou stranu \"Calanus hyperboreus\" je výrazně početnější ve vodách arktických. \"C. hyperboreus\" dosahuje výrazně větších rozměrů než \"Calanus finmarchicus\", přibližně velikosti zrnka rýže.\n\nPředstavuje důležitou složku potravního řetězce, je totiž potravou pro některé ryby, mořské ptáky i některé velryby. Většinu roku tráví ve velkých hloubkách a klade zde vajíčka, z nichž se na začátku letní sezóny vylíhnou larvy, vyplavou do menších hloubek a začnou se živit bujícím fytoplanktonem. Tento cyklus se někdy označuje jako vertikální migrace.\n"}
{"id": "480829", "url": "https://cs.wikipedia.org/wiki?curid=480829", "title": "Zimostrázovité", "text": "Zimostrázovité\n\nZimostrázovité (\"Buxaceae\") je čeleď vyšších dvouděložných rostlin z řádu zimostrázotvaré (\"Buxales\"). Zahrnuje asi 100 druhů v 5 rodech a je ostrůvkovitě rozšířena v různých oblastech světa. Zimostrázovité jsou převážně dřeviny s jednoduchými listy a nenápadnými květy. Některé druhy se pěstují v České republice jako okrasné rostliny, zejména zimostráz a pachysandra.\n\nZástupci čeledi zimostrázovité jsou stálezelené keře a stromy, řidčeji i vytrvalé byliny nebo polokeře se vstřícnými nebo střídavými jednoduchými listy bez palistů. Čepel listů je celokrajná nebo zubatá, se zpeřenou nebo od báze trojžilnou (triplinervní) žilnatinou. Květy jsou drobné a nenápadné, pravidelné, jednopohlavné, uspořádané v úžlabních či koncových hroznech, latách, hlávkách nebo klasech. Rostliny jsou většinou jednodomé, pouze výjimečně dvoudomé. Samčí květy mají okvětí složené ze 4 až 6 nerozlišených okvětních plátků a obsahují 2, 4, 6, 8 nebo mnoho tyčinek. Někdy jsou přítomny zakrnělé pozůstatky semeníku (pistilodium). Samičí květy mají 5 až 6 okvětních lístků a obsahují svrchní semeník. Semeník je srostlý ze 2 až 3 plodolistů, obsahuje stejný počet komůrek a nese 2 až 3 volné vytrvalé čnělky. V každém plodolistu jsou 2 vajíčka. U rodu \"Didymeles\" je semeník monomerický, tvořený jediným plodolistem a okvětí je redukováno na 1 až 4 kalichovité lístky, podle některých interpretací však jde o listeny. Plodem zimostrázovitých je tobolka, peckovice nebo bobule.\n\nČeleď zahrnuje 5 rodů a asi 70 až 110 druhů. Areál rozšíření je ostrůvkovitý v různých částech světa, v tropech i v mírném pásu. Zimostrázovité se vyskytují v Evropě, v jihozápadní Asii, v jižní Indii a na Srí Lance, v oblasti od Himálají, Číny až po Japonsko, v jihovýchodní Asii, ostrůvkovitě v Severní i Jižní Americe, Africe a na Madagaskaru. Centrum diverzity je ve východní Asii a v Karibiku.\n\nV rámci Evropy čeleď zimostrázovité reprezentují pouze 2 druhy. V západní a jižní Evropě je rozšířen zimostráz vždyzelený (\"Buxus sempervirens\"), ve Španělsku, Sardinii a na Baleárských ostrovech druh \"Buxus balearica\".\n\nCronquist zařadil zimostrázovité do řádu \"Euphorbiales\" podtřídy \"Rosidae\". Takhtajan řadil tuto čeleď společně s \"Didymelaceae\" do samostatného řádu \"Buxales\" podtřídy \"Hamamelididae\". Systém APG I i APG II ji ponechává nezařazenou do řádu na samém základu vyšších dvouděložných rostlin (\"Eudicots\"). V aktualizovaném systému APG III, publikovaném v roce 2009, je veden řád zimostrázotvaré (\"Buxales\"), obsahující 2 čeledi, jako jedna z bazálních větví vyšších dvouděložných rostlin. Rovněž sem byl vřazen rod \"Didymeles\", v minulosti řazený do samostatné čeledi \"Didymelaceae\".\n\nNěkdy je oddělován rod \"Styloceras\" do samostatné čeledi \"Stylocerataceae\". Od rodu \"Buxus\" je někdy oddělován rod \"Nothobuxus\", lišící se v počtu tyčinek, počtu chromozomů a anatomii exiny.\n\nKvěty zimostrázovitých jsou opylovány hmyzem hledajícím nektar, zejména brouky a drobnějšími druhy blanokřídlých. Hmyz je lákán silnou vůní a dlouhými tyčinkami vyčnívajícími z jinak nenápadných květů. Semena zimostrázu jsou z tobolek vystřelována do okolí, dužnaté peckovice masoplodky jsou šířeny ptáky.\n\n\nNěkteré druhy a kultivary zimostrázu, zejména zimostráz vždyzelený (\"Buxus sempervirens\") a zimostráz malolistý (\"B. microphylla\"), jsou pěstovány v České republice jako okrasné stálezelené keře. Tlustonitník klasnatý (\"Pachysandra terminalis\") je pěstován jako půdopokryvná stínomilná trvalka. Méně běžně se pěstují i některé druhy masoplodky (\"Sarcococca\").\n\nDřevo některých druhů zimostrázu je používáno na výrobu hudebních nástrojů.\n\n\"Buxus\" (včetně \"Notobuxus\"), \"Didymeles\", \"Haptanthus\", \"Pachysandra\", \"Sacococca\", \"Styloceras\"\n\n\n\n"}
{"id": "480833", "url": "https://cs.wikipedia.org/wiki?curid=480833", "title": "Planeta dinosaurů (2003)", "text": "Planeta dinosaurů (2003)\n\nPlaneta dinosaurů (též Svět dinosaurů, v anglickém originále Dinosaur Planet) je americký televizní pseudo-dokument o životě neptačích dinosaurů, poprvé odvysílaný na Discovery Channel v roce 2003. Má čtyři díly a vypravěčem byl herec a moderátor Christian Slater. Odborným poradcem byl paleontolog Scott Sampson.\n\nV tomto dokumentu jsou pomocí počítačových animací představeny dinosauří rody z různých kontinentů (Evropa, Asie, Severní Amerika, Jižní Amerika), žijící v období svrchní křídy (asi před 80-66 miliony let). Jde o podobný projekt, jakým bylo o 4 roky starší \"Putování s dinosaury\" britské BBC. Hlavními postavami jsou rody \"Velociraptor\", \"Pyroraptor\", \"Daspletosaurus\" a \"Saltasaurus\".\n\nU dílů Alfino vejce je chybně zobrazován \"Carcharodontosaurus\" jako hlavní predátor a ve špatné době. Carcharodontosaurus ovšem žil v severní Africe před 100 - 93 miliony let.\n\n"}
{"id": "480842", "url": "https://cs.wikipedia.org/wiki?curid=480842", "title": "Vittorio Alfieri", "text": "Vittorio Alfieri\n\nHrabě Vittorio Alfieri (17. ledna 1749 Asti - 8. října 1803 Florencie) byl italský satirický básník, dramatik a šlechtic. \n\nNarodil se ve velmi staré šlechtické rodině, po krátké vojenské kariéře začal studovat klasickou filologii. V roce 1775 napsal tragédii \"Cleopatra\", shledal ale, že není psána dobrou italštinou. Proto se v roce 1777 přestěhoval do Sieny a později do Florencie, kde chtěl poznat živou mluvenou italštinu a zároveň studoval italské klasiky. Se svou anglickou milenkou hraběnkou Albanyovou žil také v Paříži, kde se seznámil s revolučním hnutím, velmi často cestoval, mnoho psal, zejména pro divadlo (20 tragédií) a usilovně se věnoval filologické práci. Zpočátku měl velmi radikální republikánské názory, napsal dokonce oslavnou báseň na dobytí Bastily, když mu ale byl zkonfiskován majetek, napsal velmi ostrou satiru na francouzskou revoluci pod názvem \"Misogallo\" (\"Protifrancouz\"). Jeho tragédie (\"Saul\", \"Filip\", \"Abel\") byly ve své době velmi slavné, vynikají citovou hloubkou, jsou velmi velkolepé a velmi rétorické, většinou v rouše mytologické alegorie vystihující jeho radikálně republikánské názory. Jsou ale poměrně vzdálené dnešnímu pojetí dramatiky, a proto nepříliš hrané. Známější jsou jeho velmi svěží krátké satirické a milostné básně, epigramy a sonety, přestože jich nenapsal velké množství.\n\nJe pohřben ve florentském kostele Santa Croce.\n\n"}
{"id": "480843", "url": "https://cs.wikipedia.org/wiki?curid=480843", "title": "Julian Ursyn Niemcewicz", "text": "Julian Ursyn Niemcewicz\n\nJulian Ursyn Niemcewicz (6. února 1758 – 21. května 1841) byl polský politik a spisovatel.\n\nPocházel z vysoce postavené rodiny, od mládí hojně cestoval po celé Evropě a velmi rychle se stal jedním z předních polských politiků. Od roku 1792 žil v cizině, zejména ve Francii a v Itálii. V exilu se seznámil s Kosciuszkem, který jej jmenoval svým pobočníkem. Spolu s ním také padl do zajetí. Když byli propuštěni, nějakou dobu žil v Americe. Později se ale vrátil do Polska, stal se senátorem a státním tajemníkem. Účastnil se i povstání v roce 1831, po němž opět emigroval, tentokrát do Francie, kde v roce 1841 zemřel. Niemcewicz se věnoval také básnické, prozaické a dramatické činnosti. Vydal např. sbírku povídkově laděných veršovaných \"Bajek\", cyklus \"historických zpěvů\", opěvujících důležité postavy polských dějin, řadu historických dramat (např. \"Prometeusz\", \"Powrót posla\") a historické romány.\n\n\n"}
{"id": "480845", "url": "https://cs.wikipedia.org/wiki?curid=480845", "title": "Anton Antonovič Delvig", "text": "Anton Antonovič Delvig\n\nAnton Antonovič Delvig (rusky \"Антон Антонович Дельвиг\", 17. srpna 1798 – 26. ledna 1831; obě data jsou podle gregoriánského kalendáře) byl ruský básník.\n\nPocházel ze šlechtické rodiny, náležela mu hodnost barona. Studoval na lyceu v Carském selu, už na střední škole se seznámil s Puškinem. Nestudoval příliš dobře, přesto školu dokončil a prošel různými úřednickými místy, od roku 1825 pracoval na ministerstvu zahraničí. Měl velmi mnoho přátel v tehdejších literárních kruzích, jeho dům se stal střediskem soudobého kulturního života. Vydával velmi úspěšný literární almanach \"Sěvernyje cvěty\" a časopis \"Literaturnaja gazeta\" (od r. 1828). Jeho vlastní básně tvoří buď idyly podle klasických vzorů (zejm. Horatia), např. \"Kupaljščicy\", \"Konec zolotogo věka\", nebo anakreónsky stylizované popěvky po vzoru ruských lidových písní, z nichž mnohé zlidověly. Přestože jeho básně nejsou z literárního hlediska příliš na výši, byly ve své době velmi úspěšné, mnohé byly zhudebněny, a Delvig hrál velmi významnou roli v tehdejším kulturním životě.\n\n"}
{"id": "480847", "url": "https://cs.wikipedia.org/wiki?curid=480847", "title": "Jiří Volný", "text": "Jiří Volný\n\nJiří Volný (1676 – 19. září 1745, Kratonohy u Roudnice) byl český písmák, ovčák, básník a šafář. \n\nPo vzoru svého otce Lukáše Volného napsal celou řadu velmi oblíbených duchovních písní, v rukopisných záznamech se jich dochovalo téměř sto padesát. Napsal také mnoho světských básní, v nichž se sarkastickým humorem satirizoval nešvary českého venkova, zejména opilství a obžerství. Jeho písně vydávali Václav Hanka a Čeněk Zíbrt, mnohé z nich zlidověly a poskytují velmi věrohodný obraz venkovského života své doby.\n"}
{"id": "480848", "url": "https://cs.wikipedia.org/wiki?curid=480848", "title": "Antoni Malczewski", "text": "Antoni Malczewski\n\nAntoni Malczewski (3. června 1793 – 2. května 1826) byl polský básník období romantismu, jeden z představitelů tzv. ukrajinské romantické školy, která hojně využívala ukrajinský folklór a témata z její historie. \n\nPocházel ze šlechtické rodiny, jeho otec byl generál. Místo jeho narození je nejasné. Některé zdroje uvádějí Varšavu, jiné volyňskou obec Kniahinin. \n\nZískal francouzskou výchovu, ale Liceum Krzemieniecki nedostudoval. Jako voják se zúčastnil napoleonských válek, byl raněn a zajat a už v roce 1815 odešel do výslužby. Od roku 1816 cestoval. Ve Francii poznal romantickou literaturu, v Itálii se seznámil s Byronem a inspiroval ho k básni \"Mazepa\". Po návratu do vlasti roku 1821 žil na rodinném statku na Volyni s duševně nemocnou ženou a od roku 1824 ve Varšavě, kde zemřel v bídě a opuštěnosti.\n\nV roce 1825 vydal své jediné větší dílo, silně byronovskou báseň \"Maria, powieść ukrajińska\" (někdy také v archaické formě jména jako \"Marya\"), o kruté pomstě otce ukrajinské dívky za její tajný sňatek, kterou kritika odmítla, a neúspěšný básník brzy poté zemřel. Po básníkově smrti byla báseň objevena a velmi ceněna pro výstižný popis ukrajinské přírody a společnosti a romantickou ironii smíšenou se tesknými pocity beznaděje. Jde o první lyricko-epickou poemu (nazývanou také básnická povídka) v polské literatuře, která ovlivnila tvorbu polských romantiků a například i Karla Hynka Máchu. Byla dvakrát přeložena i do češtiny a dnes se řadí k velmi významným dílům polského romantismu.\n\nMalczewski je pohřben na Powązkowském hřbitově (Cmentarz Powązkowski) ve Varšavě.\n\n"}
{"id": "480850", "url": "https://cs.wikipedia.org/wiki?curid=480850", "title": "Sie Che (hráč go)", "text": "Sie Che (hráč go)\n\nSie Che (: 謝赫;, pinyin: \"Xìe Hè\"; narozen 14. května 1984) je profesionální hráč go.\n\nSie Che se narodil v Qingdao v Číně. Go se začal učit v šesti letech. Profesionálním hráčem se stal v jedenácti letech v roce 1995 a v roce 2007 získal 7. dan. V roce 2003 dosáhl výborného výsledku, když porazil Čoi Čeol-hana a Lee Čang-hoa na osmém Samsung Cupu předtím, než byl poražen Park Young-Hoonem.\n\n\n"}
{"id": "480851", "url": "https://cs.wikipedia.org/wiki?curid=480851", "title": "Rechelim", "text": "Rechelim\n\nRechelim ( רְחלים, doslova plurál od jména Ráchel, podle Rachel Druckové a Rachel Weissové, které byly na tomto místě zabity při teroristickém útoku v roce 1991, přepisováno Rehelim, též Rechalim) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 529 metrů v centrální hornaté části Samařska, cca 13 kilometrů jižně od Nábulusu, cca 35 kilometrů severně od historického jádra Jeruzalému a cca 45 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí dálnice číslo 60, která vede severojižním směrem napříč celým Samařskem. Z ní pak k západu vede krátká spojovací komunikace, která po cca 4 kilometrech vstupuje do izraelského města Ariel a dál jako dálnice číslo 5 (takzvaná \"Transsamařská dálnice\") směrem k aglomeraci Tel Avivu.\n\nRechelim leží v hustě osídlené oblasti Západního břehu Jordánu a je obklopena četnými palestinskými sídly. Nejblíže jsou to obce Yassuf, Yatma a as-Sawiya. Nejbližší izraelskou osadou je vesnice Kfar Tapuach (cca 2 kilometry severním směrem). 3 kilometry na jihu se nachází velká izraelská osada Eli a cca 4 kilometry západním směrem pak leží izraelské město Ariel.\n\nOsaba byla založena během první intifády v roce 1991 krátce poté, co na tomto místě zemřela při palestinském teroristickém útoku na autobus Rachel Drucková (současně vznikla i osada Švut Rachel, pojmenovaná rovněž po Rachel Druckové). Druhou Rachel, podle které se nová vesnice jmenuje, je Rachel Weissová, zabitá v roce 1988 při teroristickém útoku v Jordánském údolí. Po pohřbu Rachel Druckové se ženy z okolních izraelských osad sešly na místě útoku a rozhodly, že zde musí vzniknout nová osada. Podařilo se prosadit, že na místě bude zřízena osada typu nachal, tedy kombinace vojenské základny a civilního osídlení. V této fázi ale nešlo o trvalou osadu, ale spíše o památník zavražděné Rachel Druckové a také Jicchaka Rofeho, který byl druhou oběti teroristického útoku v roce 1991.\n\nPočátkem roku 1996 se sem trvale nastěhovala první rodina. Zpočátku sloužily jako příbytky stany. Na podzim 1998 byla osada prohlášena za ryze civilní a byl vydán souhlas k zřízení domů z mobilních karavanů. Podle internetových stránek obce zde žilo 16 rodin, 25 dětí a několik svobodných jedinců. V zástavbě převládají mobilní karavany, ale staví se už 14 zděných bytových jednotek. V obci funguje mateřská škola. V provizorní budově je zde také umístěna synagoga, výhledově se počítalo s výstavbou zdravotního střediska.\n\nRechelim vznikla jako satelitní výběžek obce Kfar Tapuach, jejíž součástí formálně zůstávala, třebaže má samostatné zastoupení v Oblastní radě Šomron. Okolo Rechelim postupně vznikají další satelitní skupiny zástavby. V lednu 2002 (podle jiného zdroje v lednu 2003) vznikla Nofej Nechemja ( נוֹפֵי נְחֶמְיָה‎, Nofei Nehemia též Rachelim West) - situovaná západně od Rechelim, při silnici do města Ariel. Podle vládní zprávy z doby po roce 2006 sestávala Nofej Nechemja z 21 karavanů, 3 prefabrikovaných domů a dalších provizorních staveb. Žilo tu prý 11 rodin. Podle databáze organizace Peace Now z roku 2007 je v Nofej Nechemja uváděno 52 stálých obyvatel. Internetové stránky Nofej Nechemja zde uvádějí 16 trvale žijících rodin. Počátkem roku 2001 také vznikla skupina domů Rechelim South, kde se v roce 2007 uvádí 30 stálých obyvatel. Ta leží v blízkosti vlastní osady Rechelim.\n\nV dubnu 2012 rozhodla izraelská vláda legalizovat tuto osadu, respektive změnit její status na administrativně a samosprávně uznávanou samostatnou obec. To se stalo roku 2013.\n\nPočátkem 21. století nebyla Rechelim zahrnuta do Izraelské bezpečnostní bariéry, třebaže nedaleké město Ariel má být spolu s koridorem směrem k západu, k Zelené linii do hranic této bariéry začleněno. Budoucí existence osady závisí na podmínkách případné mírové smlouvy s Palestinci.\n\nSídlí tu vinařství Tura, založené roku 2003, využívající vinice u vsi Har Bracha. Roku 2010 dosáhla roční produkce 12 tisíc lahví (Cabernet Sauvignon, Merlot a Chardonnay).\n\nPřesné statistické údaje o počtu obyvatel v Rechelim nebyly dlouho k dispozici, protože osada nebyla formálně považována za samostatnou a její obyvatelé byli zahrnuti do obce Kfar Tapuach. Podle databáze rady Ješa k roku 2009 zde žilo 60 lidí. Podle vládní zprávy z doby po roce 2006 zde ovšem bylo uváděno 34 rodin v 29 mobilních a 14 zděných domech. Databáze rady Ješa popisuje obyvatele Rechelim jako nábožensky založené.\n\nPodle údajů z roku 2014 tvořili naprostou většinu obyvatel v Rechelim Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství). Jde o menší sídlo vesnického typu. K 31. prosinci 2014 zde žilo 529 lidí. Během roku 2014 populace stoupla o 27,8 %.\n\n\n"}
{"id": "480855", "url": "https://cs.wikipedia.org/wiki?curid=480855", "title": "Bengkulu (provincie)", "text": "Bengkulu (provincie)\n\nBengkulu je jedna z provincií Indonésie. S rozlohou 19 789 km² a počtem obyvatel 1,7 mil. je nejmenší a nejméně lidnatou provincií na Sumatře.\n\nHlavní (a největší) město, které se rovněž jmenuje Bengkulu, leží na pobřeží Indického oceánu. Provincie se skládá z pásu země při jihozápadním pobřeží Sumatry a několika ostrovů, největším z nich je Enggano.\n\nSousedními provinciemi jsou Západní Sumatra a Jambi na severu, Jižní Sumatra na východě a Lampung na jihovýchodě.\n\nV hospodářství provincie má největší význam těžba uhlí, rybolov a zemědělství.\n"}
{"id": "480864", "url": "https://cs.wikipedia.org/wiki?curid=480864", "title": "Jutta Meklenbursko-Střelická", "text": "Jutta Meklenbursko-Střelická\n\nJutta Meklenbursko-Střelická (24. ledna 1880 – 17. února 1946) byla meklenburská vévodkyně z vedlejší linie Meklenbursko-Střelických a provdaná korunní princezna černohorská.\n\nVévodkyně Jutta, rodným jménem \"Augusta Šarlota Jutta Alexandra Georgína Adolfína Meklenbursko-Střelická\" se narodila 24. ledna 1880 na zámku v Neustrelitz jako druhý potomek velkovévody Adolfa Friedricha V. a velkovévodkyně Alžběty Marie. Spolu se svou sestrou Marií Leopoldinou byly již od útlého dětství chůvami vedeny k přísné etiketě a společenskému chování na zámku Erbgrossherzog v Karlsruhe blízko německo-francouzských hranic a měly pouze malé styky s rodiči. Od 13 let se pravidelně s rodiči, sourozenci a dědečkem Frederikem I., vévodou z Anhaltu (ke kterému měla velice blízký vztah) účastnila diplomatických návštěv v zahraničí i v Německu.\n\nV roce 1898 se vévodkyně Jutta na soukromém večírku v Berlíně seznámila s Danilem Alexandrem Petrovićem-Njegošem, korunním princem černohorským, jenž byl do Německa pozván císařem Vilémem II.. I přes nemalý věkový rozdíl se mladá vévodkyně do šarmantního a okouzlujícího slovanského prince zamilovala. Korunní princ požádal již po několika týdnech Juttu o ruku a prakticky ihned byla naplánována svatba.\n\n26. července dorazila vévodkyně Jutta do černohorského přístavu Baru. Krátce po připlutí do Černé Hory Jutta přestoupila na pravoslavnou víru a přijala jméno Milica Sofie, po celý svůj život však byla známá více pod svým původním jménem. Obřad se konal 27. července 1899 v královské kapli Ćipur v Cetinje v Černé Hoře. Juttiným svědkem byl její budoucí švagr Viktor Emanuel III., král italský – manžel Danilovy sestry Eleny Alexandry. Dalšími významnými hosty byli např. velkokníže Konstantin Ruský, nevěstin bratr velkovévoda Adolf Fridrich V. a matka Alžběta a dále někteří členové černohorské královské rodiny. Jutta byla oblečena do černohorského národního kroje. Po obřadu prošel svatební průvod městem do královského paláce. Pro Černohorce, kteří svého korunního prince zbožňovali, byla svatba velkou událostí, která se oslavovala ještě dlouho do noci. Po svatbě se Jutta stala černohorskou korunní princeznou a získala titul \"její královská výsost\".\n\nAni po sedmi letech manželství se Danilo s Juttou stále nedočkali potomka. Nakonec byla u Jutty zjištěna tyrosinémie – metabolické onemocnění – a pár zůstal bezdětný až do konce života, což ovlivnilo především korunního prince.\n\nBěhem I. světové války vedlo Černohorské království ozbrojené konflikty s centrálními mocnostmi, mezi které patřilo i Juttino rodné Německo. V té době žil korunní pár v letním královském paláci v Baru, jenž byl několikrát bombardována rakousko-uherskými letadly. Po anexi Černé Hory a jejím následném začlenění do Království Srbů, Chorvatů a Slovinců odešla královská rodina do exilu nejprve v Itálii a následně ve Francii do města Cap d´Antibes. Zde 1. března 1921 zemřel Juttin tchán, otec korunního prince král Nikola I. Petrović-Njegoš. Na jeho místo coby hlavy dynastie Petrovićů-Njegošů nastoupil Juttin manžel Danilo, jenž se zároveň stal titulárním králem. Ten ale již o šest dní později, 7. března 1921 abdikoval na svou funkci ve prospěch synovce prince Michaela.\n\nJutta s Danilem žili ve francouzském exilu až do roku 1935, kdy se přestěhovali do Vídně. V rakouské metropoli vedli velice poklidný a kulturně bohatý život, navštěvovali výstavy a koncerty a mezi úzkou smetánkou se stala velmi oblíbenými. 24. září 1939 ve Vídni zemřel korunní princ Danilo. Tato událost byla pro vévodkyni Juttu silnou a těžkou zkouškou. Po manželově smrti se Jutta přestěhovala na žádost své švagrové Eleny Alexandry Petrović-Njegoš, královny italské do Říma, kde klidně dožila a sedm let po smrti manžela zemřela dne 17. února 1946. Je pohřbena na římském hřbitově \"Cimitiero Teutonico\" v nádherné mohyle společně se svou příbuznou Šarlotou Frederikou Meklenbursko-Zvěřínskou, bývalou dánskou královnou. Jejich mohylu chrání anděl míru. Jutta je jedinou pohřbenou osobou pravoslavného vyznání na tomto hřbitově.\n"}
{"id": "480866", "url": "https://cs.wikipedia.org/wiki?curid=480866", "title": "Microsoft Gadgets", "text": "Microsoft Gadgets\n\nMicrosoft Gadgets jsou miniaplikace, které jsou součástí operačních systémů Windows Vista a Windows 7. Ve verzi Vista bylo zapotřebí k jejich spuštění a zobrazení aplikace Windows Sidebar, později ve verzi pro Windows 7 přejmenované na Windows Desktop Gadgets. V české verzi operačního systému Windows Vista se pro tento program používá názvu \"Postranní panel systému Windows\". V systému Windows 7 tento program mírně změnil svůj charakter z postranního panelu na program pro zobrazení miniaplikací kdekoli na pracovní ploše. Všechny miniaplikace jsou shromaždovány na internetových stránkách Windows Live Gallery.\n\nVe verzi Windows 8 byly tyto miniaplikace plně nahrazeny aplikacemi ve stylu Modern User Interface (původní název je Metro).\n\n"}
{"id": "480869", "url": "https://cs.wikipedia.org/wiki?curid=480869", "title": "Thysanoessa inermis", "text": "Thysanoessa inermis\n\nThysanoessa inermis je korýš z řádu krunýřovek velký 25–32 mm. Vyskytuje se v chladných a mírných vodách severního Atlantiku, na jih od Mainského zálivu a Lamanšského průlivu, v severním ledovém oceánu a dále v Pacifiku na sever od 50. rovnoběžky. Je důležitou složkou krilu, jenž představuje zdroj potravy pro různé vodní obratlovce. Obývá především mělké šelfové vody do hloubky asi 200–300 metrů. V noci migruje výše.\n"}
{"id": "480883", "url": "https://cs.wikipedia.org/wiki?curid=480883", "title": "Poděšínský potok", "text": "Poděšínský potok\n\nPoděšínský potok nazývaný též \"Nížkovský potok\" je levostranný přítok řeky Sázavy v okresech Jihlava a Žďár nad Sázavou v Kraji Vysočina. Délka jeho toku činí 13,6 km. Plocha povodí měří 29,6 km².\n\nPotok pramení ve Špitálském lese, který se rozkládá mezi Rudolcem a Janovicemi, v nadmořské výšce cca 640 m. Po celé své délce teče převážně severním směrem. Na horním toku zhruba na 8,5 říčním kilometru protéká Poděšínem, kde přibírá z pravé strany \"Samotínský potok\". Po přibližně dalších třech kilometrech jej posiluje zprava potok \"Od hranic\". Pod tímto ústím potok protéká obcí Nížkov. Severně od vsi Buková se vlévá zleva do řeky Sázavy na jejím 192,1 říčním kilometru v nadmořské výšce 469 m.\n\n\nPrůměrný průtok u ústí činí 0,24 m³/s. Stoletá voda zde dosahuje 39,5 m³/s.\n\nM-denní průtoky u ústí:\n"}
{"id": "480885", "url": "https://cs.wikipedia.org/wiki?curid=480885", "title": "Muzeum skla a bižuterie v Jablonci nad Nisou", "text": "Muzeum skla a bižuterie v Jablonci nad Nisou\n\nMuzeum skla a bižuterie v Jablonci nad Nisou je jediným muzeem v České republice specializovaným na sklo a bižuterii. Založeno bylo roku 1904. Zřizovatelem muzea je Ministerstvo kultury České republiky.\n\nRoku 2004 získalo cenu \"GLORIA MUSEALIS\" za Nejlepší muzejní počin, v roce 2005 bylo nominováno v soutěži Evropské muzeum roku.\nMuzeum prošlo několika etapami vývoje. První podněty k jeho založení spadají do poslední třetiny 19. století a jsou spojeny s činností Průmyslového vzdělávacího a podpůrného spolku. Vznik muzea jako takového klademe do roku 1904, kdy byla otevřena první stálá výstava, dnes bychom řekli expozice. V roce 1911 pak muzeum získalo i vlastní budovu ve Školní ulici č.9. Takto zajištěná instituce přečkala všechny politické změny následujících let: první světovou válku, vznik Československé republiky i druhou světovou válku.\n\nJiž pod novým názvem Muzeum pro umělecký průmysl se v roce 1949 přestěhovala do bývalého exportního domu Zimmer & Schmidt v Jiráskově ulici, dnes ulice U Muzea, kde sídlí dosud. V letech 1953-1961 bylo muzeum přičleněno jako pobočka k Národnímu technickému muzeu v Praze. Tento stav však netrval dlouho. V roce 1961 přešlo pod správu Okresního národního výboru v Jablonci nad Nisou a specializovalo se na výzkum dějin skla a bižuterie, což se projevilo i v novém názvu – Muzeum skla a bižuterie. V oboru skla mu byla přiznána nejprve oblastní, od roku 1974 pak celostátní působnost, obor bižuterie měl tuto exkluzivitu již od roku 1961.\n\nV roce 2001 započala příprava celkové rekonstrukce, která se následně naplno rozběhla. V jejím průběhu došlo, v rámci reformy veřejné správy, k významné změně. Po zrušení Okresního úřadu v Jablonci nad Nisou se zřizovatelem Muzea skla a bižuterie stalo od 1. ledna 2003 Ministerstvo kultury České republiky. Technická rekonstrukce muzea byla završena kolaudací 26. srpna 2004. Dne 23. září 2004 proběhla slavnostní vernisáž za účasti prezidenta republiky Václava Klause, představitelů Ministerstva kultury a mnohých čestných hostů. Muzeum skla a bižuterie v Jablonci nad Nisou bylo následně s novými expozicemi Kouzelný svět bižuterie a Čarovná zahrada – České sklo sedmi století otevřeno veřejnosti.\n\nMuzejní sbírky jsou vystaveny ve dvou budovách.\n\nHlavní budovou muzea je secesní dům na adrese U Muzea 398/4, u jihovýchodního rohu Dolního náměstí. Nabízí dvě stálé expozice: \"Nekonečný příběh bižuterie\" a \"Čarovná zahrada - České sklo sedmi století.\" Konají se zde též tematické výstavy a programy pro veřejnost. Součástí muzea je též odborná knihovna, prodejna skla, bižuterie a publikací.\n\nDruhou budovou je \"Památník sklářství v Jizerských horách\" na Kristiánově (samota čp. 52 patřící k obci Bedřichov), bývalá sklářská hospoda, kde je k vidění model kdysi slavné sklářské osady. Návštěvníka jejími osudy provede stálá výstava \"Klíč k srdci Jizerských hor\". Každé září se zde též koná \"Mariánská sklářská pouť\".\n\nSbírkový fond Muzea skla a bižuterie čítá desetitisíce inventárních čísel, která jsou přiřazena ke statisícům předmětů. Muzeum skla a bižuterie spravuje dva sbírkové celky – sbírku Muzea skla a bižuterie v Jablonci nad Nisou tvořenou devatenácti podsbírkami a sbírku Waldes (dvě podsbírky). Z hlediska doplňování a odborného zpracování sbírkového fondu lze podsbírky dělit na kmenové (Bižuterie, Knihy, a časopisy, Knoflíky, Kovová bižuterie, Medaile a plakety, Numizmatická, Sachsova sbírka, Skleněná bižuterie, Sklo, Sklo Riedel, Umělecké řemeslo) a doplňkové (Bižuterní technologie, Grafika, Kostýmní doplňky, Kopie, Zvláštní sbírky a sbírka Waldes s podsbírkami Knoflíky a Spínadla a oděvní doplňky).\n\nPod názvy Nekonečný příběh bižuterie a Čarovná zahrada – České sklo sedmi století vznikly otevřené a vstřícné nové stálé expozice, kde jsou informace návštěvníkům podávány v několika rovinách. Umožňují nahlédnout do hlubších souvislostí, ale poskytují i možnost pouze meditovat nebo si jen s částmi expozic pohrát.\n\nExpozice Nekonečný příběh bižuterie prezentuje vývoj jablonecké bižuterie od jejího zrození po současnost. Prostřednictvím tematických filmů, technologií, dekoračních technik, skleněné a kovové bižuterie, šperku, prací uměleckoprůmyslových škol v Jablonci nad Nisou, Železném Brodě, Turnově uvidíte fenomén Jablonecka, který proměnil zdejší kraj v místo s celosvětově uznávanou tradicí sklářského a bižuterního průmyslu.\n\nI když expozice nabízí návštěvníkům 380 m² plochy nemůže představit úplné bohatství sbírek. V prvním sále se seznámíte s pojmy bižuterie a export, jenž umožnil rozvoj průmyslu po celých Jizerských horách. Dotyková obrazovka nabízí možnost zhlédnout krátké filmy o Jablonecku, Jablonci nad Nisou, muzeu či výrobě např. sekaných perliček – rokajlu, mačkaných perlí, knoflíků apod. U bižuterních skleněných kamenů se dostanete do světa astrologie. Černá bižuterie svou historii vývoje technologie od gagátu po černou bižuterii z burelového či uhlíkového skla ukrývá v zásuvkách. Zvídavý návštěvník je může, ale nemusí otevřít. Zvláštní pozornost je věnována medailím a mincím, jež jsou umístěny v pomyslném trezoru.\n\nTři sály v pátém podlaží hlavní budovy muzea, celkem 380 m² plochy, jsou rozčleněny do čtyř výstavních celků, které na sebe chronologicky navazují. Takto vytyčené prostory umožňují prezentovat nejen sklo samo o sobě, s příběhy, které se k němu konkrétně váží, ale i lyrický příběh.\n\nProto tedy Čarovná zahrada – vždyť co jiného je skleněný předmět, než květina, která vyraší, metamorfuje se do poupěte a pak rozkvete do krásy (každá do své specifické), rozdává radost, tiší bolest… Francouzské zahradě přitom odpovídá i základní rozvržení prostoru – hlavní trasa s dominantami (zvon, fontána, tavená plastika) a vedlejší cestičky a zákoutí.\n\nLyrický prvek expozice je umocněn ukázkami z děl básníků, které jsou nedílnou a rovnocennou součástí hlavních textových panelů v expozici, a scénografickými prvky, kdy je pro návštěvníka cesta po časové ose dějin skla zároveň poutí ze tmy za světlem. Z uměleckohistorického hlediska je expozice vystavěna na příběhu cesty od anonymní číše po svébytný autorský solitér a hledá odpověď na otázku, kdy, jak a proč tento proces vůbec proběhl a kam v současnosti směřuje.\n\n"}
{"id": "480886", "url": "https://cs.wikipedia.org/wiki?curid=480886", "title": "Doktorka Quinnová", "text": "Doktorka Quinnová\n\nDoktorka Quinnová (v anglickém originále Dr. Quinn, Medicine Woman) je americký historický seriál. Hlavní roli Dr. Michaely Quinnové v něm hraje Jane Seymour. Příběh se odehrává v polovině 19. století (1867–1873) v malém (tehdy) městečku Colorado Springs, kam se Michaela odstěhuje po smrti svého otce a provozuje svou lékařskou praxi. Její otec J. Quinn byl také lékař. Michaela se rozhodla jít po jeho stopách a proto se stala lékařkou. Michaela v Colorado Springs zažije spoustu věcí a např. zdědí děti Charlotty Cooperové nebo si vezme za muže Byrona Sullyho (Joe Lando). Televizní seriál se natáčel v letech 1993–1998. Scénář napsaly Dorothy Laudan a Beth Sullivan. Město Colorado Springs představovalo westernové městečko Paramount Ranch postavené v Agoura Hills v Kalifornii, ale v roce 2018 ho zničil požár.\n\nNa TV seriál navazují i 2 filmy. Doktorka Quinnová (TV film) z roku 1999 a Doktorka Quinnová: Srdce na dlani z roku 2001.\n\n\nSeriál byl velice úspěšný a získal několik ocenění, mimo jiné také Zlatý Globus:\nSeriál získal také další ocenění, např.: Genesis Awards, Family Film Awards, FAITA Awards a další...\n\n\n"}
{"id": "480888", "url": "https://cs.wikipedia.org/wiki?curid=480888", "title": "Krut", "text": "Krut\n\nKrut je:\n\n"}
{"id": "480894", "url": "https://cs.wikipedia.org/wiki?curid=480894", "title": "Dálkoměr", "text": "Dálkoměr\n\nDálkoměr je zařízení na měření vzdálenosti mezi objektem a pozorovatelem. Používá se v geodézii, ve stavebnictví, pro zaostřování při fotografování, nebo pro přesné zamíření zbraní. Podle způsobu určení vzdálenosti lze dálkoměry rozdělit na aktivní a pasivní.\n\n\n\n"}
{"id": "480898", "url": "https://cs.wikipedia.org/wiki?curid=480898", "title": "Usa (přítok Tomi)", "text": "Usa (přítok Tomi)\n\nUsa ( ) je řeka v Kemerovské oblasti v Rusku. Je 179 km dlouhá. Povodí má rozlohu 3 610 km².\n\nPramení na Kuzněckém Alatau. Ústí zprava do Tomi (povodí Obu) na 651 říčním kilometru.\n\nZdrojem vody jsou především sněhové srážky. Průměrný roční průtok vody ve vzdálenosti 8 km od ústí činí 149 m³/s. Zamrzá v listopadu až na začátku prosince a rozmrzá na konci dubna až na začátku května.\n\nNedaleko ústí se nachází město Meždurečensk. V povodí řeky se nacházejí naleziště černého uhlí.\n"}
{"id": "480899", "url": "https://cs.wikipedia.org/wiki?curid=480899", "title": "Enlil-nádín-achché", "text": "Enlil-nádín-achché\n\nEnlil-nádín-achché (dosl. \"[Bůh]\" Enlil daroval bratra\",\" nebo \"Enlil-Šuma-usur\" (\"den-lil-MU-SES\"); \"DBE-MU-SES\" v pozdějším znění) byl poslední kassitský král Babylonie. Byl u vlády pouhé tři roky, mezi 1157 – 1154 př. n. l.\n\nEnlil-nádín-achché vedl vzpouru proti elamskému králi Kutir-Nachchuntemu II. (jehož otec Šutruk-Nachchunte I. si Babylon vojensky podmanil) a prohlásil se králem Babylónu. Povstání v zemi trvalo tři roky a zanechalo ji úplně zpustošenou. Kutir-Nachchunte jednal při potlačování rebelie ještě bezohledněji než jeho otec během dobývání. Babylon a jeho svatyně byly zničeny. Nakonec byl Enlil-nádín-achché zajat a odveden do Elamu jako vězeň. Tam ho následovala i nová posvátná socha boha Marduka, která v babylonské Esagile nahradila původní sochu, unesenou do Asýrie ještě Tukulti-Ninurtou I.. Kutir-Nachchunte se hned po porážce povstalců vrátil do Elamu, zřejmě aby obsadil trůn po zemřelém otci, ale ustanovil v Babyloně elamského guvernéra.\n\n"}
{"id": "480900", "url": "https://cs.wikipedia.org/wiki?curid=480900", "title": "Thurgau", "text": "Thurgau\n\nThurgau (francouzsky Thurgovie) je kanton na severu Švýcarské konfederace, na jižním břehu Bodamského jezera, které tvoří hranici s Německem. Úředním jazykem je zde němčina. Hlavní město je Frauenfeld (22 300 obyvatel).\n\nÚzemí kantonu se táhne podél jižního břehu Bodamského jezera, jezera Lintersee a řeky Rýna. Na západě sousedí s kantonem Curych, na jihu s kantonem Sankt Gallen. Území je pahorkaté a příznivé pro zemědělství, které zde má větší význam než v průměru Švýcarska.\n\nV prehistorických dobách bylo toto území osídleno lidmi pfynské kultury, v římské době tvořilo část provincie Raetia. V 8. století se území ustavilo jako \"gau\" (župa) Franské říše, mělo však podstatně větší rozlohu a patřil k němu i Curych. Později území tvořilo lankrabství, jež mělo téměř stejné hranice jako moderní kanton. Od roku 1264 patřilo území Habsburkům, roku 1460 je společně dobyla vojska kantonů Glarus, Lucern, Schwyz, Unterwalden, Zug a Curych. Území bylo od té doby ve společné správě těchto kantonů. Za reformace se zde odehrávaly různé boje, významné bylo vyplenění a vypálení kláštera v Ittingen roku 1524. Pod vlivem Curychu se v Thurgau šířila reformace až do porážky u Kappelu. Následný mír chránil protestanty i katolíky. Od roku 1712 se na správě území podílel též kanton Bern. Od 2. března 1798 se lankrabství Thurgau stalo kantonem nově zřízené Helvétské republiky, od roku 1803 má tento kanton plnou autonomii.\n\nTradičně v Thurgau převládalo zemědělství a ovocnářství, zejména pěstování jablek, výroba moštu a v údolí řeky Thur také vína. Později přibyl drobný průmysl, kde dnes pracuje přes 35 % zaměstnanců. Thurgau má velmi dobré dopravní spojení: letiště v blízkém Curychu, dvě rychlíkové trati (směr Curych a St. Gallen) a několik dálnic. Také veřejná doprava se v posledních letech významně rozvíjí. Důležitou součástí hospodářství je turismus, zejména cestování na kole.\n\n\n\n"}
{"id": "480906", "url": "https://cs.wikipedia.org/wiki?curid=480906", "title": "Cufim", "text": "Cufim\n\nCufim nebo Cofim, též Cufin ( צוֹפִים, neboli צוּפִין, podle arabského místního názvu \"Chirbat Sufin\", v oficiálním přepisu do angličtiny Zufim, přepisováno též Zufin, Tzofim nebo Tzufin) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 160 metrů na západním okraji hornatiny Samařska v místech, kde tato hornatina přechází do Izraelské pobřežní planiny. Cufim leží cca 3 kilometry severovýchodně od města Kalkílija, cca 50 kilometrů severozápadně od historického jádra Jeruzalému a cca 25 kilometrů severovýchodně od centra Tel Avivu.\n\nVesnice je prakticky izolována od dopravní sítě Západního břehu Jordánu a silniční doprava je orientována přednostně na Izrael v jeho mezinárodně uznávaných hranicích, západně od Zelené linie, kam vede lokální spojovací silnice číslo 5504, která se pak napojuje na Transizraelskou dálnici číslo 6. Cufim leží v hustě osídlené oblasti na západním okraji Západního břehu Jordánu, v těsné blízkosti velkého palestinského města Kalkílija.\n\nVesnice vznikla v roce 1989. Už 5. října 1983 izraelská vláda rozhodla o zřízení nové osady v této lokalitě. Plánovalo se zde výhledově zbudování až 1200 bytových jednotek, z nichž 300 se mělo postavit v první fázi. Podrobnější územní plány pro tuto obec předpokládaly v 1. fázi zřízení 282 bytů (později rozšířeno na 561 - více než z poloviny realizováno), v 2. fázi 1208 bytů (nerealizováno, na místě místo toho zprovozněn lom na kámen). Skutečná výstavba obce ale začala až roku 1989, podle jiného zdroje roku 1985.\n\nPočátkem 21. století byla obec Cufim s okolím zahrnuta do Izraelské bezpečnostní bariéry a fakticky tak přičleněna k sousedním oblastem za Zelenou linií, tedy v hranicích Izraele. Tato bariéra již byla postavena. V roce 2006 ale Nejvyšší soud Státu Izrael rozhodl, že část bariéry východně od Cufim má být demontována a postavena v nové trase, která nebude zabírat a izolovat soukromé zemědělské pozemky v majetku Palestinců ze sousedních vesnic.\nV obci žije ilustrátor Šaj Čarka.\n\nObyvatelstvo Cufim je v databázi rady Ješa popisováno jako smíšené, tedy složené ze sekulárních a nábožensky založených Izraelců. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu (ale urbanisticky jde spíše o předměstskou obec rezidenčního charakteru) s dlouhodobě silně rostoucí populací. K 31. prosinci 2014 zde žilo 1815 lidí. Během roku 2014 registrovaná populace stoupla o 11,9 %.\n\n\n"}
{"id": "480915", "url": "https://cs.wikipedia.org/wiki?curid=480915", "title": "Povodeň na Vltavě (1890)", "text": "Povodeň na Vltavě (1890)\n\nPovodeň na Vltavě ze září 1890, během níž došlo mj. k poboření pilířů Karlova mostu, měla podobný průběh jako povodeň roku 2002. Frontální vlna ze severní Itálie přinesla mezi 1. až 4. zářím značné srážky do povodí řeky Vltavy a způsobila vylití řeky z břehů. Kulminační průtok v Praze dosahoval 3975 m³/s.\n\n"}
{"id": "480916", "url": "https://cs.wikipedia.org/wiki?curid=480916", "title": "Markéta Savojská", "text": "Markéta Savojská\n\nNositelky jména Markéta Savojská:\n\n"}
{"id": "480929", "url": "https://cs.wikipedia.org/wiki?curid=480929", "title": "Parmentier (stanice metra v Paříži)", "text": "Parmentier (stanice metra v Paříži)\n\nParmentier je nepřestupní stanice pařížského metra na lince 3 v 11. obvodu v Paříži. Nachází se na křižovatce ulic \"Avenue de la République\", pod kterou vede linka 3, \"Avenue Parmentier\" a \"Rue Oberkampf\".\n\nStanice byla otevřena 10. října 1904 jako součást prvního úseku linky mezi stanicemi Père Lachaise a Villiers.\n\nJméno stanice je odvozeno od názvu \"Avenue Parmentier\". Antoine-Augustin Parmentier (1737–1813) byl francouzský farmaceut a agronom, v roce 1769 přispěl k rozšíření brambor ve Francii.\n\n"}
{"id": "480932", "url": "https://cs.wikipedia.org/wiki?curid=480932", "title": "Seznam buněčných typů v lidském těle", "text": "Seznam buněčných typů v lidském těle\n\nSeznam buněčných typů v lidském těle zahrnuje více než 200 typů buněk. Přesný počet není možné vyjádřit, neboť se většina buněčných typů rozpadá na další subtypy a buněčné populace s charakteristickými vlastnostmi. Tento seznam vychází především z katalogu \"Cells of the Adult Human Body: A Catalogue\" z nakladatelství Garland Science. Je však nutné upozornit, že mnohé buňky mají více než jednu funkci a je možné je zařadit do více kategorií; také proto tento seznam nemůže být považovaný za jediný platný.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "480933", "url": "https://cs.wikipedia.org/wiki?curid=480933", "title": "Malesherbes (stanice metra v Paříži)", "text": "Malesherbes (stanice metra v Paříži)\n\nMalesherbes je nepřestupní stanice pařížského metra na lince 3 v 17. obvodu v Paříži. Nachází se pod náměstím \"Place du Général Catroux\", kde se kříží \"Boulevard Malesherbes\" a \"Avenue Villiers\", pod kterou vede linka 3.\n\nStanice byla otevřena 23. května 1910 při prodloužení linky západním směrem ze stanice Villiers do Pereire.\n\nJméno stanice je odvozeno od názvu ulice \"Boulevard Malesherbes\". Chrétien Guillaume de Lamoignon de Malesherbes (1721–1794) byl francouzský akademik, který byl popraven gilotinou za Francouzské revoluce.\n"}
{"id": "480934", "url": "https://cs.wikipedia.org/wiki?curid=480934", "title": "Skalka (Cheb)", "text": "Skalka (Cheb)\n\nSkalka () je osada, místní část města Chebu v Karlovarském kraji. V roce 2011 zde trvale žilo 144 obyvatel.\n\nSkalka leží v nadmořské výšce 463 metrů, v zátoce na severní straně vodní nádrže Skalka. Osada je vzdálena přibližně čtyři kilometry severozápadně od centra Chebu.\n\nPrvní písemná zmínka o Skalce pochází z roku 1299. Dochovaly se pozůstatky hradu ze 14. století. V minulosti stál ve Skalce mlýn, kde se nacházela jedna z nejstarších papíren v Čechách. Místo, kde se mlýn stával, je zaplavené vodní nádrží. V roce 1634 byla zahájena stavba velkého statku (rodina Jahn) s hlavní budovou dokončenou v roce 1881. Tento statek od roku 1947 sloužil potřebám Československé lidové armády a byl zcela vybydlen a téměř zničen. V roce 2000 byl restituován, zrekonstruován a začal sloužit jako hotel.\n\nSkalka však je vyhledávaným rekreačním místem a stojí v ní kolem 220 rekreačních domů.\n\n\nV těsné blízkosti Skalky vede silnice I/6 (E48), ale je možné dostat se sem také po silnici 214 z Chebu. Skalkou neprochází železniční trať. Velmi používaná je cyklistická trasa. Do Skalky je možné dostat se také po červeně značené turistické značce Klubu českých turistů.\n"}
{"id": "480942", "url": "https://cs.wikipedia.org/wiki?curid=480942", "title": "Spojené království Nizozemské", "text": "Spojené království Nizozemské\n\nSpojené království Nizozemské (nizozemsky \"Verenigd Koninkrijk der Nederlanden\", francouzsky \"Royaume-Uni des Pays-Bas\") nebo království spojeného Nizozemí, byl neoficiální název Nizozemského království (nizozemsky \"Koninkrijk der Nederlanden\", francouzsky \"Royaume des Pays-Bas\"), v letech 1815–1830/1839, tj. po jeho vytvoření na Vídeňském kongresu až do odtržení Belgie (Jižního Nizozemí) v roce 1830 a jeho mezinárodním uznání londýnským protokolem v roce 1839, kdy Belgii musel uznat i nizozemský král Vilém I. Navzdory personální unii mezi Nizozemským královstvím a Lucemburským velkovévodstvím, nebylo Lucembursko nikdy jeho součástí, jelikož bylo součástí Německého spolku.\n\nSpojené království Nizozemské bylo vytvořeno po napoleonských válkách na Vídeňském kongresu roku 1815. Vzniklo spojením bývalého Rakouského Nizozemí (území Jižního Nizozemí, dnešní Belgie) a bývalých Spojených nizozemských provincií (území Severního Nizozemí, dnešní Nizozemsko) a jeho králem se stal Vilém I. z dynastie Oranžsko-nasavské. Nově utvořený stát byl unitárním, jednotným státem, který se členil na provincie.\n\nNa vídeňském kongresu probíhala důležitá jednání, jakou podobu má obnovené spojené Nizozemí mít. Po odmítnutí nejrůznější variant i varianty krále Viléma I. bylo rozhodnuto přijmout pozměněný králův návrh. Na vídeňském kongresu byla tedy jako součást jednotného Spojeného království Nizozemského uznána tato bývalá území:\n\n\nKe království Nizozemskému (oficiální název) bylo personální unií připojeno Lucembursko, které bylo na Vídeňském kongresu povýšeno na velkovévodství a stalo se jako nezávislý stát členem Německého spolku, také díky tomu se i přes snahy krále Viléma I. v budoucnu nestalo součástí Nizozemského království.\n\nPro připojení Lucemburska naléhal na velmoci král Vilém I. s důvodem, že Nizozemsko bude díky Lucembursku větším soupeřem pro velkou Francii. Poté argumentoval tím, že Lucembursko je také jako Belgie součástí historického Nizozemí, ovšem neuspěl.\n\nSjednocením většiny Nizozemí uskuteční král Vilém I. sen jeho dávného předchůdce místodržícího Viléma I. Oranžského, vůdce Nizozemské revoluce, proti tehdejší španělské nadvládě.\n\nSpojené království Nizozemské bylo jednotným a unitárním státem, členícím se na provincie. Zatímco v severní části téměř dokonale kopíruje tradiční členění z doby před napoleonskou invazí, v belgické části převzalo členění na departementy, zavedené Napoleonem, které byly po vzniku Spojeného Nizozemí přejmenovány s odkazem na tradiční provincie. Napoleonský původ má i belgický a nizozemský Limburg, který pouze z malé části patřil ke stejnojmenné tradiční provincii. Toto členění z doby Spojeného Nizozemí zůstalo v Belgii i Nizozemsku téměř beze změn i v současné Belgii a Nizozemsku. Jediná provincie, která odtržením Belgie v roce 1830 utrpěla byl Limburg, který byl rozdělen (vyznačeno na mapě). I když v letech 1970-1993 v rámci federalizace Belgie bylo Jižní (belgické) Brabantsko rozděleno mezi regiony: Bruselský region, Vlámský Brabant a Valonský Brabant.\n\nÚstava nově utvořeného království dávala královi větší pravomoci než má panovník v současném Nizozemsku nebo Belgii. Král měl téměř absolutní veto, vláda měla 8 ministrů, kteří nebyli odpovědní parlamentu, ale králi.\n\nParlament měl 2 komory. Členové první komory byli stará i novější šlechta a králem jmenovaní. Druhá komora měla 110 členů, 55 jich bylo voleno na severu a 55 na jihu.\n\nI když jak na severu tak na jihu bylo dost nezaměstnaných, Nizozemsko se pomalu rozvíjelo. I když hospodářské rozdíly severu a jihu nebyly příliš velké, část obyvatelstva přesto žila v bídě. Král Vilém se bohatství země pokusil rozdělit těmito projekty:\n\n\nV roce 1830 se Belgičané vzbouřili čímž začala tzv. Belgická revoluce. Hlavní příčinou belgické revoluce byla politická a ekonomická nadvláda Nizozemců nad francouzsky mluvícím obyvatelstvem. Hospodářské aktivity, jako např. obchod a počátky průmyslové revoluce, byly totiž soustředěny na území dnešního Nizozemska, zejména v přístavu Amsterdam.\n\nJádrem sporů byla také skutečnost, že Nizozemci podporovali volný obchod, zatímco Belgičané požadovali ochranu svého trhu zavedením cel. Belgičané si rovněž stěžovali, že je s nimi nakládáno jako s druhořadými občany, ačkoliv jich v království nežilo méně než 3,5 milionu oproti 3 milionům Nizozemců. Většina úředních míst v té době byla svěřena Nizozemcům.\n\nDalším důvodem sporů byly náboženské a kulturní rozdíly. Belgičané byli převážně katolíci, zatímco Nizozemci byli protestanti. V budoucnosti se však náboženství ukázalo jako hlavní jednotící prvek celé Belgie, stejně jako král.\n\nKrál Vilém I. ale nechtěl připustit rozdělení země a pokusil se obnovit pořádek silou, avšak královskému vojsku pod vedením králova druhého syna Bedřicha se nepodařilo dobýt Brusel v krvavých bojích v ulicích města, které se odehrály mezi 23. a 26. srpnem.\n\nDen poté byla v Bruselu vyhlášena provizorní vláda a 4. října následovalo prohlášení nezávislosti. V listopadu se v Bruselu sešel Národní kongres a 7. února 1831 byla vyhlášena ústava. Belgie byla prohlášena dědičnou parlamentní monarchií podle salického zákona a královstvím. Belgičtí politikové budovali tzv. \"stát na zelené louce\".\n\nPrvním belgickým králem byl zvolen sasko-cobursko-gothajský princ Leopold, který nabídku koruny přijal a stal se 21. července téhož roku králem Leopoldem I. Belgie se po celé 19. století stala vzorem pro evropské liberály.\n\nEvropské mocnosti oficiálně uznaly nezávislost Belgie až roku 1839, kdy byla podepsána Londýnská smlouva. Neutralitu Belgie se zaručila střežit Velká Británie, což bylo uplatněno na začátku první světové války. Belgie měla být podle této smlouvy nezávislou a neutrální zemí, zahrnující Západní Flandry, Východní Flandry, Brabant, Antverpy, Henegavsko, Namur a Lutych, jakož i část Lucemburska a provincie Limburk.\n\nNizozemský král Vilém I. odmítal uznat nezávislost Belgie do roku 1839, kdy musel ustoupit pod tlakem Londýnské smlouvy.\n\nPo svém odtržení od Nizozemska získala Belgie také o něco málo více než polovinu Lucemburského velkovévodství, z Lucemburska pak zbyla jen německá část, francouzsky mluví část se stala (největší) belgickou provincií Lucemburk. Díky uznání územní ztráty ve prospěch Belgie se Lucembursko stalo neutrální a plně nezávislou zemí, díky čemuž byly veškeré dosavadní nizozemské (či pruské) nároky zrušeny. Personální unie Nizozemska a Lucemburska vydržela až do roku 1890, kdy zemřel král Vilém III. a na trůn nastoupila jeho dcera Vilemína.\n\nJelikož bylo Lucembursko podstatně zmenšeno a bylo členem Německého spolku a díky tomu ztratilo Prusko přístup k řece Máze, bylo rozhodnuto oddělit nizozemskou část Limburska jako (polo)nezávislého vévodství v personální unii v Nizozemskem, které bude členem Německého spolku. Tato situace byla upravena Londýnskou smlouvou z roku 1867.\n\nV určitém smyslu byla belgická revoluce valonskou revolucí francouzsky mluvící vyšší a střední třídy a nadvláda Nizozemců byla nahrazena nadvládou Valonů. Úředním jazykem byla určena francouzština, zatímco vlámština byla na školách zakázána.\n\n"}
{"id": "480943", "url": "https://cs.wikipedia.org/wiki?curid=480943", "title": "Pereire (stanice metra v Paříži)", "text": "Pereire (stanice metra v Paříži)\n\nPereire je stanice pařížského metra na lince 3 v 17. obvodu v Paříži. Nachází se pod náměstím \"Place du Maréchal Juin\". Ze stanice je možný přestup na stanici RER Pereire – Levallois.\n\nStanice byla otevřena 23. května 1910 při prodloužení linky ze stanice Villiers. Linka zde končila do 15. února 1911, kdy byla dále rozšířena do stanice Porte de Champerret.\n\n25. září 1988 byla zprovozněna linka RER C a otevřen přestup na její stanici \"Pereire – Levallois\".\n\nJméno stanice je odvozeno od názvu ulice \"Boulevard Pereire\". Bratři Émile (1800–1875) a Isaac (1806–1880) Pereirovi byli zakladateli železniční společnosti v jihozápadní Francii.\n\nNa informačních tabulích je oficiální název stanice doplněn ještě podnázvem psaným malým písmem: \"Maréchal Juin\" podle náměstí, pod kterým se stanice nachází. Alphonse Juin (1888–1967) byl maršál Francie.\n"}
{"id": "480944", "url": "https://cs.wikipedia.org/wiki?curid=480944", "title": "Mihai Eminescu", "text": "Mihai Eminescu\n\nMihai Eminescu, v křestním listě \"Mihail Eminovici\" (15. leden 1850, Botoșani, Moldávie, dnes Rumunsko – 15. červen 1889, Bukurešť), byl rumunský básník, nejvýznamnější představitel tamějšího romantismu. \n\nEminescu se narodil ve městě Botoșani na severu historické Moldávie jako sedmé dítě bukovinského statkáře Gheorghe Eminovice a jeho ženy Ralucy Jurașcu, která pocházela z urozené moldavské rodiny. Dětství strávil v Botoșani a nedaleké Ipotești, kde měli jeho rodiče dům. V letech 1858 - 1866 navštěvoval německou školu a poté dvouleté gymnázium v Černovicích. V té době ho velice ovlivnil jeho učitel Aron Pumnul (1818-1866), rumunský jazykovědec, který pro své revoluční názory musel odejít ze Sedmihradska.\n\nJako spisovatel se Eminescu poprvé projevil r. 1866. V lednu toho roku zemřel Aron Pumnul a skupina jeho studentů zveřejnila pamflet nazvaný \"Lăcrămioarele învățăceilor gimnaziaști\" (Slzy gymnazistů). Jeho součástí byla i báseň \"La mormântul lui Aron Pumnul\" (U hrobu Arona Pumnula) podepsaná \"M. Eminovici\".\n25. února vyšla v pešťském literárním časopise \"Familia\" (Rodina) jeho báseň \"De-aș avea\" (Kdybych měl). Iosif Vulcan, vydavatel časopisu, mu tenkrát změnil slovanskou koncovku příjmení \"-ici\" na rumunštěji znějící \"Eminescu\". Od té doby pravidelně publikoval básně, občas i překlady z němčiny.\n\nRoku 1867 se stal členem divadelní společnosti Iorga Caragialeho, o rok později přešel k Mihailovi Pascalymu. Brzy se usadil v Bukurešti, kde pracoval pro rumunské Národní divadlo. I nadále psal básně a překládal dílo německého divadelního kritika a teoretika Heinricha Theodora Rötschera. Také začal psát svou knihu \"Geniu pustiu\" (Promrhaný génius), kterou nikdy nedokončil (vyšla roku 1904 až po Eminescově smrti).\n\nV dubnu 1869 spoluzakládal literární kroužek \"Orientul\" (Orient), který se m.j. zajímal o rumunský folklór, pohádky, básně a literární historii. Na konci června byl však spolek rozehnán. Eminescu odešel od Pascalyho a vrátil se do Černovic a Iași, aby znovu navázal kontakty s rodinou. Otec mu slíbil finanční podporu na studiích ve Vídni. V letech 1869 - 1872 navštěvoval filozofickou a právnickou fakultu jako posluchač (neměl maturitu, a proto nemohl studovat). I nadále pokračoval v literárních aktivitách, přátelil se s novinářem a spisovatelem Ioanem Slavicem. Četl hodně historických a filozofických textů, z nichž ho obzvlášť ovlivnilo dílo Arthura Schopenhauera.\n\nRoku 1870 vydal literární spolek \"Junimea\" (Omladina) sídlící v Jasech. Jeho báseň \"Venere și Madona\" (Venuše a Madona), kterou si získal uznání členů spolku, především úspěšného politika Tita Maioresca. Ten se stal jeho patronem, držel nad Eminescem ochrannou ruku a celý život ho podporoval. Báseň \"Venere și Madonă\" zaujala i dalšího člena spolku Iacoba Negruzziho, který se vydal do Vídně, aby se s Eminescem setkal osobně. Negruzzi později popsal, jak ho v kavárně okamžitě poznal podle jeho „romantického“ vzhledu: dlouhých vlasů a nepřítomného zamyšleného pohledu.\n\nV roce 1870 Eminescu napsal pod pseudonymem \"Varro\" tři články o situaci Rumunů a dalších menšin v rakousko-uherské monarchii. Poté psal pro pešťský časopis \"Albina\" (Včela). V letech 1872 - 1874 byl díky stipendiu od spolku \"Junimea (Omladina)\" na studiích v Berlíně, v té době se nakazil nemocí syfilis, která měla na svědomí jeho budoucí zdravotní potíže. Maiorescu mu z Botoșani poslal doklad o maturitě, a proto mohl studovat filozofii, historii, ekonomii a právo. V této době byl velice ovlivněn německou literaturou, především lyrikou. Intenzivně se zabýval Schopenhauerem a Kantem, překládal díla Friedricha Schillera či Kantovu \"Kritiku čistého rozumu\". I nadále byl v kontaktu se spolkem \"Junimea\", především s Maiorescem. Ten ho jako rektor univerzity v Jasech chtěl zaměstnat, ale Eminescu se z Berlína vrátil bez jediné složené zkoušky a z údajných rodinných důvodů nechtěl studium dokončit. Proto mu Maiorescu sehnal místo ředitele knihovny v Jasech.\n\nV březnu 1872 se Eminescu ve Vídni seznámil s básnířkou Veronicou Micle. Nejprve navštěvoval její literární salón. Jejich přátelství někdy po roce 1875 přerostlo v lásku; Veronica však byla vdaná za profesora univerzity v Jasech, Ștefana Micleho, který byl o třicet let starší než ona, a měla s ním dvě dcery.\n\nEminescovým celoživotním přítelem se stal Ion Creangă, vesnický učitel a sběratel pohádek, kterého Eminescu podporoval v psaní a přivedl do spolku \"Junimea\". Pracoval jako školní inspektor v Jasech a blízkém městě Vaslui. Poté, co byl této funkce pomocí intrik zbaven, se stal redaktorem místních novin \"Curierul de Iași\" (Jasský kurýr). V něm m.j. zveřejnil své básně \"Melancolie\" (Melancholie), \"Lacul\" (Jezero) a \"Dorința\" (Přání).\n\nV Bukurešti se Eminescu spřátelil s Marií von Bardeleben, německou spisovatelkou, která později psala pod pseudonymem \"Mite Kremnitz\". I nadále však jeho láskou zůstávala Veronica Micle.\n\nRoku 1877 se Eminescu odstěhoval do Bukurešti a zanechal Veronicu v Jasech, na což reagovala básněmi plnými smutku. Roku 1879 jí zemřel manžel a ona se vydala za Eminescem do Bukurešti. Básník ji veřejně označil za svou snoubenku, ale k svatbě se nikdy neodhodlal. Jejich vztah zdaleka nebyl idylický. Veronice se v květnu 1880 narodilo mrtvé dítě a Eminescovy milostné sonety z té doby jsou pesimistické, prodchnuté beznadějí a zklamáním.\n\nV té době vedl noviny \"Timpul\" (Čas), oficiální list Konzervativní strany. Psal téměř všechny články, což ho velice vyčerpávalo. Jeho články byly často politicky zaměřené a byl nucen v nich prezentovat názory konzervativní strany. Vyjadřoval se m.j. proti Berlínské smlouvě, podle níž mělo Rumunsko vydat Rusku jih Besarábie za severní Dobrudžu.\n\nNadále pak pokračoval ve tvorbě básní. V nich se často negativně vyjadřoval o ženách, což bylo ovlivněno jeho vzorem Schopenhauerem a také možná vlastními zkušenostmi. Stejně jako mnozí další romantičtí básníci Eminescu trpěl vnitřní rozervaností, nikdy nebyl spokojený se svými básněmi a neustále je přepracovával, škrtal a přidával strofy. Proto většina jeho básní existuje v několika verzích.\n\nOd roku 1883 se u něj projevovala duševní choroba, která ovlivňovala i jeho tvůrčí činnost. Na čas byl internován na klinice. Titu Maiorescu se postaral o první knižní vydání jeho básní na přelomu let 1883 a 1884, k němuž napsal předmluvu. Aby neranil Eminescovu hrdost, přesvědčil ho, že jeho hospitalizace byla uhrazena z výnosů básnické sbírky. Roku 1884 Eminescovi zemřel otec a jeden z jeho bratrů spáchal sebevraždu. V rámci rekonvalescence se Eminescu vydal na cestu do severní Itálie v doprovodu jistého Chibiciho, po návratu krátce pracoval jako pomocný knihovník v knihovně v Jasech, kde kdysi působil jako ředitel. Poté musel být znovu hospitalizován. Sbírka jeho básní byla vydána podruhé. V následujících letech se jeho práce v knihovně střídala s pobyty v nemocnici.\n\nRoku 1888 obdržel Eminescu státní podporu, aby mohl nerušeně dokončit své rukopisy. Zveřejňoval nové básně, přepracovával staré. Toho roku ho Veronica naposledy vzala k sobě do Bukurešti, ale už v únoru 1889 musel být znovu hospitalizován v nemocnici Mărcuța.\n\nEminescu zemřel v bukurešťském sanatoriu doktora Șuțy v noci na 15. červen 1889. Pitva nebyla řádně provedena a dodnes nebylo spolehlivě objasněno, jestli příčinou smrti byla dědičná duševní choroba (maniodepresivní psychóza) nebo následky syfilidy, jak stanovili lékaři. Eminescu je pohřben na nejslavnějším rumunském hřbitově Bellu v Bukurešti.\n\nVeronica Micle po jeho smrti odešla do kláštera Văratec, kde sepsala knihu \"Dragoste și Poezie\" (Láska a poezie), sbírku svých básní a básní, které jí Eminescu věnoval, a opatřila je komentářem. Necelé dva měsíce po jeho smrti spáchala sebevraždu - otrávila se arsenikem. Její dům v Târgu Neamț dnes slouží jako muzeum.\n\nHistorik Nicolae Iorga ho pokládá za otce moderního rumunského jazyka. Je považován za největšího rumunského básníka.\n\nJeho básně byly ovlivněny Arthurem Schopenhauerem, jeho pesimismem a nenávistí k ženám. Eminescovy básně zahrnují řadu témat, od přírody a lásky přes nostalgické vzpomínky na dětství až po filozofické a existenciální úvahy \n\nči společenskou kritiku. Byly přeloženy do více než 60 jazyků. Jeho dílo silně ovlivnilo rumunskou kulturu a dodnes je jeho dílo obsáhle probíráno na školách.\n\n\n\nPoemy:\n\nLyrickoepické básně:\nPróza:\n\nČesky:\nMihai Eminescu je dnes pokládán za rumunského národního básníka a hrdinu. Je vyobrazen na nejvyšší bankovce 500 leu, v zemi se nachází mnoho jeho soch, je po něm pojmenována řada škol a institucí. Výročí jeho narození a úmrtí vždy provází velkolepé oslavy.\n\n"}
{"id": "480947", "url": "https://cs.wikipedia.org/wiki?curid=480947", "title": "Louise Michel (stanice metra v Paříži)", "text": "Louise Michel (stanice metra v Paříži)\n\nLouise Michel je nepřestupní stanice pařížského metra na lince 3. Stanice leží mimo území Paříže ve městě Levallois-Perret na křižovatce ulic \"Rue Anatole France\", pod kterou vede linka 3, a \"Rue Louise Michel\".\n\nStanice byla otevřena 24. září 1937 jako součást třetího a posledního prodloužení linky směrem na západ v úseku Porte de Champerret ↔ Pont de Levallois – Bécon.\n\nPůvodní název stanice zněl \"Vallier\" podle hory Mont Valier (2839 m) v Pyrenejích. 1. května 1946 získala stanice dnešní název. Její jméno je odvozeno od názvu ulice \"Rue Louise Michel\". Louise Michel (1830–1905) byla anarchistka a účastnice Pařížské komuny.\n\nStanice má jen jediný vchod, který je umístěn v budově na \"Rue Louise Michel\" u domu č. 30.\n"}
{"id": "480949", "url": "https://cs.wikipedia.org/wiki?curid=480949", "title": "Mrtví jako já", "text": "Mrtví jako já\n\nMrtví jako já (v anglickém originále Dead Like Me) je americký komediální televizní seriál o životě smrtonošů v Seattlu.\n\nOsmnáctiletá George je zasažena záchodovým prkénkem z likvidované vesmírné stanice. Místo toho, aby zemřela, se z ní stane smrtonoš (smrtka). Jejím neplaceným povoláním se tak stane vytahování lidské duše z těla před tím, než dotyčný zemře, a příprava duše na \"vstup do světel\" - odchod z pozemského života zpravidla přes nějaký vysněný zážitek zemřelého.\n\n\nHrobaříci (gravelingové) jsou malé zlomyslné obludy, které způsobují nehody. Většina lidí je nevidí. V díle Forget Me Not Mason zabil člověka a vylezl z něj hrobařík.\n\n\n\n\nNa seriál volně navazuje stejnojmenný film z roku 2008 o délce 84 minut. Přísného Rubea v něm nahradil volnomyšlenkářský finančník Cameron Kane (Henry Ian Cusick). Namísto lístečků posílá svému týmu SMSky a v řadách smrtonošů se začíná projevovat anarchie, která po několika neblahých nehodách vyvrcholí vzpourou a fyzickou likvidací Camerona (což je vzhledem k nesmrtelnosti docela problém). Současně s tím sledujeme náhodné setkání Georgie s Reggií a jeho důsledky, které vyvrcholí duševním smířením Reggie s tím, že se musí se sestrou navždy rozloučit. A protože Georgia si jako jediná uchovala smysl pro zodpovědnost, je za to v posledním záběru filmu odměněna „z vyšších míst“ funkcí šéfky svého týmu smrtonošů.\n"}
{"id": "480951", "url": "https://cs.wikipedia.org/wiki?curid=480951", "title": "Iéna (stanice metra v Paříži)", "text": "Iéna (stanice metra v Paříži)\n\nIéna je nepřestupní stanice pařížského metra na lince 9 v 16. obvodu v Paříži. Nachází se pod náměstím \"Place d'Iéna\".\n\nStanice byla otevřena 27. května 1923 při prodloužení linky ze stanice Trocadéro do Saint-Augustin.\n\nJméno stanice je odvozeno od názvu ulice \"Avenue d'Iéna\" a náměstí \"Place d'Iéna\" podle německého města Jena, u kterého v roce 1806 Napoleon porazil pruskou armádu.\n\nStanice má tři východy na náměstí \"Place d'Iéna\" Severní vchod se nalézá u vstupu do muzea Guimet a je vybaven původním venkovním osvětlením typu Val d'Osne, zatímco druhé dva vchody, které leží na jižním okraji náměstí, mají již lampy typu Dervaux. Stanice metra byly lampami Val d'Osne vybavovány v letech 1909–1923, ale postupem doby byly nahrazeny, takže dnes se jich dochovalo jen málo. Rovněž schodiště u vstupu vedle muzea Guimet je jedním z mála v pařížském metru, které je mírně zakřivené.\n\n"}
{"id": "480954", "url": "https://cs.wikipedia.org/wiki?curid=480954", "title": "Listina základních práv Evropské unie", "text": "Listina základních práv Evropské unie\n\nListina základních práv Evropské unie (někdy též \"Charta základních práv\") je dokument zakotvující základní práva při uskutečňování norem evropského práva. Původně měla být součástí Smlouvy o Ústavě pro Evropu. Listina pak ale byla vyhlášena jako samostatný dokument, který má dle čl. 6 Smlouvy o Evropské unii stejnou právní sílu jako zakládající smlouvy a tvoří součást primárního práva Evropské unie.\n\nListina je členěna do 7 hlav. Kromě poslední, týkající se aplikace, pokrývají hlavy 1-6 jednotlivé tematické okruhy základních lidských práv: důstojnost, svobody, rovnost, solidarita, občanská práva a soudnictví.\n\nListina byla slavnostně vyhlášena 7. prosince 2000 během mezivládní konference v Nice původně ve formě politické deklarace Evropského parlamentu, Rady a Evropské komise jako právně nezávazný dokument. Listina získala právní závaznost až později vstupem Lisabonské smlouvy v platnost, tj. 1. prosince 2009.\n\nPrezident ČR Václav Klaus odmítl podepsat Lisabonskou smlouvu bez výjimky týkající se uplatňování Listiny základních práv Evropské Unie v České republice. Vláda ČR se tedy rozhodla vyjednat tuto výjimku, a tím zajistit podpis smlouvy prezidentem. Výjimku pro použitelnost Listiny si již dříve vyjednaly Polsko a Spojené království. Argumentací prezidenta proti Listině bylo údajné ohrožení platnosti Benešových dekretů.\n\nVýjimka pro Českou republiku měla být doplněna do protokolu k Listině společně s přijetím smlouvy o přistoupení Chorvatska. K tomu však nedošlo pro očekávaný nesouhlas Senátu. Po volbách v roce 2013 se vláda Bohuslava Sobotky rozhodla v únoru 2014 nepokračovat ve sjednávání protokolu o uplatňování Listiny v České republice.\n\nPůsobnost Listiny je podle článku 51 omezena na dvě skupiny subjektů: v prvé řadě jsou to orgány, instituce a jiné subjekty Evropské unie, v druhé řadě pak členské státy Evropské unie, ale pouze v situacích, kdy uplatňují právo Evropské unie. Soudní dvůr Evropské unie v této souvislosti uvedl: \"\"Pro určení, zda vnitrostátní právní úprava spadá do uplatňování unijního práva ve smyslu článku 51 Listiny, je třeba kromě dalších skutečností ověřit, zda má uvedená vnitrostátní právní úprava za cíl provádět ustanovení unijního práva, jakou má tato právní úprava povahu a zda sleduje jiné cíle, než které zahrnuje unijní právo, i když může toto právo nepřímo ovlivnit, a zda existuje zvláštní ustanovení unijního práva v této oblasti nebo způsobilé ji ovlivnit\"\". Soulad vnitrostátní právní úpravy, která nebyla přijata k provedení norem evropského práva, proto nelze posuzovat z hlediska Listiny základních práv EU.\n\n"}
{"id": "480959", "url": "https://cs.wikipedia.org/wiki?curid=480959", "title": "Tura (řeka)", "text": "Tura (řeka)\n\nTura, Dolgaja ( nebo ) je řeka ve Sverdlovské a v Ťumeňské oblasti v Rusku. Je 1 030 km dlouhá. Povodí má rozlohu 80 400 km².\n\nPramení na Středním Urale a teče přes Západosibiřskou rovinu. Ústí zleva do Tobolu (povodí Obu) na 260 říčním kilometru.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 184 km od ústí činí 177 m³/s, maximální od dubna do července dosahuje 3 330 m³/s a minimální 8,6 m³/s na konci března. Zamrzá na konci října až v listopadu a rozmrzá v dubnu až v první polovině května.\n\nPrůměrné měsíční průtoky řeky ve stanici Ťumeň v letech 1936 až 1998:\n\nŘeka je splavná. Vodní doprava je možná do vzdálenosti 753 km od ústí. Na řece byly vybudovány tři přehradní nádrže o celkové rozloze 23 km². Leží na ní města Verchňaja Tura, Nižňaja Tura, Verchoturje, Turinsk a Ťumeň.\n"}
{"id": "480969", "url": "https://cs.wikipedia.org/wiki?curid=480969", "title": "Mick Fleetwood", "text": "Mick Fleetwood\n\nMichael John Kells \"Mick\" Fleetwood (narozen 24. června 1947) je britský hudebník, známý jako bubeník blues-rockové skupiny Fleetwood Mac. Jeho příjmení zkombinované s příjmením dalšího člena skupiny, kterým byl John McVie, bylo inspirací pro pojmenování skupiny Petera Greena - Fleetwood Mac.\n\nJako herec se objevil v epizodě „Hon na muže“ (1989) seriálu \"\", kde ztvárnil antedeanského hodnostáře.\n\nBubny: Drum Workshop Collector's Series Maple Drums in Natural Lacquer over Exotic Quilted Maple with 24k Gold hardware\n\nČinely: (zleva doprava)\n\n"}
{"id": "480972", "url": "https://cs.wikipedia.org/wiki?curid=480972", "title": "Heřman I. Durynský", "text": "Heřman I. Durynský\n\nHeřman I. Durynský ( \"Hermann I. von Thüringen\"; 1155 – 25. dubna 1217, Gotha) byl lantkrabě durynský a falckrabě saský z dynastie Ludowingů a mecenáš minnesängerů.\n\nHeřman byl několikátým synem durynského lantkraběte Ludvíka a Judity, sestry Fridricha Barbarossy. Společně s bratrem Ludvíkem strávil mládí na dvoře francouzského krále Ludvíka VII., což výrazně poznamenalo jeho zálibu v literatuře a umění tehdejší doby. Po smrti otce († 1172) se stal lantkrabětem Heřmanův starší bratr Ludvík, společník z pařížského pobytu. Pro Ludvíka se stala osudnou účast na třetí křížové výpravě. Ve Svaté zemi onemocněl a při návratu domů zemřel během plavby u Kypru. Zanechal po sobě jedinou dceru.\n\nOsiřelé země se roku 1190 ujal Heřman, který se vrátil z Palestiny. Během své vlády pravidelně měnil politický tábor přívrženců Filipa Švábského a Oty Brunšvického stejně jako jeho český bratranec Přemysl Otakar I. a dokonce uváděl, že se řídí Přemyslovou radou. Nakonec oba proti Otovi podporovali Fridricha Štaufského.\n\nBěhem svého života nechal Heřman sepsat několik iluminovaných rukopisů (např. Alžbětin žaltář, Žaltář Heřmana Durynského) a patřil mezi významné patrony rytířské módy a mecenáše básníků a literátů.\n\n"}
{"id": "480976", "url": "https://cs.wikipedia.org/wiki?curid=480976", "title": "Porte de Champerret (stanice metra v Paříži)", "text": "Porte de Champerret (stanice metra v Paříži)\n\nPorte de Champerret je nepřestupní stanice pařížského metra na lince 3 v 17. obvodu v Paříži. Nachází se na křižovatce ulic \"Avenue de Villiers\", pod kterou vede linka 3, a \"Avenue Stéphane Mallarmé\".\n\nStanice byla otevřena 15. února 1911, kdy sem byla prodloužena linka ze sousední stanice Pereire a sloužila jako západní konečná stanice. 24. září 1937 byla linka rozšířena do Pont de Levallois – Bécon.\n\nJméno stanice je odvozeno od názvu staré brány, kterou vedla cesta z Paříže do tehdejší sousední vesnice Champerret.\n"}
{"id": "480982", "url": "https://cs.wikipedia.org/wiki?curid=480982", "title": "Třída Town", "text": "Třída Town\n\nTřída Town byla desetičlenná třída lehkých křižníků pro Royal Navy, jejíž první loď byla spuštěna na vodu roku 1936. Třídu \"Town\" dělíme na podtřídy \"Southampton\", \"Gloucester\" a \"Edinburgh\", které se od sebe lišily výzbrojí.\n\nPětičlenná třída \"Southampton\" byla první podtřída třídy \"Town\". První loď z třídy \"Southampton\" a zároveň i celé třídy \"Town\" se jmenovala HMS \"Newcastle\" a byla spuštěna na vodu 23. 1. 1936. Třída \"Town\" byla postavena na základě stavby amerických křižníků třídy \"Brookly\"n a japonských křižníků třídy \"Mogami\". Byla však použita mírně slabší hlavní výzbroj dvanácti 152mm kanónů. Byly to první britské křižníky, na kterých byly zabudovány hangáry a pevný startovací katapult napříč palubou.\n\nLodě této trojčlenné třídy byly vlastně lodě třídy \"Southampton\" vylepšené o lepší řízení palby, nový můstek, přepracovanou palubu, silnější pancíř na dělových věžích a s výtlakem větším o 300 tun. Sloužily hlavně ve Středomoří, kde byly také dvě z nich potopeny.\n\nTřída \"Edinburgh\" byla dvojčlenná třída, která byla poslední ze tří podtříd třídy \"Town\". Před stavbou byly plány na loď důkladně předělány, aby se nové lodě mohly postavit například lodím tříd \"Mogami\" a \"Brooklyn\". Tyto lodě se měly stát největšími a nejsilnějšími lehkými křižníky Royal Navy, jaké kdy byly. Lodě nové třídy „Modified Town“ měly být silněji vyzbrojené než jejich předchůdci. Loď měla být vyzbrojena nejméně patnácti 152mm děly, aby se vyrovnala výzbroji japonských a amerických tříd. Dalo se to udělat způsobem, jako Američané a Japonci - pět dělových věží se třemi hlavněmi. Avšak tuto variantu musela admiralita zavrhnout z důvodu délky lodí, která by musela být větší než standardní velikost britských suchých doků. Z toho důvodu se admiralita rozhodla zabudovat do lodi 4 čtyřhlavňové dělové věže. Tato varianta vycházela na 16 hlavní, což by bylo o jednu hlaveň více než u \"Brooklynu\" a \"Mogami\". Avšak konstrukce čtyřhlavňových dělových věží byla velmi náročná. Vzhledem k mnoha technickým problémům se muselo ustoupit zpět k tříhlavňovým dělovým věžím. Navíc zde však byla umístěna čtyři 102mm děla (celkem 12 oproti původním osmi). 17. března 1938 na Den svatého Patrika byl první z dvou křižníků HMS \"Belfast\" spuštěn na vodu. Láhev o jeho bok rozbila manželka Nevilla Chamberlaina se slovy „Ať pán ochraňuje ji a všechny, kdo se na ní budou plavit“.\n\nLodě této třídy sloužily zejména za druhé světové války, ale také několik plavidel úspěšně bojovalo v korejské válce. V období druhé světové války bojovaly tyto lodě v mnoha známých bitvách — např. potopení německé bitevní lodi \"Scharnhorst\" v Bitvě u Severního mysu. Čtyři lodě byly za války potopeny: \"Gloucester\", \"Edinburgh\", \"Southampton\" a \"Manchester\". Jako poslední loď třídy \"Town\" byl roku 1967 ze služby vyřazen \"Sheffield\". Křižník \"Belfast\" se zachoval do dnešních dnů a je na řece Temži v Londýně zakotven jako plovoucí muzeum.\n\n"}
{"id": "480983", "url": "https://cs.wikipedia.org/wiki?curid=480983", "title": "Brienz Rothorn Bahn", "text": "Brienz Rothorn Bahn\n\nBrienz Rothorn Bahn AG (BRB) je malá společnost, která provozuje lokální ozubnicovou dráhu u městečka Brienz na břehu Brienzersee, severovýchodně od Interlakenu.\n\nŽeleznice stoupá z městečka Brienz na Brienzer Rothorn 2252 m n. m., odkud je nádherný pohled na údolí s jezerem Brienzersee a na vrcholky Alp.\n\nMísto Brienz Rothorn bylo široce známé již před otevřením železnice na Brienzer Rothorn. V roce 1829, v místě, kde se setkávají tři kantony (Bern, Luzern a Obwalden), byl osazen žulový kámen. Kromě Faulhorn byl již tehdy Rothorn jedním z nejznámějších vyhlídkových míst Berner Oberland.\n\nJak a kdy Rothorn dostal své jméno (což v angličtině znamená \"červený roh, červená trubka\"), je nejisté. Podle legendy bylo místo pojmenováno roku 1380, kdy strážce foukal do rohu (trubky) tak silně, až zemřel a jeho roh se zbarvil krví.\n\nVe Švýcarsku jsou tři desítky pohoří s názvem \"Rothorn\", 17 ve Valais a 11 v Berner Oberland.\n\nS výstavbou ozubené železnice na Rigi se v roce 1871 ukázalo, že parní lokomotivy mohou úspěšně šplhat do hor. Protože kanton Berner Oberland v centrálním Švýcarsku chtěl držet krok s turisty, byl roce 1889 ustaven výbor složený z turistů v Brienzu. Tomuto výboru předsedal německý inženýr A. Lindner z Lucernu. Lindner byl fascinován možností postavit železnici na Rothorn, což by byla v té době nejvýše položená železnice na světě. A. Lindner byl železniční odborník a pracoval mimo jiné na Gotthardské trati. V roce 1890 byl vypracován projekt železnice na Rothorn. Výstavbou byl pověřen T. Baumeister z Lenzburgu, který již měl zkušenosti ze stavby Seetalbahn. Taktéž měl na starosti kolejová vozidla. Později taktéž stavěl železnici Lauterbrunnen-Wengen.\n\nV roce 1889 švýcarský parlament udělil licenci pro stavbu železnice a ještě v létě téhož roku se začalo se stavbou. Zpráva z tohoto roku popisuje stavbu železnic v deníku Followin slovy: \"\"Nastal velký shon na vrcholu a všude jinde, nahoře i dole, na skalách podél tratě, všude se pracovalo\"\".\n\nStravování dělníků v průběhu stavby nebylo jednoduché, taktéž se vyskytl nedostatek nemocničních lůžek pro zraněné. Největší počet pracovníků zaměstnaných najednou bylo 640, většinou Italů. Italové byli ubytováni v kasárnách a salaších alpských pastevců. Ubytování bylo prosté a jednoduché.\n\nJiž 31. října 1891 dosáhla lokomotiva pracovního vlaku vrcholové stanice. Trať délky 7,60 km s tunely byla postaven v období těsně přesahující jeden rok.\n\nSlavnostní otevření se konalo ve dnech 17. června 1892. Až do roku 1914 jezdily v létě pravidelně výletní soupravy tlačené parními lokomotivami z Brienzu na Rothorn. Po vypuknutí první světové války byl provoz zastaven až do roku 1931, kdy byl po 16 letech obnoven.\n\nJako jediná železnice ve Švýcarsku odolala elektrifikaci a je parní ozubnicovou drahou. V současné době byla znovuobjevena hodnota dráhy Brienz-Rothorn a je ceněna jako historická. Dnes nabízí živou připomínkou zašlých dnů slávy parních lokomotiv.\n\nVagony: 15 osobních, 5 nákladních\n\nOficiální stránky Brienz Rothorn Bahn\n"}
{"id": "480984", "url": "https://cs.wikipedia.org/wiki?curid=480984", "title": "Turyňský rybník", "text": "Turyňský rybník\n\nTuryňský rybník nebo Záplavy případně Velké Záplavy je původně rybník, po poddolování a propadech částečně antropogenní jezero (vzniklé činností člověka) v okrese Kladno ve Středočeském kraji v Česku. Jde o největší vodní plochu kladenského okresu. Jeho rozloha činí 51,02 ha, je 1,95 km dlouhé a v nejširším místě na jihovýchodě 450 m široké. Největší hloubka dosahuje asi 3 m a objem 435 000 m³. Leží v nadmořské výšce 377 m.\n\nTuryňský rybník je součástí povodí potoka Loděnice, zvaného též Kačák. V blízkosti rybníka leží vesnice Kamenné Žehrovice a Srby. Severozápadně od větší nádrže a oddělené silnicí na Tuchlovice se nachází menší vodní plocha zvaná Malé Záplavy, která přechází na mokřad, jenž je hnízdištěm vodních ptáků. Jihovýchodně od nádrže se nachází samota Mrákavy a bývalý kamenouhelný důl Wannieck.\n\nTuryňský rybník je součástí povodí potoka Loděnice, zvaného též Kačák, jež jím protéká. Dalšími přítoky jsou od jihu Tuchlovický potok a nepojmenované potoky od Dřevěnkova a od bývalého dolu Tuchlovice\n\nNádrž v dnešní podobě vznikla tak, že se země v okolí původního menšího Turyňského rybníka poddolovaná těžbou uhlí začala propadat a zaplavovat vodou, což také dalo vzniknout druhému jménu nádrže. Na jeho jihovýchodním konci tak byl z mírného kopce vytvořen menší ostrov o rozloze 0,185 ha, délce 55 m a šířce 40 m.\n\nOd roku 1985 jsou Záplavy přírodní rezervací s rozlohou 236 ha. V rybníku platí zákaz koupání, rybolov je povolen na rybářský průkaz. V příhodné větrné dny lze zde vidět příznivce vodního plachtění, v zimě, kdy vodní plocha zamrzá, se pak Turyňský rybník stává oblíbeným kluzištěm pro bruslaře z širokého okolí.\n\nAutomobilem:\nPěšky nebo na kole:\nVlakem:\n\nNa vlakovou zastávku Kačice, poté asi 1,5 km pěšky po silnici Kačice -> Srby.\n\n"}
{"id": "480986", "url": "https://cs.wikipedia.org/wiki?curid=480986", "title": "Temple (stanice metra v Paříži)", "text": "Temple (stanice metra v Paříži)\n\nTemple je nepřestupní stanice pařížského metra na lince 3 ve 3. obvodu v Paříži. Nachází se na křižovatce ulic \"Rue du Temple\" a \"Rue de Turbigo\", pod kterou vede linka 3.\n\nStanice byla otevřena 19. října 1904 jako součást prvního úseku linky mezi stanicemi Père Lachaise a Villiers.\n\nJméno stanice znamená česky chrám a je odvozeno od názvu ulice \"Rue du Temple\" a náměstí \"Square du Temple\". Zde stávalo původní centrum templářů, respektive palác velkopřevora – Templ. Po zrušení řádu Filipem IV. Sličným přešel opevněný klášter do rukou johanitů. Celá enkláva se rozkládala na ploše zhruba 6,5 ha. Jednotlivé templářské budovy byly postupně zbořeny během 19. století.\n\nStanice metra s názvem \"Temple\" se nachází rovněž v Londýně na linkách Circle Line a District Line zdejšího metra. Také ona odvozuje svůj název od řádu templářů.\n\nJediný vchod do stanice se nachází na křižovatce ulic \"Rue du Temple\" a \"Rue de Turbigo\". Křižovatka byla 8. března 2007 pojmenována \"Place Elizabeth Dmitrieff\" u příležitosti Mezinárodního dne žen.\n\n\n"}
{"id": "480992", "url": "https://cs.wikipedia.org/wiki?curid=480992", "title": "Žofie z Wittelsbachu", "text": "Žofie z Wittelsbachu\n\nŽofie z Wittelsbachu (1171  – 10. června 1238, Eisenach) byla lantkraběnka durynská a saská falckraběnka z dynastie Wittelsbachů.\n\nRoku 1196 se stala druhou manželkou durynského lankraběte Heřmana, který byl bratrancem českého krále Přemysla Otakara I., sdílel s ním stejný politický kurz a dokonce uváděl, že se řídí Přemyslovou radou. Nakonec oba bratranci proti císaři Otovi podporovali mladičkého Fridricha Štaufského.\n\nŽofie dala Heřmanovi šest dětí a roku 1211 přivítala na svém dvoře tehdy čtyřletou Alžbětu, dceru uherského krále Ondřeje a snoubenku svého syna Ludvíka IV. Durynského, která byla o několik desítek let později svatořečena. Dá se předpokládat, že právě Sofie měla velký vliv na výchovu a osobnost malé Alžběty. K tomuto období se váže vznik dvou nádherně iluminovaných žaltářů – tzv. \"Alžbětina\" a \"Heřmanova\", kde je manželský pár opakovaně zpodobněn.\n\nPo manželově smrti roku 1217 se Žofie uchýlila do cisterciáckého kláštera sv. Kateřiny v Eisenachu, který sama založila. Zde nechala Heřmana pohřbít a o mnoho let později zde také zemřela.\n\n\n"}
{"id": "480996", "url": "https://cs.wikipedia.org/wiki?curid=480996", "title": "Sal'it", "text": "Sal'it\n\nSal'it ( סַלְעִית, podle slova סלע, tedy „\"skála\"“, v oficiálním přepisu do angličtiny Sal'it) je vesnice typu mošav a izraelská osada na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 270 metrů na západním okraji hornatiny Samařska v místech, kde tato hornatina přechází do Izraelské pobřežní planiny. Vesnice je situována na protáhlém hřbetu, který na jižní straně spadá do údolí vádí Nachal Alexander, na severní straně do údolí Nachal Avrech.\n\nSal'it leží cca 9 kilometrů severovýchodně od města Kalkílija, cca 55 kilometrů severozápadně od historického jádra Jeruzalému a cca 32 kilometrů severovýchodně od centra Tel Avivu.\n\nVesnice je prakticky izolována od dopravní sítě Západního břehu Jordánu, protože na východě je oddělena bezpečnostní bariérou a silniční doprava je orientována přednostně na Izrael v jeho mezinárodně uznávaných hranicích, západně od Zelené linie, kam vede lokální spojovací silnice číslo 5533, která se pak napojuje na Transizraelskou dálnici číslo 6 a na další komunikace v aglomeraci Tel Avivu.\n\nSal'it leží v hustě osídlené oblasti na západním okraji Západního břehu Jordánu. Na východě se nachází skupina palestinských obcí Kafr Sur a al-Ras, na jihu leží Kafr Jammal. Na severozápadě pak už v mezinárodně uznávaných hranicích Izraele město Tajbe obývané izraelskými Araby. Jedinou bližší osadou obývanou izraelskými Židy je tak vesnice Cur Natan cca 3 kilometry západním směrem.\n\nObec Sal'it byla založena v roce 1977. 19. dubna 1977 rozhodla izraelská vláda, že v této lokalitě bude zřízena osada nazývaná pracovně Cur Natan Bet. Mělo jít o osadu typu nachal, tedy kombinované vojenské a civilní sídlo. 18. dubna 1978 pak izraelská vláda stanovila, že tato osada (Nachal Sal'it) bude převedena na ryze civilní, což se pak skutečně v roce 1979 stalo. Územní plán počítal v první fázi s výstavbou 142 bytových jednotek (realizováno) a v druhé fázi s dalšími 175 byty (realizováno zatím z poloviny).\n\n10. června 1984 rozhodla také vláda o zřízení další osady severně od Sal'it. Měla nést jméno Ja'arit (יערית, Ya'arit). Ja'arit ale nebyl nikdy postaven. Izraelská vláda totiž výstavbu osady Ja'arit odložila do vyjasnění majetkových poměrů na plánovaném staveništi.\n\nMošav je pojmenován podle skalnaté krajiny v místě, kde byl postaven. Západně od obce se nacházejí zbytky osídlení z byzantské éry. Za vznikem osady stálo náboženské sdružení Bnej Akiva. Iniciátorem založení Sal'it byl Josi Mešulam. V obci funguje zdravotní středisko, synagoga a mateřská škola.\n\nPočátkem 21. století byla obec s okolím zahrnuta do izraelské bezpečnostní bariéry a fakticky tak přičleněna k sousedním oblastem za Zelenou linií, tedy v hranicích Izraele. Tato bariéra již byla postavena. V roce 2009 ale Nejvyšší soud Státu Izrael opakovaně rozhodl, že část bariéry východně od Sal'it má být demontována a postavena v nové trase, blíže k vlastní osadě tak, aby se minimalizoval zábor a územní separace soukromých zemědělských pozemků v majetku Palestinců ze sousedních vesnic.\n\nObyvatelstvo Sal'it je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 604 lidí. Během roku 2014 populace stoupla o 8,2 %.\n\n\n"}
{"id": "480997", "url": "https://cs.wikipedia.org/wiki?curid=480997", "title": "SMS Emden (1908)", "text": "SMS Emden (1908)\n\nSMS Emden byl lehký křižník německého císařského námořnictva, který byl bojově nasazen v první světové válce. Byl jednou ze dvou postavených lodí třídy \"Dresden\". \"Emden\" přepadal během druhé poloviny roku 1914 především spojenecké zásobovací a válečné lodě v oblasti celého Indického oceánu, jichž sám bez pomoci potopil celkem třicet. 9. listopadu 1914 však musel být kapitánem cíleně naveden na mělčinu, aby bylo zabráněno potopení lodi z důvodu těžkého poškození, které utrpěla u Kokosových ostrovů ve střetu s australským křižníkem HMAS \"Sydney\".\n\nKýl lodě byl položen dne 6. dubna 1906 v Kaiserliche Werft v Gdaňsku. Jméno bylo zvoleno podle města Emden na řece Ems. Do služby vstoupila 10. července 1909. Výtlak lodi byl 3 364 tun, délka 118 m, šířka 13,4 m, ponor 5,3 m. Pohon byl zajišťován parními stroji. Při výkonu 12 MW a tří komínech umožňovaly rychlost 23 uzlů (42,6 km/h). \"Emden\" byla poslední velká německá loď poháněná parními stroji, všechny další již byly vybaveny turbínami. Hlavní výzbroj tvořilo 10 děl ráže 105 mm, přičemž loď dále nesla dva 450mm torpédomety. Posádka sestávala z 360 mužů, jakožto velitel byl jmenován korvetní kapitán Karl von Müller.\n\nOd 1. dubna 1910 byl \"Emden\" zařazen do Německé východoasijské eskadry, operující pod velením viceadmirála hraběte Maximiliana von Spee ze základny v Tsing-Tau. Po vypuknutí první světové války dostal \"Emden\" rozkaz připojit se k hlavním silám eskadry při Karolínském ostrově Pagan. 4. srpna 1914 zajal při své plavbě první loď a to ruský parník \"Rjazaň\". 13. srpna vyplula von Speeova eskadra s cílem obeplout Hornův mys a probít se zpět do Německa. Eskadra sice v následujícím střetu s britskou flotilou v námořní bitvě u Coronelu u pobřeží Chile zvítězila, následně však byla zničena v bitvě při Falklandských ostrovech.\n\nDne 14. srpna 1914 dostal kapitán Müller rozkaz proniknout do Indického oceánu a narušovat zde spojenecké obchodní trasy. Jeho druhým cílem bylo rozptýlit síly Dohody a tím usnadnit únik hlavních sil východoasijské eskadry. Oba cíle byly splněny a \"Emden\" ke konci jeho plavby hledalo 78 lodí čtyř států (Francouzské, Britské, Ruské a Australské). \"Emden\" na jeho misi doprovázela německá nákladní loď \"Tannenfels\" se zásobami paliva. Tyto lodě společně propluly Lombockou úžinou z Tichého do Indického oceánu a zamířili do Bengálského zálivu.\n\n9. září se \"Emdenu\" podařilo zajmout řecký parník \"Pontoporos\" a v průběhu týdne dalších sedm lodí. Jeho činnost ochromila námořní dopravu v celé oblasti. Kapitán Müller usoudil, že oblast budou prohledávat spojenecké křižníky a proto se přesunul na spojnici Singapur-Rangún. 22. září připlul k Madrasu a ve 21.30 místního času vypálil na přístav 130 ran. Přitom se mu podařilo zasáhnout zásobníky ropy spadající pod britskou společnost Burmah Oil Company. Došlo k požáru, při němž shořelo kolem dvou milionů litrů ropy, největší zásoby této komodity v Indii. Po této akci zamířil Müller k Cejlonu (dnešní Srí Lance), kde zničil pět obchodních lodí a zajaté posádky umístil na šestou zajatou loď.\n\nOd 25. září do 11. října provedla posádka nutné opravy a údržbu při souostroví Lakadivy. 11. října byl \"Emden\" znovu na moři při západním pobřeží Srí Lanky a následně při Maledivách. V průběhu týdne zajal dalších sedm lodí. Posádky byly soustředěny na jednu a ostatní lodě byly potopeny.\n\nDne 22. října v 3.00 se objevil před přístavem George Town na ostrově Penang v Malajsii, zamaskovaný čtvrtým falešným komínem, aby vypadal jako britský křižník. Všechny britské křižníky měly čtyři komíny, přičemž německé měly pouze tři. Hlídky sice loď zpozorovaly, lest se mu však povedla a lodi tedy nikdo nevěnoval zvláštní pozornost. \"Emden\" náhle zahájil palbu, v přístavu zničil ruský chráněný křižník \"Žemčug\" a při úniku z přístavu též hlídkující francouzský torpédoborec \"Mousquet\". Útok na \"Žemčug\" si vyžádal 87 mrtvých a 135 raněných. Na \"Mousqete\" padlo 40 námořníků včetně kapitána. 35 trosečníků \"Emden\" zachránil a následně odevzdal na neutrální norskou loď. Kapitán ruského \"Žemčugu\" baron Čerkasov nebyl během útoku na palubě, nýbrž u své přítelkyně. Za to byl pro nedbalost odsouzen k 3,5 rokům vězení.\n\nPo této akci \"Emden\" zamířil ke Kokosovým ostrovům, kde měl Müller v plánu zničit vysílací stanici Eastern Telegraph Company na ostrově Direction. Tím by byla výrazně narušena spojenecká námořní komunikace v Indickém oceánu. Následně plánoval proplout Idickým oceánem až k nejvýchodnějšímu cípu Afriky při Sokotře. Při této plavbě by mohl narušit námořní transport Dohody na linii Bombaj-Aden.\n\n9. listopadu 1914 se přiblížil k ostrovu Direction a pokusil se zopakovat úspěšný trik s falešným komínem. Posádka ostrova se však již oklamat nenechala a stihla odvysílat volání o pomoc. Vysílání sice \"Emden\" zachytil, ale odpověď přišla až z britského křižníku HMS \"Hampshire\", nacházejícího se ve vzdálenosti 220 mil, díky čemuž byl Müller přesvědčen, že má 2 až 3 hodiny času na zničení stanice a následný únik.\n\n55 mil severně v tu dobu proplouval spojenecký konvoj, na jehož palubách byli do Evropy transportováni vojáci. Jeho vysílačky na volání o pomoc nereagovaly. Z jeho doprovodu se odpojil pouze australský lehký křižník HMAS \"Sydney\" a zamířil na pomoc ostrovu. Hlídky na \"Emdenu\" loď zpozorovaly na horizontu, ale z jejich úhlu pohledu šlo o jednokomínový parník a domnívaly se, že se jedná o německou zásobovací loď \"Buresk\", která měla křižníku doplnit palivo. Až když \"Sydney\" změnil kurz a bylo vidět jeho celý profil si uvědomili, že k nim pluje válečná loď, na útěk však již bylo v tomto okamžiku pozdě.\n\nMezitím \"Emden\" provedl výsadek 44 námořníků a tří důstojníků, kteří obsadili stanici a začali ji ničit. Podařilo se jim přerušit vysílání spojující Austrálii a Indii. V 9.30 hod. se ozvala siréna vyzývající k návratu na loď. Než doběhli ke člunům, odplouval již \"Emden\" pryč. V 9.40 nařídil velitel \"Sydney\", kapitán John Glossop, zahájit palbu na vzdálenost 9 400 metrů, na což Němci okamžitě odpověděli. \"Sydney\" byl vyzbrojen děly ráže 152 mm a měl trojnásobnou palebnou převahu. Posádka \"Emdenu\" nebyla schopna plně využít své dělostřelectvo, protože část jeho obsluhy byla součástí výsadku na ostrově. \"Emden\" za 20 minut přestal odpovídat na nepřátelskou palbu, kromě dvou, měl zničeny všechny děla, torpédomety, dva komíny a kormidlo. V 11.00 přestal pálit a kapitán Müller se v 11.15 snažil dostat loď na břeh ostrova North Keeling. Loď sedla na mělčinu poté, co obdržela přes 100 zásahů. \"Sydney\" pokračoval v palbě ještě pět minut, dokud jeho posádka nezpozorovala na obzoru kouř. Glossop mu zamířil vstříc v domnění, že se blíží německý křižník SMS \"Königsberg\". Ukázalo se však, že jde o \"Buresk\", zásobovací loď \"Emdenu\". Po varovném výstřelu 16-členná posádka svou loď potopila a vzdala se. \"Sydney\" se poté vrátil k \"Emdenu\" a pokračoval v palbě do hořícího vraku. Po několika minutách posádka stáhla válečnou zástavu a vyvěsila bílou vlajku na znamení kapitulace. \"Sydney\" poslal k vraku záchranný člun, ale vzhledem k vlnobití na útesech se mu ke ztroskotané lodi přiblížit nepodařilo. Následně \"Sydney\" odplul, aby zkontroloval radiovou stanici. K vraku se vrátil druhý den, aby zachránil případné přeživší námořníky z \"Emdenu\". V boji padlo 134 Němců, 65 bylo raněných, ztráty Australanů činily 4 mrtvé a 17 raněných.\n\nKřižníku \"Sydney\" se však nepodařilo zajmout celou posádku \"Emdenu\". Oddíl, který vedl útok na telegrafní stanici, se v průběhu boje zmocnil škuneru \"Ayesha\" o výtlaku 123 tun a odplul. Velel jim námořní poručík von Mücke. Po komplikované plavbě bez navigačních pomůcek a map se dostali do dnešního Jemenu, tehdejší součásti Osmanské říše, která byla německým spojencem a přes Istanbul se vrátili do Německa.\n\nZdroje se dost podstatně rozcházejí v údajích, kolik lodí \"Emden\" zničil, nebo zajal, podle nejspolehlivějších německých údajů to bylo 25 obchodních lodí a dvě válečné. Poručík von Mücke byl přijat císařem a mimořádně povýšen na fregatního kapitána, von Müller zkázu \"Emden\" přežil a padl do zajetí. Během něho byl v nepřítomnosti císařem mimořádně povýšen na námořního kapitána. Zemřel v roce 1923 na následky malárie.\n\nKapitán von Müller po celou dobu činnosti jednal v souladu s Haagskými konvencemi, což respektovali i jeho protivníci. Snažil se šetřit životy civilních námořníků a jednat s nimi lidsky. Samotný vrak a jeho okolí byl dlouhá léta cílem hledačů pokladů, protože podle rozšířené legendy měl mít na palubě válečnou pokladnu s 2 500 000 marek ve zlatě.\n\nCelkové přímé ztráty způsobené křižníkem \"Emden\" němečtí ekonomové vyčíslili na 15 milionů předválečných marek, nepřímé ztráty způsobené narušením civilní plavby jsou obtížně vyčíslitelné, ale pravděpodobně ještě vyšší než přímé.\n"}
{"id": "480998", "url": "https://cs.wikipedia.org/wiki?curid=480998", "title": "Strängnäs", "text": "Strängnäs\n\nSträngnäs je město v kraji Södermanland ve Švédsku. Město leží u jezera Mälaren a má okolo 13 000 obyvatel. Je sídlem diecéze luteránské, dříve římskokatolické církve. \nOsada Vikingů zde existovala již kolem roku 1080, kdy sem přišel anglosaský misionář Svatý Eskil a pokusil se zabránit pohanské oběti. Místní pohané ho ukamenovali. Na obětním místě stojí katedrála. V roce 1120 byl Strängnäs poprvé písemně zmíněn jako biskupství \"Stringines\". Přípona -näs odkazuje na ostroh, na kterém stojí nejstarší stavby města. Kolem roku 1280 byl postaven první kamenný kostel a v obci sídlil dominikánský klášter. V roce 1336 získal Strängnäs městská práva. V letech 1520-1524 zde vystoupil jáhen Olaus Petri a poprvé kázal o Lutherově reformaci církve. 6. června 1523 byl před katedrálou Gustav Vasa zvolen švédským králem, od té doby se 6. června slaví švédský národní svátek.\n\nKrál Karel IX. (+1611) a jeho druhá manželka Kristina Holštýnsko-Gottorpská (+1625) si katedrálu vybrali za svou nekropoli. Jsou tu pohřbeni i další členové rodiny, \npolní maršál Karl Karlsson Gyllenhielm (1554-1650), levoboček krále Karla IX., jeho žena Kristina Ribbing (+ 1656), vévoda Jan Kazimír Falcko-Zweibrückenský (+1651) a jeho manželka, princezna Kateřina Vasa (+ 1638) či princezna Alžběta Isabela (1564-1566), prvorozená dcera krále Jana III. a královny Kateřiny Jagellonské.\n\n"}
{"id": "481004", "url": "https://cs.wikipedia.org/wiki?curid=481004", "title": "Annie Leibovitz", "text": "Annie Leibovitz\n\nAnnie Leibovitz [] (*  Watebury, Connecticut) je významná americká fotografka která přešla od novinářské tvorby k portrétní fotografii. Působila v časopisech \"Rolling Stone\" a \"Vanity Fair\". Proslavila se především inscenovanými portréty amerických prominentů a celebrit z politiky, vědy a kultury.\n\nPřed jejím objektivem stáli například Lady Gaga, Brad Pitt, David Lynch, Bill Clinton, Alžběta II. nebo rodina prezidenta Baracka Obamy. Používá takzvanou konceptuální kompozici a velmi často svými snímky provokuje.\n\nAnnie Leibovitz se narodila jako třetí ze šesti dětí ve Watebury v Connecticutu do židovské rodiny. Její otec byl důstojníkem u letectva US Air Force, matka Marilyn Edith Leibovitz (1923–2007) instruktorkou moderního tance. Když byla malá, její rodina se často stěhovala. Své první fotografie pořídila na Filipínách, kam byl poslán její otec.\n\nNa střední škole se začala zajímat o různé druhy umění. Nastoupila na San Francisco Art Institute, kde studovala malířství. O fotografii se hlouběji začala zajímat během návštěvy Japonska, kam o prázdninách jela za svými příbuznými. Své první reportáže fotografovala malým fotoaparátem na 35mm film. Několik dalších let rozvíjela své fotografické schopnosti, například během svého dobrovolnického pobytu v izraelském kibucu. Prvního úspěchu dosáhla v roce 1970, když za 25 dolarů prodala časopisu Rolling Stone jednu svoji fotografii.\nLeibovitz má tři děti. Nejstarší Sarah se narodila v roce 2001, když jí bylo 52 let. Dvojčata Susan a Samuelle se narodily náhradní matce v roce 2005.\n\nByla velkou přítelkyní spisovatelky a fotografické kritičky Susan Sontagové. Seznámily se v roce 1990, když ji Annie fotografovala na přebal nové knihy.\n\nVýznamnou část jejího života znamená práce pro časopis \"Rolling Stone\". Jejího šéfredaktora velmi zaujalo její portfolio, a hned dostala za úkol portrétovat Johna Lennona. O dva roky později obsadila post hlavní fotografky tohoto časopisu. Pózovaly jí osobnosti jako Mick Jagger, Bob Dylan, Patti Smith nebo Bob Marley. Jako oficiální fotografka kapely Rolling Stones s nimi jela na jejich světové turné.\n\nZ období svého působení v \"Rolling Stones\" si však odnesla závislost na kokainu, které se dalších pět let zbavovala.\n\nDne 8. prosince 1980 vyslal Rolling Stone Annie Leibovitz nafotografovat materiál pro titulní stranu nového čísla. Šlo o portrét Johna Lennona a Yoko Ono, kteří v té době vydali nové album. Leibovitz si představovala, že budou oba pózovat nazí. S tím Lennon souhlasil, Yoko se však svléknout odmítla. A tak vznikla jedna z nejslavnějších fotografií Annie Leibovitz, která v roce 2005 získala ocenění za „nejlepší obal časopisu za posledních 40 let“. Portrét zachycuje nahého Lennona, který se tiskne k oblečené Yoko jako mládě savce ke své matce, zatímco Yoko se tváří poněkud chladně. Podle samotného Lennona fotografie přesně vystihuje vztah mezi ním a Yoko Ono. Shodou okolností to byl poslední oficiální portrét Johna Lennona, protože ještě téhož dne byl zastřelen. Tento snímek byl v pozdějších letech řadou umělců parodován. Kromě jiných jeho kompozici napodobila ve snímku s názvem \"26. října 1993\" Sam Taylor-Woodová.\nV roce 1983 začala pracovat pro časopis \"Vanity Fair\". Nadále pokračovala ve svém fotografickém stylu. Mezi nejslavnější portréty z tohoto období patří Whoopi Goldbergová ve vaně naplněné mlékem, nebo fotografie těhotné Demi Moore s názvem \"More Demi Moore\" (Více Demi Moore), která v roce 2005 získala cenu za druhý nejlepší obal časopisu za posledních 40 let. Tento portrét se stal předmětem soudního sporu mezi Leibovitzovou a Paramount Pictures, kteří otiskli karikaturu této fotografie. Na fotomontáži byl zobrazen „těhotný“ Leslie Nielsen, přesněji tělo těhotné modelky s hlavou Nielsena na reklamním letáku k jeho nové komedii. Fotografie byla upravena tak, aby se co nejvíce podobala originálu s Demi Moore. Annie Leibovitz to považovala za porušení autorských práv, soud ale rozhodl ve prospěch Paramount Pictures.\n\nV roce 2015 nafotila tenistku Serenu Williamsovou pro dubnové číslo časopisu \"Vogue\". Američanka se stala první sportovkyní černé pleti, která se objevila na titulní straně tohoto magazínu.\n\n\nLeibovitz vydala od osmdesátých let dvacátého století do současnosti celou řadu fotografických publikací. Doprovodná kniha \"Photographs\" z roku 1983 patřila k její výstavě, která putovala napříč Evropou a Spojenými státy. Kniha, kterou vydala v roce 1991 \"Photographs 1970–1990\" obsahuje 242 portrétů, třetina z nich je barevná. Většina z nich byla pro Rolling Stone nebo Vanity Fair, některé z nich nebyly nikdy dříve publikovány.\n\nSérie fotografií sportovců v díle \"Olympic Portraits\" (1996) byly pořízeny během jejich přípravy na olympijské hry v Atlantě.\n\nKnihu \"Women\" (1999) napsala společně se Susan Sontagovou. Leibovitz do ní tentokrát nezařadila jen celebrity, ale celou řadu portrétů, které mají společné jediné téma: je na nich nějaká žena, žijící v Americe koncem dvacátého století. Od žen s povoláním astronaut, chirurg nebo horník přes oběti domácího násilí až po umělkyně a první dámy.\n\nVýběr portrétů hudebníků hrajících jazz, blues, punk, country, hip hop, rock, folk nebo i gospel vydala v díle s názvem \"American Music\" (2003). Většina je z let 1999–2002, některé však ze sedmdesátých let, kdy Leibovitz ještě pracovala pro Rolling Stone. Někteří portrétovaní umělci jsou velmi známí (Michael Stipe, Dolly Parton, Bob Dylan), někteří téměř vůbec (Jessie Mae Hemphill, Other Turner, Carlos Coy).\n\nKniha \"A Photographer's Life 1990–2005\" (2006) obsahuje jak fotografie celebrit, tak i osobní snímky Leibovitzové – kromě jejích autoportrétů její rodiče, blízké příbuzné a také Susan Sontagovou.\n\n\"V tomto článku je použit překlad textu z článku Annie Leibovitz na internetové encyklopedii Foto wiki.\"\n\n"}
{"id": "481012", "url": "https://cs.wikipedia.org/wiki?curid=481012", "title": "Státní znak Pruska", "text": "Státní znak Pruska\n\nStátní znak Pruska tvoří černá orlice na bílém štítu. V letech 1701–1918 s královskou korunou, zlatou zbrojí a královským žezlem a jablkem . Jedná se tak o malý znak Pruska, až na insignie královské moci tj. koruna, jablko, žezlo a iniciály \"FR\" (Fridericus Rex = král Fridrich) byl znak téměř nezměněl používán po celou existenci pruského státu. Od roku 1947, kdy byl pruský stát oficiálně zrušen není znak používán.\n\nPrvním oficiální znakem pruska se černá orlice stala, když v roce 1525 velmistr Řádu německých rytířů Albrecht Braniborský (z rodu Hohenzollernů) sekularizovat území řádu a prohlásil se světským vévodou a pruské území vévodstvím. Jako znak přijal černou orlici na bílém štítu, kterou mohl díky povolení čísaře používat velmist Řádu německých rytířů, orlice ale na hrudi nesla štít s písmenem \"S\", které znamenalo Sigismund, česky Zikmund, tedy jméno polského krále, což vyjadřovalo lenní příslušnost Pruska.\n\nKdyž zdědil pruské vévodství v roce 1618 braniborský kurfiřt, tak ho spojil s braniborskem do soustátí Braniborsko-Prusko, obě země si zachovaly vládu i symboly. Změnil se ale znak braniborského kurfiřta a pruského vévody, v němž pruská orlice zaujímala druhořadé místo.\n\nKdyž se v roce 1701 prohlásil pruský vévoda a braniborský kurfiřt Fridrich III. pruským králem Fridrichem I., dal nařídit změnu znaku Pruska (nyní království). Byla to největší změna v historii znaku. Samotná pruská orlice dostala královskou korunu, na hrud byly přidány iniciály \"\"FR\"\" (Fridericus Rex = král Fridrich). Nad štít byla posazena královská koruna (reálný vzhled), kolem štítu byl obtočen pruský Řád černé orlice a štít z boku podpírali 2 štítonoši tzv. bájní Heráklové neboli diví mužové (vyskytujíc se v keltské a germánské mytologii, také ve znaku Dánska, odtud inspirace). Takový znak byl tzv. malým znakem pruského království, dále nechal král Fridrich I. ustanovit velký znak, který měl barokní tvar a byl navíc položen na královský stan nad kterým byla další královská koruna. Inspiraci použít ve znaku královský plášť našel Fridrich I. ve znaku Francie a Dánska.\n\nV roce 1709 došlo ke změněn velkého znaku. Štít dostal zpět gotický tvar a do znaku byly přidány znaky některých dalších malých pruských území. Nad štítem se objevila helmice na které byla umístěna královská koruna, kolem štítu byl obtočen Řád černé orlice, navíc štítonoši dostali do rukou každý po jedné korouhvi, pruské a braniborské. Nad celým královským pláštěm (stanem) byl prapor s pruskou orlicí. Pod stan byl umístěn podstavec na, kterém bylo heslo \"Gott mit uns\" („Bůh s námi“).\n\nSyn Fridricha I., král Fridrich Vilém I. nechal znak rozšířit tak, že nechal pruské orlici ve všech znacích přidat královské žezlo a jablko, jako výraz královské moci. Za vlády jeho syna Fridricha II. byl velký znak Pruska opět rozšířen o znaky nově dobytých (či nárokovaných) území: Slezsko, Východní Frísko a knížectví Oranžské.\n\nZa vlády Fridricha Viléma III., který byl synem krále Fridricha Viléma II. byl ke znaku přidán braniborský Řád červené orlice. Do štítu byly přidány znaky zemí Vestfálsko, Dolní Sasko, Sasko.\n\nPo Prusko-rakouské válce v roce 1866 a Prusko-francouzské válce v roce 1870–1871 a vytvoření Německého císařství v roce 1871 byl nařízením krále Viléma I. opět velký a střední znak Pruska změněn. Do středního znaku byly přidány znaky dobytých území: Hohenzollernsko, Hanonoversko, Hessensko-Nassavsko, Šlesvicko, Holštýnsko Od malého znaku se střední lišil tím, že obsahoval více znaků (a byl obtočen řádem černé orlice). Malý znak byl také upraven a to tak, že z něho zbyl jenom štít s orlicí, byly odstranění jak štítotoši, tak podstavec pod nimi a i královská koruna.\n\nVelký znak byl rozšířen o tyto znaky (celkem 48 malých a 3 strdeční: Prusko, Braniborsko a Hohenzollernsko)a také přibyly další záslužné řády obtočené kolem štítu. Podle nejvýznamnějšího, od spodu nahoru: Řád černé orlice, Řád červené orlice, Královský hohenzollernský domácí řád a Řád pruské koruny. Motto \"Gott mit uns\" („Bůh s námi“) bylo přesunuto na kopuli stanu.\n\nV roce 1920 tj. 2 roky po svržení monarchie v Německu byl zaveden nový znak Pruska resp. svobodného státu Prusko jak zněl oficiální název Pruska, vyjadřující poválečnou situaci Pruska, které přišlo jak o území na západě a severu tak především na východě, proto byla nyní pruská orlice (zbavena královských reálií – koruny, žezla a jablka) zobrazena v \"obraném postavení\".\n\nZa nacistické éry byla orlici na hruď přidán hákový kříž do jednoho pařátu meč a do druhého 2 blesky, nad orlicí bylo heslo \"Gott mit uns\" (\"Bůh s námi\").\n\n"}
{"id": "481015", "url": "https://cs.wikipedia.org/wiki?curid=481015", "title": "Labros Papakostas", "text": "Labros Papakostas\n\nLambros Papakostas ( ) (* 20. října 1969, Karditsa) je bývalý řecký sportovec, jehož specializací byla atletická disciplína skok do výšky. Jeho největším úspěchem jsou stříbrné medaile z halového mistrovství světa 1995 a 1997.\n\nV roce 1988 se v kanadském Sudbury stal juniorským vicemistrem světa. V kvalifikaci skončila jeho cesta na letních olympijských hrách 1992 v Barceloně. Na evropském šampionátu 1994 v Helsinkách skončil ve finále osmý. O rok později neprošel kvalifikací na mistrovství světa v Göteborgu.\n\nV Atlantě na letních olympijských hrách 1996 se umístil ve finále na šestém místě s výkonem 232 cm. Se stejným výkonem skončil šestý také na světovém šampionátu v Athénách v roce 1997. Na halovém mistrovství Evropy 1998 ve Valencii obsadil páté místo, když před ním byl na čtvrtém místě český výškař Jan Janků a bronz zde získal jeho bratr Tomáš.\n"}
{"id": "481017", "url": "https://cs.wikipedia.org/wiki?curid=481017", "title": "Dionýz Ilkovič", "text": "Dionýz Ilkovič\n\nAkademik Dionýz Ilkovič (18. ledna 1907, Šarišský Štiavnik, Uhersko – 3. srpna 1980, Bratislava, Československo) byl fyzik, fyzikální chemik a vysokoškolský pedagog rusínského původu, otec Dagmar Havlové.\n\nPo studiu na Československém reálném gymnáziu v Prešově pokračoval nejdříve na ČVUT, obor strojníctví a elektrotechnika, v průběhu studia přestoupil na Přírodovědeckou fakultu, kterou dokončil v roce 1929.\n\nPracoval v Chemickém ústavu Univerzity Karlovy pod vedením profesora Jaroslava Heyrovského. Po získání doktorátu (RNDr.) vedle pracovního úvazku na ústavu učil také fyziku a chemii na pražských gymnáziích (v letech 1934-36 v Ječné). Je autorem tzv. \"Ilkovičovy rovnice\", která popisuje vztah mezi intenzitou polarografického difúzního proudu, koncentrací roztoku a vlastnostmi kapkové rtuťové elektrody. Od roku 1940 působil ve funkci přednosty Ústavu technické fyziky SVŠT v Bratislavě. Zde vydal monografii \"Polarografia\". 26. srpna 1944 byl založen Fyzikálny ústav PFSU. Po zřízení Slovenské akademie věd v roce 1953 byl jmenován akademikem. Podílel se na vzniku Kabinetu fyziky SAV (1955, dva zaměstnanci), který se přejmenoval na Laboratórium fyziky SAV (1958, 20 zaměstnanců) a nakonec na Fyzikálny ústav SAV (1963, 60 zaměstnanců). Do roku 1961 toto pracoviště vedl.\n\nV roce 1982 ustavila Slovenská akademie věd \"Plaketu Dionýze Ilkoviče\" udělovanou za zásluhy ve fyzikálně-chemických vědách. Po sametové revoluci byla založena \"Nadácia Dionýza Ilkoviča\", která podporuje talentované studenty.\n\n"}
{"id": "481023", "url": "https://cs.wikipedia.org/wiki?curid=481023", "title": "František Matoušek (malíř)", "text": "František Matoušek (malíř)\n\nFrantišek Matoušek (12. května 1901 Vysoké Mýto − 13. října 1961 Praha) byl český malíř, jeden z prvních průkopníků abstrakce u nás; přestože byl generačním druhem prvních českých surrealistů, členem Devětsilu a na Akademii spolužák Jindřicha Štyrského, nikdy se nestal členem Surrealistické skupiny. Jeho dílo se vyvíjelo osobitým směrem k pozoruhodnému výtvarnému stylu, který v sobě snoubil politickou angažovanost s osobitě pojatými podněty moderního malířství, především formální abstrakce, konstruktivismu a velmi originálně přivlastněného surrealismu. Jeho jméno zůstalo laické i odborné veřejnosti dosud poměrně neznámé, neboť jeho autentické dílo z 20.- 40. let nebylo od války až do roku 2009 nikdy vystaveno. Malířovu pozůstalost, uloženou v depozitářích Městské galerie ve Vysokém Mýtě, se toho roku podařilo zpracovat a vystavit na výstavě Residue – z pozůstalosti Františka Matouška v Městské galerii ve Vysokém Mýtě (kurátoři Pavel Chalupa a Jana Svobodová).\n\n\n\n\n"}
{"id": "481028", "url": "https://cs.wikipedia.org/wiki?curid=481028", "title": "Adonía Steryíouová", "text": "Adonía Steryíouová\n\nAdonía Steryíouová (řecky: \"Αδονία Στεργίου\"; * 7. července 1985 Saranda, Albánie) je řecká atletka, jejíž specializací je skok do výšky.\n\nJejím největším úspěchem je stříbrná medaile, kterou získala na evropském šampionátu do 23 let v Debrecínu v roce 2007. Bronzovou medaili získala na Středomořských hrách 2009 v italském městě Pescara.\n\nV roce 2004 skončila sedmá na juniorském mistrovství světa v Grossetu. Na velkých šampionátech skončila její cesta vždy v kvalifikaci. Na MS 2007 v Ósace, na Letních olympijských hrách v Pekingu, na halovém mistrovství Evropy 2009 v Turíně i na mistrovství světa 2009 v Berlíně. V německé metropoli měla k postupu do finále nejblíže, když v konečném součtu obsadila třinácté místo, první nepostupující. Stejně skončila také kazašská výškařka Marina Aitovová.\n\n\n"}
{"id": "481030", "url": "https://cs.wikipedia.org/wiki?curid=481030", "title": "Niki Bakogianniová", "text": "Niki Bakogianniová\n\nNiki Bakogianniová ( , ; * 9. června 1968, Lamia) je bývalá řecká atletka, jejíž hlavní disciplínou byl skok do výšky.\n\nNejvětší úspěchy své kariéry zaznamenala v roce 1996. V tomto roce získala stříbrnou medaili na halovém ME ve Stockholmu, kde skočila 196 cm a prohrála jen s Němkou Alinou Astafeiovou. Stříbro poté vybojovala také na letních olympijských hrách v Atlantě, kde poprvé v kariéře a zároveň také naposledy překonala dvoumetrovou hranici. Výkonem 203 cm vytvořila dosud platný národní rekord. Olympijskou vítězkou se stala Stefka Kostadinovová, která napodruhé zdolala 205 cm. Reprezentovala rovněž na olympiádě v Barceloně v roce 1992 a na LOH 2000 v Sydney, kde skončila shodně před branami finále.\n\nMezi její úspěchy patří také dvě bronzové a jedna stříbrná medaile, které získala na Středomořských hrách (1987, 1991, 1997) a 9. místo na evropském šampionátu v Budapešti v roce 1998.\n\n"}
{"id": "481036", "url": "https://cs.wikipedia.org/wiki?curid=481036", "title": "Grand Prix architektů", "text": "Grand Prix architektů\n\nGrand Prix architektů je česká soutěž pro architekty pořádaná Obcí architektů, do roku 2006 pod názvem Grand Prix Obce architektů. V letech 2007 až 2011 ji spolupořádala Česká komora architektů, která od roku 2015 pořádá novou konkurenční soutěž. Podtitul hlavní ceny zní Národní cena za architekturu. \n\n\n"}
{"id": "481037", "url": "https://cs.wikipedia.org/wiki?curid=481037", "title": "Karotická endarterektomie", "text": "Karotická endarterektomie\n\nKarotická endarterektomie (: \"Carotid endarterectomy\", odtud zkratka \"CEA\") je preventivní chirurgická operace, jejímž principem je odstranění aterosklerotického plátu z bifurkace (větvení) společné krkavice a odstupu vnitřní krkavice (\"arteria carotis interna\") z podélné arteriotomie.\n\nPři selhávání Willisova okruhu a riziku vzniku ischemie během endarterektomie (není používán paušálně pro riziko embolizace během jeho zavádění) během operace je indikováno použití „dočasného zkratu.“ Výhodou neurochirurgického přístupu je především operační mikrotechnika (op. mikroskop, mikroinstrumentárium).\n\nK operaci jsou indikováni bezpříznakoví pacienti (\"primární prevence\") při stenóze lumina (zúžení průsvitu cévy) vyšší než 60 % a symptomatičtí pacienti po ischemické atace (\"sekundární prevence\") při zúžení lumina vyšší než 50 % (za předpokladu, že morbidita a mortalita pracoviště nepřesahuje u asymptomatických pacientů 3 % a symptomatických 6 %).\n\n"}
{"id": "481039", "url": "https://cs.wikipedia.org/wiki?curid=481039", "title": "Fetální erytroblastóza", "text": "Fetální erytroblastóza\n\nFetální erytroblastóza neboli hemolytická nemoc novorozenců je nitroděložní poškození plodu mateřskými protilátkami. Nejčastěji je způsobena inkompatibilitou Rh-systému. Jedná se tedy o situaci, kdy Rh-negativní matka má s Rh+pozitivním partnerem Rh+pozitivní dítě. Za normálních okolností nedochází k mísení krve matky a plodu. K průniku krve plodu do oběhu matky dochází při porodu, potratu, předčasném odlučování placenty a dalších situacích. Jakmile se matčin organismus setká s Rh+ erytrocyty plodu, vytvoří si protilátky, které pak snadno pronikají přes placentu do oběhu plodu a způsobují hemolýzu, která se projeví jako novorozenecká žloutenka.\n\nFetální erytroblastóza může být vzácně způsobena také inkompatibilitou v AB0 systému.\n"}
{"id": "481042", "url": "https://cs.wikipedia.org/wiki?curid=481042", "title": "Bazilika Saint-Denis", "text": "Bazilika Saint-Denis\n\nBazilika Saint-Denis (, či \"Basilique royale de Saint-Denis\") je gotický kostel ve městě Saint-Denis na severním okraji Paříže a historicky sídlo stejnojmenného opatství. Po staletí sloužil jako pohřebiště francouzských králů.\nStavba z první poloviny 12. století je považována za první čistě gotickou architekturu, kterou realizoval opat Suger, ideový tvůrce gotické katedrály. Samotná bazilika však získala status katedrály až roku 1966, kdy se stala katedrou biskupa ze Saint-Denis.\n\nBazilika je zasvěcena patronu Francie, svatém Divišovi (francouzsky \"Saint Denis\"). Podle legendy byl prvním pařížským biskupem a na místě jeho upálení vybudoval kapli zlatník Eligius, který byl později rovněž svatořečený. Nedochovaná kaple je popsána v životopise sv. Eligia:\n\nV průběhu 7. století zde založil opatství Saint-Denis s kostelem a benediktinským klášterem franský král Dagobert I. (vládl 628–637). Kostel se stal poutním místem a pohřebištěm francouzských králů. Jsou zde pochováni téměř všichni panovníci z období mezi 10. a 18. stoletím i mnozí panovníci z období ještě staršího. Kostel byl často rovněž využíván ke korunovacím královen (nikoliv však králů, k tomuto účelu byla tradičně využívána katedrála Notre-Dame v Remeši). Saint-Denis se brzy stalo sídlem opata s rozsáhlým klášterním komplexem.\n\nVe 12. století opat Suger nechal kostel přestavět s využitím inovativních stavebních a dekorativních technik. Díky tomu je Saint-Denis někdy označováno jako první skutečně gotická stavba. Bazilika v dnešní podobě je ukázkovou stavbou střední gotiky a posloužila jako vzor při výstavbě řady katedrál a opatství v severní Francii, v Anglii i v jiných zemích.\n\nBazilika Saint-Denis byla první významnou stavbou, jejíž převážná část byla vystavěna v gotickém slohu. Vzhledově i stavebně se odlišila od románské architektury natolik, že se pro budovy vystavěné v podobném duchu začalo říkat \"francouzský sloh\" (\"Opus Francigenum\"). Pojem gotika se rozšířil až později.\n\nV dnešní podobě má půdorys kostela tvar kříže jako mnoho jiných bazilik: do hlavní lodi ústí nižší lodě a nad nimi okna. Na severní straně stavby je další příčná loď tvořená řadou kaplí. Na západní straně baziliky se nacházejí tři portály a kruhové okno, na jižní straně věž. Východní loď lemují z obou stran arkády a je zakončena apsidou s devíti kaplemi. Pod touto lodí se nacházejí krypty.\n\nOpat Suger (1081–1151), přítel a důvěrník Ludvíka VI. a Ludvíka VII., rozhodl kolem roku 1137 o významné přestavbě a o propojení kostela s opatstvím, které bylo rovněž královskou rezidencí. Suger začal s přestavbou od vstupní západní strany, kde nahradil jednoduchý vstup trojitým, který napodobuje Vítězný oblouk Konstantina I. v Římě s jeho třemi částmi, a nad vstupem nechal umístit veliké kruhové okno. Ačkoliv se kruhová okna nad vchodem používala již dříve v italských románských stavbách, má se za to, že jde o první takové použití ve Francii a odtud se rychle šířilo na sever Francie (např. katedrála v Chartres a mnoho dalších).\n\nPo dokončení přestavby západní strany se v roce 1140 Suger pustil do úprav východní lodi. Navrhl nové kněžiště tak, aby bylo zalito světlem. Za tímto účelem byly vyvinuty nové stavební prvky: lomený oblouk, žebrová klenba, arkáda s paprsčitě umístěnými kaplemi, podpůrné sloupy podpírající žebra a opěrné oblouky, které umožnily využití do té doby nevídaně rozměrných oken. Poprvé byly všechny tyto prvky použity současně na jedné stavbě.\n\nStavba byla dokončena a předána 11. června 1144 za přítomnosti krále. Opatství se stalo prototypem staveb královského významu pro celou severní Francii.\n\nRoku 1231 započala přestavba hlavní lodi, už ve stylu vrcholné gotiky, která získala dvě velkolepá kruhová okna.\n\nZa vlády dynastie z Anjou se tento stavební sloh rozšířil po celé Francii, do Anglie, Nizozemí, Německa, Španělska, severní Itálie a Sicílie. Mezi další prvky patřily sloupy v podobě soch lemující portály na západní straně (nedochovaly se, ale jsou známy z kreseb Montfauchona). Félibienův plán budovy přibližně z roku 1700 ukazuje velkou márnici v podobě klenuté \"rotundy\" se sloupořadím, která sousedila se severní lodí. V ní se nacházela hrobka rodu Valois.\nV bazilice se nacházejí vitráže z mnoha (i moderních) období a sada dvanácti klekátek.\n\nV Saint-Denis byli po staletí pochováváni francouzští králové a jejich rodinní příslušníci, často je proto Saint-Denis označováno pojmem \"francouzská nekropole\". Až na tři výjimky se v Saint-Denis nalézají ostatky všech monarchů panujících od 10. století do roku 1789. Někteří panovníci byli původně pochováni jinde a jejich ostatky byly do Saint-Denis převezeny až později. Například Chlodvík I. (asi 465–511) byl původně pochován v opatství Sainte-Geneviève, které založil.\n\nMnohé z náhrobků zpodobňují krále a královny, pro které byly určeny. Během Velké francouzské revoluce byla část hrobek na příkaz revolučních orgánů otevřena a těla byla znovu zakopána ve dvou masových hrobech opodál. Velkou část hrobek zachránil archeolog Alexandre Lenoir kvůli oněm portrétním sochám, když je prohlásil za umělecká díla a umístil je do Muzea francouzských památek, které založil.\n\nTěla popraveného Ludvíka XVI., jeho ženy Marie Antoinetty a sestry Alžběty Burbonské byla nejprve pochována na hřbitově u Kostela sv. Máří Magdalény a zasypána nehašeným vápnem. Dauphina Ludvíka XVII., který zemřel na tuberkulózu, pochovali v neoznačeném hrobě v Paříži poblíž Tour du Temple.\n\nRoku 1806 znovu otevřel kostel Napoleon Bonaparte, ale královské pozůstatky ponechal v jejich masových hrobech. Během Napoleonova exilu na Elbě znovunastolení Bourboni přikázali pátrání po tělech Ludvíka XVI. a Marie Antoinetty . 21. ledna 1815 bylo nalezeno několik kostí a zbytek látky s dámským podvazkem. Pozůstatky byly převezeny do Saint-Denis a pochovány v kryptě. Roku 1817 byly otevřeny masové hroby s ostatky ostatních panovníků, ale bylo nemožné rozeznat, které kosti náležejí ke kterému tělu a tak byly všechny umístěny do kostnice v kryptě kostela za dvěma mramorovými deskami se jmény stovek členů královských rodin.\n\nKrál Ludvík XVIII. byl po své smrti roku 1824 pohřben ve středu krypty poblíž Ludvíka XVI. a Marie Antoinetty. Příslušníci královské rodiny, kteří zemřeli mezi lety 1815 až 1830, byli rovněž pohřbeni ve sklepení Saint-Denis. Architekt Eugène Viollet-le-Duc, který se proslavil zrestaurováním katedrály Notre-Dame v Paříži, řídil projekt navrácení hrobek z Muzea francouzských památek zpět do Saint-Denis. Tělo Ludvíka VII., který byl pohřben v Saint-Pont a jehož hrobka nebyla během revoluce poškozena, bylo vyzvednuto a i on byl převezen a znovu pohřben v kryptě Saint-Denis.\n\nRoku 2004 bylo srdce dauphina Ludvíka XVII. uloženo ve zdi krypty Saint-Denis.\n\nV současnosti je v části hlavní lodi umístěno muzeum s náhrobky.\n\n\nV bazilice jsou velké varhany, které postavil Aristide Cavaillé-Coll v letech 1840-1841 a v letech 1902-1903 restauroval a rozšířil Charles Mutin. Varhany mají 69 rejstříků a asi 4 200 píšťal. Na nástroj hráli významní varhaníci jako Henri Libert (1869-1937) a Pierre Pincemaille (1956-2018). Instrumentální část varhan je chráněna od roku 1948 jako historická památka, od doku 1998 je historickou památkou i varhanní skříň.\n\n"}
{"id": "481044", "url": "https://cs.wikipedia.org/wiki?curid=481044", "title": "Ekografika", "text": "Ekografika\n\nEkografika (anglicky \"eco-graphics\", \"ecographics\") obecně označuje způsob vytváření a reprodukci grafiky, který zohledňuje – kromě ostatních důležitých kritérií (jako např. vzhled, funkčnost, řemeslné hledisko, možnosti reprodukčních technologií…) – také environmentální aspekty (tj. hledisko ochrany životního prostředí).\n\nEkografika vychází z principů a strategií ekodesignu. \n\nTyto principy lze uplatnit v grafickém designu a vizuální komunikaci – tedy v oblasti produkce tištěných i elektronických médiích a publikační, nakladatelské či vydavatelské činnosti – stejně tak v umělecké grafice. Přesnější termín pro nakladatelskou činnost realizovanou v souladu s principy ekodesignu je ekologické publikování (angl. \"eco-publishing\") nebo též udržitelné publikování (angl. \"sustainable publishing\"). \n\nSlovo\" design\" se v českém jazyce používá téměř výhradně ve vztahu ke vzhledu výrobku. V angličtině však toto slovo označuje i vlastní proces navrhování a výroby.\nCílem ekografiky je snížení zátěže na životní prostředí na co nejmenší míru v celé délce životního cyklu svých produktů nebo služeb při zohlednění ostatních důležitých aspektů (funkčnost, kvalita, cena, vzhled apod.).\n\nDůležité fáze životního cyklu z hlediska ekografiky jsou tyto:\n\n\n\n"}
{"id": "481045", "url": "https://cs.wikipedia.org/wiki?curid=481045", "title": "Milénium (rozcestník)", "text": "Milénium (rozcestník)\n\nMilénium může označovat:\n\nviz též:\n"}
{"id": "481048", "url": "https://cs.wikipedia.org/wiki?curid=481048", "title": "Vlčí smečka", "text": "Vlčí smečka\n\nVlčí smečka může být:\n\n"}
{"id": "481064", "url": "https://cs.wikipedia.org/wiki?curid=481064", "title": "Vzduch (Hvězdná brána: Hluboký vesmír)", "text": "Vzduch (Hvězdná brána: Hluboký vesmír)\n\nVzduch (v originále Air) jsou 1. řady americko-kanadského sci-fi .\n\nEli Wallace vyřeší matematickou rovnici v online hře, kterou do ní vložili v SGC.\nNa dveře Eliho Wallace zazvoní Jack O'Neill a Dr. Nicholas Rush. Oznámí mu, že právě vyřešil ten největší matematický problém. Potom jej ihned transportují na loď \"Hammond\". Zde mu vysvětlí, že se pokoušejí zadat adresu hvězdné brány s devíti symboly, kterou našli v antické databázi na Atlantidě. Protože potřebují hodně energie, vytvořili na nedaleké planetě základnu IKAROS, odkud hvězdná brána čerpá energii z jádra planety. Během cesty na základnu, se setkává s Chloe Armstrongovou, dcerou senátora .\n\nNa základně Ikaros je skupina představena plukovníku Everettu Youngovi, plukovníku Davidu Telfordovi a nadporučíku Matthew Scottovi. Dr. Nicholas Rush testuje Wallacovo řešení, ale selže zapadnutí devátého zámku. Během večeře, tři lodě Ha'tak, které jsou pod kontrolou Luciánské Alliance, zaútočí na planetu. Je zahájena evakuace zatímco loď \"Hammond\"a letka F-302 vedená plukovníkem Telfordem bojuje s nepřítelem. Rush, který zoufale potřebuje, aby jeho projekt byl úspěšný, získává Wallaceho pomoc. Wallace tvrdí, že poslední symbol adresy je špatný, a že by měli použít symbol pro Zemi. Rush přerušuje vytáčení sekvence k Zemi, argumentuje, že uvolněná energie z explodující planety by mohla projít skrz bránu na Zemi. Pokračuje v testování teorie a uspěje. Zbývající přeživší na základně jsou přinucení riskovat směřujíce k neznámému cíli. Planeta exploduje krátce potom, co jsou všichni evakuováni, a zničí tři Ha'taky. Loď \"Hammond\" přežívá, ale osud těch na základně je záhada pro SGC.\n\nExpedice skončí na \"Destiny\", Antické vesmírné lodi, která je miliardy světelných let od Země. Loď se přepne na nadsvětelnou rychlost, krátce po zavření brány. Dr. Rush použije Antické komunikační zařízení, kterým kontaktuje SGC. Když se Dr. Rush vrátí, tvrdí, že jej O'Neill určil jako dozor nad expedicí.\nAntické lodi, která je tisíciletími opotřebována, selhávají systémy životní podpory a má nedostatečně utěsněné trhliny v trupu jednoho z raketoplánů, které mohou být hermeticky uzavřené jen zevnitř raketoplánu. Jakmile se o tom dozví Senátor Armstrong, který je těžce raněný, obětuje svůj život proto, aby uzavřel raketoplán a získal týmu čas. Nicméně, hlavní systém životní podpory nelze tak snadno opravit. Odlučovače CO2 jsou natolik zchátralé, aby je bylo možno opravit za den. \"Destiny\", zřejmě si vědoma problému, přejde sama na podsvětelnou rychlost a vytáčí Hvězdnou bránu k pouštní planetě s nezbytnými materiály k opravě odlučovačů. Na počítači jsou vypsány čtyři další lokality, ale jsou zablokované. Začíná 12-hodinové odpočítávání, na jehož konci bude \"Destiny\" automaticky pokračovat na své cestě.\n\nNa pouštní planetě, začíná tým vytvořený plukovníkem Youngem hledat vápenec, který je potřeba pro opravu vzduchových filtrů na \"Destiny\". Písek na planetě má malou koncentraci vápence, ale ne takovou, aby se dal použít do filtrů. Tým hledá vyschlé jezero, na jehož dně by mělo být dost vápencových usazenin. Tým se rozdělí na dvě skupiny: Rush, Scott a Ronald Greer tvoří jednu skupinu, zatímco Wallace vede zbytek. Po několika neúspěšných testech, ti ve skupině Wallaceho se vzdají hledání a místo toho zkoušejí vytočit na bráně adresy, které byly na \"Destiny\" zablokované. Když Wallace informuje ostatní, Scott pošle Rushe a Greera zpět, aby je zastavil zatímco on pokračuje hledání. Podaří se jim zastavit , ale další dva projdou skrz bránu na jinou planetu. Rush je vehementně proti dalšímu zkoumání adres, věří, že loď měla důvod je zablokovat, a několik neúspěšných pokusů o kontakt se dvěma ztracenými členy expedice mu dá za pravdu.\n\nNa lodi, Chloe a Young použitím komunikačních kamenů kontaktují Zemi. Chloe informuje svou matku o situaci a smrti senátora Armstronga. O'Neill doporučuje Youngovi opravit loď; navzdory jeho protestům, že jejich expedice není na to připravená, O'Neill trvá na tom, že nikdo opravdu není připravený na tento druh práce.\n\nScott při hledání vápence objevuje neznámý, rotující mrak prachu, který absorbuje vlhkost. Začne jej sledovat do té doby, než se zhroutí před vyschlým jezerem. Scott má krátkou vidinu, ve které mluví s knězem, kterého znal na Zemi. Mezitím, se mrak pohybuje nad ním a Scott se probudí. Když si uvědomí co našel, nabere plnou tašku vápence a vrací se k bráně. Cestou jej potká Greer a pomáhá mu nést vápenec. Tým se vrátí na loď a opraví vzduchové filtry. Jakmile začnou všichni volně dýchat, \"Destiny\" pokračuje v cestě.\n"}
{"id": "481065", "url": "https://cs.wikipedia.org/wiki?curid=481065", "title": "Vyšší odborná škola zahradnická a Střední zahradnická škola Mělník", "text": "Vyšší odborná škola zahradnická a Střední zahradnická škola Mělník\n\nČeská zahradnická akademie v Mělníku je střední odborná škola s maturitou a vyšší odborná škola ukončená absolutoriem. \n\n\nVznikla na základě výnosu zemského výboru Království českého 29. listopadu 1882. Výnos jímž byla ustavena má číslo 35932. Vznikla jako první škola tohoto typu s českým vyučovacím jazykem na území tehdejšího Rakouska-Uherska. Na rozdíl od podobné školy jež se nacházela v Litoměřicích, kde ale byla vyučovacím jazykem němčina. Jedním z jejich absolventů byl Václav Zákres, který svědomitě spravoval městské vinice na Mělníce. Český zemský sněm subvencoval ústav částkou 2000 zlatých, město Mělník dalo roční příspěvek 400 zlatých, okresní zastupitelstvo přispívalo ročně 200 zlatých a ministerstvo orby 200 zlatých. Následující citát dokumentuje zahájení vyučování 15. března 1885: \n\nDne 22. června 1884 jmenoval zemský výbor definitivní kuratorium, jehož členy byli:\n\nDo vlastní budovy se škola přemístila až v roce 1894, ta byla postavena podle projektu architekta Kamaráda na Polabí nákladem 20 000 zlatých. V roce 1895 byla před školou postavena stanice na zpracování ovoce a zeleniny s moderním technickým vybavením. V těmže roce byl vybudován 20 metrů dlouhý sklep na uskladnění 300 hl vína. Škola byla zřízena jako dvouletá a vyučování trvalo plných 37 let až do 30. června roku 1922. Za toto období škola vychovala asi 800 absolventů. Zakladatelem a prvním ředitelem byl Karel Fořt, který působil na škole 37 let. 1. září 1921 odešel do důchodu. Byl absolventem vinařské školy v Klosterneuburku, která se mu stala vzorem pro založení školy na Mělníce. Byl vynikajícím vinařským odborníkem a organizačně průbojným pracovníkem. V této době působnost školy překračovala české hranice. Na škole studovali i zahraniční studenti národnosti srbské, chorvatské, slovinské, ukrajinské, maďarské i bulharské. Dne 24. ledna 1921 bylo rozhodnuto o zřízení vyšší školy ovocnářsko vinařské a zahradnické a současně byl školou převzat zámek Neuberk v hodnotě 400 000 Kč.\n\nPůsobil zde mimo jiné i Adolf Fišer, později ředitel Vinársko-ovocnickej školy v Modre na Slovensku.\n\nVznikla jako nástupce Vinařsko-ovocnické školy a jejím ředitelem byl jmenován PhDr. Jaroslav Smolák. Byl činný i kulturně jako hudebník, povznesl Pěvecko-hudební spolek Mělník na slušnou úroveň.\n\nV roce 1927 byl na škole založen pokus s různými způsoby vedení a řezu na odrůdách Tramín červený, Portugalské modré, Chrupka bílá, Veltlínské červené a Sylvánské zelené. PhDr. Smolák odešel ze školy v roce 1931 a až do roku 1936 byl správou školy pověřen Ing. Jan Knotek. V letech 1936-1945 byl ředitelem školy Ing. Karel Sigit, v letech 1945-1949 Ing. Jan Burian a v letech 1949 až 1954 byl jejím ředitelem Ing. Jan Ožanka. Ředitel Ožanka byl nesmírně obětavý pracovník, který se v prvních poválečných letech zasloužil o rozvoj školy. Školní budova byla zvýšena o druhé poschodí a školnímu statku byl dán charakter velkovýrobní jednotky.\n\nPod tímto názvem existovala tato škola od roku 1952 až do roku 1991. Od roku 1954 byl jejím ředitelem Ing. Bohuslav Feix, absolvent školy z roku 1940, který na škole působil nejdříve jako učitel květinářství a zelinářství a později jako zástupce ředitele.\nBohuslav Feix byl ředitelem školy až do roku 1970. Svého času byl autorem učebnic květinářství. Po svém odchodu ze školy v roce 1970 (v důsledku politických událostí po roce 1968) pracoval jako zahradník a zemřel v roce 1977. \n\nV roce 1960 došlo k drobné úpravě názvu školy na \"Střední zemědělská technická škola oboru zahradnického\". Od roku 1970 řídil školu Ing. Karel Lill, absolvent školy z roku 1945. Ze školy přešel v roce 1979 do SOU Liběchov. Za dobu jeho působení proběhla úprava sklepních prostor. Od roku 1979 do roku 1991 řídil školu Ing. Rudolf Fiala. V roce 1985 byla provedena řada stavebních úprav, např. budovou nové jídelny. Od roku 1991 byl ředitelem školy Ing. Jan Macura.\n\nV letech 1981-82 se skupina studentů školy stala předmětem zájmu Státní bezpečnosti (tzv. \"Akce Zahradník\") kvůli účasti na křesťanských shromážděních, která organizoval P. Josef Dolista. Dva studenti byli v květnu 1982 několik dní před maturitou vyloučeni ze školy, dalším sedmi snížena známka z chování.\n\nNa ČZA Mělník se vedle předmětů všeobecně vzdělávacích vyučují zahradnické odborné předměty:\n\n\nPraktická výuka je zajišťována ve školním arboretu a v různých střediscích školního statku na Neuberku o rozloze 80 ha:\n\nPraktické znalosti a dovednosti si ve vyšších ročnících studenti doplňují v českých i zahraničních zahradnických firmách v Evropě (Švýcarsko, Rakousko, Spojené království a Nizozemsko) a ve Spojených státech amerických (Arizona a Pensylvánie). Projekty jsou realizovány ve spolupráci s partnerskými školami v rámci sítě evropských zahradnických škol Flornet.\n\n\n"}
{"id": "481066", "url": "https://cs.wikipedia.org/wiki?curid=481066", "title": "Petr Nikolajevič Ruský", "text": "Petr Nikolajevič Ruský\n\nVelkokníže Petr Nikolajevič Ruský (10. ledna 1864 – 17. ledna 1931) byl členem ruské carské rodiny z dynastie Holstein‑Gottorp‑Romanov.\n\nPetr byl druhým synem velkoknížete Nikolaje Nikolajeviče staršího a vévodkyně Alexandry.\n\nNarodil se v Petrohradě. Zvykem bylo, že každý ruský velkokníže musel být členem ruské armády jako poručík a generál. Toto pravidlo neobešlo ani Petra.\n\n26. července 1889 se oženil s princeznou Milicou Petrović-Njegoš, dcerou černohorského krále Nikoly I. Z manželství vzešly čtyři děti :\n\nV roce 1907 si Petrův bratr Nikolaj vzal princeznu Anastázii Černohorskou, sestru Milice. Tyto dvě sestry společensky ovlivnily carský dvůr na počátku 20. století. Milica i Anastázie se zajímaly o okultismus a získaly tak přezdívku \"\"černá nebezpečí\"\". Také díky jim se s carskou rodinou sblížili mystikové Philippe a Rasputin.\n\nPetr s Milicou prchali před postupujícími bolševiky, v dubnu 1919 se na Krymu nalodili na britský křižník a opustili Rusko. Usadili se na jihu Francie, zde také Petr 17. ledna 1931 zemřel. Jeho žena zemřela v září 1951 v Alexandrii v Egyptě.\n"}
{"id": "481067", "url": "https://cs.wikipedia.org/wiki?curid=481067", "title": "Kostel svatého Františka z Assisi (Staré Město)", "text": "Kostel svatého Františka z Assisi (Staré Město)\n\nKostel svatého Františka z Assisi (neboli sv. Františka Serafínského, zvaný též \"kostel U křižovníků\") je řádový kostel sousedního kláštera křižovníků s červenou hvězdou. Nachází se na Křižovnickém náměstí v Praze 1-Starém Městě. Je chráněn jako kulturní památka.\n\nHistorii kostela \"U křižovníků\" lze sledovat až ke svaté Anežce České. Ta roku 1252 založila Řád křižovníků s červenou hvězdou, pro nějž nechala u staroměstské strany tehdejšího Juditina mostu zřídit špitál s kostelem svatého Ducha. Její bratr, český král Václav I., roku 1253 na řád křižovníků navíc převedl právo, výběru mýtného a mostného, i povinnost střežit a provádět údržbu mostu. Tato práva a povinnosti zanikla s dokončením Karlova mostu ve 14. století, na jehož výstavbu byl použit pískovec z lomu řádu křižovníků u Hloubětína). V roce 1378 byl při požáru konventu kostel sv. Ducha poškozen, ale po opravách vydržel až do výstavby kostela sv. Františka z Assisi v 17. století.\n\nV 16. a 17. století dosáhl řád křižovníků svého vrcholu. V místě původního gotického kostela nechal v letech 1679–1685 vybudovat nový barokní chrám staviteli Gaudenzio Casanovou a Domenico Canevallem podle plánů Jeana-Baptisty Matheye. Vysvěcen byl v roce 1688 pražským arcibiskupem Janem Bedřichem z Valdštejna.\n\nDnešní kostel svatého Františka s Assisi stojí na místě a částečně i základech gotického chrámu, jehož základní kámen v roce 1252 pokládala Anežka Přemyslovna. 10 m dlouhý a s postranními loděmi 12,5 m široká stavba kostela měla pětiboký závěr a presbytář na východní straně. Jižní postranní vstup původního kostela se zachoval jako torzo. Původní podoba kostela se dochovala v breviáři velmistra křižovníků Lva (1356) a na jedné procesní monstranci velmistra Mikuláše Puchnera.\n\nJedná se o centrální stavbu s hlavním oltářem na severní straně a s mohutnou kupolí nad centrálním oválným prostorem. Hlavní jižní fasáda je členěná římskodórskými pilastry,má konkávně prohnutá nároží a je celá obložena kamenem. Na atice a ve výklencích této fasády jsou osazeny sochy z dílny Matěje Václava Jäckela, po stranách schodiště jsou na podstavcích sochy sv. Jana Nepomuckého a Panny Marie Immaculaty od Jana Antonína Quitainera (momentálně sejmuté).\n\nVnitřek chrámu tvoří kupolí zastřešená oválná loď, proti vchodu pravoúhlé kněžiště a dvojice bočních kaplí, které dohromady tvoří křížové uspořádání. Nástěnné malby v lodi, mj. fresku Posledního soudu na kupoli, zhotovil Václav Vavřinec Reiner, fresky v kněžišti Jan Kryštof Liška. Autory soch jsou opět M. V. Jäckel, Jeremiáš Süssner a Konrád Max Süssner. Hlavní oltář (stigmatizace sv. Františka) a oba boční (sv. Kříže a Nanebevzetí Panny Marie) jsou dílem M. V. Jäckela a J. K. Lišky.\n\nV suterénu pod hlavním kostelem je tzv. dolní kostel, který svým uspořádáním včetně orientace vychází z původního středověkého kostela. Jsou zde náhrobky osobností řádu a grotta. Dolní kostel je přístupný z chodby kláštera a je také propojen malým zamřížovaným otvorem v podlaze s horním kostelem.\n\nNad dveřmi do sakristie visí malý obrázek od malíře El Greca, zřejmě originál.\n\nV rámci Programu záchrany architektonického dědictví bylo v roce 2014 na opravu památky čerpáno 550 000 Kč.\n\n\n\n"}
{"id": "481070", "url": "https://cs.wikipedia.org/wiki?curid=481070", "title": "Orlík rudoprsý", "text": "Orlík rudoprsý\n\nOrlík rudoprsý (\"Spilornis cheela\") je dravý pták z čeledi jestřábovitých rozšířený v rozmezí od jižní Asie, včetně Pákistánu, Indie a Srí Lanky, až po jihovýchodní Asii, Čínu a Indonésii.\n\nNáleží mezi středně velké dravce, dorůstá 55–75 cm. Dospělí jedinci mají tmavě hnědý hřbet, křídla a hlavu a světle hnědou spodinu těla se světlým skvrněním. Pohlaví se zbarvením nijak nápadně neliší, mladí ptáci však mají na rozdíl od dospělců světlejší hlavu a spodinu těla.\n\nTento lesní dravec hnízdí v korunách stromů v blízkosti vodní plochy. Ročně klade pouze jedno vejce do hnízda postaveného z větví. Loví převážně plazy, zejména hady a ještěrky.\n\n"}
{"id": "481075", "url": "https://cs.wikipedia.org/wiki?curid=481075", "title": "Dittrich", "text": "Dittrich\n\nPříjmení Dittrich nosilo více osob:\n"}
{"id": "481076", "url": "https://cs.wikipedia.org/wiki?curid=481076", "title": "Orlík kejklíř", "text": "Orlík kejklíř\n\nOrlík kejklíř (\"Terathopius ecaudatus\"), občas také uváděný pod názvem orel kejklíř, je středně velký dravý pták a také jediný zástupce rodu \"Terathopius\". Je běžný v savanách na rozsáhlém území subsaharské Afriky.\n\nOrlík kejklíř je výrazný dravec s velmi krátkým ocasem, díky kterému je v letu zcela nezaměnitelný. Dospělí jedinci dorůstají 80–85 cm a v rozpětí křídel měří průměrně 175 cm. Je převážně černý s kaštanově hnědým hřbetem a ocasem, částečně šedým opeřením na křídlech a červenými končetinami, zobákem a kůží kolem očí. Obě pohlaví jsou si zbarvením velmi podobná, mladí ptáci jsou na rozdíl od dospělců hnědí a kůži kolem očí mají nazelenalou.\n\nLoví zejména ptáky, požírá také malé savce a mršiny. Hnízdí na stromech, ročně přitom klade jediné vejce, na kterém sedí po dobu 42-43 dnů samotná samice. Mláďata pak hnízdo opouští po 90-125 dnech. Žije v trvalých párech a k hnízdění většinou po mnoho let využívá stejné hnízdo.\n\n"}
{"id": "481079", "url": "https://cs.wikipedia.org/wiki?curid=481079", "title": "Thysanoessa longicaudata", "text": "Thysanoessa longicaudata\n\nThysanoessa longicaudata je korýš z řádu krunýřovek. Žije hlavně v severovýchodním Atlantiku (Německo, Špicberky) a představuje důležitou složku tzv. krilu v těchto mořích. Výskyt však byl zaznamenán i v jiných částech Atlantiku a v Severním ledovém oceánu. Vyvíjí se na jaře z vajíček, načež pohlavně dospívá a obvykle žije pouze jeden rok. Dosahuje velikosti 10–16 mm a je důležitou složkou potravy ptáků, ryb a velryb. Je u něj zaznamenána vertikální migrace vodním sloupcem během dne.\n"}
{"id": "481086", "url": "https://cs.wikipedia.org/wiki?curid=481086", "title": "Noční let", "text": "Noční let\n\nNoční let (francouzsky \"Vol de nuit\") je druhý román francouzského spisovatele a pilota Antoineho de Saint-Exupéryho. Poprvé byl vydán v roce 1931 a byl věnován Didieru Dauratovi. Právě toto dílo se stalo mezinárodním bestsellerem a zajistilo Exupérymu dobré jméno.\n\nCelý příběh se odehrává za jediné noci. Na začátku knihy autor popisuje noční let pilota Fabiena z jihu Patagonie do Buenos Aires a jeho pocity při něm. Zastihne ho cyklónová bouře, která ho obklíčí ze všech stran. Ačkoliv je Fabien jeden z nejlepších pilotů, neví kde se nachází, a proto vystřelí svoji jedinou světlici. Díky tomu zjistí, že letí nad mořem a nemá tedy možnost kde přistát. Rozhodne se vzlétnout do světla mraků a hvězd, aby se uklidnil, i když ví, že to bude znamenat jeho konec. Mezi tím vším autor popisuje také situaci dole na zemi, život ředitele letectva Riviéra, který vždy nese velkou odpovědnost za životy letců i celou rozváženou poštu. Proto je často na ostatní přísný, vždy dodržuje předpisy, bez ohledu zda byly porušeny vinou pilota nebo ne, ale v nitru duše je to úplně jiný člověk. Inspektor Robineau se chce spřátelit s jedním z pilotů - Pellerinem, ale Riviére nabádá Robineaua, aby si mezi podřízenými nedělal přátele a přikáže udělit Pellerinovi pokutu. Na letišti pak čeká Fabienova žena. Riviére ví, že v tomto počasí nemá pilot šanci a určitě se už nevrátí. Fabien zůstává nezvěstný, téhož dne vylétá další letadlo na svůj noční let s poštou do Evropy.\n"}
{"id": "481088", "url": "https://cs.wikipedia.org/wiki?curid=481088", "title": "Megilot", "text": "Megilot\n\nMegilot či ( , \"Chameš megilot\", doslova Pět svitků) je součást třetí části hebrejské bible (Tanachu), kterou jsou Spisy (, \"Ktuvim\"). Těchto pět relativně krátkých knih je v židovské tradici čteno při různých svátcích.\n\nVětšinou se uvádějí v pořadí v jakém po sobě následují svátky při kterých jsou čteny. V několika rukopisech se ale objevuje i jejich chronologický pořádek: Rút (předdavidovský příběh), Píseň písní, Kazatel (připisované Šalomounovi), Pláč (zboření Šalomounova chrámu) a Ester (exil). V případě některých svitků se ještě na přelomu prvního století obhajovalo jejich místo v kánonu knih Bible. Přesto časem začaly být vnímány jako (ucelený) soubor knih a tak se jim dostalo i zvláštního označení. \n\n\n"}
{"id": "481097", "url": "https://cs.wikipedia.org/wiki?curid=481097", "title": "Třída King Edward VII", "text": "Třída King Edward VII\n\nTřída King Edward VII byla třídou predreadnoughtů Royal Navy. Skládala se z jednotek \"Africa\", \"Britannia\", \"Commonwealth\", \"Dominion\", \"Hibernia\", \"Hindustan\", \"King Edward VII\" a \"New Zealand\", postavených v letech 1902–1907. Od předchozích tříd, které sledovaly stejnou koncepci, byla palebná síla třídy \"King Edward VII\" zvýšena přidáním čtyř 234mm kanónů (doplnily obvyklé čtyři kusy ráže 305 mm). Lodě této třídy byly nasazeny v první světové válce, přičemž dvě jednotky byly ztraceny a zbylé po jejím skončení jako zastaralé sešrotovány.\n\nHlavní výzbroj tvořily čtyři 305mm děla ve dvouhlavňových věžích, doplněné čtyřmi 234mm děly v jednohlavňových věžích. Sekundární výzbrojí bylo deset kasematových 152m kanónů. Lodě dále nesly dvacet osm kanónů ráží 76 a 47 mm a pět torpédometů.\n\nTřída \"King Edward VII\" vstupovala do služby v době dokončení koncepcí převratné bitevní lodi HMS \"Dreadnought\" a proto brzy zastarala. V rozličných rolích však tyto lodě sloužily převážnou část první světové války.\n\nV roce 1912 z nich byla vytvořena 3. eskadra bitevních lodí, sloužící během první balkánské války v letech 1912–1913 ve Středomoří. V první polovině první světové války byla eskadra součástí Velkého loďstva. Během války byly jednotlivé lodě nasazovány i na jiných bojištích a postupně vyřazovány z první linie. Počátkem roku 1918 byly ve službě již jen dvě (společně s HMS \"Dreadnought\" tvořily 3. eskadru bitevních lodí) a posádky ostatních byly převeleny na nová eskortní plavidla.\n\nDvě jednotky byly za války ztraceny. \"King Edward VII\" se potopil poblíž Cape Wrath na mině položené německým pomocným křižníkem SMS \"Möve\". \"Britannia\" byla poblíž mysu Trafalgar potopena dvěma torpédy německé ponorky \"UB 50\" (nadporučík Heinrich Kukat). Byla to poslední britská válečná loď potopená v první světové válce. V době útoku byla ponorka na cestě z Puly do Kielu, kam opravdu 29. listopadu 1918 doplula. Zbylých šest lodí bylo v letech 1920–1921 prodáno do šrotu.\n\n\n"}
{"id": "481101", "url": "https://cs.wikipedia.org/wiki?curid=481101", "title": "Chermeš", "text": "Chermeš\n\nChermeš ( חֶרְמֵשׁ, doslova „\"Kosa\"“, v oficiálním přepisu do angličtiny Hermesh) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 290 metrů na severozápadním okraji hornatiny Samařska, cca 10 kilometrů jihozápadně od města Umm al-Fachm, cca 72 kilometrů severozápadně od historického jádra Jeruzalému a cca 50 kilometrů severovýchodně od centra Tel Avivu. Jižně od obce protéká Nachal Chadera.\n\nNa dopravní síť Západního břehu Jordánu je napojena pomocí lokální silnice číslo 585 (východozápadní spojení včetně směru do Izraelské pobřežní planiny), z níž vybíhá k severu lokální silnice číslo 596. Ta směřuje do bloku izraelských osad Šaked v severozápadním cípu Západního břehu Jordánu. Chermeš je izolovanou izraelskou osadou, která sice leží jen necelých 5 kilometrů za Zelenou linií oddělující Izrael v mezinárodně uznávaných hranicích a okupovaná území, ale zejména na severovýchodní a jihozápadní straně je obklopena pásem palestinských sídel. Nejbližší židovskou vesnicí je Mevo Dotan cca 5 kilometrů východním směrem.\n\nVesnice Chermeš byla založena v roce 1982. 14. února 1982 rozhodla izraelská vláda, že v této lokalitě bude zřízena osada nazývaná pracovně Nachal Chermeš. Mělo jít o osadu typu nachal, tedy kombinované vojenské a civilní sídlo. 20. března 1983 pak izraelská vláda stanovila, že tato osada bude převedena na ryze civilní, což se pak skutečně stalo po rozhodnutí vlády z 22. července 1984, ve kterém se hovoří o konkrétních parametrech nově zakládané vesnice. Měla mít výhledovou kapacitu 300 rodin. V 1. fázi se předpokládalo usazení 60 rodin. Pozdější územní plán pak umožňoval v 1. fázi zbudování 87 bytových jednotek (takřka zcela realizováno) a v 2. fázi dalších 15 bytů (zatím takřka nerealizováno). Za zřízením nové osady stála skupina aktivistů okolo hnutí Cherut a Betar.\n\nPočátkem 21. století nebyla obec Chermeš s okolím zahrnuta do Izraelské bezpečnostní bariéry. Ta byla zbudována mnohem blíže k Zelené linii. Budoucí existence vesnice Chermeš závisí na parametrech případné mírové smlouvy mezi Izraelem a Palestinci. Během druhé intifády se obec stala terčem palestinských teroristů, když 29. října 2002 do ní pronikl člen Brigád mučedníků od Al-Aksá a zastřelil tři místní obyvatele.\n\nObyvatelstvo Chermeš je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. Počet obyvatel vykazoval od počátku 21. století klesající tendenci. Populace se stabilizovala po roce 2010. K 31. prosinci 2014 zde žilo 203 lidí. Během roku 2014 registrovaná populace stoupla o 6,3 %.\n\n\n"}
{"id": "481107", "url": "https://cs.wikipedia.org/wiki?curid=481107", "title": "Bitva u Auerstedtu", "text": "Bitva u Auerstedtu\n\nBitva u Auerstedtu byla střetem napoleonských válek. V bitvě porazil francouzský maršál Davout hlavní pruskou armádu, která měla nad jeho silami dvojnásobnou početní převahu.\n\nV roce 1805 francouzský císař Napoleon rozdrtil síly třetí koalice u Slavkova a donutil rakouského císaře Františka k uzavření míru. Tím však válka neskončila.\n\nBrzy poté Anglie vytvořila čtvrtou koalici, v níž bylo Prusko. Napoleon okamžitě zaútočil na jeho území.\n\nPrusové silně Francouze podceňovali a věřili že proti „armádě Fridricha Velikého“ nemají šanci. Brzy se ukázalo že opak je pravdou. V prvním větším střetu u Saalfeldu zvítězili Francouzi. O čtyři dny později se střetl Napoleon s pruským zadním vojem u Jeny, přičemž si myslel že jde o pruskou hlavní armádu. S tou zatím bojoval u Auerstedtu maršál Davout.\n\n14. října v osm hodin se Davoutův sbor setkal v prostoru Haussehausenu s hlavní pruskou armádou. Ta naštěstí pro něho nedorazila na bojiště zatím celá. Nyní proti němu stál pouze jezdecký předvoj. Prusové podnikli na Francouze pár útoků, ale byli odraženi a rozehnáni.\n\nBrzy dorazila i pěchota a střet se měnil v pravidelnou bitvu. Prusové pokračovali v útocích, ale Davoutovy síly odolávaly, i když situace byla kritická.\n\nKolem jedenácté hodiny vyslal Davout do protiútoku na levém křídle Morandovu divizi. Pruská obrana se hroutila pod útoky Francouzů. Současně s Morandem útočil na pravém křídle i Friant. Prusové nakonec museli vyklidit bojiště. Mezi padlými byl i velitel pruské armády, vévoda Brunšvický.\n\nPo bitvě pruská armáda musela čelit morálnímu rozkladu a dezorganizaci. Jediné bojeschopné síly, které pruský král nyní měl, byly jednotky prince Sasko-Výmarského na západě a záložní sbor prince Würtemberského u Halle. Francouzský postup na východ pokračoval a 25. října obsadil Davout Berlín.\n\nJiří Kovařík: Napoleonova tažení I.\n"}
{"id": "481109", "url": "https://cs.wikipedia.org/wiki?curid=481109", "title": "Strašidlo cantervillské", "text": "Strašidlo cantervillské\n\nStrašidlo Cantervillské (někdy také \"Cantervillské strašidlo\", anglicky \"The Canterville Ghost\") je povídka od Oscara Wilda. Je to jedno z prvních autorových děl, poprvé se objevilo v roce 1887, kdy vycházelo na pokračování v časopise \"The Court and Society Review\".\n\n\nPříběh začíná tím, když pan Hiram B. Otis, americký vyslanec, kupuje od lorda Cantervilla jeho zámek, i když jej lord čestně varuje před strašidlem, které na zámku straší. Panu Otisovi to ale nevadí a zámek kupuje se vším všudy. Za pár týdnů se sem Otis nastěhuje s celou svojí rodinou. Přivítá je zde paní Umneyová, hospodyně. Paní Otisová si náhle všimne rudé skvrny na koberci. Paní Umneyová jí vysvětlí, že je to krev lady Eleonory de Canterville, ženy sira Simona de Canterville, který ji zde roku 1575 zavraždil. Žil pak ještě devět let, ale nakonec za velmi záhadných okolností zmizel, tělo nebylo nikdy nalezeno a jeho duch doteď bloudí zámkem. Skvrna vůbec odstranit nejde. Washington však nad tím mávne rukou, vytáhne \"Pinkertonův šampion v odstraňování skvrn a nedostižný cídič\" a skvrnu vyčistí, dřív než tomu hospodyně stihla zabránit. Washington byl spokojen. Aspoň tedy do dalšího rána, kdy se skvrna znovu objevila a Washington ji opět vycídil. Takhle to pak chodilo každé ráno.\n\nDuch byl samozřejmě naštvaný a rozhodl se to rodině oplatit. Jednou v noci začal u Otisovy ložnice chřastit řetězy. Pan Otis vstal, podíval se na strašidlo a nabídl mu \"Tammanyho mazadlo s vycházejícím sluncem\" na promazání starých řetězů, poněvadž dělají veliký rachot. Duch stál chvíli bez hnutí, nakonec odešel ve velkém rozhořčení do své malé tajné komůrky v levém křídle zámku a vzpomínal na své staré dobré časy, kdy děsil lidi k smrti. Takové drzosti, kterou teď viděl, se ještě nikdy nikdo nedopustil a rozhodl se náležitě pomstít.\n\nMezitím však rodina Otisových zpozorovala, že skvrna nějak divně mění barvu – jednou byla rudá, pak rumělková, nakonec zelená. V noci se duch rozhodl vykonat svou pomstu – tentokrát na dvojčatech, pomocí svého \"přízraku v brnění\". Dvojčata ho ale překvapila svými foukačkami s hráškem. Když chtěl na ně vyzkoušet svůj strašidelný smích, vylezla ze dveří paní Otisová, starajíc se, jestli mu náhodou není špatně od žaludku a nabídla mu lahvičku tinktury doktora Dobella. Duch se v depresi uchýlil do své světničky a nějakou dobu z ní vůbec nevylézal, s výjimkou když šel obnovovat skvrnu po své manželce.\n\nPo propracování svého plánu se rozhodl pomstít Washingtonovi za neustálé čištění jeho skvrny. Na cestě do jeho pokoje však viděl hrůzný přízrak. Poněvadž strašidlo nikdy nevidělo jiné strašidlo, polekalo se a uprchlo zpátky do své světničky a schovalo se pod ložní prádlo. Tam si to nechalo uležet v hlavě, řeklo si, že dvě strašidla by byly nakonec lepší než jedno a šel zpátky se s duchem setkat. Chytl ho do náruče, když v tom strašidlu upadla hlava. Duch zjistil, že je to jen atrapa z dýně a prostěradel, kterou na něj nachystala dvojčata.\n\nV příštích dnech se už duch začal rodině vyhýbat, ale jelikož byl strašidlo, musel strašit. Naolejoval si řetězy mazadlem s vycházejícím sluncem a jen lehoučce našlapoval, aby nikoho nevzbudil. Ale stejně svému osudu neušel, protože mu někdo věčně napínal přes chodbu provázky a párkrát uklouzl na klouzačkách z másla. To ho rozzlobilo a chtěl vyzkoušet svůj převlek \"Bezhlavého hraběte\", nicméně obklíčen svými nepřáteli se zahradními stříkačkami neměl šanci. Strašidlo zase zalezlo do své komůrky a nějaký čas se neukazovalo.\n\nJednoho dne náhodou prošla Virginie kolem duchovy komnaty a zahlédla tam nějakou postavu – bylo to jejich strašidlo, sklíčené, nachlazené, osamělé. Virginii ho bylo líto a začala ho utěšovat. Duch si stěžoval na nevychovanost její rodiny, na což ho Virginie pokárala a připomněla mu, že to on jí bral její barvičky, aby oživoval tu svoji skvrnu, tudíž ji zbyla pak jen indigová modrá a nemohla malovat. Pak jí strašidlo řeklo svůj příběh. Jeho žena nebyla hezká, neuměla vařit, vždy byla protivná a jakmile ji zabil, byla pomstěna svými bratry, kteří zavřeli sira Simona do cely v tajné místnosti v zámku a nechali ho tam umřít hlady. Strašidlo řeklo, že už chce mít klid a spát v hrobě a řekl Virginii, že aby mohl být osvobozen, musí se za něj někdo pomodlit. Virginie to udělala a strašidlo osvobodila. Vše pak vyprávěla své rodině a svému snoubenci Cecilovi, který právě přijel a hledal ji.\n\n\n"}
{"id": "481111", "url": "https://cs.wikipedia.org/wiki?curid=481111", "title": "Inteligenční test", "text": "Inteligenční test\n\nIQ testy nebo testy inteligence je obecný termín pro standardizované testy, kterými se měří inteligenční kvocient jedince. Tuto veličinu poprvé zavedl německý psycholog William Stern v roce 1912, aby sloužila k vyhodnocování a porovnávání výsledků testů inteligence dětí, které vytvářeli zejména francouzští psychologové Alfred Binet a Théodore Simon na počátku 20. století. IQ testů od té doby vzniklo velké množství a zaměřují se na různé aspekty duševních schopností lidí.\n\nPůvodní IQ testy vytvořené A. Binetem a T. Simonem sloužily k porovnávání schopností dětí školního věku. Měly vyčlenit slabé žáky, kteří v porovnání se svými vrstevníky potřebovali zvláštní vedení. Binet-Simonův test zkoumal pozornost, paměť a verbální schopnosti sérií otázek zvyšující se obtížnosti. Na základě experimentálních výsledků pak Binet postuloval koncept mentálního věku - úrovně duševního vývoje jedince ve srovnání s ostatními.\n\nV roce 1916 publikoval americký psycholog Lewis Terman z univerzity ve Stanfordu revizi tohoto testu, která se ujala pod názvem Stanford-Binetova inteligenční škála a byla využívána zejména americkou armádou. Využití testů inteligence tímto způsobem bylo zpětně výrazně kritizováno (zejména pro chybné zadávání testů, malou validitu i reliabilitu testu, případně pro rasistickou interpretaci zjištěných výsledků). \n\nTento test byl několikrát revidován, jeho současná verze je Stanford-Binet 5. Vyhodnocuje se podle toho, jakých výsledků dosáhne respondent v porovnání s jedinci stejného věku. Test používá směrodatnou odchylku 15 od průměrné hodnoty 100 na křivce normálního rozdělení. Do vzdálenosti jedné směrodatné odchylky od průměru spadá zhruba 68 % lidské populace, do vzdálenosti dvou směrodatných odchylek (tedy IQ 70-130 asi 95 % populace). Výsledky by měly být vždy validizovány pro každou zemi a národ zvlášť.\n\nWAIS je zkratka pro Wechsler Adult Intelligence Scale, což je série testů sloužících ke klinickému testování inteligence dospělých a adolescentů. Původní WAIS byl publikován v roce 1955 americkým psychologem Davidem Wechslerem, jeho nejnovější forma (WAIS-IV) je z roku 2008, v češtině je poslední standardizovanou verzí WAIS-III, často však bývá používána starší verze WAIS-R. Existují samozřejmě také verze Wechslerova testu pro děti, u nás se používá zejména WISC-III (Wechsler Intelligence Scale for Children).\n\nVýstupem současné verze testu WAIS-IV jsou čtyři hlavní koeficienty inteligence: koeficient verbálního porozumění, percepčního usuzování, pracovní paměti a rychlosti zpracovávání. Z nich se pak dá vyvodit obecné IQ, shrnující tyto schopnosti jedince do jediného čísla.\n\nJako většina moderních IQ testů, Wechslerův test také používá směrodatnou odchylku 15 od průměrné hodnoty 100.\n\nRavenovy progresivní matrice (v češtině někdy nesprávně označované jako \"Ravenovy progresivní matice\") jsou nonverbálním testem abstraktního uvažování původně vyvinuté Johnem C. Ravenem v roce 1936. Respondenti vybírají geometrické obrazce, které správně doplní větší obraz. Testuje se pochopení komplexnosti vzorů, schopnost ukládat a vybavovat si informace. Jedná se o test, který měří pouze dílčí část intelektových schopností, na jeho základě nelze dělat validní závěry o celkové inteligenci daného člověka (výsledky jsou orientační). Tento test se používá v klinické či poradenské psychologické praxi v ČR.\n\nV ČR testování IQ pro širokou veřejnost provádí Mensa ČR. Její testy lze absolvovat vždy ve vybraných termínech a městech několikrát do roka. Testy IQ používané Mensou ČR vycházejí ze Stanford-Binetovy škály a Cattellovy teorie inteligence a jsou zkráceny pro účely plošného testování (na 40 minut). Také testy obecných studijních předpokladů společnosti SCIO vycházejí ve svém základu ze Standford-Binetovy škály inteligence. Mimoto existuje velké množství IQ testů na internetu, placených i zdarma, jejichž kvalita se velmi různí, ale obecně je nelze považovat za relevantní zdroj, nemají často nic společného s mezinárodně uznávanými testy IQ.\n\nProfesionálnímu testování IQ se věnují kliničtí či poradenští psychologové. Komplexní vyšetření inteligence psychologem zabere většinou 60-90 minut, v mnoha případech je tato služba hrazena státem (pedagogicko-psychologické poradny, zdravotnická zařízení). Psychologové ovšem měření inteligence provádějí s ohledem na řešení konkrétních problémů klienta (např. zjišťují mentální kapacitu žáka pro zvládání výběrové školy, případně omezení pracovní zátěže pacienta po závažném zranění hlavy). Je vhodné si nechat všechny pojmy z testování IQ, které psycholog zjistí, řádně vysvětlit.\n\n\n"}
{"id": "481116", "url": "https://cs.wikipedia.org/wiki?curid=481116", "title": "Ludvík Ferdinand Pruský", "text": "Ludvík Ferdinand Pruský\n\nNositelé jména Ludvík Ferdinand Pruský:\n\n"}
{"id": "481117", "url": "https://cs.wikipedia.org/wiki?curid=481117", "title": "Třída Swiftsure", "text": "Třída Swiftsure\n\nTřída Swiftsure byla předposlední třídou predreadnoughtů Royal Navy. Skládala se z jednotek \"Swiftsure\" (ex \"Constitución\") a \"Triumph\" (ex \"Libertad\"), postavených v letech 1902–1904. Obě lodi byly původně stavěny pro Chile jako třída \"Libertad\" a měly být protiváhou křižníků třídy \"Moreno\", stavěných tehdy v Itálii na objednávku Argentiny. Když oba argentinské křižníky odkoupilo Japonsko (zařadilo je do služby jako \"Kasuga\" a \"Nisšin\"), Chile rovněž své lodi nabídlo k prodeji. Britské královské námořnictvo je odkoupilo, aby je nezískala jiná námořní mocnost. Obě lodi bojovaly v první světové válce, přičemž \"Triumph\" byl ve válce potopen.\n\nLodě byly výrazně menší a slaběji vyzbrojené než jejich britští současníci. Hlavní výzbroj tvořily čtyři 254mm děla ve dvouhlavňových věžích, obvyklá 305mm děla tedy nebyla použita. Sekundární výzbrojí bylo čtrnáct kasematových 190mm kanónů. Lodě dále nesly dvacet dva kanónů ráží 76 a 57 mm a dva torpédomety.\n\nObě lodi bojovaly v první světové válce, na jejímž počátku byly součástí britského Východního loďstva. \"Triumph\" se podílel na dobytí německé hlavní námořní základny v Asii – bitvy o Čching-tao. Obě lodi byly v roce 1915 nasazeny v Dardanelské kampani, přičemž \"Triumph\" zde byl potopen. Dne 25. května 1915 ho v ústí Dardanel zasáhlo torpédo německé ponorky \"U 21\". Po 12 minutách se loď položila na bok a za dalších 21 minut potopila. Zahynulo 73 mužů. \"Swiftsure\" od roku 1916 pokračoval ve službě v Atlantiku, v roce 1917 byl odzbrojen a roku 1920 prodán k sešrotování.\n\n\n"}
{"id": "481119", "url": "https://cs.wikipedia.org/wiki?curid=481119", "title": "Upíří deníky (seriál)", "text": "Upíří deníky (seriál)\n\nUpíří deníky (v anglickém originále The Vampire Diaries) je americký dramatický fantasy televizní seriál, jehož autory jsou Kevin Williamson a Julie Plecová. Vznikl na motivy stejnojmenné knižní série od L. J. Smithové. Premiérově byl vysílán v letech 2009–2017 na stanici The CW. Celkově bylo natočeno 171 dílů v osmi řadách. Z \"Upířích deníků\" byl odvozen seriál \"The Originals\", na který navázal seriál \"Odkaz\".\n\nSeriál se odehrává ve fiktivním virginském městečku Mystic Falls, s nímž jsou již od jeho založení na konci 19. století spojeny nadpřirozené jevy. Příběh vypráví o životě Eleny Gilbertové, dospívající dívce, která přišla při autonehodě o rodiče. Elena se zamiluje do 162 let starého upíra Stefana Salvatora. Jejich vztah se začne výrazně komplikovat poté, co se vrátí jeho starší záhadný bratr Damon Salvatore s plánem oživit jejich dávnou lásku Katherine Pierceovou, upírku, která vypadá úplně stejně jako Elena. Damon má zpočátku zášť vůči bratrovi, který jej přinutil stát se upírem. Později se však se Stefanem usmíří a zamiluje se do Eleny, čímž vznikne milostný trojúhelník. Oba bratři ochraňují Elenu před nejrůznějšími hrozbami, které ohrožují jejich městečko, včetně Katherine.\n\nDalší příběhové linky seriálu se točí kolem ostatních obyvatel Mystic Falls, především kolem Elenina mladšího bratra Jeremyho Gilberta, jeho kamarádů Bonnie Bennettové, Caroline Forbesové, Tylera Lockwooda a Matta Donovana, a jejich učitele dějepisu, lovce upírů Alarica Saltzmana. Místní politici jsou řízeni potomky rodin, které městečko založily. Ti jsou zorganizováni v Radě Zakladatelů a stráží městečko především před upíry, ale i dalšími nadpřirozenými hrozbami, mezi něž patří vlkodlaci, čarodějnice, hybridi, duchové a jiní.\n\nNatáčení pilotního dílu probíhalo ve Vancouveru. Zbytek seriálu byl natáčen v Covingtonu v Georgii, který představoval fiktivní městečko Mystic Falls, a na dalších místech v metropolitní oblasti Atlanty.\n\nSeriál do češtiny přeložili Jana Bauerová a Mikuláš Bryan, české znění režíroval Filip Jančík. Ninu Dobrevovou v roli Eleny dabovala Martina Kechnerová, Paula Wesleyho v roli Stefana Martin Písařík a Iana Somerhaldera v roli Damona Filip Švarc. Roli Jeremyho namluvil Petr Neskusil, Bonnie Zuzana Kajnarová, Caroline Marika Šoposká, Matta Jan Škvor a Tylera Jan Nedvěd ml.\n\nPilotní díl vysílala televize The CW dne 10. září 2009, přičemž v daném čase nahradil ukončený seriál \"Smallville\". Dne 21. října 2009 stanice oznámila, že díky velké sledovanosti objednává celosezónní první řadu seriálu, tedy 22 dílů. Poslední díl seriálu, šestnáctý díl osmé řady, byl odvysílán 10. března 2017.\n\nSeriál pro vysílání v České republice zakoupila TV Nova. První řada byla vysílána od 31. května 2012. V Česku byly uvedeny pouze první čtyři řady.\n\nDvacátý díl čtvrté řady „Původní“, uvedený 25. dubna 2013, posloužil jako tzv. backdoor pilot pro spin-off \"The Originals\", zaměřený na rodinu Mikaelsonových. Ten byl premiérově vysílán v letech 2013–2018 a dočkal se pěti řad. Na něj od roku 2018 navázal seriál \"Odkaz\".\n\n"}
{"id": "481120", "url": "https://cs.wikipedia.org/wiki?curid=481120", "title": "Parozábrana", "text": "Parozábrana\n\nParozábrana je druh fólie, který omezuje či zabraňuje pronikání vodní páry obsažené ve vzduchu. Z obecného hlediska jde v podstatě o membránu, protože odděluje dvě různá prostředí, zpravidla interiér a exteriér stavby. Používá se hlavně ve střechách (nebo i stěnách dřevostaveb apod.), aby se zamezilo úniku vodních par z interiéru do konstrukce domu, kde jinak pára kondenzuje a snižuje účinnost tepelné izolace a poškozuje nosné části. Vodní pára totiž dále neuniká, protože se zaráží o hlavní hydroizolaci, dochází tak k hromadění zkondenzované vody. Je důležité, aby parozábrana byla provedena souvisle, jinak pára pronikne neuzavřenými dírami, spoje se přelepují vzduchotěsnou páskou. \n\n"}
{"id": "481123", "url": "https://cs.wikipedia.org/wiki?curid=481123", "title": "Kokolitky", "text": "Kokolitky\n\nKokolitky (\"Coccolithophorida\", \"Coccolithophyceae\") jsou skupina řas řazených dnes do kmene Haptophyta, a to zejména do řádů \"Isochrysidales\" a \"Coccolithales\". Někdy jsou pojímány jako přirozená monofyletická skupina, v jiných systémech nejsou vůbec z taxonomického hlediska uvedeny.\n\nJejich společným znakem je tvorba drobných destiček či šupinek z kalcitu (či vzácně aragonitu), označovaných jako kokolity. Tyto šupinky jsou vyneseny na povrch buňky a tvoří poměrně souvislý obal kolem celé buňky. Jsou významnou složkou fytoplanktonu v mořích a jsou tedy schopné fotosyntézy. V geologickém záznamu o nich máme doklady od triasu, ačkoliv se předpokládá výskyt již v siluru. Známým zástupcem je \"Emiliana huxleyi\".\n\nKokolitky jsou silně citlivé na změny podmínek prostředí, jako je teplota vody a slanost. Díky této vlastnosti a bohatému výskytu ve fosilních záznamech se fosilizované kokolitky staly důležitým indikátorem, využívaným v paleoklimatologii i k řešení problémů stratigrafie.\n"}
{"id": "481131", "url": "https://cs.wikipedia.org/wiki?curid=481131", "title": "Oskar Guttmann", "text": "Oskar Guttmann\n\nOskar Guttmann (1885–1943) byl židovský hudební skladatel.\n\nRoku 1939 uprchl z Německa do USA, kde zemřel. Jeho synem byl Alfred Goodman.\n\n"}
{"id": "481132", "url": "https://cs.wikipedia.org/wiki?curid=481132", "title": "Marmarika", "text": "Marmarika\n\nMarmarika (latinsky: \"Marmarica\") je historicko-geografický region rozkládající se na pobřeží středozemního moře, na severozápadě Egypta a severovýchodě Libye. Název Marmarika je latinský a pochází od Římanů, kteří zdejší provincii pojmenovali od berberského kmene \"Marmaridů\". Marmarika byla spolu se sousední Kyrenaikou hlavním bojištěm druhé světové války v Africe.\n\nMarmarika nemá přesné vymezení ani hranice. Na východě sahají její hranice až k městu El Alamein. Jižní a jihovýchodní hranici tvoří Kattarská proláklina. Na jihu zasahuje Marmarika až k oáze Siwa v Egyptě, poté je rozdělena egyptsko-libyjskou hranicí a na libyjské straně zasahuje k oáze Jarabub. Na západě její území dosahuje přibližně až k Bir Hacheim a vede směrem k moři téměř až k městu Gazala.\n\nHlavní centrem oblasti býval Tobruk, na egyptské straně také Marsa Matruh. Další významná města jsou egyptské: Sidí Barráni, Sollúm (ležící na egyptské straně hranice s Libyí), z libyjských měst to jsou kromě Tobruku, Bir Hacheim, Knightsbridge a Gazala.\n\n"}
{"id": "481134", "url": "https://cs.wikipedia.org/wiki?curid=481134", "title": "Megatherium", "text": "Megatherium\n\nMegatherium (z řečtiny \"Mega\"-velký a \"Therion\"-zvíře) je vyhynulý rod obrovského pozemního lenochoda. Žil od období pliocénu do konce pleistocénu v Jižní Americe a Střední Americe, než byl zcela vyhuben. Dosahoval zhruba rozměrů (hmotnosti) dnešního slona, jeho hmotnost se pohybovala v rozmezí 4 až 6 tun.\n\nObří lenochod pojídal listy stromů, za kterými se natahoval opřený o zadní část těla. Výzkumy prokázaly, že nebyl všežravý, ale šlo o výlučného býložravce. Měl neobyčejně dlouhé drápy.\n\nJeho fosilní pozůstatky byly poprvé objeveny již v roce 1788 v Argentině, přibližně sto kilometrů od Buenos Aires.\n\nŽil možná ještě kolem roku 8000 př. n. l. (před deseti tisíci lety), datum jeho přesného vyhynutí ale není známé. Objevy fosilních stop z Nového Mexika dokazují, že tito obří savci byli loveni pravěkým člověkem.\n\n\"Megatherium\" se objevuje v několika dokumentárních trikových filmech, např. \"Putování s pravěkými zvířaty\". Je zde vyobrazen jako býložravec, který se občas oportunisticky přiživí i na čerstvých mršinách.\n\n"}
{"id": "481145", "url": "https://cs.wikipedia.org/wiki?curid=481145", "title": "Mevo Dotan", "text": "Mevo Dotan\n\nMevo Dotan ( מְבוֹא דּוֹתָן, doslova „\"Brána\" nebo \"Vstup do Dotanu\"“, podle biblické lokality Dotan zmíněné v knize Genesis 37,17 - „\"Josef tedy šel za svými bratry a nalezl je v Dótanu\"“, v oficiálním přepisu do angličtiny Mevo Dotan) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 330 metrů na severozápadním okraji hornatiny Samařska. Severně od vesnice spadá terén do Dotanského údolí, kterým severně od obce protéká Nachal Chadera. Leží cca 10 kilometrů jižně od města Umm al-Fachm, cca 72 kilometrů severoseverozápadně od historického jádra Jeruzalému a cca 55 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 585 (východozápadní spojení včetně směru do izraelské pobřežní planiny), z niž vybíhá k severu lokální silnice číslo 596. Ta směřuje do bloku izraelských osad Šaked v severozápadním cípu Západního břehu Jordánu. Mevo Dotan je izolovanou izraelskou osadou, která sice leží jen necelých 10 kilometrů za Zelenou linií oddělující Izrael v mezinárodně uznávaných hranicích a okupovaná území, ale zejména na severní, východní a jižní straně je obklopena pásem palestinských sídel (například město Ya'bad necelé 3 kilometry na severní straně). Nejbližší židovskou vesnicí je Chermeš cca 5 kilometrů západním směrem.\n\nVesnice byla založena roku 1978. V roce 1977 se skupina izraelských aktivistů začala pokoušet o ustavení nové osady v severní části Samařska. V říjnu 1977 obsadili bývalou policejní stanici u palestinského města Fandaqumiya. Izraelská vláda se snažila osadníkům najít lepší a trvalejší plochy pro zřízení vesnice. 28. srpna 1979 pak vláda stanovila, že souhlasí se vznikem několika nových osad, mezi nimi i té nazývané pracovně Dotan. Nová obec měla být osídlena skupinou židovských aktivistů z Haify a těch již usedlých u města Fandaqumiya. V červnu 1981 se sem nastěhovali trvalí obyvatelé. Mimochodem, lokalita poblíž města Fandaqumiya byla později rovněž osídlena Izraelci a vznikla tam osada Sa-Nur.\n\nPozdější podrobný územní plán Mevo Dotan počítal s výhledovou kapacitou 221 bytů, z nichž zatím realizována více než třetina.\n\nV únoru 2001 vyrostla západně od Mevo Dotan, na plošině oddělené od vlastní obce roklí, izolovaná skupina domů nazvaná Ma'oz Cvi (též Mevo Dotan Ma'arav). Podle vládní zprávy z doby po roce 2006 zde trvale přebývaly dvě rodiny a zástavba spočívala v sedmi mobilních kontejnerech. Zpráva organizace Peace Now z roku 2007 zde už uvádí cca čtyři trvale pobývající rodiny.\n\nPočátkem 21. století nebyla obec s okolím zahrnuta do Izraelské bezpečnostní bariéry. Ta byla zbudována mnohem blíže k Zelené linii. Budoucí existence vesnice závisí na parametrech případné mírové smlouvy mezi Izraelem a Palestinci.\n\nBěhem druhé intifády se okolí obce stalo terčem palestinských teroristů.18. srpna 2002 byl u Mevo Dotan zastřelen ve svém automobilu jeden muž poté, co na něj členové Brigád mučedníků od Al-Aksá zahájili palbu. Další podobný útok z 19. května 2003 si vyžádal jednu oběť na silnici mezi Mevo Dotan a osadou Šaked. 4. června 2004 zastřelili členové Brigád mučedníků od Al-Aksá muže z Mevo Dotan, když jel po silnici poblíž palestinského města Ya'bad. Stejná organizace se přihlásila i k útoku z 19. října 2004, kdy byl na nedaleké základně izraelské armády zastřelen jeden voják.\n\nObyvatelstvo Mevo Dotan je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. Počátkem 21. století ale došlo k přistěhování skupiny nábožensky založených Izraelců. Ti totiž měli tuto osadu demograficky povzbudit. Jestliže byl Mevo Dotan plánován na výhledovou kapacitu několika set rodin, tak tato očekávání nesplnil. Po začátku druhé intifády navíc začalo obyvatelstvo Mevo Dotan opouštět a počet zde fakticky usazených rodin klesl v jednu dobu na polovinu. V roce 2005 navíc došlo k realizaci plánu jednostranného stažení izraelské armády i izraelských osadníků z několika izolovaných obcí v severním Samařsku, čímž se v tomto regionu dále oslabila demografická i bezpečnostní pozice židovských osadníků. Jedna ze zakladatelek vesnice Mevo Dotan Ja'el Ben Ja'akov tehdy přišla s návrhem přilákat do vylidňující se vesnice náboženské aktivisty z ješivy Golan. Tito lidé sem pak skutečně přišli a populační stav částečně vyrovnali. K 31. prosinci 2014 zde žilo 330 lidí. Během roku 2014 registrovaná populace stoupla o 21,3 %.\n\n\n"}
{"id": "481146", "url": "https://cs.wikipedia.org/wiki?curid=481146", "title": "Porte de Choisy (stanice metra v Paříži)", "text": "Porte de Choisy (stanice metra v Paříži)\n\nPorte de Choisy je nepřestupní stanice pařížského metra na jihovýchodní větvi linky 7 ve 13. obvodu v Paříži. Nachází se pod \"Boulevardem Masséna\" u křižovatky s \"Avenue de Choisy\" a \"Avenue de la Porte de Choisy\".\n\nStanice byla otevřena 7. března 1930, kdy sem byla prodloužena tehdejší linka 10 ze stanice Place d'Italie. 26. dubna 1931 byl úsek mezi stanicemi Place Monge a \"Porte de Choisy\" odpojen od linky 10 a připojen k lince 7 a zároveň byla linka prodloužena dále do stanice Porte d'Ivry. 16. prosince 2006 byl umožněn přestup na novou tramvajovou linku T3.\n\nStanice byla pojmenována po bývalé městské bráně, která v těchto místech stála (\"porte\" = brána). Branou procházela silnice z Paříže do města Choisy-le-Roi.\n\nStanice má vchody na:\n\n"}
{"id": "481147", "url": "https://cs.wikipedia.org/wiki?curid=481147", "title": "Kasuár", "text": "Kasuár\n\nKasuár (\"Casuarius\") je rod velkých ptáků, kteří nejsou schopni létat. Patří do čeledi kasuárovitých (Casuariidae). Příslušníci rodu se vyskytují v tropických deštných pralesích na Nové Guineji, severní a východní Austrálii.\n\nJsou známy celkem tři druhy z rodu \"Casuarius\":\nKasuár přílbový (\"Casuarius casuarius\") žije v Austrálii a na Nové Guineji. \nKasuár severní (\"Casuarius unappendiculatus\") žije na Nové Guineji a na Nové Británii.\nKasuár malý (\"Casuarius bennetti\") je nejmenší z těchto tří druhů. Žije pouze na Nové Guineji. Váží až 25 kg a je až 1 m vysoký.\nKasuár přílbový je největší suchozemský tvor v Austrálii, druhý nejtěžší po pštrosovi a třetí nejvyšší pták na světě po pštrosovi a emu. Samice jsou větší a jsou pestrobarevnější než samci. Dospělý kasuár přílbový má na výšku 1,5 až 1,8 m, výjimečně mohou mít některé samice i přes dva metry. Váží asi 70 kg. Mají červené, modré, fialové a žluté krky. Kasuárovi přílbovému visí na krku dva laloky volné kůže, kasuárovi severnímu jeden a kasuárovi malému žádný.\n\nKasuárové mají tři prsty na každé noze a na každém z nich je jeden velice ostrý dráp. Dráp na prostředním prstu může měřit až 120 mm a slouží jako zbraň. Útoky kasuárů na lidi jsou vcelku časté, nicméně poslední smrtelný útok je datován do roku 1926. Chovatelé kasuárů dobře vědí, že tito velcí nelétaví ptáci jsou velmi agresivní a útočí často i bez zjevného důvodu. Kasuáři mohou vyvinout rychlost až 50 km/h, mohou vyskočit až 1,5 m vysoko a umějí dobře plavat.\n\nSamec sedí po dobu dvou měsíců na třech až osmi světle modrozelených vejcích, která váží až 600 gramů, přesto jsou menší než vejce pštrosa a emu. Samec se o mladé stará po celou dobu sám, včetně sezení na vejcích, bez přispění samice. Kuřata mají na těle po devět měsíců hnědé proužky. Samice partnery obměňují, každý rok se páří se dvěma nebo třemi ptáky.\n\nV roce 2018 byl poprvé zachycen kasuár ve výskoku na filmovou kameru. O kopech ve výskoku, kterými se tito ptáci brání, se vědělo již dříve, dosud ale chyběl přímý filmový záznam takové aktivity.\n\nVšechny tři typy kasuárů mají na lebce zvláštní keratinový výběžek, tzv. \"casque\". Existuje několik teorií a hypotéz o účelu a původu casque, tady je výčet jen několika z nich:\n\nBiolog Andrew Mack kasuáry pozoroval a s mnoha z těchto tvrzení nesouhlasil. Myslel si, že casque hraje roli v kasuářím sluchu a komunikaci. Zjistil, že kasuár malý a přílbový vydávají velmi nízký zvuk, je to nejnižší známý ptačí zvuk, který mohou lidé slyšet. Ptáci nežijí v hejnech, jsou samotáři, takže tento zvuk by mohl být způsob, jak spolu mohou komunikovat na velkou vzdálenost v hustých pralesích. Vědci se domnívají, že spolu podobně komunikovali dinosauři. Novějším názorem na funkci hřebínku je, že šlo o útvar pomáhající při termoregulaci.\n\nHlavní složkou jejich potravy je ovoce, ale například i bezobratlí šneci, houby, kapradiny a květiny. Patří mezi důležité roznašeče semen. Všechny tři druhy kasuárů se vyskytují na ploše asi 700 ha, takže je přenáší na relativně velkou vzdálenost. Nejméně 70 druhů rostlin potřebuje na přenos semen právě kasuáry, jejich semena jsou totiž na ostatní zvířata moc velká nebo jsou pro ně jedovatá.\n\nPodle australské vlády je kasuár přílbový ohrožený. Vědci se domnívají, že v Austrálii žije cca 1200 až 1500 jedinců. Mnoho oblastí, kde žili, se pro ně stalo neobyvatelnými z důvodu zemědělství apod. Kasuár severní je také na Nové Guineji zranitelný, počet jedinců se zde odhaduje na 2500 až 9999.\n\n"}
{"id": "481148", "url": "https://cs.wikipedia.org/wiki?curid=481148", "title": "Pierre et Marie Curie (stanice metra v Paříži)", "text": "Pierre et Marie Curie (stanice metra v Paříži)\n\nPierre et Marie Curie je nepřestupní stanice pařížského metra na jihovýchodní větvi linky 7. Leží mimo hranice Paříže na území města Ivry-sur-Seine na křižovatce ulic \"Avenue Maurice Thorez\", pod kterou vede linka 7, \"Rue Pierre et Marie Curie\" a \"Rue Célestino Alfonso\".\n\nStanice byla otevřena 1. května 1946 při prodloužení linky ze stanice Porte d'Ivry do Mairie d'Ivry.\n\nJméno stanice je odvozeno od názvu ulice \"Rue Pierre et Marie Curie\". Pierre Curie (1859–1906) a jeho manželka Marie Curie-Skłodowská (1867–1934) byli fyzikové a chemici, nositelé Nobelovy ceny.\n\nStanice se původně jmenovala \"Pierre Curie\". Od 31. ledna 2007 se začal používat současný název, který byl oficiálně představen 8. března téhož toku při příležitosti Mezinárodního dne žen. Po Barbès – Rochechouart a Louise Michel se stala teprve třetí stanicí, v jichž názvu se objevuje jméno ženy.\n\nStanice má dva vchody na:\n"}
{"id": "481149", "url": "https://cs.wikipedia.org/wiki?curid=481149", "title": "Hardcore (rozcestník)", "text": "Hardcore (rozcestník)\n\nHardcore (vysl. \"[hárdkór]\" angl., tvrdé jádro) může znamenat:\n\n"}
{"id": "481152", "url": "https://cs.wikipedia.org/wiki?curid=481152", "title": "Fjodor II. Borisovič", "text": "Fjodor II. Borisovič\n\nFjodor II. Borisovič (rusky: Фёдор II Бори́сович Годуно́в) (1589 – 20. června 1605) byl ruský car v roce 1605. Doba jeho vlády je nejkratší v historii Ruska – trvala pouhých 49 dní.\n\nFjodor Borisovič se narodil v Moskvě jako syn a následník Borise Godunova. Jeho matkou byla jedna z dcer Maljuty Skuratova, neblaze proslulého oblíbence cara Ivana Hrozného. Nedlouho po Fjodorově narození se jeho otec stal faktickým jediným vládcem státu. Velmi záhy, počínaje lety 1594—95, začaly být pocty, rovné carským, prokazovány i malému Fjodoru Borisoviči (\"podepisoval\" se v listech společně s otcem, jeho jméno se objevovalo při ceremoniálech přijímání poslů, jeho jménem byly udíleny diplomatické dary). Historik S. F. Platonov se domnívá, že toto vyzdvihování mělo souvislost s úmrtím dcery Fjodora I., Feodosije Fjodorovny (25. května\n1592 – 25. ledna 1594), které znamenalo konec moskevských Rurikovců, takže Borisova dynastie se mohla stát nástupcem Fjodora I.\n\nPo nástupu otce na trůn v roce 1598 se Fjodor Borisovič stal carevičem a následníkem trůnu a účastnil se slavnostního vstupu otce do hlavního města (30. dubna). V roce 1599 desetiletý carevič vlastnoručním dopisem seznámil mnichy \"Svatotrojického kláštera\" o nemoci otce, který k nim proto nemohl přijet.\n\nFyzicky statný chlapec, velmi svým otcem milovaný, získal pro tehdejší dobu nejlepší možné vzdělání, které z něj mělo učinit osvíceného monarchu. (Sám Boris Godunov byl gramotný, ale knižní vzdělání neměl.) Bývá nazýván \"prvním plodem evropské výchovy v Rusku\". Přesto opozice rozšířila v Rusku i za hranicemi pověsti o Fjodorově churavosti a slaboduchosti.\n\nFjodor byl od dětství zasvěcován do všech detailů vlády; regulérně zasedal v Bojarské Dumě a přijímal posly (mezi jinými i nápadníky své sestry \"Xenie\" (\"Gustava Švédského\" a \"Johanna Schleswig-Holstein\"), účastnil se zahraničních cest, soudních jednání i charitativní činnosti svého otce (konkrétně v době hladomoru v letech 1601—1603; už od devíti let měl vlastní státní pečeť. První ruská (tj. Rusem, v Rusku vytvořená) mapa Ruska byla jeho dílem a dochovala se dodnes.\n\nKdyž se přiblížila Fjodorova dospělost, začal mu otec hledat nevěstu (a současně i ženicha pro dceru Xenii) v pravoslavné Gruzii, v carství Kartli. Dvořan \"Michail Tatiščev\" měl v květnu 1604 za úkol přivézt do Moskvy desetiletou princeznu Jelenu, dceru kartlijského cara Jiřího X., a také přesvědčit Jiřího, aby přešel do ruského poddanství. Jiří dal přísahu, ale do Moskvy propustil pouze syna, careviče Chozdroje, který se měl stál Xeniiným manželem. Jelenu u sebe ponechal do dalšího ruského poselství; toho se však již nedožili ani Boris Godunov, ani Fjodor. Vedle toho je známo, že v roce 1603 anglická královna Alžběta I. nabízela Fjodorovi ruku jedenáctileté urozené Angličanky, věc však ztroskotala pro brzkou smrt Alžbětinu.\nCarevič Fjodor vešel do historie ruské kartografie: on sám sestavil nebo pod jeho vedením byla sestavena jedna z vůbec prvních ruských map Ruska Mapa byla vydána v Amsterodamu v roce 1613; toto vydání je bibliografická vzácnost. O rok později, v roce 1614 vyšlo druhé vydání s opravami a doplňky. List zahrnuje i vložku s plánem Moskvy; mínění historiků se liší v tom, lze-li careviči připsat i tento plán.\n\nPo nečekané předčasné smrti svého otce 13. dubna 1605 byl prohlášen ve věku šestnácti let carem. Třebaže jeho otec připravoval Fjodorovi následnictví, takže syn byl obklopen mocnými a oddanými přáteli, od prvního okamžiku panování se ocitl v atmosféře zrady. 1. června 1605 poslové nepravého cara, Lžidimitrije I., přibyli do Moskvy, aby ho svrhli; listy, které veřejně četli na Rudém náměstí, rozhodly o jeho Fjodorově osudu. Skupina bojarů, málo ochotných složit přísahu věrnosti novému carovi, se dostala do Kremlu a mladého cara uvěznili.\n\n20. června byl Fjodor ve svých komnatách společně se svou matkou zardoušen. Jako oficiální příčina smrti se uváděla otrava, ale švédský historik Peter Petreius uvádí, že těla, která mohla být ohledána, nesla známky mocného škrcení. Těla Fjodora a Marie Godunovových byla — spolu se z hrobu vyvlečeným tělem Borise Godunova — pochována na příkaz Lžidimitrije bez jakýchkoli poct v druhořadém moskevském ženském Varsonofjevském klášteře, V roce 1606 podle nařízení cara Vasilije Šujského byly ostatky rodiny Godunovových slavnostně přeneseny do Svatotrojického kláštera, kde spočívají dodnes.\n\nSoučasníci (ruští i zahraniční), stejně jako mnozí historikové, považovali Fjodora, jeho matku i sestru za nevinné oběti bezmezné touhy po moci Borise Godunova, potrestaného tak Bohem za vraždu careviče Dimitrije.\n\n"}
{"id": "481154", "url": "https://cs.wikipedia.org/wiki?curid=481154", "title": "Porte d'Ivry (stanice metra v Paříži)", "text": "Porte d'Ivry (stanice metra v Paříži)\n\nPorte d'Ivry je nepřestupní stanice pařížského metra na jihovýchodní větvi linky 7 ve 13. obvodu v Paříži. Nachází se pod \"Boulevardem Masséna\" u křižovatky s \"Avenue d'Ivry\" a \"Avenue de la Porte d'Ivry\".\n\nStanice byla otevřena 26. dubna 1931, kdy sem byla prodloužena linka ze sousední stanice Porte de Choisy. Až do 1. května 1946 sloužila jako konečná, než byla trať rozšířena dál do Mairie d'Ivry. 16. prosince 2006 byl umožněn přestup na novou tramvajovou linku T3.\n\nStanice byla pojmenována po bývalé městské bráně, která v těchto místech stála (\"porte\" = brána). Branou procházela silnice z Paříže do sousedního města Ivry-sur-Seine.\n\nStanice má vchody na:\n\n"}
{"id": "481155", "url": "https://cs.wikipedia.org/wiki?curid=481155", "title": "Hydrogensoli", "text": "Hydrogensoli\n\nHydrogensoli jsou látky obsahující anionty kyselin, ve kterých zůstává jeden nebo více odštěpitelných atomů vodíku. Příkladem jsou:\n\n"}
{"id": "481157", "url": "https://cs.wikipedia.org/wiki?curid=481157", "title": "Hydrát", "text": "Hydrát\n\nHydrát je látka, která má ve svých molekulách obsaženu vodu. V anorganické chemii se jedná především o soli, u nichž je voda zabudována do krystalů. Vlastnosti hydrátů solí se liší od jejich bezvodých solí.\n\n\"Podle počtu molekul vody se hydráty dělí na:\"\n"}
{"id": "481158", "url": "https://cs.wikipedia.org/wiki?curid=481158", "title": "Škoda 110 Super Sport", "text": "Škoda 110 Super Sport\n\nŠkoda 110 Super Sport (typ 724) byl prototyp sportovního automobilu s motorem vzadu a pohonem zadních kol, vývoj probíhal v letech 1969-1971 a v roce 1971 byl vyroben prototyp.\n\nVůz měl aerodynamickou karoserii vyrobenou ze sklolaminátu, vpředu byla šestice vyklápěcích světlometů, za ní se nacházel prostor pro zavazadla a rezervní kolo. Dveře se vyklápěly nahoru spolu s čelním sklem a střechou. V zadní části vozu byl umístěn motor – řadový čtyřválec ze Škody 110 L Rallye. Kvůli testování byl do auta dočasně namontován silnější motor o obsahu 1147 cm³. Na zadním čele bylo 16 kulatých světel, 6 v horní řadě u kraje po třech a 10 v dolní řadě po celé šířce vozu.\n\nV Kvasinách byl vyroben jediný exemplář, který měl bílou barvu. Byl představen roku 1972 na autosalonu v Bruselu. I přes zájem veřejnosti se nedostal do sériové výroby. V Československu bylo auto kritizováno pro příliš hranaté tvary avšak na západě v magazínu Road and Track byla Škoda 110 Supersport hodnocena lépe než prototyp Aston Martinu.\n\nV roce 1981 byl přelakován na černo (s červenými linkami kolem hran) a dostal nové přední a zadní čelo, vpředu zmizela výklopná světla a místo nich byla dvě sdružena do obdélníku, mezi nimi byla mřížka chladiče; zadní světla byla převzata z budoucí Škody 742 M a dostal nové masivní křídlo. Autorem tohoto \"Faceliftu\" byl Theodor Pištěk. Takto upravený vůz hrál hlavní roli ve filmu \"Upír z Feratu\" (1981) díky němuž je známý jako „Ferat“. Bylo ho také možné vidět ve filmu \"Velká filmová loupež\" (1986) a v bílé verzi ve filmu \"Zítra vstanu a opařím se čajem\" (1977).\n\nK vidění je ve Škoda Auto Muzeu v Mladé Boleslavi.\n\n\n\n"}
{"id": "481159", "url": "https://cs.wikipedia.org/wiki?curid=481159", "title": "8-PSK", "text": "8-PSK\n\n8-PSK (Phase Shift Keying) je typ fázové modulace, který používá 8 různých stavů. Změna informace je určena změnou fáze, proto mluvíme o fázové modulaci. Díky osmi stavům může 1 stav modulace 8-PSK realizovat až 3 bity informací (2^3 = 8 ... jeden bit může reprezentovat 2 stavy, dva bity 4 stavy, 3 bity 8 stavů).\n\nVýhodou použití modulace 8-PSK je větší přenosová rychlost vůči modulacím s méně stavy (více bitů na 1 stav → větší rychlost) nebo lze při 8-PSK snížit šířku pásma přenosu. Tím ušetříme na datovém toku, ale zhorší se odolnost vůči šumu (S/N) a přeslechům.\n\nModulace 8-PSK se používá v systémech GSM/EDGE nebo v DVB-S2.\n\nPříbuzná modulace je QPSK (4-PSK) se 4 stavy, používá se například v DVB-S a DVB-T.\n"}
{"id": "481161", "url": "https://cs.wikipedia.org/wiki?curid=481161", "title": "HRT F1", "text": "HRT F1\n\nHispania Racing nebo ve zkratce oficiálně HRT F1 Team byl motoristický závodní tým, který se účastnil v letech 2010 až 2012 závodů Formule 1. Tým byl potvrzen pro vstup do sezóny dne 12. června 2009 jako tým Campos Meta společně s dalšími třemi novými týmy. Většinový majitel Adrian Campos neměl dostatek peněz, tým tedy 19.2.2010 koupil a zachránil dosavadní spolumajitel Jose Ramon Carabante, šéfém týmu se stal Colin Kolles. Tým se přejmenoval na Hispania Racing, tento název ovšem FIA zamítla, tím vznikla zkratka HRT.\n\nCampos Racing působí také v GP2 Series a ještě v dalších sériích.\n\nVozy pro tým HRT navrhovala pro rok 2010 firma Dallara, avšak ta se s HRT rozešla. Tým používal motory Cosworth.\nPrvní sezóna týmu se konala v roce 2010, moc jim ale nevyšla a překonaly pouze jeden tým a to Virgin Racing v celkovém pořadí tak skončily na 11. místě. V sezoně 2011 za tým jezdili Narain Karthikeyan a Vitantonio Liuzzi, výsledky se ale nezlepšily a zase skončily na 11. místě. V červenci tým koupila investiční skupina Theasan Capital, která přemístila sídlo týmu do Valencie, později do Madridu. Po sezóně nahradil Colina Kollese bývalý pilot Formule 1 Luis Pérez-Sala v pozici šéfa týmu.\n\nSezóna 2012 byla pro tým nejhorší, skončil na posledním místě. Jezdci Narain Karthikeyan a Pedro de la Rosa se nekvalifikovali do GP Austrálie, avšak v dalších zbylých závodech se oba dva jezdci už vždy kvalifikovali.\n\nPo sezóně 2012 tým ukončil zanikl kvůli nedostatku financí.\n\nV roce 2019 Adrián Campos ohlásil úmysl se vrátit do F1 pro rok 2021 s týmem Campos. Jezdeckou sestavu by měli tvořit Pascal Wehrlein (který závodí za tým Mahindra Racing ve formuli E který spravoval Campos) a Álex Palou (známý z GP3 Series či Super Formule). Stáj taktéž nabírá zaměstnance například - bývalý hlavní designer Super Aguri Peter McCool či zkušený aerodynamik Ben Wood. \n\nV pokročilé fázi též jednají s týmy F1 a dodavateli. Motory by mohli víceméně automaticky brát od Renaultu, neboť McLaren se vrací k Mercedesu.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "481164", "url": "https://cs.wikipedia.org/wiki?curid=481164", "title": "Bitva ve Veregavském průsmyku", "text": "Bitva ve Veregavském průsmyku\n\nBitva ve Veregavském nebo též Rišském průsmyku byla srážka mezi bulharským a byzantským vojskem roku 759, která skončila bulharským vítězstvím. \n\nRoku 755 se byzantský císař Konstantin V. rozhodl přehodnotit politiku svého otce Leona III., za jehož vlády panoval s Bulharskem mír, a odmítl platit bulharské říši dosud odváděné poplatky. V odpověď na následné bulharské zpustošení Thrákie císař následujícího roku zorganizoval proti Bulharům vojenské tažení, jež skončilo byzantským vítězstvím v bitvě u Markelli a následnou mírovou smlouvou mezi byzantským panovníkem a bulharským chánem Vinechem. Na základě této smlouvy Byzanc získala území na jih od Stare Planiny a vyvázala se z placení původního poplatku. \n\nTři roky po uzavření smlouvy se Konstantin vydal s velkou armádou do centrálních části Bulharska s cílem definitivně Bulhary porazit. Ve Veregavském průsmyku v pohoří Stara Planina ale Bulhaři Byzantince překvapili a na hlavu je porazili.\n\nChán Vinech nevyužil příležitosti a namísto organizace nových vojenských výpadů proti Byzanci nabídl Konstantinovi mír. To vyvolalo převrat protibyzantsky orientovaných velmožů, kteří na trůn dosadili nového chána Telece.\n\n\n"}
{"id": "481165", "url": "https://cs.wikipedia.org/wiki?curid=481165", "title": "Rejchan", "text": "Rejchan\n\nRejchan ( רֵיחָן, doslova „\"Bazalka\"“, podle místní byliny, též podle názvu nedaleké palestinské vesnice Umm ar-Rihan, v oficiálním přepisu do angličtiny Rehan, přepisováno též Reihan) je izraelská osada a vesnice typu mošav na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 380 metrů na severozápadním okraji hornatiny Samařska, cca 5 kilometrů jihozápadně od města Umm al-Fachm, cca 77 kilometrů severozápadně od historického jádra Jeruzalému a cca 55 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 596, která vede jednak k jihu, k izraelským osadám hlouběji ve vnitrozemí Západního břehu Jordánu (Chermeš, Mevo Dotan), jednak k severu, kde propojuje jednotlivá izraelská sídla v tomto regionu. Rejchan je součástí územně souvislé oblasti Západního břehu Jordánu osídlené většinou Izraelci. Tato skupina osad se nazývá Guš Šaked (\"Blok Šaked\") a její součástí jsou dále vesnice Šaked, Tel Menaše a Chinanit. Kromě vesnice Umm ar-Rihan a města Barta'a tu nejsou žádná palestinská sídla a oproti vnitrozemí Západního břehu Jordánu je tento blok ohraničen pomocí Izraelské bezpečnostní bariéry.\n\nVesnice Rejchan byla založena roku 1977. Vznikla po rozhodnutí izraelské vlády z 19. dubna 1977, kterým se povoluje zřízení sídla (nazývaného tehdy pracovně Mej Ami Bet). Zřízena pak byla v srpnu 1977. Šlo zatím o osadu typu nachal, tedy kombinované vojenské a civilní osídlení. 21. května 1978 izraelská vláda rozhodla o převodu osady Nachal Rejchan (Nahal Reihan) na ryze civilní. To bylo realizováno v červnu 1979. Podrobný územní plán obce počítal s výhledovou výstavbou 159 bytových jednotek, z nichž zatím postaveno cca 50. Osadníky v obci Rejchan byli sekulární aktivisté napojení na levicovou Izraelskou stranu práce. Podle jiného zdroje se na vzniku osady podíleli členové mládežnického hnutí ha-No'ar ha-cijoni.\n\nV obci fungují předškolní zařízení péče o děti. Rejchan má částečně zemědělský charakter. Funguje zde i ekologická farma. Severně od osady se rozkládá přírodní rezervace s pahorky porostlými lesem. Jde o jeden z mála původních lesních porostů v oblasti Samařska. Rezervace tu byla vyhlášena již v dobách britského mandátu nad Palestinou. V obci byla nedávno dokončena výstavba synagogy. Funguje zde i veřejná knihovna.\n\nPočátkem 21. století byla obec spolu s celým okolním blokem izraelských osad zahrnuta do izraelské bezpečnostní bariéry. Takto vzniklý blok sousedí se Zelenou linií a je fakticky připojen k Izraeli.\n\nObyvatelstvo mošavu je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 183 lidí. Během roku 2014 registrovaná populace klesla o 1,1 %. V budoucnu se počítá s nárůstem počtu obyvatel ze současných 60 na 200 rodin.\n\n\n"}
{"id": "481174", "url": "https://cs.wikipedia.org/wiki?curid=481174", "title": "František Gregor Emmert", "text": "František Gregor Emmert\n\nFrantišek Gregor Emmert (19. května 1940 Mstišov – 17. dubna 2015 Brno) byl český hudební skladatel (autor divadelní i televizní scénické hudby), v letech 1975–2012 byl pedagogem kompozice a od roku 2006 profesorem Janáčkovy akademie múzických umění (JAMU).\n\nEmmertův rod pochází ze severního Bavorska, kde je jeho historie doložena v tamních farních knihách až do počátku 17. století (jeho předkové pocházeli z měst Weiden, Waldmünchen, Ippeheim, aj.). V Bavorsku se narodil ještě Emmertův otec Gregor. Rodina se přestěhovala do Čech až po první světové válce. Sám František Gregor Emmert se narodil v roce 1940 v Dvojhradí (místní část Mstišova, dnes součást města Dubí). Studovat odešel v roce 1954 do Prahy, kde nejprve absolvoval Vyšší hudebně pedagogickou školu. Poté studoval klavír (u prof. Lva Esche) a soukromě kompozici na Pražské konzervatoři (u Jana Zdeňka Bartoše). Ve studiu skladby pokračoval na JAMU v Brně u prof. Jana Kapra a v rámci umělecké aspirantury u prof. Miloslava Ištvana. Po skončení aspirantury byl přijat na JAMU jako odborný asistent pro hudební teorii, kde od roku 1975 vyučoval hlavní obor skladba. \n\nEmmert nikdy nebyl členem KSČ, zároveň se jako katolík držel stranou i proudu reformních intelektuálů 60. let a vždy si zachovával tvůrčí i názorovou nezávislost na autoritách. Emmert se dobral ke stylu tvořícímu jakousi alternativu k „brněnské kompoziční škole“ reprezentované zejména tvůrci racionálně či numericky komponované hudby (Alois Piňos, Miloslav Ištvan) a hlásí se k němu jako ke svému vzoru nejvýznamnější tvůrci následující brněnské skladatelské generace (Pavel Zemek-Novák). V 70. letech se Emmert vyprofiloval také jako jeden z dvorních autorů scénické hudby pro brněnské Divadlo Husa na provázku. Vytvořil pro ně například hudbu k inscenaci Dostojevského \"Běsů\". Emmert je také autorem hudby k několika filmům. Skladatelsky se prosadil především v oblasti symfonické, jeho dosavadních 26 dokončených symfonií jej řadí do čela českých symfoniků druhé poloviny 20. století. Komorní a vokální hudba posledních dvaceti let je postupně prostoupena duchovní inspirací katolickou vírou a mystikou.\n\nRoku 1991 byl habilitován na docenta, v roce 2006 jmenován profesorem JAMU. Patří k nejúspěšnějším pedagogům kompozice, jeho kompoziční třídou prošla celá řada současných autorů artificiální hudby, například Mojmír Bártek, Zoja Černovská, Afrodité Katmeridu, Pavel Malý, Martin Štědroň, Leoš Kuba, Mário Buzzi, Barbora Škrlová, Lenka Foltýnová, Ondřej Šárek, Jana Bařinková, Vojtěch Dlask, Tomáš Lučivjanský, Adrian Demoč, Vratislav Zochr, Jan Dobiáš, Irena Franková či Martina Kachlová, David Postránecký, Tereza Zemanová.\n\nZemřel v pátek 17. dubna 2015 po krátké nemoci.\n\nEmmertova tvorba byla od svého začátku zasazena do duchovní tradice německé hudby s maximálním důrazem na kontrapunkt. V první etapě jeho tvorby (cca do roku 1975 převažuje recepce druhé avantgardy, včetně jejích postupů jako jsou aleatorika, multiserialita, mikrointervalika anebo timbrová hudba. Přibližně od poloviny 70. let, v souvislosti s Emmertovým návratem ke katolictví, se u něj ve větší míře začínají objevovat aluze na starší kompoziční metody, na romantickou hudbu, či na hudbu předrenesanční (Guillaume de Machaut). Ve svém pojetí postmoderny Emmert ale nepracuje s přímými citáty, pouze po svém přepracovává harmonii či sazbu. Je jedním z prvních českých skladatelů, kteří se plně dají označit za postmoderní. Emmertovy vrcholné symfonie z přelomu tisíciletí (přibližně od čísla 18) jsou psané pro obrovské symfonické orchestry, nezřídka osazené nestandardními nástroji (clariny, barytonový hoboj) a komponované často v biformě a polytempu. Polytempová technika spolu s osobitě uchopenou ideou spektrální kompozice jsou hlavními rysy Emmertových kompozic tohoto tvůrčího období. Emmertovy skladby jsou často neseny specifickou imaginativní poetikou překračující rámec katolictví. Většina symfonií má podtituly. Provedeny byly dosud symfonie 1–9 a symfonie č. 25 „Píseň - 'K tobě byl poslán anděl'“. 25. symfonie je zatím poslední provedenou Emmertovou symfonií, premiéru měla 1. června 2017 v kostele sv. Augustina v Brně. Smyčcový orchestr Ensemble Opera Diversa dirigoval Ondrej Olos, jako sólisté se představili Milan Paľa (viola), Marek Paľa (varhany), Jarmila Balážová (mezzosoprán).\n\n\n\n\n\n\n\n\n\n\n\n\n"}
{"id": "481178", "url": "https://cs.wikipedia.org/wiki?curid=481178", "title": "Globigerinida", "text": "Globigerinida\n\nGlobigerinida, česky též kulovinky, je řád dírkonošců. Jsou významnou složkou planktonu (na rozdíl od typických dírkonošců), ale mají, podobně jako ostatní dírkonošci, vápnitou sklovitou schránku. Tato schránka však obvykle obsahuje menší počet komůrek a má různý tvar: spirálně vinutý, kulovitý, biseriální nebo triseriální. Co se týče rozměrů, jsou menší než dírkonošci žijící u dna. Poté, co jedinci odumřou, klesají ke dnu, kde tvoří tzv. globigerinové bahno čili globigerinový hlen. Proto mají horninotvorný význam.\n\nZnámými rody jsou \"Globotruncana\", \"Globigerina\" či \"Orbulina\". Globigerinida jsou známy z fosilního záznamu již od jury.\n\n"}
{"id": "481183", "url": "https://cs.wikipedia.org/wiki?curid=481183", "title": "Jaguar Mark VII", "text": "Jaguar Mark VII\n\nJaguar Mark VII byl luxusní automobil vyráběný britskou automobilkou Jaguar Cars od roku 1950 do roku 1954. Jeho předchůdcem byl model Mark V, nástupcem pak od roku 1956 model Mark VIII.\n\nMark VII se poprvé představil v říjnu 1950 na londýnském autosalonu Motor Show. Nahradil stárnoucí model Mark V, mimo jiné společně se sportovním Jaguarem XK 120 první poválečný model značky v pozici luxusního výkonného sedanu. Označení Mark VI nebylo použito, jelikož toto jméno již používala automobilka Bentley. I když se svým předchůdcem sdílel mnohá konstrukční řešení, vzhledem a především jízdními výkony se od něj velmi odlišoval. Vůz byl na evropské poměry nezvykle velký, s délkou bezmála 5 metrů a rozvorem 3 048 mm byl zaměřen také na americký trh. Prvky předválečného designu již zcela vymizely. Oblá majestátní pětimístná karoserie nyní zabírala plnou šíři vozu, přední světlomety byly plně zapuštěny do předních blatníků, zmizely boční stupátka a zadní kola byla zakryta kamašovými kryty. Oproti starším modelům značky nebyla na masce chladiče umístěna stylizovaná soška jaguára, tu nahradila z kapoty vybíhající hlava šelmy s dvěma rozevřenými křídli.\n\nNa úspěch modelu Mark VII se velkou měrou podílel výkonný řadový šestiválec XK o objemu 3 442 cm, známý ze sportovního modelu XK 120. Poskytoval výkon 160 koní (119 kW) při 5 200 ot/min, díky němuž se téměř 1,7 tuny těžký vůz dokázal rozjet až na rychlost 161 km/h (100 mph). Na 100 km/h se vůz dostal zhruba za 14 sekund, což z něj i se svými mohutnými proporcemi dělalo svižný vůz. Společně s prostorným a luxusním interiérem, kvalitnímu dílenskému zpracováním, dobrými jízdními vlastnostmi a také tradičně nižší ceně oproti konkurenci se vůz dočkal úspěchu doma v Británii i na důležitém trhu ve Spojených státech. Mark VII zdědil po svém předchůdci přední nezávisle zavěšená kola i zadní tuhou nápravu s listovými pery. Na všech kolech měl vůz hydraulické bubnové brzdy nyní i s nezbytným posilovačem. Nevyhovující dvoustupňovou automatickou převodovku nahradila v roce 1953 moderní třístupňová převodovka Borg Warner. Britští zájemci si na ni museli ovšem počkat další jeden rok. Zájem o model Mark VII byl tak velký, že výrobní kapacity automobilky již nestačily uspokojovat všechnu poptávku. Nové výrobní prostory se našly v Browns Lane na předměstí Coventry. Produkce modelu nebyla přerušena ani během stěhování do nových prostor, které bylo ukončeno spuštěním nové lakovny v roce 1952. Do příchodu modelu Mark VII M v roce 1954 se vyrobilo celkem 20 937 vozů.\n\nJaguar Mark VII M se představil na londýnském autosalonu v roce 1954 společně se sportovním modelem XK 140, s nímž sdílel silnější verzi šestiválcového motoru XK. Ten nyní nabízel výkon 190 koní (141 kW). Max. rychlost vozu tak těsně atakovala hranici 170 km/h. Mezi nejslavnější vlastníky modelu Mark VII M patří bezpochyby královna Alžběta. Tento konkrétní vůz dostal tmavě červenou barvu, automatickou převodovku a figurku lva na masce chladiče. V roce 1974 byl vůz vrácen automobilce, která jej uložila do firemního muzea. Do roku 1956 se vyrobilo celkem 10 060 exemplářů modelu Mark VII, na jehož konci se podílela také Suezská krize, která zvýšila cenu ropy a požár, jenž postihl automobilku na začátku roku 1957.\n\nModely Mark VII a Mark VII M se proslavily také na závodní dráze. V kategorii sériových cestovních vozů pořádaných na okruhu Silverstone získal Model Mark VII cenná vítězství především s pilotem Stirlingem Mossem. Tím největším úspěchem bylo vítězství posádky Digger/Johnstone/Adams na Rallye Monte Carlo v roce 1956. Značka Jaguar se tak stala prvním výrobcem automobilů, která dokázala získat vítězství v Monte Carlu i v 24hodinovém závodě Le Mans ve stejném roce.\n"}
{"id": "481185", "url": "https://cs.wikipedia.org/wiki?curid=481185", "title": "Malamir", "text": "Malamir\n\nMalamir byl bulharský chán vládnoucí v letech 831–836. Na trůn nastoupil po smrti svého otce Omurtaga, a to i přesto, že byl ze svých sourozenců nejmladší. Zatímco nejstarší syn Enravot (zvaný též Voin) přijal křesťanství a tím se tak v tehdejším pohanském Bulharsku zdiskreditoval, prostřední Zvinica zemřel již za Omurtagova života. Podobně jako jeho otec pokračoval v pronásledování křesťanů a neušetřil ani svého nejstaršího bratra Enravota, jehož dal potom, co odmítl zapřít svou víru, roku 833 popravit. V zahraničních záležitostech pokračoval v politice svého otce a prodloužil mír s franskou říší. Na druhou stranu došlo po období míru ke krátkému konfliktu s Byzancí, během něhož získali Bulhaři oblast kolem Filipopole (dnešní Plovdiv). Po jeho smrti se nástupcem na bulharském trůnu stal Presjan, Malamirův synovec a potomek jeho bratra Zvinici.\n\n"}
{"id": "481188", "url": "https://cs.wikipedia.org/wiki?curid=481188", "title": "Eduard Kneifel", "text": "Eduard Kneifel\n\nEduard Kneifel (14. listopadu 1896, Władysławów (Velkopolské vojvodství) – 9. března 1993, Markt Indersdorf) byl německý evangelický duchovní, superintendent, církevní historik a skladatel duchovních písní.\n\nSudoval teologii v Lipsku a Rostocku. V letech 1923-1945 působil v duchovenské službě v různých sborech v Polsku; v letech 1939-1940 byl superintendentem piotrkowské diecéze. V letech 1947-1964 byl pastorem v Německu.\n\nVe svých historických dílech se zabýval zejména dějinami evangelické církve v Polsku.\n\n\n"}
{"id": "481189", "url": "https://cs.wikipedia.org/wiki?curid=481189", "title": "Šaked", "text": "Šaked\n\nŠaked ( שָׁקֵד, doslova „\"Mandle\"“, podle plodů místních stromů, v oficiálním přepisu do angličtiny Shaqed, přepisováno též Shaked) je izraelská osada a vesnice typu společná osada (\"jišuv kehilati\") na Západním břehu Jordánu, v distriktu Judea a Samaří a v Oblastní radě Šomron.\n\nNachází se v nadmořské výšce 415 metrů na severozápadním okraji hornatiny Samařska, cca 4 kilometry jižně od města Umm al-Fachm, cca 77 kilometrů severozápadně od historického jádra Jeruzalému a cca 57 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 6235, která propojuje jednotlivé sousední izraelské osady, a pomocí lokální silnice číslo 596, která vede k jihu, k izraelským osadám hlouběji ve vnitrozemí Západního břehu Jordánu (Chermeš, Mevo Dotan). Na sever, do vlastního Izraele, k městu Umm al-Fachm a k dálnici číslo 65 v regionu podél Vádí Ara (\"Nachal Iron\"), vede lokální silnice číslo 6535.\n\nŠaked je součástí územně souvislé oblasti Západního břehu Jordánu osídlené většinou Izraelci. Tato skupina osad se nazývá Guš Šaked (\"Blok Šaked\") a její součástí jsou dále vesnice Rejchan, Tel Menaše a Chinanit. Posledně dvě jmenované obce se nacházejí v těsné blízkosti Šaked a vytvářejí s ní jednu aglomeraci. Kromě vesnice Umm ar-Rihan a města Barta'a tu nejsou žádná palestinská sídla a oproti vnitrozemí Západního břehu Jordánu je tento blok ohraničen pomocí Izraelské bezpečnostní bariéry.\n\nVesnice Šaked vznikla roku 1981. Rozhodnutí izraelské vlády z 28. srpna 1978 povoluje vznik osady nazývané tehdy pracovně Rejchan Gimel (Reyhan Gimel). Nová vesnice měla být určena pro skupinu osadníků původem z Kavkazu. Osada pak skutečně vznikla v roce 1981. Za jejím založením stály organizace Cherut a Betar. Územní plán obce počítal s výhledovou kapacitou 530 bytových jednotek, z nichž zatím realizována zhruba třetina.\n\nV obci funguje mateřská škola. Východně od rezidenční části obce se rozkládá průmyslová zóna. Ta byla založena v 2. polovině 90. let 20. století, v době první vlády Benjamina Netanjahua. V roce 1999 také byla v Šakedu slavnostně zahájena výstavba nové obytné čtvrti.\n\nBěhem druhé intifády se okolí obce Šaked stalo terčem palestinských teroristů. 9. listopadu 2001 byla poblíž osady zastřelena během jízdy v automobilu žena, která se vracela z práce. Počátkem 21. století byla obec spolu s celým okolním blokem izraelských osad zahrnuta do Izraelské bezpečnostní bariéry. Takto vzniklý blok sousedí se Zelenou linií a je fakticky izolován od okolní palestinské populace a připojen k Izraeli.\n\nŠaked je menší sídlo vesnického typu, ale vytváří s osadami Tel Menaše a Chinanit poměrně lidnatou územně kompaktní aglomeraci. Obyvatelstvo obce Šaked je v databázi rady Ješa popisováno jako převážně sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 779 lidí. Během roku 2014 registrovaná populace stoupla o 4,7 %.\n\n\n"}
{"id": "481203", "url": "https://cs.wikipedia.org/wiki?curid=481203", "title": "Chinanit", "text": "Chinanit\n\nChinanit ( חִנָּנִית nebo חיננית, doslova „\"Sedmikráska\"“, v oficiálním přepisu do angličtiny Hinnanit, přepisováno též Hinanit) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 390 metrů na severozápadním okraji hornatiny Samařska, cca 4 kilometry jižně od města Umm al-Fachm, cca 77 kilometrů severozápadně od historického jádra Jeruzalému a cca 57 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 6235, která propojuje jednotlivé zdejší izraelské osady, a pomocí lokální silnice číslo 596, která vede k jihu, k izraelským osadám hlouběji ve vnitrozemí Západního břehu Jordánu (Chermeš, Mevo Dotan). Na sever, do vlastního Izraele, k městu Umm al-Fachm a k dálnici číslo 65 v regionu podél Vádí Ara (hebrejsky \"Nachal Iron\"), vede lokální silnice číslo 6535.\n\nJe součástí územně souvislé oblasti Západního břehu Jordánu osídlené většinou Izraelci. Tato skupina osad se nazývá Guš Šaked (\"Blok Šaked\") a její součástí jsou dále vesnice Rejchan, Tel Menaše a Šaked. Posledně dvě jmenované obce se nacházejí v těsné blízkosti Chinanit a vytvářejí s ní aglomeraci. Kromě vesnice Umm ar-Rihan a města Barta'a tu nejsou žádná palestinská sídla a oproti vnitrozemí Západního břehu Jordánu je tento blok ohraničen pomocí Izraelské bezpečnostní bariéry.\n\nVesnice Chinanit byla založena roku 1981. Vznikla po rozhodnutí izraelské vlády z 27. července 1979, kterým se povoluje vznik osady nazývané tehdy pracovně Rejchan Bet (Reyhan Bet). Nová vesnice měla být určena pro skupinu židovských osadníků původem z Kavkazu. 16. září 1979 pak vláda na tomto rozhodnutí setrvala i přes námitky vicepremiéra. Osada pak skutečně vznikla v lednu 1981, kdy se tu usadila komunita Židů původem z Kavkazu. Detailní územní plán obce v 1. fázi předpokládal výhledovou kapacitu 269 bytových jednotek (z nich zatím realizováno cca 80), v 2. fázi 192 (z nich zatím realizováno 41) a ve 3. fázi se počítalo ze zbudováním veřejných budov a školského areálu. Výstavba v této 3. fázi se později oddělila jako samostatná obec Tel Menaše.\n\nPočátkem 21. století byla obec spolu s celým okolním blokem izraelských osad zahrnuta do Izraelské bezpečnostní bariéry. Takto vzniklý blok sousedí se Zelenou linií a je fakticky izolován od okolní palestinské populace a připojen k Izraeli.\n\nChinanit je menší sídlo vesnického typu, ale vytváří s osadami Tel Menaše a Šaked poměrně lidnatou a územně kompaktní aglomeraci. Obyvatelstvo obce je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé – cca 1000 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1101 lidí. Během roku 2014 registrovaná populace stoupla o 12,5 %. Do tohoto celkového počtu jsou ale zahrnuti i obyvatelé (cca 200 osob) jinak fakticky nezávislé osady Tel Menaše, která je formálně počítána stále za součást Chinanit. Výhledově se počítá se zvýšením počtu obyvatel v Chinanit ze stávajících více než 100 rodin na 600 rodin.\n\n\n"}
{"id": "481204", "url": "https://cs.wikipedia.org/wiki?curid=481204", "title": "Kamna Club", "text": "Kamna Club\n\nKamna Club, zkráceně jen klubky, jsou typ stáložárných kamen se spodním hořením (dnes se říká odhoříváním), vyráběný v Československu ve čtyřicátých až šedesátých letech 20. století. Vyráběl je slovenský národní podnik Kovosmalt.\n\nJedná se o stáložárná kamna se spodním ožehem. Palivo je uloženo ve zvláštním zásobníku, odkud se dle potřeby vlastní vahou sesouvá na rošt. Bez obsluhy vydrží minimálně 10 hodin.\n\nKlubky byly určeny ke spalování uhlí, díky úzké a hluboké nakládací šachtě a spodnímu hoření se v nich hůře topí dřevem, ale na zatopení byly třísky nezbytné. Topení dřevem též znemožňoval malý otvor pro vkládání paliva. Spaliny neodcházely nakládací šachtou, ale bočními tahy, jejichž umístění a počet se v čase měnily. Spaliny ještě procházely litinovým výměníkem, který je vede lehce dolů. Na něm je páčka komínové klapky, která reguluje tah – odvod spalin do komína. Složitější cesta spalin vyžaduje vyšší tah komína proti jednodušším kamnům. Naopak vede k většímu využití tepla spalin. \n\nKamna Club vydržela vytápět na jedno nasypání paliva minimálně 5 až 8 hodin, udává se i 10 hodin a více. Výhřevnost zvyšovala i litina na ústí komínku, která se rozpálila a dlouho hřála. Tento litinový výměník měly až novější verze kamen. \n\n"}
{"id": "481207", "url": "https://cs.wikipedia.org/wiki?curid=481207", "title": "EHSQ", "text": "EHSQ\n\nEHSQ čili Environment, Health and Safety and Quality management je kombinace řízení kvality a péče o zdraví, bezpečnost a životní prostředí do jednoho myšlenkového a organizačního celku.\n\nZákladem je řízení organizace podle norem řady ISO 9000, jež vycházejí z filosofie komplexního řízení kvality (TQM), která je převedena do pragmatické normované základny. Tento standard se rozšířil v druhé polovině 90. let i v ČR. Jakost je zde definována jako schopnost plnit požadavky zainteresovaných stran.\n\nNa tyto normy navazuje norma ČSN EN ISO 14001, která se zabývá postojem organizace k životnímu prostředí. Norma obsahuje významnou část prvků normy ISO 9001, hlavně z oblasti řízení provozu, dokumentace, vnitřní kontroly, nakupování, přijímání nápravných a preventivních opatření apod. Velký důraz je v ní ovšem kladen na postoj organizace k životnímu prostředí. Subjekt splňující podmínky normy ISO 14001 podporuje ochranu životního prostředí a prevenci znečišťování v rovnováze se sociálními a ekonomickými potřebami. \n\nOrganizace se musí zavázat k neustálému zlepšování svého vlivu na životní prostředí, tím zároveň zlepšují svůj profil. V dnešní době, kdy je kladen velmi velký důraz na přístup různých subjektů k životnímu prostředí, kdy se zpřísňují pravidla a kdy zvyšují aktivitu různé proekologické organizace, je podnikání, které má i minimální vliv na životní prostředí rizikem, které je nutné omezovat. \n\nZatímco systémy managementu jakosti podle normy ISO 9001 se zabývají potřebami zákazníků, systémy environmentálního managementu podle normy ISO 14001 odpovídají potřebám širokého spektra zainteresovaných stran a rozvíjející se ochrany životního prostředí. Organizace musí vytvořit systém, který zaručí, že její činnost je vždy se obecně závaznými předpisy. Všechny envirnomentální aspekty (aspekty s kladným, či záporným dopadem na životni prostředí) musí být snadno identifikovatelné a organizace je musí vyhodnocovat a snižovat jejich vliv na životní prostředí. Musí také být vytvořen seznam ekologických havárií, které mohou potenciálně vzniknout při činnostech organizace a musí být vypracovány a ověřovány havarijní plány.\n"}
{"id": "481209", "url": "https://cs.wikipedia.org/wiki?curid=481209", "title": "Toširó Jamabe", "text": "Toširó Jamabe\n\nToširó Jamabe (: 山部 俊郎, Hepburnův přepis: \"Yamabe Toshiro\", narozen 31. července 1926) byl profesionální hráč go.\n\nToširó byl od roku 1941 studentem Mukai Kazua. V tomtéž roce se stal profesionálem a 9. dan získal v roce 1969.\n\n\n"}
{"id": "481215", "url": "https://cs.wikipedia.org/wiki?curid=481215", "title": "Tel Menaše", "text": "Tel Menaše\n\nTel Menaše ( טל מנשה, doslova „\"Pahorek Manasesovců\"“, podle biblického kmene Menaše, který sídlil v této části Samařska, Tel Menashe též Tal Menashe) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce cca 400 metrů na severozápadním okraji hornatiny Samařska, cca 4 kilometry jižně od města Umm al-Fachm, cca 77 kilometrů severozápadně od historického jádra Jeruzalému a cca 57 kilometrů severovýchodně od centra Tel Avivu.\n\nVesnice je na dopravní síť Západního břehu Jordánu napojena pomocí lokální silnice číslo 6235, která propojuje jednotlivé zdejší izraelské osady, a pomocí lokální silnice číslo 596, která vede k jihu, k izraelským osadám hlouběji ve vnitrozemí Západního břehu Jordánu (Chermeš, Mevo Dotan). Na sever, do vlastního Izraele, k městu Umm al-Fachm a k dálnici číslo 65 v regionu podél Vádí Ara (\"Nachal Iron\"), vede lokální silnice číslo 6535.\n\nTel Menaše je součástí územně souvislé oblasti Západního břehu Jordánu osídlené většinou Izraelci. Tato skupina osad se nazývá Guš Šaked (\"Blok Šaked\") a její součástí jsou dále vesnice Rejchan, Šaked a Chinanit. Posledně dvě jmenované obce se nacházejí v těsné blízkosti Tel Menaše a vytvářejí s ní jednu aglomeraci. Kromě vesnice Umm ar-Rihan a města Barta'a tu nejsou žádná palestinská sídla a oproti vnitrozemí Západního břehu Jordánu je tento blok ohraničen pomocí Izraelské bezpečnostní bariéry.\n\nMísto, na kterém stojí Tel Menaše, bylo v původním územním plánu sousední obce Chinanit plánováno pro zřízení nové čtvrti, ve které měly vyrůst budovy veřejného charakteru a školský areál. Nakonec tu ale vznikla obytná zástavba a tato čtvrť se osamostatnila od Chinanit do formy nezávislé osady, se separátním zastoupením v Oblastní radě Šomron. Tel Menaše byl založen v roce 1993 skupinou absolventů náboženských studií v Mevaseret Cijon. V počáteční fázi sestávala zástavba z provizorních karavanů, ale později začala výstavba zděných domů. V osadě funguje předškolní péče, základní náboženské školství a další vzdělávací instituce (náboženský seminář pro ženy – takzvaná \"midraša\"), dále veřejná knihovna.\n\nPočátkem 21. století byla obec Tel Menaše spolu s celým okolním blokem izraelských osad zahrnuta do Izraelské bezpečnostní bariéry. Takto vzniklý blok sousedí se Zelenou linií a je fakticky izolován od okolní palestinské populace a připojen k Izraeli.\n\nTel Menaše je menší sídlo vesnického typu, ale vytváří s osadami Chinanit a Šaked poměrně lidnatou územně kompaktní aglomeraci. Obyvatelstvo obce Chinanit je v databázi rady Ješa popisováno jako nábožensky založené. Přesné údaje o demografickém vývoji nejsou k dispozici, protože formálně zůstává obec Tel Menaše součástí sousední osady Chinanit. V databázi rady Ješa se ale uvádí aktuálně 200 obyvatel. Výhledově se počítá se zvýšením počtu obyvatel ze stávajících cca 50 na 400 rodin.\n\n\n"}
{"id": "481216", "url": "https://cs.wikipedia.org/wiki?curid=481216", "title": "Božena Sekaninová", "text": "Božena Sekaninová\n\nBožena Sekaninová (* 4. října 1957 Šternberk) je česká politička, v letech 2006 až 2018 senátorka za obvod č. 62 – Prostějov, dlouholetá zastupitelka města Prostějova, členka ČSSD.\n\nVystudovala Střední zdravotní školu v Prostějově. Dvacet let pracovala jako zdravotní sestra či jako dispečerka záchranné služby. Byla také vrchní sestrou v agentuře domácí péče, od roku 1996 je zaměstnána v domově důchodců v Prostějově.\n\nJe rozvedená, má dvě děti.\n\nČlenkou ČSSD je od roku 1991. V komunální politice působí od roku 1998, kdy se stala uvolněnou místostarostkou města Prostějova.\n\nOd roku 2006 působila v Senátu, když v prvním kole voleb porazila občanskou demokratku Ivanu Hemerkovou v poměru 36,93 % ku 25,89 % hlasů, ve druhém kole svou pozici potvrdila a vyhrála se ziskem 57,36 % všech platných hlasů. V senátu působila jako členka Výboru pro zdravotnictví a sociální politiku a byla první místopředsedkyní senátorského klubu ČSSD. \n\nV roce 2012 obhájila mandát senátorky, když v prvním kole voleb získala 42,65 % hlasů, ve druhém kole pak se ziskem 73,30 % hlasů porazila kandidáta KSČM Jaroslava Šlambora.\n\nV komunálních volbách v roce 2014 obhájila za ČSSD post zastupitelky Prostějova. Na kandidátce byla původně na 10. místě, ale vlivem preferenčních hlasů se posunula na 4. místo.\n\nVe volbách do Senátu PČR v roce 2018 obhajovala za ČSSD svůj senátorský mandát v obvodu č. 62 – Prostějov. Ačkoliv se ziskem 18,68 % hlasů vyhrála první kolo voleb, ve druhém kole byla poražena nezávislou kandidátkou Jitkou Chalánkovou v poměru hlasů 40,14 % : 59,85 %.\n\n"}
{"id": "481222", "url": "https://cs.wikipedia.org/wiki?curid=481222", "title": "Pinchas Rosen", "text": "Pinchas Rosen\n\nPinchas Rosen (: פנחס רוזן, narozen jako Felix Rosenblüth; 1. května 1887 – 3. května 1978) byl izraelský politik a státník a vůbec první izraelský ministr spravedlnosti, který tuto funkci zastával celkem ve třech funkčních obdobích v letech 1948–51, 1952–56 a 1958–61. V 60. letech byl rovněž předsedou Nezávislých liberálů.\n\nRosen se narodil v německém Berlíně. Studoval právo na univerzitách v Berlíně a Freiburgu, kde promoval v roce 1908 a později sloužil v německé armádě za první světové války. Vždy byl aktivní v sionistických kruzích, v letech 1920 až 1923 byl předsedou sionistické federace v Německu. V roce 1926 podnikl aliju do mandátní Palestiny, kde působil jako právník a pomáhal vytvořit Středoevropskou asociaci imigrantů.\n\nV roce 1942 založil stranu Nová alija, za kterou byl v roce 1944 zvolen do Asifat ha-nivcharim. V roce 1948 byl jedním ze signatářů izraelské deklarace nezávislosti, kterou pomáhal sepsat.\n\nZe strany Nová alija se vyvinula Progresivní strana, za níž byl Rosen zvolen poslancem Knesetu ve volbách v roce 1949. Progresivní strana vytvořila vládní koalici společně se stranou Mapaj Davida Ben Guriona a Rosen se stal prvním izraelským ministrem spravedlnosti, úřadu, který mu přinesl velkou reputaci za jeho intelekt a poctivost.\n\nPo krizi ve školství, Ben Gurionově rezignaci a neúspěšném pokusu o sestavení vlády byl Rosen 19. října 1950 prezidentem Chajimem Weizmannem pověřen sestavením nové vlády, což se mu však nakonec nepovedlo. Svou ministerskou funkci si udržel i po volbách v roce 1951, 1955 a 1959. Krátce po volbách v roce 1959 Progresivní strana společně se Všeobecnými sionisty vytvořila Liberální stranu.\n\nNově vzniklá strana získala ve volbách v roce 1961 třetí největší počet mandátů, avšak nebyla přizvána do vládní koalice a Rosen tak přišel o svůj ministerský post. S cílem sjednotit opozici proti hegemonii Mapaje v izraelské politice se Liberální strana spojila s Cherutem a vytvořila Gachal. Rosen však z tohoto sloučení nadšený nebyl a společně s dalšími sedmi poslanci založil stranu Nezávislí liberálové. Do Knesetu byl znovu zvolen ve volbách v roce 1965, ale rezignoval 23. prosince 1968 a odešel z politiky. Jeho odchod z politické scény byl jedním izraelským deníkem komentován slovy „konec aristokracie“, v jiném pak komiksem s popiskem „Další chanukový zázrak!… poslanec rezignuje kvůli věku.“\n\nRosen byl dlouholetý přítel Davida Ben Guriona, který se s ním však rozešel po Lavonově aféře. Lavonova aféra byla nevydařená izraelská sabotážní operace v Egyptě, po jejímž vypuknutí se Rosen postavil na stranu Lavona, který byl obviněn z organizování mise. Kvůli Rosenově postoji s ním Ben Gurion již nikdy nepromluvil.\n\nPo smrti v květnu 1978 mu byl vystrojen státní pohřeb.\n\nRosen byl třikrát ženatý, poprvé s Annie Lesserovou, se kterou měl dvě děti, Hanse a Dinu, jenž se společně s matkou usadili v roce 1933 v Londýně, a které Rosen pravidelně navštěvoval až do své smrti. V roce 1935 se podruhé oženil s Hadasou Calvari, se kterou měl dceru Rivku, která zemřela v roce 1942 ve věku sedmi let. Jeho žena Hadasa zemřela o tři roky později na rakovinu. V roce 1950 se oženil s Johanou Rosenfeldovou, která rovněž zemřela dříve než on. Sňatkem s druhou a třetí manželkou vyženil čtyři nevlastní syny.\n\nV roce 1973 byla Rosenovi udělena Izraelská cena v oboru právnictví.\n\n"}
{"id": "481223", "url": "https://cs.wikipedia.org/wiki?curid=481223", "title": "Karavana (edice)", "text": "Karavana (edice)\n\nBrožované knihy (později sešity) jednotného formátu a designu, které začaly vycházet od roku 1958 (sešity od roku 1967) v SNDK (Státní nakladatelství dětské knihy), později přejmenovaném na Albatros.\n\nKnihy (ve formátu 8°) v edici Karavana vycházely v letech 1958–1968 v nákladech okolo 30 000 výtisků, určeny pro čtenáře od 9 let. Celkem v edici vyšlo 42 knih. Na obálce byl barevný obrázek (výjimečně jiného autora, než ilustrátora knihy) doplněný vlevo čtyřmi menšími obrázky (čísla 1–20). Další čísla měla po levé straně místo obrázků barevný svislý nápis Karavana.\n\nPozději (od roku 1967) začaly vycházet, v edici stejného jména, mnohem známější a oblíbenější sešity (v nákladech i přes 100 000 výtisků). Sešity (4°, t.j. 29,8 × 24,0 cm) byly číslované (téměř 250 sešitů). Tyto sešity se formátem a brožovanou vazbou podobaly prvorepublikovým Rodokapsům (Románům do kapsy). Výběrem děl (rodokapsy se dnes považují za brak či škvár) se ale sešity Karavany podstatně liší. V edici sešitových Karavan byly ale občas vydávány i díla autorů východního bloku (SSSR, NDR, BLR, PLR ale i Československa) poplatné dané době.\n\nSešity byly uvnitř černobíle ilustrovány (často např. Zdeněk Burian). Papírová obálka byla ilustrována barevně, ovšem stále na způsob jednolitě barevných ploch v černě tištěném linorytu.\n\nV prvních číslech (1–56) byl i román na pokračování. Na obálce (poslední dvě strany) pak různé zajímavosti, nebo reklama na knihy (i v jiných edicích) SNDK.\n\nV roce 1999 byla edice obnovena. V letech 1999–2007 vycházely v již třetí edici Karavana v nakladatelství Albatros knihy (paperbacky o rozměrech 200 × 120 mm) se Sci-fi a fantasy tematikou. V knihách bez ilustrací ale s barevnou obálkou vyšlo celkem 13 svazků zahraničních autorů.\n\n\n\nI když na konci Karavany býval občas seznam vyšlých či připravovaných titulů, byl tento seznam často chybný. V tiráži občas chybí v té době obvykle uváděný náklad.\n\nV roce 1989 vyšly tři sešity podobné Karavaně (menší formát 27,3 × 20,5 cm, lesklý obal, bez znaku Karavany na titulní stránce, ale se zmínkou o ni na vnitřní straně obálky, nečíslované). U autora a názvu je uveden rok vydání, náklad, ilustrátor, popř. překladatel, ISBN a žánr (podobně jako v předchozích tabulkách):\n\nV letech 1991–1992 pokračovala edice ještě sedmi nečíslovanými svazky (ale s logem Karavana v levém horním rohu sešitu):\n\nSeřazeno dle příjmení a poté dle roku druhého vydání.\n\n\n\n\n"}
{"id": "481226", "url": "https://cs.wikipedia.org/wiki?curid=481226", "title": "Zentralbahn", "text": "Zentralbahn\n\nZentralbahn (ZB) je železniční společnost, která zajišťuje dopravu na dvou traťových větvích: jižní Luzern - Stans - Engelberg a jihozápadní Luzern - Meiringen - Interlaken Ost v centrálním Švýcarsku. Obě tratě vycházejí z města Luzern. Železnice prochází kantony Luzern, Obwalden a Bern.\n\nAčkoliv je železnice označována za malou, má velký význam v dopravní infrastruktuře centrální oblasti Švýcarska. Je využívána jako dopravní cesta pro pracující i studenty, k dopravě materiálu a zboží a v neposlední řadě i k turistice. Mimo běžných vlaků jezdí po této železnici i GoldenPass Express.\n\nŽeleznice vychází z centrálního nádraží v Luzernu jihozápadním směrem do Hergiswilu, kde se rozděluje. Jižním směrem přes Obermatt na Engelberg, kde se záhy stává tratí procházející strmými a hlubokými Alpskými zářezy. Druhá větev pokračuje jihozápadně na Meiringen kde šplhá podél jezer Sarnersee a Lungerersee do stanice Brünig-Hasliber (nejvyšší stanice trati), odtud klesá do městečka Meiringen, dále po rovině západním směrem podél Brienzersee do Interlakenu Ost.\n\nK železnici a jednotlivým úsekům nejsou oficiálně na stránkách společnosti Zentralbahn AG uváděny podrobné údaje (schválení stavby parlamentem, rok zahájení stavby apod.). Podle data zprovoznění jednotlivých úseků se však jedná o společnost, která provozuje drážní dopravu na jedněch z nejstarších tratí na území Švýcarska.\n\nSpolečnost Zentralbahn AG spravuje traťové úseky dvou menších společností, které byly sloučeny v roce 2006 a to: SBB Brünigbahn a Luzern-Stans-Engelberg-Bahn (LSE).\n\nJako každá železnice prošla nejprve parním provozem až k současnosti, kdy je plně elektrifikována.\n\n\"(Stav v roce 2005, kdy bylo dojednáno sloučení a vznik Zentralbahn AG)\"\n\nOficiální stránky Zentralbahn AG\n"}
{"id": "481231", "url": "https://cs.wikipedia.org/wiki?curid=481231", "title": "Ground zero", "text": "Ground zero\n\nTermínem ground zero se v angličtině primárně označuje místo na zemi, nad nímž došlo k výbuchu atomové bomby. Po teroristických útocích z 11. září 2001 se termín začal používat také pro oblast Dolního Manhattanu zasaženou zhroucením budov Světového obchodního centra.\n\nVýraz Ground zero se v současnosti nejvíce používá pro označení místa v Manhattanu (New York, USA), kde před útoky 11. září 2001 stál komplex Světového obchodního centra. Místo má rozlohu 65 000 m². Na tomto místě byla v roce 2014 již dokončena stavba nového mrakodrapu One World Trade Center, dříve označovaného jako \"Freedom Tower\" (Věž svobody).\n\n"}
{"id": "481236", "url": "https://cs.wikipedia.org/wiki?curid=481236", "title": "Metaplazie", "text": "Metaplazie\n\nMetaplazie je popisný pojem charakterizující patologickou změnu tkáně. Při metaplazii dochází k přeměně jednoho plně diferencovaného buněčného typu v typ jiný, taktéž plně diferencovaný. Častou příčinou metaplazie epitelu je změněné nebo patologické okolí, kterému se epitel přizpůsobuje.\n\n"}
{"id": "481244", "url": "https://cs.wikipedia.org/wiki?curid=481244", "title": "Dov Josef", "text": "Dov Josef\n\nDov Josef (: דב יוסף, narozen jako Bernard Joseph; 27. května 1899 – 7. ledna 1980) byl izraelský politik a státník. V průběhu prvního a druhého Knesetu zastával četné ministerské posty a byl v pořadí druhým izraelským ministrem spravedlnosti, který tuto funkci zastával dvakrát (v letech 1951–52 a 1961–66).\n\nJosef se narodil v Montrealu v Kanadě jako Bernard Joseph. Vystudoval práva na McGill University, Université Laval a University of London. Do tehdy ještě osmanské Palestiny imigroval v rámci kanadské židovské legie, kterou pomáhal organizovat. Po konci první světové války pracoval v mandátní Palestině jako advokát. Během izraelské války za nezávislost sloužil během blokády Jeruzaléma jako jeho vojenský guvernér.\n\nV roce 1933 vstoupil Josef do Ben Gurionovy strany Mapaj a v prvních parlamentních volbách v lednu 1949 byl zvolen poslancem Knesetu. V první vládě byl nejprve jmenován ministrem přídělového systému a zásobování, což byla klíčová funkce v přídělovém období. V červnu 1949 byl dále jmenován ministrem zemědělství.\n\nPrvní vláda padla v říjnu 1950 kvůli tahanicím ohledně uprchlických táborů a náboženského vzdělávání, ale rovněž proto, že chtěl Ben Gurion zrušit ministerstvo přídělového systému a zásobování. Tehdejší ministerský předseda Ben Gurion si nakonec prosadil svou a v jeho druhé vládě byl Josef přesunut na post ministra dopravy.\n\nSvůj post si udržel i po volbách v roce 1951, po kterých byl jmenován ministrem spravedlnosti a ministrem obchodu a průmyslu (o křeslo ministra spravedlnosti přišel v červnu 1952). Poté co v prosinci 1952 opět padla vláda kvůli náboženskému vzdělávání, byl Josef nejprve v nové vládě jmenován ministrem bez portfeje, načež byl v červnu 1953 přesunut na ministerstvo rozvoje. Tuto funkci si udržel i po výměně ministerského předsedy, kdy po rezignaci Davida Ben Guriona nahradil Moše Šaret. Poté co Šaret rezignoval a zformoval novou vládu v roce 1955, Josef zůstal ministrem rozvoje a nadto se stal také ministrem zdravotnictví.\n\nPoslanecký mandát si udržel i po volbách v roce 1955, po kterých však nebyl jmenován na žádnou ministerskou funkci. O poslanecký mandát přišel v následujících volbách v roce 1959 a nikdy se již znovu poslancem nestal. Navzdory tomu se za pátého Knesetu stal ministrem spravedlnosti v Ben Gurionově vládě. Ministrem spravedlnosti zůstal i poté, co Ben Guriona nahradil Levi Eškol, avšak o post přišel po volbách v roce 1965.\n\nV roce 1960 způsobil politický skandál vydáním autobiografické knihy „The Faithful City,“ ve které se soustředil na obléhání Jeruzaléma v roce 1948. Tvrdil v ní, že mu velitel Jeruzaléma David Šaltiel dal špatné informace o situaci ve městě, což zapříčinilo porážku ve Starém městě.\n\n"}
{"id": "481248", "url": "https://cs.wikipedia.org/wiki?curid=481248", "title": "Adam Václav Těšínský", "text": "Adam Václav Těšínský\n\nAdam Václav Těšínský (německy \"Adam Wenzel von Teschen\", polsky \"Adam Wacław Cieszyński\"; 12. prosince 1574 – 13. července 1617, zámek Brandýs) byl v letech 1579 až 1617 těšínský kníže. Pocházel z rodu těšínských Piastovců.\n\nNarodil se z druhého manželství těšínského knížete Václava III. Adama se Sidonií Kateřinou Sasko-Lauenburskou.\n\nKníže vydával dokumenty v latině, v němčině a češtině, polský jazyk byl používaný především v úřadu knížecího soudního dvora.\n\nKníže udržoval přátelské vztahy s měšťany Těšína, u kterých si často půjčoval peníze.\n\nPo otcově smrti roku 1579 byl ještě nezletilý, vládu za něj tedy jako regentka vykonávala matka spolu s poručníky, knížetem Jiřím II. Břežským, knížetem Karlem II. Minsterbersko-Olešnickým a Janem starším Bruntálským z Vrbna. Na příkaz císaře Rudolfa II., který chtěl posílit katolický vliv na mladého protestantského knížete, pak v roce 1586 Jana Brunálského nahradili držitel Pštinského panství Sigfríd z Promic a hejtman Svídnického knížectví Matyáš z Lohova.\n\nTěšínsko bylo v roce 1585 zasaženo rozsáhlou morovou epidemii, která přinesla početné ztráty na životech. V roce 1587 se pak stalo dějištěm bojů mezi Maxmiliánem Habsburským a Janem Zamojským o obsazení polského královského trůnu.\n\nV roce 1587 byl vyslán na dvůr kurfiřta Kristiána I. Saského († 1591), kde strávil 8 let. Naučil se zde základům vojenství.\n\nV roce 1595 se Adam Václav vrátil do Těšína, kde se souhlasem regentů převzal vládu. Po roce 1601 se odebral Uher, kde se zúčastnil války s Osmanskými Turky. Zastával funkci velitele oddílu jezdectva. V roce 1605, kdy povstalci Štěpána Bočkaje (1604–1606) obsadili Žilinu, se kníže vrátil zpět na Těšínsko, aby zemi připravil na možnost případného vpádu Bočkajovců. K tomu nedošlo, mezi Bočkajem a Rudolfem II. došlo v roce 1606 k uzavření míru.\n\nV roce 1606 se zapojil do konfliktu mezi Rudolfem II. a Matyášem Habsburským, tzv. svár bratří v domě habsburském. Kníže se přiklonil na stranu vládnoucího císaře. V roce 1608 to byl stvrzen tzv. Libeňský mír.\n\nV roce 1609 Adam Václav připravoval další ozbrojené vystoupení, vpád na Moravu na podporu straníků Rudolfa II., který usiloval získat výhodnější pozice v mocenském souboji s bratrem Matyášem. Adamu Václavovi za to byla přislíbena doživotní zástava Opavského a Krnovského knížectví a funkce vrchního ubytovatele císařské armády, k uskutečnění plánu nicméně nedošlo vinou předčasného vyzrazení a nedostatku financí na straně knížete. Ještě v zimě 1610/1611, během vpádu pasovských, bylo nicméně těšínské vojsko znovu uvedeno do pohotovosti pro případný zásah na Moravě. V roce 1611, kdy Matyáš stal českým králem, mu kníže Václav Adam složil hold ve Vratislavi.\n\nNa přelomu roku 1609/1610Adam Václav konvertoval ke katolicismu. Vliv na toto jeho rozhodnutí měl Mikuláš Sarkander, bratr Jana Sarkandera. Kníže tím získal finanční podporu od císaře a císař zase spojence ve Slezsku. Od roku 1610 zahájil na Těšínsku protireformaci. V roce 1611 došlo k celkové změně vlády, a to dle zásady \"\"cuius regio eius religio\"\", tedy \"čí země (panství), toho je víra\". Vešel do konfliktu s evangelickými představiteli. Jedna z prvních věcí, které provedl, bylo anulování privileje z roku 1568, kterou vydal jeho otec Václav III. Adam Těšínský. Odpor evangelíků a pánských stavů zapříčinil, že katolická víra se uchytila a byla praktikována pouze na knížecím dvoře. Řádu dominikánů byl navrácen kostel a klášter v Těšíně (Kostel sv. Máři Magdalény v Těšíně). Do města byl pozván Řád menších bratří, který byl znám také jako bernardini nebo reformáti, kteří měli pracoval na konverzi evangelíků na katolickou víru. Tím si zajistil dobré vztahy s habsburským dvorem a císařem Matyášem.\n\nV roce 1617, 6. února, se po smrti Karla II. Minsterberskýého stal nový vrchním slezským hejtmanem. Jmenování přispěly i jeho kroky, které činil od roku 1610, tedy od přechodu na katolickou víru. Úřad ovšem vykonával jen krátce, v červenci 1617 zemřel.\n\nHistorici hodnotí vládu Adama Václava ne příliš pozitivně. Stále cesty, náklady na zbrojení, neshody mezi obecným lidem, který byl zapříčiněn protireformací, přivedly knížectví na pokraj bankrotu. Jedním z příkladů rozhazovačnosti by mohl být výjezd do Vratislavi v roce 1611, kde vzdal hold králi Matyáši Habsburskému. Výprava čítala 285 členů knížecího dvora, kníže si zamluvil honosně vybavený palác pro něj a celou výpravu. Dalším příkladem byla výprava na polsko-litevské hranice v roce 1614, kdy to bral jako pouť do Kalwarie Zebrzydowské. Čímž chtěl ukázat svou novou zbožnost, podle historických zápisů však více než tu, ukazoval své bohatství a postavení.\n\n17. září 1595 se oženil s Alžbětou Kuronskou († 1601), dcerou po zemřelém kuronském a zemgalském vévodovi Gotthardovi Kettlerovi (1517–1587). Manželství bylo sjednáno na doporučení litevského magnáta Albrechta Radziwiłła. Z manželství se narodilo pět dětí:\n\n\nPo smrti své manželky se již neoženil. Žil s ženou nižšího stavu, kterou historici označují jako metresu (milenka panovníka), Markétou Koschlingerovou. S ní měl syna:\n\n\nAdam Václav zemřel 13. července 1617 na zámečku Brandýs na tehdejším předměstí Těšína. Byl pochován v kostele sv. Máři Magdalény v Těšíně.\n\nPo jeho smrti Adam Bysinský z Bysiny, majitel Jílovnického panství, na katolické faře ve Skočově, za přítomnosti Vojtěcha Gagatkovského (\"polsky Wojciecha Gagatkowskiego\") a Kryštova Tschammera z Jiskřína, pána na Harbutovicích (\"polsky Krzysztofa Tschammera z Iskrzyczyna, pana Harbutowic\"), sepsal a podal obvinění. Obvinil jiné tři představitele těšínské šlechty, že knížete otrávili: jednalo se o zemského maršálka a kancléře Erazima Rudzkého z Rudz, zemského sudí Václava Pelhřima z Třánkovic a Petra Gureckého z Kornic na Javoří a svobodném dvoře Holešově (\"polsky Goleszowie\"). Jako důvod uvedl nepřátelské vztahy mezi katolickým knížetem a protestantskou šlechtou. V roce 1619 se spor dostal ke knížecímu soudu v Těšíně. Později 22. prosince 1622 se ale obě strany usmířily a Bysinský své obvinění odvolal.\n\nHistorici se přou, zda smrt milenky knížete v lednu 1617 a smrti knížete v červenci 1617, byla náhoda, či úkladný čin.\n\n"}
{"id": "481249", "url": "https://cs.wikipedia.org/wiki?curid=481249", "title": "Esgaroth", "text": "Esgaroth\n\nEsgaroth, též Jezerní město, je lidmi obývané sídlo nacházející se na severovýchodě Rhovanionu ve fiktivním světě J.R.R. Tolkiena Středozemi. Nejvíce je popsáno v Tolkienově knize Hobit aneb cesta tam a zase zpátky.\n\nEsgaroth je dřevěné město, které bylo vystavěno na kůlech zapuštěných do dna Dlouhého jezera. Jeho obyvatelé se živili obchodem po Bystré řece, po níž obchodovali s elfy z Temného hvozdu, lidmi z Dolu a trpaslíky z Ereboru. Lidé z Jezerního města využívali k dopravě po Dlouhém jezeře svých člunů. Město bylo s břehem spojeno dřevěným mostem, který byl v případě nebezpečí stržen. V čele Esgarothu nestál král, nýbrž volený starosta. \n\nLidé žijící v Esgarothu se odjakživa živili především rybařením a obchodem mezi Osamělou horou a Temným hvozdem. Když roku 2770 vyplenil drak Šmak Erebor a Dol, uprchlo mnoho přeživších právě do města na Dlouhém jezeře. V roce 2941 třetího věku dorazila do Jezerního města výprava trpaslíka Thorina Pavézy. Obyvatelé Esgarothu trpaslíky vřele přijali a Thorina uvítali jako navrátivšího se krále pod Horou. S poníky a doplněnými zásobami pokračovali trpaslíci směrem k Ereboru. Výprava probudila draka, který správně vytušil, že trpaslíkům museli na jejich cestě k hoře pomoci lidé z Jezerního města. Proto Šmak v noci přepadne Esgaroth. Lidé statečně brání své domovy a Bard Lučištník Girionův dědic svým šípem draka smrtelně raní. Zasažený Šmak padne na hořící město, které ve smrtelných křečích rozmetá na kusy. Přeživším lidem poskytnou pomoc elfové. Vojska obou ras pochodují k Ereboru, aby zjistili, co zbylo z drakova pokladu. Pyšný Thorin se však odmítne o zlato rozdělit a mezi oběma stranami téměř dojde k boji. Trpaslíci se s lidmi a elfy spojí až poté, co dorazí zpráva o blížícím se vojsku skřetů. Dojde k bitvě pěti armád, ve které lidé, elfové a trpaslíci slavně vítězí. Po boji si spojenci rozdělují drakův poklad. Starosta Jezerního města s částí zlata uprchl a ztratil se v divočině. Na jeho místo byl s pomocí čaroděje Gandalfa zvolen nový. Bard Lučištník odvedl část svého lidu k Osamělé hoře, kde opět založil město Dol, které díky pomoci trpaslíků začalo rychle prosperovat. Jezerní lidé žili nějaký čas v míru, avšak po znovupovstání Saurona na konci třetího věku přišla do této oblasti znovu válka. Sauronem ovládaní zlí lidé z východu napadli roku 3019 Osamělou horu a město Dol, načež došlo k bitvě. S pádem Temného pána a nastolením Obnoveného království zavládl mír.\n\n"}
{"id": "481251", "url": "https://cs.wikipedia.org/wiki?curid=481251", "title": "Mairie de Saint-Ouen (stanice metra v Paříži)", "text": "Mairie de Saint-Ouen (stanice metra v Paříži)\n\nMairie de Saint-Ouen je nepřestupní stanice pařížského metra na severovýchodní větvi linky 13. Leží za hranicemi Paříže na území města Saint-Ouen pod náměstím \"Place de la République\".\n\nStanice byla otevřena 30. června 1952 při prodloužení linky od stanice Porte de Saint-Ouen do Carrefour Pleyel.\n\nV plánech rozvoje sítě metra na léta 2007–2013 je zahrnuto prodloužení linky 4 ze stanice Porte de Clignancourt do \"Mairie de Saint-Ouen\". Studie z roku 2007 navrhovala rozšíření linky 14 v letech 2015–2016 o 5,9 km přes stanici Porte de Clichy a poté do stanice \"Mairie de Saint-Ouen\".\n\nNa stejném náměstí jako stanice se nachází také radnice města Saint-Ouen, po níž nese jméno (\"mairie\" = radnice).\n"}
{"id": "481252", "url": "https://cs.wikipedia.org/wiki?curid=481252", "title": "Mars Science Laboratory", "text": "Mars Science Laboratory\n\nMars Science Laboratory (MSL, \"Marsovská vědecká laboratoř\"), známější pod pojmenováním vlastního vozítka Curiosity, je kosmická sonda americké NASA určená pro průzkum povrchu Marsu. MSL je pětkrát těžší a nese desetkrát více vědeckých přístrojů než předchozí vozítka Spirit nebo Opportunity. Veze více moderních přístrojů než kterákoliv dřívější mise na Mars, a to včetně nástrojů a vybavení, které na místě umožní analýzu prášků vyvrtaných z hornin.\n\nHlavním cílem vozítka je zjistit, zda v minulosti nebo přítomnosti existovaly na Marsu podmínky pro mikrobiální život. Nebude přímo hledat pozůstatky případných mikroorganismů. Přístroje pro vozítko připravily vědecké organizace Spojených států, Kanady, Německa, Francie, Ruska a Španělska. Očekávaná životnost vozítka MSL je alespoň jeden marsovský rok (685 pozemských dní), což umožní prozkoumat území o větší rozloze, než byla schopna předchozí vozítka. Celkové náklady projektu byly vyčísleny na 2,3 miliardy USD.\n\nSonda odstartovala pomocí nosné rakety Atlas V541 dne 26. listopadu 2011. Přistání v Galeově kráteru bylo úspěšně provedeno 6. srpna 2012 okolo 7:30 SELČ.\n\nDélka primární mise byla plánována na 23 měsíců, ale vědci doufali, že vozítko bude fungovat déle. V roce 2014 NASA odsouhlasila prodloužení mise. Životnost radioizotopového generátoru dodávajícího energii je až 14 let.\n\nProjekt MSL je řízen Jet Propulsion Laboratory sídlící v kalifornské Pasadeně.\n\nProjekt má čtyři cíle:\n\nTyto základní cíle budou dosaženy pomocí osmi konkrétních vědeckých cílů:\n\nMSL má délku 2,7 m a váží 900 kg, z toho 80 kg váží vědecké přístroje. Velikostí odpovídá automobilu Mini Cooper. Pro srovnání Mars Exploration Rover (Spirit a Oportunity) mají délku 1,6 m a váží 174 kg, včetně 6,8 kg vědeckých přístrojů.\n\nRover MSL je schopen přejet překážky vysoké 75 cm. Maximální rychlost v terénu je odhadována na 90 m za hodinu, avšak průměrná rychlost pohybu se bude pohybovat kolem 30 m za hodinu v závislosti na nastaveném výkonu, náročnosti terénu, prokluzu kol a viditelnosti. Očekává se, že MSL urazí během své dvouleté mise minimálně 19 km.\n\nMSL je poháněn radioizotopovým termoelektrickým generátorem (RTGS) využívajícím přirozeného rozpadu plutonia 238, který byl úspěšně použitý na sondách Viking 1 a Viking 2 v roce 1976. Sluneční energie není efektivní zdroj pro operace na povrchu Marsu, protože solární panely nemusí účinně fungovat v zastíněných oblastech nebo v prašných podmínkách. Radioizotopový generátor poskytuje spolehlivý, stálý výkon ve dne i v noci. Měl by fungovat aspoň 14 let. Zpočátku poskytuje 2000 W tepelného výkonu a 120 W elektrické energie.\n\nNěkteré citlivé přístroje vyžadují stálou teplotu. To zajistí systém HRS obsahující 200 metrů trubek s kapalinou, který reguluje teplotu komponentů. Jako zdroj tepla je použito odpadní teplo radioizotopového termoelektrického generátoru.\n\nTeploty v oblasti, kde MSL přistál, se mohou měnit od -30 do -127 °C.\n\nDva identické počítače na palubě roveru jsou nazývány (REM), obsahují paměti schopné vydržet extrémní prostředí a záření. Každá paměť počítače zahrnuje 256 MB EEPROM, 256 MB DRAM a 2 GB flash paměti. Pro srovnání, v Mars Exploration Rovers je použit počítač s 3 MB EEPROM, 128 MB DRAM a 256 MB flash paměti.\n\nREM používají procesor RAD750, který je nástupcem RAD6000 CPU použitého v Mars Exploration Rovers. Procesor RAD750 je schopný až 400 MIPS, zatímco RAD6000 procesor je schopen jen 35 MIPS.\n\nRover má inerciální měřicí jednotku (IMU), která poskytuje tříosé informace o své poloze, používané při navigaci vozidla. Počítače roveru neustále sledují své vlastní systémy k udržení provozu, například regulací teploty. Aktivity jako fotografování, řízení a provoz nástrojů jsou prováděny sekvencemi příkazů, které jsou odesílány ze Země. V případě problémů s hlavním počítačem má vozidlo identický záložní počítač, který může převzít řízení a pokračovat v misi.\n\nMars Hand Lens Imager (MAHLI) je jedna ze 17 fotografických kamer na vozítku MSL a je namontována na robotické paži na věži vozítka. Primárně je zařízení určeno k pořizování mikroskopických snímků hornin a půdy, ale může být použito k pořizování i jiných snímků. MAHLI je schopno nasnímat fotografie ve věrných barvách o velikosti 1600×1200 pixelů s rozlišením až 13,9 mikrometrů na pixel. MAHLI disponuje ohniskovou vzdáleností od 18,3 mm do 21,3 mm a úhlem pohledu od 33,8 do 38,5 stupňů. MAHLI disponuje bílým a ultrafialovým LED osvětlením pro snímání ve tmě nebo fluorescenčním spektru. Umožňuje mechanické zaostřování od několika desítek milimetrů až do nekonečna. Systém může pořizovat snímky procesem hyperfokus (focus stacking, složené snímky s velkou hloubkou ostrosti). Může ukládat snímky ve formátu RAW nebo v reálném čase použít ztrátovou kompresi ve formátu JPEG.\n\nMSL byl vypuštěn pomocí rakety Atlas V dne 26. listopadu 2011. Tento nosič byl použit i k vynesení sond Mars Reconnaissance Orbiter a New Horizons. Konkrétně MSL byl vypuštěn pomocí rakety Atlas V 541, která je schopna vynést 8672 kg na geostacionární oběžnou dráhu. Startovací fáze mise se spustila v okamžiku, když sonda MSL přešla na odpalovací rampě na vnitřní zdroj, a skončila, když se sonda MSL oddělila od rakety.\n\nPřistání velké sondy na Marsu je obtížný úkol: atmosféra je příliš hustá na použití brzdících raket, ale příliš řídká na použití padáků. I když některé předchozí mise použily k přistání airbagy, které je na povrchu nakonec zabrzdily, MSL byl pro tuto volbu příliš velký.\n\nPro sestup MSL byla v přesném pořadí použita kombinace několika systémů, podle nich lze celou operaci rozdělit do čtyř fází. Dvě z nich – manévrování během vztlakového průletu atmosférou a raketový jeřáb – byly na Marsu použity poprvé.\n\nMSL se přiblížila k cílovému bodu na povrch Marsu pomocí přesného systému pro „přiblížení, průlet a přistání“ (EDL), který využíval zkušeností z modulů Apollo: ke korekci dráhy se využíval vztlakový efekt při průletu atmosférou. Rozložení vztlakových sil po povrchu modulu a následné účinky na směr letu se regulovaly změnou polohy těžiště vůči ose vztlakových sil, a to pomocí pohyblivých závaží. Ta byla odhozena na konci této fáze vstupu do atmosféry.\n\nNavigační systém nasměřoval sondu ke zvolenému cílovému bodu s přesností do 10 km, tedy do přistávací elipsy o délce hlavní osy max. 20 km. Pro porovnání: vozítko Opportunity přistávalo do elipsy o délce 85 km a šířce 11 km.\n\nHlavním zdrojem nepřesnosti je průlet a brzdění v atmosféře. Pro další zpřesnění dráhy letu a zacílení byly proto k dispozici také čtyři páry trysek reaktivního řídícího systému (RCS), každý pár o tahu cca 500 N.\n\nVozítko bylo při průletu meziplanetárním prostorem i následném sestupu atmosférou Marsu chráněno tepelným štítem.\n\nPodobně jako dřívější mise Viking, Mars Pathfinder i Mars Exploration Rovers, byla také MSL zpomalena velkým padákem. Po řízeném vstupu do atmosféry, kdy se asi 11 km nad povrchem kapsle zpomalila na mírně nadzvukovou rychlost 400 m/s, byl otevřen padák o průměru 16 m. Ve výšce 8 km byl pak odhozen tepelný štít.\n\nPadák zpomalil sondu až na rychlost 80 m/s. Poté, ve výšce 1,6 km nad povrchem, byl padák i s horním krytem sondy odhozen.\n\nDalší brzdění obstaraly hydrazinové trysky jeřábu, který byl zatím pevně shora připojen k vozidlu. Trysky byly na koncích ramen okolo jeřábu. Takto se vozidlo zpomalilo až na 0,75 m/s.\n\nVe výšce 20 m nad povrchem bylo vozidlo spuštěno z jeřábu na nylonových lanech dlouhých 7,5 m. Vozidlo se při tom pomalu snášelo, až se koly dotklo povrchu Marsu. Samotné přistání bylo měkké. Poté, co se přístroje po dobu 2 s ujistily o tom, že vozidlo spočívá na pevné zemi, odpálily náložkami lana, která jej spojovala s raketovým jeřábem. Ten po odpojení odletěl stranou, kde o několik set metrů dále dopadl. Pojízdná laboratoř se pak vydala na průzkum Marsu.\n\nMSL přistálo v Galeově kráteru, uprostřed něhož se nachází hora Aeolis Mons, která se tyčí 5,5 km nad kráterem a skládá se z vrstevnatých hornin. Tuto horu bude Curiosity zkoumat. Místo přistání MSL je rovinná oblast v přední části hory, která má elipsovitý tvar 20 × 7 kilometrů (celý Galeův kráter má průměr 154 km).\n\nU místa přistání se nachází horniny, které se uvolnily ze stěny kráteru a ty dávají vědcům možnost zkoumat geologické složení této oblasti. Přistávací místo obsahuje také velmi hustou horninu, která je světle zbarvená – na rozdíl od jiných typů, které byly zkoumány na Marsu dříve. Může to také znamenat, že se zde dříve vyskytovalo jezero. Toto místo bude první cíl zkoumání Curiosity při hledání organických molekul.\n\nKe dni 17. května 2013 ujela Curiosity po povrchu Marsu celkem 740,5 metrů.\n\nV roce 2013 vozík - rover Curiosity provedl dva vrty horniny v oblasti Yellowknife Bay. Poté pozvolna přejel o 4 km dál do oblasti The Kimberley, kde koncem dubna 2014 provedl třetí vrt. Po analýze snímků bude vědci na Zemi rozhodnuto o dalším postupu. V roce 2014 se podařilo vozítku detekovat na povrchu Marsu metan, když pozoroval jeho postupný nárůst a pokles mezi jednotlivými měřeními, a současně i přítomnost organických sloučenin.\n"}
{"id": "481253", "url": "https://cs.wikipedia.org/wiki?curid=481253", "title": "Šavej Šomron", "text": "Šavej Šomron\n\nŠavej Šomron ( שָׁבֵי שׁוֹמְרוֹן, doslova „\"Ti, kteří se navracejí do Samařska\"“, v oficiálním přepisu do angličtiny Shave Shomeron, přepisováno též Shavei Shomron nebo Shave Shomron) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 350 metrů na severozápadním okraji hornatiny Samařska, cca 8 kilometrů severozápadně od města Nábulus, cca 55 kilometrů severoseverozápadně od historického jádra Jeruzalému a cca 43 kilometrů severovýchodně od centra Tel Avivu. Jihozápadně od obce terén spadá do údolí vádí Nachal Šechem.\n\nVesnice je na dopravní síť Západního břehu Jordánu napojena pomocí dálnice číslo 60, která směřuje severojižním směrem napříč celým centrálním Samařskem, a dále pomocí silnice číslo 55, která z ní odbočuje do nedalekého koridoru izraelských sídel na západním okraji Samařska (například Kedumim).\n\nŠavej Šomron je izolovanou izraelskou osadou, která sice leží jen necelých 5 kilometrů severně od nejbližší lidnaté izraelské osady Kedumim, ale jinak je obklopena lidnatými palestinskými sídly, zejména aglomerací Nábulusu. 5 kilometrů na severozápadě pak leží ještě menší izraelská osada Ejnav.\n\nVesnice byla založena roku 1977. 2. října 1977 rozhodla izraelská vláda , že povolí skupině nacionalistických aktivistů okolo hnutí Guš Emunim, aby se usadili na některých základnách izraelské armády. První taková skupina měla být umístěna na vojenské základně Šomron (Samaří). Ještě v roce 1977 tak byla založena budoucí osada Šavej Šomron. Pracovně se tato lokalita označovala Dir Saraf (podle sousední palestinské vesnice Dejr Šaraf), později Machane Šomron a také Ša'ar Šomron. První skupina osadníků sestávala ze sedmnácti rodin, které se sem přistěhovaly z Netanje. Později došlo ke zřízení ryze civilní osady a armádní základna se přesunula do Negevské pouště na jihu Izraele.\n\nPodrobný územní plán nové obce předpokládal potenciál ke zbudování cca 225 bytových jednotek (z nichž zatím byly realizovány cca dvě třetiny). Západně od současné obce zůstaly zachovány některé vojenské areály. V obci fungují předškolní zařízení, náboženská základní škola, ješiva a náboženský seminář pro dívky (midraša). Ješivu založil v místech bývalé vojenské základny v roce 1999 rabín Jehošua Schmidt. V obci také působí velký ulpan, tedy školící středisko, kde se noví přistěhovalci do Izraele učí hebrejsky.\n\nPočátkem 21. století nebyla obec Šavej Šomron zahrnuta do Izraelské bezpečnostní bariéry. Ta byla zbudována mnohem blíže k Zelené linii a ani její plánovaný výběžek směrem k městu Ariel sem nemá zasahovat. V roce 2006 ovšem Nejvyšší soud Státu Izrael rozhodl, že obec Šavej Šomron si může postavit vlastní bezpečnostní plot a že stížnost, kterou na tyto plány podali zástupci některých místních Palestinců, je neodůvodněná. Budoucí existence vesnice závisí na parametrech případné mírové smlouvy mezi Izraelem a Palestinci.\n\nBěhem druhé intifády se okolí obce stalo terčem palestinských teroristů. 18. června 2001 byl na silnici mezi Šavej Šomron a bývalou izraelskou osadou Chomeš zastřelen jeden muž. K útoku se přihlásilo hnutí Fatah. Ještě 19. listopadu 2007 (tedy po skončení druhé intifády) byl jeden obyvatel Šavej Šomron zabit poblíž nedaleké osady Kedumim. K útoku se přihlásily Brigády mučedníků Al-Aksá.\n\nObyvatelstvo Šavej Šomron je v databázi osadnické organizace Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. Po začátku druhé intifády počet obyvatel v Šavej Šomron výrazně poklesl. V roce 2005 navíc došlo k realizaci jednostranného stažení izraelské armády i izraelských osadníků z několika izolovaných obcí v severním Samařsku, čímž se v tomto regionu dále oslabila demografická i bezpečnostní pozice izraelských osadníků. Pouze zprovoznění zdejší ješivy roku 1999 a z toho plynoucí oživení kulturního a náboženského života prý vesnici uchránilo před výraznějším vylidňováním. K 31. prosinci 2014 zde žilo 863 lidí. Během roku 2014 populace stoupla o 10,1 %. Počet obyvatel se podle plánů vedení obce má výhledově zvýšit ze současných 120 rodin na 400 rodin.\n\n\n"}
{"id": "481263", "url": "https://cs.wikipedia.org/wiki?curid=481263", "title": "Belgický ovčák", "text": "Belgický ovčák\n\nBelgický ovčák je pracovní plemeno psa pocházející z Belgie. Chová se ve čtyřech varietách:\n\n"}
{"id": "481264", "url": "https://cs.wikipedia.org/wiki?curid=481264", "title": "Kuglvajt", "text": "Kuglvajt\n\nKuglvajt je zřícenina hradu nad osadou Kuklov západně od Brlohu v okrese Český Krumlov. Nachází se na skalnatém vrcholu skalnatého granulitového kopce (740 m n. m.) nad Křemžským potokem.\n\nNázev hradu je pravděpodobně odvozen z latinského slova cuculla (kukla, kapuce) podle kuželovitého, mnišskou kápi připomínajícího kopce a německého výrazu Weid (pastvina). Doslova se tedy jedná o \"kukelskou pastvinu\". Jiný výklad uvádí význam \"lesní kuchyň\" či \"poustevna\" ze staroslovanského kukle (kuchyň) a keltského weid (les). V písemných pramenech bývá uváděn také jako \"Kuglveit, Kuklvejt\" či \"Kuklov\" nebo a \"Kugelweit.\"\n\nPrvní písemná zmínka o hradu pochází z roku 1357, kdy se po něm psal Dětřich z Portic, významný představitel církve na dvoře krále Karla IV. a biskup mindenský. Když Dětřich zemřel, připadl hrad královské komoře. Za vlády krále Václava IV. byl kuglvajtským purkrabím \"Václav ze Švamberka,\" který vyvolal spor mezi králem a arcibiskupem Janem z Jenštejna. Během sporů panské jednoty s králem Václavem IV. hrad v roce 1395 hrad dobylo a pobořilo vojsko Jindřicha z Rožmberka. Po urovnání sporů král věnoval hrad Jinřichovi z Rožmberka, a ten ho připojil k panství hradu Maidštejna.\n\nPodoba hradu byla silně ovlivněna členitým stanovištěm. Nižší část zaujalo předhradí, jehož opevnění se dochovalo v podobě valovitého zbytku hradby. Hradní jádro stávalo ve vyšší části skalního útvaru a s předhradím ho spojovala velmi zlomkovitě dochovaná komunikační stavba. Na západní straně jádro ohraničoval ve skále vysekaný příkop a na opačné z něj vybíhalo úzké skalní žebro, na kterém stáhla štíhlá věž se zaoblenými nárožími. Hlavní budovou jádra byl dvouprostorový palác oddělený od příkopu parkánem.\n\nZřícenina je volně přístupná a její zbytky se nachází u silnice II/143 přímo nad rozcestníkem \"Kuklov – zřícenina hradu\" na modře značené turistické trase od Netolic na Kleť.\n\n\n"}
{"id": "481266", "url": "https://cs.wikipedia.org/wiki?curid=481266", "title": "Mustang (rozcestník)", "text": "Mustang (rozcestník)\n\nMustang je divoký kůň žijící na západě a jihozápadě USA.\n\nMůže také označovat:\n\n\n\n\n"}
{"id": "481268", "url": "https://cs.wikipedia.org/wiki?curid=481268", "title": "Seznam bulharských chánů", "text": "Seznam bulharských chánů\n\nSeznam bulharských chánů (bulharsky \"Именник на българските ханове\") je krátký rukopis, ve kterém jsou zapsána jména několika nejstarších bulharských vladařů, jejich klanů, roku, kdy podle starého bulharského cyklického kalendáře nastoupili vládu, a délku jejich panování. Kromě toho jsou zapsány i doby společné vlády či občanských válek. Rukopis je napsán ve staroslověnštině, ale je v něm zmíněno i větší množství bulharských jmen a dat.\n\nSamotné dílo pochází z 8. století a bylo původně napsáno v řečtině, dochovaly se ale pouze slovanské opisy.\n\nRukopis nalezl ruský učenec Alexandrem Popovem roku 1861 v době, kdy studoval informace o ruských kronikářích. Zatím byly nalezeny tři ruské kopie původního dokumentu. Nejstarší z nich, uvarovský přepis, je datován od 15. a zbylé dva, pogodinský a moskevský, od 16. století. Mezi nalezenými rukopisy jsou určité rozdíly co se týče přepisu jednotlivých jmen a přestože se o Imenniku mluví jakožto o seznamu bulharských chánů, samotný titul chána není žádnému z vládců přiřazen. Vladařský titul má pouze Asparuch a jeho pět předchůdců – místo chána je však používán termín kníže.\n\n"}
{"id": "481270", "url": "https://cs.wikipedia.org/wiki?curid=481270", "title": "Paolo Nespoli", "text": "Paolo Nespoli\n\nPaolo Angelo Nespoli (* 6. dubna 1954 v Miláně, Itálie) byl původně výsadkář italské armády, od srpna 1998 je astronautem oddílu ESA. Roku 2007 absolvoval krátkodobý kosmický let v raketoplánu Discovery na Mezinárodní vesmírnou stanici (ISS). Od prosince 2010 do května 2011 pobýval na ISS jako člen Expedic 26/27. V roce 2017 byl na ISS jako člen Expedic 52/53. Celkem strávil ve vesmíru necelých 314 dní.\n\nPaolo Nespoli pochází z Milána, po absolvování lycea nastoupil na vojenskou výsadkářskou školu v Pise. Získal kvalifikaci instruktora-výsadkáře, sloužil v italských výsadkových jednotkách, v letech 1982–1984 v Libanonu. Roku 1985 se vrátil ke studiu na Polytechnické univerzitě v New Yorku, přičemž armádu opustil v hodnosti majora až o dva roky později. Roku 1988 se stal bakalářem, o rok později magistrem v oboru leteckého a kosmického strojírenství a další rok se stal inženýrem na univerzitě ve Florencii ().\n\nUž roku 1989 získal zaměstnání ve společnosti Proel Tecnologie ve Florencii, kde se podílel na vývoji komponentů italského satelitu TSS. Od roku 1991 pracoval v kolínském Evropském astronautickém středisku () v oddělení přípravy astronautů. Roku 1995 přešel do Evropského střediska kosmických výzkumů a technologií () v nizozemském Noordwijku. Podílel se přípravě experimentů programu Euromir. Následující rok byl přeložen do Johnsonova vesmírného střediska v Houstonu.\n\nRoku 1989 se dostal mezi deset finalistů 2. náboru Italské kosmické agentury (ASI), ale astronautem se nestal. V červenci 1998 byl ve 3. náboru ASI vybrán do oddílu astronautů ESA, v srpnu 1998 zahájil s dalšími členy oddílu ESA výcvik na funkci letového specialisty v Johnsonově vesmírném středisku v Houstonu.\n\nV červnu 2006 byl zařazen do posádky letu STS-120. Místo v raketoplánu získal na základě dohod mezi NASA a ASI o stavbě tří víceúčelových modulů Italy pro NASA. Do vesmíru raketoplán Discovery odstartoval 23. října 2007. Hlavním cílem letu STS-120 bylo vynesení modulu Harmony a jeho připojení k Mezinárodní vesmírné stanici (ISS). Přistání proběhlo 7. listopadu 2007 po 15 dnech, 2 hodinách a 24 minutách pobytu astronautů v kosmu. \n\nV listopadu 2008 bylo oznámeno Nespoliho jmenování palubním inženýrem záložní posádky Expedice 24 (start v květnu 2010) a hlavní posádky Expedice 26 se startem v listopadu 2010. V říjnu 2009 NASA jeho zařazení do Expedice 26 potvrdila.\nK druhému letu odstartoval v lodi Sojuz TMA-20 z kosmodromu Bajkonur 15. prosince 2010 v 19:09 UTC ve funkci palubního inženýra lodi společně s ruským velitelem Dmitrijem Kondratěvem a Američankou Catherine Colemanovou. Po obvyklém dvoudenním letu se 17. prosince Sojuz spojil s Mezinárodní vesmírnou stanicí. Na ISS zůstal přes pět měsíců ve funkci palubního inženýra Expedic 26 a 27. Vrátil se v Sojuzu TMA-20 s Kondraťjevem a Colemanovou. Přistáli 24. května 2011 v 2:27 UTC v Kazachstánu, 147 km východně od Džezkazganu.\n\nV červnu 2015 zahájil přípravu na další let na ISS, tentokrát jako člen Expedic 52/53, s Fjodorem Jurčichinem a Jackem Fischerem. Nicméně v říjnu 2016 byli Jurčichin s Fischerem přemístěni do Expedice 51/52 a k Nespolimu přišli Sergej Rjazanskij a Randolph Bresnik. Do vesmíru trojice odstartovala 28. července 2017 v Sojuzu MS-05, po šestihodinovém letu přistáli na ISS a zahájili práci na stanici. Ve stejné sestavě přistáli v Kazachstánu 14. prosince 2017, ve vesmíru strávili 138 dní, 16 hodin a 57 minut.\n\nNespoli je ženatý, má jednu dceru.\n"}
{"id": "481272", "url": "https://cs.wikipedia.org/wiki?curid=481272", "title": "Ejnav", "text": "Ejnav\n\nEjnav ( עֵנָב nebo עינב, doslova „\"Vinná réva\"“, též podle jména sousedního palestinského města Anabta, které uchovalo název stejnojmenné biblické lokality, v oficiálním přepisu do angličtiny Enav, přepisováno též Einav) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron.\n\nNachází se v nadmořské výšce 300 metrů na severozápadním okraji hornatiny Samařska, cca 9 kilometrů jihovýchodně od města Tulkarm, cca 57 kilometrů severozápadně od historického jádra Jeruzalému a cca 40 kilometrů severovýchodně od centra Tel Avivu. Východně od obce terén spadá do údolí vádí Nachal Šechem.\n\nVesnice je na dopravní síť Západního břehu Jordánu napojena pomocí lokální silnice číslo 557, která vede k západu a jižně od města Tulkarm vchází do vlastního Izraele v mezinárodně uznávaných hranicích. Jihovýchodním směrem spojuje tato silnice osadu Ejnav se sousední izraelskou vesnicí Šavej Šomron a pak se napojuje na dálnici číslo 60, která směřuje severojižním směrem napříč celým centrálním Samařskem.\n\nEjnav je izolovanou izraelskou osadou, která sice leží jen cca 10 kilometrů od Zelené linie, ale je obklopena četnými lidnatými palestinskými sídly. Nejbližší izraelskou osadou je Šavej Šomron cca 5 kilometrů na jihovýchodě a Avnej Chefec cca 5 kilometrů západním směrem.\n\nVesnice byla založena roku 1981. 13. ledna 1981 rozhodla izraelská vláda, že na Západním břehu Jordánu zřídí tři nové izraelské osady. Jednou z nich byla i osada pracovně nazývaná \"Šavej Šomron Bet\" (Shavei Shomron Bet). Proti úmyslu se odvolal vicepremiér Jigael Jadin, ale vláda 18. ledna 1981 svůj názor znovu potvrdila. Finální rozhodnutí izraelská vláda provedla 10. února 1981. Zpočátku mělo jít o osadu typu nachal, tedy kombinace vojenského a civilního osídlení. Detailní územní plán nové obce počítal výhledově se zbudováním 410 bytových jednotek (z nichž většina již dosud byla realizována). K faktickému založení osady došlo v listopadu 1981. První skupina osadníků sestávala z jedenácti rodin.\n\nV obci funguje obchod se smíšeným zbožím, zdravotnické středisko, veřejná knihovna, předškolní péče o děti a základní škola. Počátkem 21. století nebyla obec zahrnuta do Izraelské bezpečnostní bariéry. Ta byla zbudována mnohem blíže k Zelené linii. Budoucí existence osady závisí na parametrech případné mírové smlouvy mezi Izraelem a Palestinci.\n\nBěhem druhé intifády se okolí obce stalo terčem palestinských teroristů. 18. června 2001 byl u vjezdu do osady zastřelen ve svém automobilu jeden místní muž. K útoku se přihlásilo hnutí Fatah.\n\nObyvatelstvo Ejnav je v databázi osadnické organizace Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. Po začátku druhé intifády počet obyvatel v Ejnav dočasně výrazně poklesl, ale od roku 2005 opět rostl. K 31. prosinci 2014 zde žilo 691 lidí. Během roku 2014 registrovaná populace stoupla o 1,0 %. Počet obyvatel se podle plánů vedení obce má výhledově zvýšit ze současných 110 rodin na 350 rodin.\n\n\n"}
{"id": "481273", "url": "https://cs.wikipedia.org/wiki?curid=481273", "title": "Centrifugace", "text": "Centrifugace\n\nCentrifugace\nje proces rozdělení částic pomocí odstředivé síly. Často jde o urychlení sedimentace. Zatímco při sedimentaci se částice rozdělují podle své hustoty vlivem gravitačního zrychlení, při centrifugaci na ně působí mnohem větší odstředivé zrychlení. Rozdělení směsi proto probíhá mnohem rychleji.\n\nV nejjednodušších případech se centrifugace používá k oddělení pevných částic ze suspenze, např. k odstranění sraženin či krvinek z plné krve. Pomocí centrifugace je také možné rozdělit směsi nemísitelných kapalin. S využitím vysokých rychlostí, jichž se dosahuje ve vysokootáčkových centrifugách a ultracentrifugách, lze také separovat jednotlivé součásti buněk z buněčného lyzátu nebo rozdělit směsi makromolekul.\n\nLze nahlédnout, že rozdělení směsi při centrifugaci bude probíhat tím rychleji, čím rychleji se bude točit rotor centrifugy. V praxi se většinou pracuje s veličinou označovanou jako \"relativní centrifugační síla\". Udává, kolikrát je odstředivé zrychlení vyšší než tíhové zrychlení (g) a zpravidla se uvádí v násobcích g.\n\nSnadno lze odvodit, že relativní centrifugační síla závisí na poloměru rotoru centrifugy a počtu otáček:\n\nkde R je relativní centrifugační síla, n je počet otáček rotoru za minutu a r je poloměr rotoru v centimetrech.\n\nRychlost, kterou se budou jednotlivé částice ve směsi během centrifugace pohybovat, se uvádí jako tzv. \"sedimentační rychlost\". Za idealizovaných podmínek je úměrná odstředivému zrychlení (tedy relativní centrifugační síle) a rozdílu hustoty částice a prostředí, v němž je dispergována. Dále závisí na velikosti částice a viskozitě směsi.\n\nNamísto sedimentační rychlosti se často pracuje se \"sedimentačním koeficientem\" – veličinou, která popisuje chování konkrétní částice bez ohledu na podmínky centrifugace. Sedimentační koeficient vlastně odpovídá sedimentační rychlosti v poli o jednotkovém zrychlení (tj. asi 10× menším, než je tíhové zrychlení). Udává se v sekundách, popřípadě se používá násobná jednotka Svedberg (1 Svedberg = 1 S = 10 s).\n\nPokud pro zpracování materiálu postačují malé relativní centrifugační síly (do 20 000× g či ještě méně), lze použít poměrně jednoduché nízkoobrátkové centrifugy. Pro sedimentaci velmi malých částic se používají ultracentrifugy, jejichž rotor pracuje ve vakuu, čímž se zamezí jeho brždění vzduchem a zahřívání. Součásti ultracentrifug musejí odolávat obrovským silám a jsou proto velmi náročné na výrobu; cena ultracentrifug je proto vysoká.\n\nMezi nízkootáčkovými centrifugami a ultracentrifugami stojí tzv. vysokootáčkové centrifugy. Pracují bez vakua, lze však pomocí nich dosáhnout zrychlení až kolem 100 000× g.\n\nCentrifugování při vyšších otáčkách by kvůli tření o vzduch vedlo k zahřívání vzorku, navíc biologické vzorky často musí být zpracovávány při nízkých teplotách. Centrifugy proto bývají často vybaveny chlazením.\n"}
{"id": "481281", "url": "https://cs.wikipedia.org/wiki?curid=481281", "title": "Carrefour Pleyel (stanice metra v Paříži)", "text": "Carrefour Pleyel (stanice metra v Paříži)\n\nCarrefour Pleyel je nepřestupní stanice pařížského metra na severovýchodní větvi linky 13. Nachází se mimo hranice Paříže na území města Saint-Denis pod náměstím \"Place Pleyer\". Některé spoje ze Saint-Denis – Université mají v této stanici konečnou, takže cestující musejí přesedat.\n\nStanice byla otevřena 30. června 1952, když sem byla prodloužena linka od stanice Porte de Saint-Ouen. Jako konečná sloužila do 20. června 1976, když byla trať rozšířena do stanice Basilique de Saint-Denis.\n\nProtože byla stanice postavena jako konečná stanice, má dvě koleje ve směru do Paříže a několik vedlejších kolejí pro garážování a manévrování, z nichž jedna umožňuje přístup do dílny pro údržbu vlaků.\n\nU příležitosti stého výročí pařížského metra byla stanice vyzdobena na téma „Hudba“ a na nástupišti byly instalovány interaktivní systémy osvětlení. Avšak následovaly stížnosti řidičů, že je tato světla ruší a také stížnosti od Sdružení uživatelů linky 13, takže toto interaktivní dílo bylo zastaveno už po dvou týdnech provozu. Ve stanici stále existují osvětlovací modré prvky LED a další neaktivní zařízení.\n\nStanice je pojmenována podle zdejší křižovatky (fr. \"carrefour\"), u které rakouský skladatel a nástrojař Ignaz Joseph Pleyel (1757–1831) založil v roce 1807 dílnu na výrobu klavírů, jejíž značka dodnes existuje. Na místě vzniklo později dnešní náměstí \"Place Pleyel\", přes které vede \"Boulevard Anatole France\" a pod ním linka metra.\n"}
{"id": "481285", "url": "https://cs.wikipedia.org/wiki?curid=481285", "title": "William Shepherd", "text": "William Shepherd\n\nWilliam McMichael Shepherd (* 26. července 1949 v Oak Ridge, Tennessee, USA) byl původně potápěč v Navy SEALs, elitní jednotce amerického námořnictva. Od května 1984 se stal členem oddílu astronautů NASA. Do vesmíru se poprvé dostal roku 1988 na palubě raketoplánu Atlantis (let STS-27), kosmický let si zopakoval ještě roku 1990 a 1992 (mise STS-41 a STS-52). Začátkem roku 1996 byl jmenován velitelem Expedice 1 na Mezinárodní vesmírnou stanici (ISS), na stanici pobýval s ruskými kolegy Sergejem Krikaljovem a Jurijem Gidzenkem od počátku listopadu 2000 do března 2001. Celkem strávil při čtyřech letech ve vesmíru 159 dní, 7 hodin a 55 minut. \n\nWilliam Shepherd se narodil v Oak Ridge v Tennessee, dětství prožil ve městě Babylon ve státě New York. Roku 1967 absolvoval střední školu ve Scottsdale v Arizoně, poté studoval na Námořní akademii (, roku 1971 studium ukončil jako bakalář. Od roku 1971 sloužil v Námořnictvu USA, zprvu v oddílu podvodních demolic na základně v San Diegu, od roku 1973 v oddíle Navy SEALs. Roku 1978 získal titul strojniho inženýra a inženýra-oceánografa na MITu. Později byl přeložen na velitelství námořnictva ve Washingtonu, od roku 1983 velel 20. oddílu lodí zvláštního určení ().\n\nÚspěšně se přihlásil do 10. náboru NASA a 23. května byl zařazen do oddílu astronautů NASA. Absolvoval roční všeobecnou kosmickou přípravu ve které získal kvalifikaci letový specialista. \n\nZúčastnil se tří krátkodobých letů raketoplánem Space Shuttle. Poprvé mise STS-27 raketoplánu Atlantis ve dnech 2. až 6. prosince 1988. Podruhé letu STS-41 raketoplánu Discovery ve dnech 6. až 10. října 1990. Potřetí mise STS-52 raketoplánu Columbia od 22. října do 1. listopadu 1992.\n\nOd listopadu 1993 do ledna 1996 byl zástupcem vedoucího programu ISS v NASA. \n\nV lednu 1996 jej NASA jmenovala velitelem Expedice 1, první stálé posádky stanice ISS. V důsledku zpoždění při výstavbě stanice vzlétli členové Expedice 1 – William Shepherd, Jurij Gidzenko a Sergej Krikaljov až 31. října 2000. Na stanici je dopravila kosmická loď Sojuz TM-31, spojení s ISS proběhlo 2. listopadu 2000. Kosmonauti se zabydleli na stanici, přijali dvě zásobovací lodi Progress a dvě návštěvy raketoplánů – mise STS-97 a STS-98. Třetí raketoplán – Discovery při letu STS-102 v březnu 2001 přivezl novou posádku ISS (Expedici 2 a trojice tvořící první základní posádku stanice se vrátila na Zem po 140 dnech, 23 hodinách a 40 minutách letu. \n\nPočátkem ledna 2002 odešel z oddílu astronautů, v srpnu téhož roku i z NASA. Poté pracoval ve štábu Speciálního válečného velitelství námořnictva () jako civilní odborník (činnou vojenskou službu opustil v lednu 2002).\n"}
{"id": "481295", "url": "https://cs.wikipedia.org/wiki?curid=481295", "title": "Rakovecké údolí", "text": "Rakovecké údolí\n\nRakovecké údolí je přírodní park, který se nachází na katastrálním území obcí Račice-Pístovice, Ruprechtov, Ježkovice a Jedovnice (v oblasti mikroregionu Drahanská vrchovina). Přírodní park byl zřízen vyhláškou ONV číslo 10-13 ze dne 1. ledna 1978 jako klidová oblast, která přešla s účinností zákona č. 114/92 Sb. do kategorie přírodní park. Další postupné rozšíření se uskutečnilo v roce 1997. Jeho celková rozloha činí 5,39 km². Do údolí padají svahy se slepencovými skalami, podél meandrujícího potoka Rakovec jsou zachovány vlhké louky s břehovým porostem. Druhou část parku představuje údolí, které se táhne k rybníku Budkovan ležícímu na okraji Jedovnic.\n\nJedná se o oblast se zachovanými lesy a výskytem vzácných živočichů a rostlin. V údolí se nacházejí pozůstatky dvou zaniklých středověkých osad - Bystřece a Sokolí. Do Rakoveckého údolí seskočil 30. 9. 1944 sovětský partyzánský oddíl Jermak. Na 36 hektarech se nachází přírodní rezervace Rakovec. V části údolí byla instalována naučná stezka Rakovecké údolí s deseti panely.\n\n\n"}
{"id": "481297", "url": "https://cs.wikipedia.org/wiki?curid=481297", "title": "Oblastní rada Šomron", "text": "Oblastní rada Šomron\n\nOblastní rada Šomron ( מועצה אזורית שומרון, Shomron Regional Council) je správní region v Izraeli, v distriktu Judea a Samaří, který se rozkládá na ploše cca 2800 čtverečních kilometrů v nejsevernější části Západního břehu Jordánu. Úřad oblastní rady je umístěn v obci Elon More. Předsedou oblastní rady je Geršon Mesika.\n\nOblastní rada Šomron svým názvem odkazuje na historický region Samařsko. Byla založena v dubnu 1979. V té době na jejím území existovalo jen několik izraelských osad. Šlo o tato sídla: Kedumim, Karnej Šomron, Ariel, Elkana, Šavej Šomron, Mevo Dotan a Kfar Tapuach. V současnosti je součástí Oblastní rady Šomron cca 30 obcí z počtem obyvatel přes 30 000. Další obce mezitím získaly statut místní rady nebo města a tak sice územně spadají do regionu Samařska ale administrativně jsou nezávislé. Nejlidnatější obcí v rámci Oblastní rady Šomron je Ša'arej Tikva (v roce 2013 5300 obyvatel). Některé další členské obce mají naopak vysloveně vesnický, drobný charakter. Například v osadě Nofej Nechemija (poblíž Rechelim) žije jen cca 20 rodin.\n\nPočátkem 21. století byla část území oblastní rady zahrnuta do Izraelské bezpečnostní bariéry a oddělena tak od okolních arabských vesnic. Týká se to osad v koridoru poblíž města Ariel na západě Samařska, kde ale podle stavu z roku 2008 nebyla tato bariéra dokončena. Bariéra již ovšem plně dobudována dál k západu, blíže k Zelené linii, kde zahrnula do svých hranic několik izraelských osad. Zbylé osady, které se nacházejí hlouběji ve vnitrozemí Západního břehu Jordánu, často v obklopení palestinskými vesnicemi a městy, nemají být do této bariéry ani výhledově zahrnuty a jejich budoucí existence závisí na parametrech případné mírové dohody mezi Izraelem a Palestinci. Během druhé intifády bylo v rámci Oblastní rady zabito při útocích palestinských teroristů 43 lidí.\n\nSídla v Oblastní radě Šomron se rozdělují do tří geografických skupin:\n\nSeverní Samařsko ( צפון השומרון, Northern Samaria) s celkovou populací cca 2 000.\n\n\nStředozápadní Samařsko ( מרכז-מערב השומרון , Central-Western Samaria) s celkovou populací cca 68 500 (do tohoto čísla jsou ovšem zahrnuti i obyvatelé obcí Alfej Menaše, Elkana, Immanuel, Karnej Šomron, Kedumim, Oranit a Ariel, které nespadají pod Oblastní radu Šomron).\n\nHorský hřbet ( גב ההר , Mountain Communities) s celkovou populací okolo 4 000.\n\n\"Poznámka: Další sídla mají polooficiální charakter a vznikla dodatečnou expanzí stávajících osad. Některé z nich se postupně osamostatňují, jiné nikoliv. Některým hrozí demolice po rozhodnutí soudů.\"\n\nK 31. prosinci 2014 žilo v Oblastní radě Šomron 34 100 obyvatel. Z celkové populace bylo 33 200 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 34 100.\n\n"}
{"id": "481303", "url": "https://cs.wikipedia.org/wiki?curid=481303", "title": "Gorgó", "text": "Gorgó\n\nGorgó byla spartská královna, žena významného spartského krále Leónida.\n\nJejí původ je pravděpodobně rovněž královský, poněvadž byla dcera Leónidova bratra Kleomemése I. Po smrti Kleomény se Leónidas oženil s Gorgónou a jelikož v té době nevadilo, že si strýc vzal za manželku svoji neteř, porodila mu syna jménem Pleistarchos. Král Leónidás s ní však mnoho času nestrávil. Jeho otci Anaxandridovi II. se sice podařilo odrazit útoky perského krále Dareia I., ovšem Dareiův syn Xerxés I. chtěl rovněž změřit síly se spartským králem. Leonidás se proto s vojskem 300 hoplítů vydal do průsmyku u Thermopyl, kde byl Xerxem poražen a zabit.\n"}
{"id": "481306", "url": "https://cs.wikipedia.org/wiki?curid=481306", "title": "Bitva u Schöngrabernu", "text": "Bitva u Schöngrabernu\n\nBitva u Schöngrabernu (nebo též bitva u Hollabrunnu) byla ozbrojeným střetem napoleonských válek v době Války třetí koalice, který se odehrál 16. listopadu 1805 nedaleko Hollabrunnu v Dolním Rakousku, dva týdny před Bitvou u Slavkova.\n\nRuské oddíly generála Kutuzova ustupovala na sever od Dunaje před Napoleonovou armádou. 13. listopadu 1805 získali maršálové Murrat a Lannes, kteří veleli francouzskému předvoji, most přes Dunaj ve Vídni lživým tvrzením, že bylo podepsáno příměří, čímž zmátli obránce a rychle most obsadili. Kutuzov potřeboval čas na spojení s posilami, vedenými generálem von Buxhoevedenem, které vyčkávaly u Brna. Proto nařídil svému zadnímu voji, pod vedením generála Bagrationa, aby zbrzdil postup francouzské armády.\n\nMaršálové Murat a Lannes veleli IV. a V. sboru, které zadní voje pronásledovaly. Bagration zaujal pozici 6 kilometrů severně od Hollabrunnu, na kopci nad vesnicí Schöngrabern. Murat se domníval, že čelí celé ruské armádě a váhal s útokem. Bagration mu tedy navrhl jednání o příměří. Murat přijal a nezaútočil, v domnění, že jedná prozíravě. To ovšem nesmírně rozzuřilo Napoleona. V dopise Muratovi napsal:\n\n16. listopadu Murat oznámil Bagrationovi, že příměří skončí v pět hodin odpoledne. Po odražení několika francouzských útoků a bránění pozic po dobu šesti hodin, Bagration vyjel a provedl velmi dobře organizovaný ústup na severovýchod, kde se spojil se zbytkem ruských sil. Jeho dovedná obrana, vůči převaze početní i výzbrojové, zpomalila francouzské síly dost na to, aby mohlo dojít ke spojení dvou ruských armád u Brna.\n\n"}
{"id": "481309", "url": "https://cs.wikipedia.org/wiki?curid=481309", "title": "Austrofašismus", "text": "Austrofašismus\n\nAustrofašismus ( , , také \"rakouský fašismus\") je termín používaný pro období fašistického, klerikárního, stavovského a korporativního Rakouského státu, existujícího v letech 1934–1938. Přestože byl tento termín používán samotnými představiteli režimu, s ostatními fašistickými režimy nesdílel všechny atributy fašistického státu (rakouský režim nebyl expanzivní, nenapadal menšiny a neměl v Rakousku masovou podporu); někdy se používá název\" polo-fašismus\" (semi-fascism) či \"imitační fašismus\" (imitation fascism), nejlépe klerofašismus a organický etatismus.\n\nRakouští fašisté představovaní Vlasteneckou frontou ( ) byli vedeni Engelbertem Dollfussem a po jeho násilné smrti Kurtem Schuschniggem, měli za cíl vybudovat po vzoru fašistické Itálie autoritářský fašistický stát založený na vlivu katolické církve. Jako znak austrofašistů sloužil tzv. berličkový kříž. Austrofašismus je nejvíce podobný tzv. klerofašismu, který byl uplatňován např. na Slovensku nebo ustašovském Chorvatsku. Rakousko za vlády austrofašistického režimu je popisováno jako klerikárně-stavovsko-korporativně-fašistický stát. Samotný termín „austrofašismus“ dnes ještě není zcela specifikován jasnou definicí.\n\n"}
{"id": "481311", "url": "https://cs.wikipedia.org/wiki?curid=481311", "title": "Wachau (Sasko)", "text": "Wachau (Sasko)\n\nWachau () je obec v německé spolkové zemi Sasko, v Budyšínském okrese. Má obyvatel a kromě vlastního Wachowa pod ni spadají vsi Feldschlößchen, Leppersdorf, Lomnitz a Seifersdorf.\n\nNejbližší velké město jsou Drážďany, jejichž centrum leží zhruba 25 kilometrů na jihozápad.\n\nPrvní historická zmínka o obci je z roku 1218, kdy je zmiňován \"Godeboldus de Wachowe\".\n\n\n"}
{"id": "481315", "url": "https://cs.wikipedia.org/wiki?curid=481315", "title": "Travensko", "text": "Travensko\n\nTravensko (německy ) je historické území rozkládající se na velké části území moderní rakouské spolkové země Horní Rakousy. Travensko, existovalo na jihovýchodě této spolkové země, bylo na severu ohraničeno Dunajem, na východě Enží, na jihu současnou hornorakousko-štýrskou hranicí, na západě Hausruckem. Součástí území byla i Solná komora. Region byl původně součástí Štýrského vévodství (Traungauerové), na základě Budínského míru, jejž mezi sebou 3. dubna 1254 sjednali český král Přemysl Otakar II. a uherský král Béla IV., byl však od Štýrska definitivně oddělen a nakonec se stal součástí nově vzniklé země Horní Rakousy.\n\n"}
{"id": "481319", "url": "https://cs.wikipedia.org/wiki?curid=481319", "title": "Ralf Bartels", "text": "Ralf Bartels\n\nRalf Bartels (* 21. února 1978, Stavenhagen) je německý sportovec, který se specializuje na atletiku. V roce 2006 se stal mistrem Evropy a v roce 2011 halovým mistrem Evropy ve vrhu koulí. Dvakrát vybojoval bronz na MS v atletice (2005, 2009).\n\nJeho prvním velkým úspěchem byl titul juniorského mistra světa 1996 na šampionátu v Sydney. O rok později získal zlatou medaili také na juniorském mistrovství Evropy ve slovinské Lublani. Na evropském šampionátu do 23 let 1999 v Göteborgu obsadil šesté místo. V roce 2002 získal za vrh dlouhý 20,58 m bronzovou medaili na mistrovství Evropy v Mnichově. V následujícím roce skončil pátý na mistrovství světa v Paříži. Reprezentoval na letních olympijských hrách 2004 v Athénách, kde se umístil ve finále na osmém místě. Jeho nejlepší pokus měřil 20,26 m. Bronz získal na světovém šampionátu 2005 v Helsinkách, kde předvedl bez jednoho centimetru 21 metrů dlouhý vrh.\n\nZúčastnil se tří halových mistrovství světa (2003, 2004, 2006). Na všech třech šampionátech však skončila jeho cesta v kvalifikaci. V roce 2006 se stal v Göteborgu mistrem Evropy, když poslal kouli do vzdálenosti 21,13 m. Druhý v soutěži Bělorus Andrej Michněvič hodil o dva centimetry méně a bronzový Dán Joachim Olsen o čtyři cm méně. V roce 2009 vybojoval na halovém mistrovství Evropy v Turíně bronzovou medaili. Bronz získal také na domácím mistrovství světa v Berlíně v novém osobním rekordu 21,37 m.\n\n\n"}
{"id": "481320", "url": "https://cs.wikipedia.org/wiki?curid=481320", "title": "Aero Minor", "text": "Aero Minor\n\nAero Minor (Minor II) byl čtyřmístný osobní automobil s dvoudveřovou karosérií, vyráběný v ČSR v Leteckých závodech, národní podnik v letech 1946–1951. Tento automobil byl vyvinut během II. světové války v pražské továrně Jawa jako Jawa Minor II a koncepčně navázal na vůz Jawa 600 (Minor I). Vůz Minor II byl představen odborné veřejnosti v hotelu Hubertus na Jílovišti 6. listopadu 1945, začal se vyrábět na podzim 1946 a světová premiéra se odehrála koncem listopadu 1946 na 33. ročníku pařížského autosalonu.\n\nVznikl v období II. světové války v pražské Jawě zásluhou kolektivu vedeného ing. Rudolfem Vykoukalem, jako pokračování předválečného vozu Jawa 600 (Minor I) z roku 1937 a vozu Jawa 700 (1934), což byla licence německého automobilu DKW F2 Meisterklasse 701, který v roce 1934 vyjel z továrny Jawa v Kvasinách. Oba tyto vozy měly pohon dvoutaktním řadovým dvouválcem uloženým vpředu za přední nápravou s pohonem předních kol. Měly výkon 14,7 kW (20 koní) a objem válců 648 cm u Jawy 700 resp. 14 kW (19 k) a 615,75 cm u Jawy 600.\n\nPo rozhodnutí, že Jawa bude dále vyrábět pouze motocykly, byla výroba nového automobilu Minor II zadána Leteckým závodům, což byl uměle vytvořený národní podnik. Motor a podvozek byly vyráběny v bývalé továrně Walter. Výroba karoserie a kompletace vozu byly prováděny v továrně Letov. U finálního výrobku byl uváděn výrobce Letecké závody, národní podnik, závod Jinonice a prodej byl zabezpečován prostřednictvím Ústřední prodejny motorových vozidel UP 20, která sídlila v Praze na Smíchově v Kartouzské 200/4 (Ringhofferův palác). \n\nAutomobil Aero Minor vynikal ve své době prostornou karosérií, tichým chodem, nízkou spotřebou paliva a vysokou životností, což dotvrzují dochované exempláře do současnosti. Vyráběl se až do roku 1951 a plná polovina vyrobených automobilů byla exportována do 23 států, především do Holandska, Belgie, Francie, Švédska, Rakouska a Švýcarska. Celkem bylo vyrobeno 14 178 vozů. Anglická firma BSA, z jejíchž součástek sestavoval Josef Walter v začátcích svého podnikání jízdní kola, chtěla v roce 1946 Minory II vyrábět v licenci. Ještě 5 let po ukončení výroby v roce 1956 chtěla jednat o licenci na Minory II jistá firma z Egypta. \n\nV roce 1951 konstrukční skupiny Motorletu (dříve Walter) a Letova (tehdy Rudý Letov) navrhli modernizaci tohoto automobilu označeném pracovně jako Minor III. Prototyp měl celokovovou karoserii uloženou na páteřovém rámu původního Minora II. Byl upraven i motor. Převrtáním na 72 mm se jeho zdvihový objem zvýšil 651,5 cm a výkon stoupl na 16,8 kW (23 k) při 3500 ot/min. Plánované československé hospodářství upřednostnilo vozy Škoda (Škoda 1101/1102 a Škoda 1200/1201) a rada RVHP zase automobily podobné koncepce IFA F9 a Trabant. Tím byl osud modernizovaného Minora III zpečetěn. \n\nV letech 1946-1948 byl i v jinonické továrně připravován nový automobil, který vycházel z konstrukce Minora II, podle státního zadání tzv. Československý projekt, důvěrně označovaný jako Nároďák. Připravovaly se dva odlišné prototypy, jeden s motorem vpředu a pohonem zadních kol (AZNP Mladá Boleslav) a druhý se čtyřválcovým celohliníkovým motorem s protilehlými válci, s pohonem předních kol a prodlouženou karosérii oproti Minoru II(Letecké závody n.p.). O výrobu prototypu druhého typu se podělily sdružené podniky v Leteckých závodech (motor - Praga, podvozek - Motorlet, karoserie - Rudý Letov). Zkušební prototyp tohoto vozu začal jezdit v létě 1948 a byl předán ke zkouškám do AZNP. V Mladé Boleslavi z toho měli jistě těžkou hlavu. Osud tohoto vozu skončil stejně jako prototyp Minora III. Do výroby se nakonec dostal v roce 1952 \"mladoboleslavský\" koncept pod označením Škoda 1200/1201. \n\nZastavení výroby Minorů II v roce 1951 bylo velkou škodou pro československý automobilový průmysl a vůbec pro celé národní hospodářství. \n\nDvoudobý dvouválcový motor s vratným vyplachováním, umístěný před přední nápravou, poháněl přes čtyřrychlostní převodovku přední kola. Vůz dosahoval rychlosti až 90 km/h. Při vrtání 70 mm a zdvihu 80 mm činil zdvihový objem 615,75 cm. Při stupni komprese 6,6:1 a otáčkách 4000 za minutu dosahoval výkonu 14,71 kW (20 k). Původně byl montován horizontální karburátor Solex 30-UAHD nebo Solex 30-AHR, později Jikov 30 POH. Čistota benzínu byla podporována dvěma síty, která byla umístěna v palivovém kohoutu u nádržky a v karburátoru. Nasávaný vzduch do karburátoru procházel přes čistič, který byl tvořen sedmi perforovanými vložkami vlhčenými olejem.\n\nDynamo-bateriové zapalování pracovalo se dvěma indukčními cívkami PAL-Magneton napětím 6V. Akumulátor měl kapacitu 40–60 Ah dle použitého typu. Předstih zážehu byl řízen automaticky odstředivým regulátorem. Chlazení motoru bylo vodní, termosifonové. Lamelový chladič o objemu 10 l chladicí kapaliny byl umístěn za motorem. Nádrž paliva pojala 25 litrů směsi benzínu, který byl místem s olejem v poměru 1:25. Převodovka z hliníkové slitiny byla od motoru oddělena kotoučovou, suchou jednolamelovou spojkou o průměru 180 mm. Rychlostí stupně byly čtyři vpřed (3 a rychloběžka) a jeden vzad. Rozvodovka byla v bloku s převodovkou. Řadící páka byla umístěna pod volantem.\n\nPalivová nádrž na 25 litrů byla umístěna vpředu pod přístrojovou deskou. Spotřeba se pohybovala mezi 7 a 8 litry na 100 km.\n\nPodvozek tvořil páteřový ocelový rám z obdélníkových profilů, vepředu rozvidlený pro uložení pohonné jednotky. Motor byl uložen podélně před přední nápravou. Celé hnací ústrojí drželo na třech robustních pryžových podložkách v rozvidlení rámu. Hnanou přední nápravu tvořila dvě trojúhelníková, výkyvná ramena (paralelogram). Odpružena byla horním příčným listovým pérem a doplněna byla šikmo uloženými teleskopickými rameny. Kuželový diferenciál byl vybaven dvěma satelity, ozubení kol stálé redukce bylo spirálové. Zadní náprava byla tvořena dvěma podélně výkyvnými rameny s příčně uloženými půleliptickými péry a olejovými, pákovými tlumiči. Hřebenové řízení tvořil pastorek s hřebenem, spojovací tyč byla dělená. Průměr zatáčení byl min. 8,5 m. Hydraulická nožní brzda byla bubnová s čelistmi s působením na všechna 4, nezávisle zavěšená kola. Ruční, mechanická brzda působila na kola zadní nápravy. Páka ovládání ruční brzdy byla umístěna pod volantem. Disková, prolamovaná kola měla ráfky rozměru 3,0 D x 16 a pneumatiky 4,75 x 16 (osobní) resp. 5,00 x 16 (dodávkový STW). Rozchod vpředu 1050 mm, vzadu 1120 mm, světlá výška 175 mm. Hmotnost podvozku ca. 375 kg. \n\nKarosérie navržená Zdeňkem Kejvalem byla smíšené konstrukce dřevo-plech. Dřevěná kostra byla potažena plechovými výlisky. Vůz byl na svou dobu poměrně lehký, pohotovostní hmotnost činila pouhých 690 kg. Celková hmotnost s přípustným zatížením činila 1070 kg. Vůz měl světlomety zapuštěné do předních blatníků, dělené přední okno a splývavou záď s malým zadním okénkem. Na svou dobu měl velmi moderní a úhlednou, prostornou čtyřmístnou dvoudveřovou karoserii. V zadní části měl, pod sklápěcím víkem, dostatečný prostor pro zavazadla.\n\nByl vyráběn převážně ve čtyřmístném provedení sedan. Oblíbené bylo třídvéřové provedení STW Kombi. Tyto dodávkové automobily se dodávaly jak s „obnaženou“ dřevěnou kostrou zadní části karoserie, tak později i v celoplechovém provedení. Několik vozů bylo vyrobeno i v provedení roadster a pick-up. Kromě toho Sodomka karosoval jeden dvoudvéřový kabriolet.\n\nVůz byl úspěšný nejen prodejně, ale i v dálkových jízdách, automobilových soutěžích a na závodní dráze. Za největší úspěch lze pokládat druhé místo v závodě 24 hodin Le Mans v roce 1949. \n\nS vozem Aero Minor bylo podniknuto i mnoho dálkových a předváděcích jízd. V roce 1947 (28. října) se známý cestovatel František Alexander Elstner s manželkou a synem vydal z Prahy do Afriky napříč Saharou do Cotonou až ke Guineiskému zálivu a zpět. Celkem za 2 měsíce ujeli 16 300 km. Zpáteční trasu z Cotonou (Dahomé, dnešní Benin) do Prahy absolvovali mezi 11. a 31. prosincem 1947. V únoru 1948 se jiný Minor II podíval i za severní polární kruh jako první vůz, který dosáhl těchto míst v zimním období. Cestu vykonali \"polární cestovatelé\" Přemysl Tůma a Vlastmil Kubů. Plně obsazený automobil v provedení Minor Kombi vyjel v témže roce 1948 na vrchol Sněžky, další vůz sjel v prosinci 1947 předváděcí jízdou Nuselské schody.\n\nÚspěšné byly starty na \"cestovních Aero Minorech\" v soutěžích. Jedním z prvních startů byla soutěž 300 mil zemí Českou, která byla odjeta 8. června 1947. Team Minor II získal týmovou pozlacenou plaketu a v absolutním pořadí zvítězil Formánek na Minoru II. V říjnu 1947 zvítězil Ivan Hodáč na Minoru II v Jihočeské podzimní motocyklové a automobilové soutěži ve třídě do 750 cm. V Zimní automobilové soutěži AKRČs. konané 21.-22. února 1948 zvítězila na Minoru II posádka Míla Šípek-Jan Břečka a získala zlatou plaketu. Ivan Hodáč startoval se Zdeňkem Treybalem ve švýcarské rallye ze Sv. Mořice do Ženevy. Ve známé soutěži Raid Polski 1948 vyhrál Ivan Hodáč na sériovém, cestovním Minoru v absolutním pořadí a ve třídě, za což si přivezl stříbrný pohár polského prezidenta, a také v soutěži týmu skončilo družstvo Minorů II na 1. místě. Vítězství ve třídě zopakoval Minor II i na Alpské rallye. \n\nNa začátku roku 1949 byli jezdci na cestovních Minorech II úspěšní v prvním poválečném ročníku Rallye Monte Carlo, z nichž posádka Ivan Hodač/Čeněk Machač obsadila 6.místo ve třídě. Ostatní posádky na Minorech II obsadily v této rallye 2. (Lancman-Štípek), 5. (Krattner-Sutnar) a 9. místo ve třídě. Dalšího úspěchu docílila posádka Hodáč-Versini, když dovedla ve 12. Alpské rallye (XII Rallye des Alpes Françaises 1949) Minora II do cíle na 1. místě ve třídě a 17. v celkové klasifikaci. V únoru 1950 na cestovním Minoru II se vítězem Zimní soutěže v Rakousku ve třídě vozů do 1100 cm3 stal ing. Hubert Rauch. Soutěž měřila 356 km, start a cíl měla ve Vídni. Na podzim (8. října 1950) startoval cestovní Aero Minor ve dvanáctihodinovém závodě Masarykově okruhu a posádka Leopold Lancman-Regner obsadila v klasifikaci podle výkonnostní koeficientu D 2. místo za Treybalem na cestovním Bristolu. Posledním závodem Ivana Hodáče a cestovního Minora II zřejmě byla Velká noční automobilová soutěž 1957 v Praze.\n\nPro závodní účely byl motor převrtán na 77 mm, čímž zdvihový objem vzrostl na 744 cm a výkon stoupl při stupni komprese 7,5 na 23 kW/30 k při 5000 ot/min. Motor byl vybaven karburátorem Amal. Páteřový rám z cestovního Minora II byl odlehčen a zkrácen. Přední kola byla zavěšena na příčných lichoběžníkových polonápravách. Použitím 15palcových disků z Fiata Topolino přivařených na příruby z Minora II se rozchod kol zvýšil o 5 mm na 1125 mm. Lehce snímatelná karoserie z hliníkového plechu byla sešroubována v horizontální rovině. Vůz jezdil na pneumatikách Barum Ideal o rozměru 4,50x15\" a měl hmotnost jen 440 kg. Jeho maximální rychlost až 130 km/h odpovídala 4000 ot/min, což znamená, že se motor při maximální rychlosti neroztočil na maximální otáčky. Nádrž paliva byla přemístěna dozadu, odkud pohonnou směs dopravovala k motoru dvě elektrická čerpadla. Původní Aero Minor Spider byl spíše sportovní vůz se zakrytými zadními koly. Aero Minor Sport měl dvoumístnou doutníkovou karoserii s odkrytými koly, která byla kryta jen malými blatníky.\n\n\nVelmi úspěšným závodníkem na Minoru byl Ivan Hodáč, tehdy zaměstnanec jinonické továrny. Od léta 1947 závodil na prototypovém voze \"Aero Minor Spider\", který byl vyroben v jinonickém Motorletu. Další vítězství na tomto voze (vždy ve třídě do 750 cm) zaznamenal v neděli 29. června 1947 na automobilových závodech v Liberci, potom 13. července 1947 na krušnohorském závodu do vrchu Teplice-Šanov resp. Dubí - Cínovec, dále 3. srpna 1947 na silničním okruhu u Kunratic a na Pražském trojúhelníku (st. č. 4). Poslední závod v životě absolvoval na tomto Pražském trojúhelníku s Aero Minor Spider (st. č. 5) nejslavnější závodník továrny Walter Jindřich Knapp. Dále Hodáč dojel druhý na Vršovickém okruhu. Druhý poválečný ročník závodu automobilů v Hradci Králové se jel 9. května 1948 na okruhu dlouhém 2 300 metrů a Ivan Hodáč na Spideru opět zvítězil. Ve dvanáctihodinovém závodě konaném 12. září 1948 v Paříži (Autodrome de Linas-Montlhéry) obsadila posádka Ivan Hodač/Čeněk Machač v celkovém pořadí 31. místo a 2. místo ve třídě. Jen potíže se spouštěním zahřátého motoru odsunuly Hodáče na druhé místo ve třídě, ustavili však nový rekord třídy na jedno kolo.\n\n\nDalší Minor, sportovní a závodní \"Aero Minor Sport\" s motorem z jinonického Aero Minor Spider vyjel roku 1949 z Letova. Na tomto závodním automobilu se vystřídala úspěšně celá plejáda československých automobilových závodníků. Patřili k nim mj.: Otto Krattner, František Sutnar, Leopold Lancman, Josef Štyler, Josef Schleichert, František Kameš a pochopitelně Ivan Hodáč. \n\nPosádky Krattner-Sutnar a Ivan Hodáč s Jacquesem Pochem, zástupcem Minorů ve Francii, startovaly s Minorem Sport 25.-26. června 1949 na slavném závodě 24 hodin Le Mans. Závod skončil obrovským úspěchem Minorů. Otto Krattner s Františkem Sutnarem ujeli 2392 km v průměrné rychlosti 99,667 km/h a obsadili první místo ve třídě 501-750 cm a 15. v celkové klasifikaci. V hodnocení podle tzv. koeficientu výkonnosti skončili Otto Krattner s Františkem Sutnarem na 2. místě za dvanáctiválcovým vozem Ferrari 166 MM. Tím dosáhli v tomto závodě největšího úspěchu v historii československých sportovních automobilů. Druhý Minor Hodáče a Pocha dojel 3. ve třídě a v celkovém pořadí na 19. místě. O týden později počátkem července 1949 na 24hodinových závodech ve Spa-Francorchamps zvítězila jedna belgická posádka. Od rok později (1950) triumf v Le Mans zopakovala holandská posádka Maurice Gatsonides/Henk Hoogeveen vítězstvím ve třídě 500-750 cm a 17. místem v celkovém pořadí. Dosáhli rychlostního průměru 103,778 km/h. \n\nZávod na okruhu v Hradci Králové (26. černa 1949, III. ročník) byl vypsán ve všech kategoriích jako závod národní a otevřený, zvítězil v něm Leopold Lancman na novém Aero Minor Sport. Na Ceně města Brna v roce 1949 (vždy ve třídě do 750 cm) zvítězil František Sutnar před Otto Krattnerem, oba na Aero Minor Sport. Tento závod byl \"předehrou\" před poslední Velkou cenou Československa na Masarykově okruhu v kategorii závodních automobilů (formule dle FIA z roku 1947) odpovídající dnešní formuli 1. Na 4. ročníku závodu na okruhu V Hradci králové (14. května 1950) zvítězil František Sutnar. V roce 1950 (24. září) si automobily Aero Minor Sport v Brně dvojité vítězství v kategorii sportovních automobilů do 750 cm zopakovaly. Zvítězil František Sutnar a druhý skončil František Kameš. Mezi Hodáčovo umístění doma na stupních vítězů patřilo 3. místo v prvním ročníku pražského závodu o Štít Strahova v roce 1950. \n\nNa okruhovém závodu v Litomyšli 25. května 1952 jezdci na závodních Minorech obsadili kompletně stupně vítězů, v pořadí Josef Schleichert, Jan Remeš a František Kameš. Na brněnském okruhu (Závod družby národů) v roce 1952 zvítězil Josef Štyler na upraveném Minoru (Margab Minor SS) a Josef Schleichert byt třetí. Celostátní rychlostní závod motocyklů a automobilů Cena Prachovských skal se jel 6. září 1953 pod hlavičkou Svazarmu - AMK Jičín (II. ročník). Trať měla 19 levotočivých a 27 pravotočivých zatáček, výškový rozdíl byl 115 m. Těmto závodům přihlíželo přes 30 000 diváků. Jezdci na Minorech obsadili kompletně stupně vítězů v pořadí Oldřich Šusta, Ivan Hodáč a Arnošt Vávra.\n\nNa okruhu v Hradci Králové 23. května 1954 zvítězil Josef Štyler. Kompletní obsazení stupně vítězů si v jičínské Ceně Prachovských skal zopakovali jezdci na Minorech 8. května 1954 (III. ročník, přebor republiky). Tentokráte to byli František Kameš, Leopold Lancman a František Brill. Naposledy na stupně vítězů v brněnském závodě (Cena města Brna) vystoupili 29. srpna 1954 jezdci František Kameš (1.) a František Brill (2.), oba na Aero Minor Sport. Na trutnovském okruhu 18. září 1955 obsadili 2. místo Josef Štyler na Margabu S.S. a 3. místo Miroslav Stružka na Minoru Sport. Na okruhu mezi Litomyšlí, Pohodlí a Osíkem se konal 27.5.1956 závod celostátního přeboru, kterému přihlíželo na 22 000 diváků. Zvítězil Josef Štyler na svém Margabu Minor SS. Poslední vítězství Ivana Hodáče viděli diváci ve Žďáru nad Sázavou v roce 1956 .\n\nV letech 1950-1958 jezdci na Aero Minor Sport se účastnili závodů na okruhu Ecce Homo ve Šternberku. V ročníku 1950 (1.10., 15. ročník) startoval Ivan Hodáč ve dvou třídách, byl 8. ve třídě do 750 cm a 3. ve třídě do 1500 cm. V tomto ročníku ve třídě do 750 cm před ním skončili 2. František Sutnar, 3. M. Křemen, 4. Leopold Lancman a 5. Miloš Machotka. V roce 1951 (1.7.) zvítězil ve třídě \"Minorů\" Zdeněk Treybal, když v posledním kole předjel Štylera (2. byl Josef Štyler a 3. Alois Gbelec). V tréninku na tento závod smrtelně havaroval Bruno Sojka. V roce 1952 (20.7.) obsadil ve Šterberku Josef Štyler 2. místo a 3. byl Alois Gbelec. V roce 1953 (28. 6.) ve Šternberku obsadil 2. místo ve třídě Oldřich Šusta a 3. místo František Kameš. V roce 1954 (11.7.) zvítězil František Kameš a 2. skončil Josef Štyler. Oldřich Šusta si 2. místo v tomto závodě zopakoval 6.9.1957 (20. ročník, okruhový závod). V roce 1958 (22.6.) v závodě zvítězil Alois Gbelec a 3. místo obsadil František Kameš. \n\nRůzně upravené závodní Minory II jezdily (a úspěšně) až do konce 50. let 20. století.\n\n\n\n"}
{"id": "481321", "url": "https://cs.wikipedia.org/wiki?curid=481321", "title": "Berta Burgundská", "text": "Berta Burgundská\n\nBerta Burgundská (952/967– 1010/po 1016/1035) byla hraběnka Blois a dočasně také francouzská královna.\n\nNarodila se jako dcera burgundského krále Konráda Mírumilovného a jeho manželky Matyldy Francouzské, dcery Ludvíka IV. Francouzského a Gerbergy z otonské dynastie.\n\nJejím prvním manželem byl Odo I. z Blois, za kterého byla provdána roku 983. Narodilo se jim několik dětí, včetně nástupce Oda II., v budoucnu jednoho z nejmocnějších vazalů francouzského krále. Roku 996 Berta ovdověla a francouzský král se tak zbavil odbojného hraběte.\n\nVelké sympatie vzbudila čerstvá vdova v mladém francouzském králi Robertovi II., který zapudil svou postarší manželku Rozalu, vdovu po flanderském hraběti. Proti Robertově novému sňatku se však postavil nejen jeho otec Hugo, ale i církev. Berta totiž byla Robertova sestřenice a byli tedy příbuzní v nižším, než v té době povoleném 7. stupni pokrevního příbuzenství a mimo to byl Robert kmotrem jednoho z Bertiných synů. Svatba se přesto uskutečnila a dokonce se narodil potomek, který údajně měl \"husí krk a husí hlavu\" a záhy, roku 999, zemřel. Papež Řehoř V. jejich sňatek nemohl uznat a proto Roberta nechal exkomunikovat z církve. Robert se nejdříve snažil vzdorovat, ale nakonec jej nový papež Silvestr II. přesvědčil a bezdětnémanželství roku 1000 anuloval.\n\nRobert se roku 1004 potřetí oženil, aby zajistil trůnu potřebné dědice, což se i zdařilo. Nová mladá královna Konstancie se musela vyrovnávat s tím, že manžel ve skutečnosti styky s Bertou nikdy nepřerušil. Rivalita mezi oběma ženami zasahovala na královský dvůr. Obětí se stal Hugo z Beauvais, kterého nechala Konstancie s pomocí Fulka III. Nerry před očima krále zavraždit. Ještě roku 1008 či 1010 byla Berta v Robertově doprovodu při cestě do Říma.\n\nKrál chtěl žádat o papežský dispens, aby se mohl k Bertě vrátit. Mise byla neúspěšná a král se vrátil k vroucně se modlící Konstancii.\n\nBerta Burgundská se již znovu neprovdala.\n\n"}
{"id": "481323", "url": "https://cs.wikipedia.org/wiki?curid=481323", "title": "Seznam zápasů české fotbalové reprezentace 2010", "text": "Seznam zápasů české fotbalové reprezentace 2010\n\nV roce 2010 odehrála česká fotbalová reprezentace celkem 8 mezistátních zápasů, z toho 3 kvalifikační o ME 2012 a 5 přátelských. Celková bilance byla 4 výhry, 1 remíza a 3 prohry. Hlavním trenérem byl Michal Bílek.\n"}
{"id": "481327", "url": "https://cs.wikipedia.org/wiki?curid=481327", "title": "Membránové glykoproteiny destiček", "text": "Membránové glykoproteiny destiček\n\nMembránové glykoproteiny na krevních destičkách (trombocytech) mají klíčový význam pro hemokoagulaci. Při poškození cévní stěny destičky interagují pomocí svých glykoproteinových receptorů s komponenty extracelulární matrix.\n\nMezi tyto receptory patří membránové glykoproteiny GPIa/IIa, GPVI a pravděpodobně i GPIV. V případě vysokého střihového stresu přebírá hlavní roli komplex GPIb-IX-V.\n\nV důsledku konformačních změn se po navázání von Willebrandova faktoru (vWF) na komplex GPIb-IX-V aktivuje komplex GPIIb/IIIa, který pak může vázat fibrinogen. Molekuly fibrinogenu vytváří mezi destičkami můstky, které slouží jako podklad pro agregaci destiček. V případě nedostatku fibrinogenu plní roli můstku vWF, který se za těchto okolností může taky vázat ke komplexu GPIIb/IIIa.\n\nTento transmembránový glykoproteinový komplex se skládá ze čtyř podjednotek: GPIbα, GPIbβ, GPV a GPIX. Každá z nich má variabilní počet opakovaní bohatých na leucin (glykoproteinová rodina bohatá na leucin). GPIbα a GPIbβ jsou navzájem propojeny disulfidickým můstkem, zatímco GPV a GPIX asociují s komplexem nekovalentně. GPIbα podjednotka nese vazebné místo pro von Willebrandův faktor (vWF), α trombin, leukocytární integrin αMβ2 a P-selektin. Vazba mezi GPIbα a vWF zprostředkovává zachycení krevní destičky k poškozené cévní stěně. Nedostatečná syntéza tohoto komplexu vede ke vzniku Bernard-Soulierova syndromu.\n\nGlykoprotein VI patří mezi transmembránové glykoproteiny typu I imunoglobulinové superrodiny. Jedná se o důležitý kolagenový receptor, který se podílí na kolagenem indukované aktivaci a adhezi krevních destiček. Hraje klíčovou roli v prokoagulační činnosti a následné formaci trombinu a fibrinu. Tato prokoagulační funkce může přispět k arteriální či žilní trombóze. Signální dráha zahrnuje FcR γ řetězec (transmembránová doména GPVI asociuje s γ řetězcem FcR), Src kinázy Fyn/Lyn, adaptorový protein LAT a vede k aktivaci fosfolipázy C.\n\nJedná se o receptor pro kolagen typu I a IV. Skládá se ze dvou podjednotek (α a β). α podjednotka zahrnuje I doménu, která je homologická s doménou von Willebrandova faktoru na kterou se váže kolagen. β podjednotka má čtyři oblasti bohaté na cystein a má podobnou strukturu ostatním β integrinům. Díky interakci kolagenu s tímto receptorem dochází ke stabilizaci krevní destičky. Na povrchu destiček existuje vysoká variabilita exprese tohoto komplexu zejména v souvislosti s polymorfizmem genu pro podjednotku GPIa. Často dochází k bodové záměně na pozici 807 (C – T bodové mutace), která je spojená s nebezpečím infarktu myokardu či s ischemickou cévní mozkovou příhodou.\n\nTento komplex interaguje s fibrinogenem a hraje tím významnou roli při agregaci a adhezi trombocytů k povrchům endotelu. Aktivace komplexu vede ke spuštění agregace trombocytů a zpevnění primární destičkové zátky fibrinovým koagulem. Komplex IIb/IIIa je hlavní komponentou destičkové membrány. Nachází se zde v počtu až 50 000 kopií (některé práce uvádí 80 000 kopií). \nα (GPIIb) se skládá ze dvou podjednotek, které jsou spojené disulfidickými můstky. β (GPIIIa) tvoří jeden polypeptidový řetězec. Na povrchu destičkové membrány vytvářejí podjednotky Ca-dependentní komplex v poměru 1:1.\n\nGlykoproteinový komplex IIb/IIIa na molekule fibrinogenu rozpoznává:\n\nDále váže vWF, fibronektin a vitronektin.\nV klidovém stavu je mezi oběma podjednotkami protein agregin, který brání kontaktu podjednotek, jenž je nutný k aktivaci komplexu. Komplex se může aktivovat pomocí ADP, kdy se ADP naváže na agregin a následkem konformační změny už nebrání kontaktu obou podjednotek. Dále se komplex může aktivovat trombinen. Trombin vazbou na svůj receptor aktivuje proteinkinázu C a zvyšuje hladinu inozitol trifosfátu. Dochází k uvolnění vápenatých iontů, které aktivují kalpain. Kalpak štěpí agregin, což opět umožní sjednocení obou podjednotek.\nDefekt komplexu IIb/IIIa se projevuje jako Glanzmannova trombastenie. Pacientům zcela chybí schopnost trombocytů agregovat.\n\nJedná se o heterodimer jehož α podjednotka je z 36 % shodná s podjednotkou GPIIb. Komplex se nachází především na endoteliálních buňkách, ale i na buňkách hladké svaloviny, makrofázích a trombocytech. Jeho hlavní funkce je adheze těchto buněk ke složkám extracelulární matrix.\n\n"}
{"id": "481329", "url": "https://cs.wikipedia.org/wiki?curid=481329", "title": "Porte de la Villette (stanice metra v Paříži)", "text": "Porte de la Villette (stanice metra v Paříži)\n\nPorte de la Villette je nepřestupní stanice pařížského metra na lince 7 v 19. obvodu v Paříži. Nachází se pod \"Avenue Corentin Cariou\", pod kterou vede linka metra.\n\nStanice byla otevřena 5. listopadu 1910 jako součást prvního úseku linky 7 ze stanice Opéra. Sloužila jako konečná stanice až do 4. října 1979, kdy byla trať rozšířena severním směrem do Fort d'Aubervilliers.\n\nStanice byla pojmenována po bývalé městské bráně, která v těchto místech stála (\"porte\" = brána). Branou procházela silnice z Paříže do sousedního města La Villette, které bylo připojeno k Paříži v roce 1860.\n\nNa informačních tabulích je oficiální název stanice doplněn ještě podnázvem psaným malým písmem: \"Cité des Sciences et de l'Industrie\" podle zdejšího muzea vědy a techniky.\n\n"}
{"id": "481332", "url": "https://cs.wikipedia.org/wiki?curid=481332", "title": "Ma'ale Šomron", "text": "Ma'ale Šomron\n\nMa'ale Šomron ( מַעֲלֵה שׁוֹמְרוֹן, doslova „\"Svah Samařska\"“, v oficiálním přepisu do angličtiny Ma'ale Shomeron, přepisováno též Ma'ale Shomron) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se v nadmořské výšce 315 metrů na západním okraji hornatiny Samařska, cca 20 kilometrů severovýchodně od města Petach Tikva, cca 12 kilometrů severozápadně od města Ariel, cca 45 kilometrů severozápadně od historického jádra Jeruzalému a cca 30 kilometrů severovýchodně od centra Tel Avivu.\n\nNa dopravní síť Západního břehu Jordánu je napojena jednak lokální komunikací, procházející sousední velkou izraelskou osadou Karnej Šomron, jednak přímým napojením na dálnici číslo 55, která spojuje v západovýchodním směru oblasti Izraelské pobřežní planiny s vnitrozemím Západního břehu Jordánu.\n\nVesnice leží cca 8 kilometrů za Zelenou linií, která odděluje Izrael v jeho mezinárodně uznávaných hranicích. Nachází se v nevelkém ale územně souvislém bloku izraelských sídel na Západním břehu Jordánu, jehož součástí je v bezprostředním okolí ještě menší město Karnej Šomron, se kterým vytváří prakticky souvislou aglomeraci. Od dalších izraelských osad na jihovýchodní straně (Nofim, Jakir) je oddělena hlubokým údolím vádí Nachal Kana. Jen cca 1 kilometr severozápadně od Ma'ale Šomron se nachází palestinské město Azzun.\n\nVesnice Ma'ale Šomron byla založena v roce 1980. Už 14. ledna 1978 rozhodla izraelská vláda o rozšíření stávající osady Karnej Šomron s tím, že sem bude převedena nová skupina budoucích obyvatel. Pracovně se nová lokalita nazývala Karnej Šomron Bet. Iniciátory vzniku nové osady byli aktivisté napojení na hnutí Cherut. Územní plán zde počítal s výhledovou kapacitou 219 bytových jednotek (později změněno na 520, z toho ovšem zatím realizována jen menší část). První skupina osadníků sem dorazila v únoru 1980.\n\nV obci v současnosti funguje synagoga, mikve, obchod se smíšeným zbožím, předškolní zařízení pro děti, veřejná knihovna a zdravotní středisko.\n\nV červenci 2000 byla jižně od stávající obce založena izolovaná skupina domů nazvaná Ma'ale Šomron Darom (\"Ma'ale Šomron-jih\", nebo též \"Elmatan\"). Vládní zpráva z doby po roce 2006 zde už uvádí čtrnáct trvale sídlících rodin. Zástavba sestávala z dvaceti provizorních karavanů, z nichž jeden sloužil jako synagoga a jeden využívali vojáci. Tato nová skupina domů disponovala generátorem na elektřinu a cisternou na vodu. V okolí bylo vysázeno několik desítek olivových a mandlových stromů. Podle zprávy organizace Peace Now byl Elmatan založen až v lednu 2002 a k roku 2007 se zde uvádí už 48 stálých obyvatel.\n\nPodle plánů z počátku 21. století měla být osada Ma'ale Šomron společně s okolním blokem osad, tvořeným obcemi Jakir, Nofim, Karnej Šomron, Immanuel a dál k severovýchodu až k osadě Kedumim, zahrnuta do bezpečnostní bariéry. Vznikl by tak hluboký koridor vnikající západovýchodním směrem do centrálního Samařska. Tento koridor by probíhal paralelně s obdobným pásem izraelských sídel zahrnutých do bezpečnostní bariéry směrem k městu Ariel. Mezi oběma pásy by ovšem nebylo propojení a Ma'ale Šomron by tak ztratila spojení jižním směrem na osady Revava, Barkan a Kirjat Netafim. Dle stavu z roku 2008 ale nebyla bariéra v tomto úseku ještě postavena a ani nedošlo k definitivnímu stanovení její trasy. Bariéra byla místo toho zatím postavena v mnohem menším rozsahu daleko na západě, okolo obce Alfej Menaše. Budoucí existence osady Ma'ale Šomron závisí na podmínkách případné mírové dohody mezi Izraelem a Palestinci.\n\nObyvatelstvo Ma'ale Šomron je v databázi rady Ješa popisováno jako smíšené, tedy složené ze sekulárních i nábožensky založených Izraelců. Podle údajů z roku 2014 tvořili naprostou většinu obyvatel Židé – cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší obec vesnického typu, která ale tvoří neformální součást větší aglomerace sousedního městského sídla Karnej Šomron, s dlouhodobě mírně rostoucí populací. K 31. prosinci 2014 zde žilo 965 lidí. Během roku 2014 registrovaná populace stoupla o 3,2 %. Ze současných cca 140 rodin se má výhledově osada rozšířit až na 330 rodin.\n\n\n"}
{"id": "481338", "url": "https://cs.wikipedia.org/wiki?curid=481338", "title": "Crimée (stanice metra v Paříži)", "text": "Crimée (stanice metra v Paříži)\n\nCrimée je nepřestupní stanice pařížského metra na lince 7 v 19. obvodu v Paříži. Nachází se pod \"Avenue de Flandre\", pod kterou vede linka metra, u křižovatky s ulicí \"Rue de Crimée\".\n\nStanice byla otevřena 5. listopadu 1910 při zprovoznění prvního úseku linky mezi stanicemi Opéra a Porte de la Villette.\n\nJméno stanice je odvozeno od názvu ulice \"Rue de Crimée\". \"La Crimée\" je francouzský název poloostrova Krym a upomíná na Krymskou válku (1855–1856).\n\n\n"}
{"id": "481341", "url": "https://cs.wikipedia.org/wiki?curid=481341", "title": "Seznam zápasů české fotbalové reprezentace 2009", "text": "Seznam zápasů české fotbalové reprezentace 2009\n\nV roce 2009 odehrála česká fotbalová reprezentace 11 mezistátních zápasů, z toho 6 kvalifikačních o MS 2010, 2 na turnaji ve Spojených arabských emirátech a 3 přátelské. Celková bilance byla 4 výhry, 4 remízy a 3 prohry. Hlavním trenérem ve všech zápasech až po utkání se Slovenskem byl Petr Rada. Na jedno utkání ho vystřídal František Straka. Následně reprezentaci vedl Ivan Hašek a po utkání se Severním Irskem se novým trenérem reprezentace stal Michal Bílek.\n"}
{"id": "481347", "url": "https://cs.wikipedia.org/wiki?curid=481347", "title": "Sergij Stachovskij", "text": "Sergij Stachovskij\n\nSergij Stachovskij, ukr. \"Сергій Стаховський\" / Serhij Stachovs’kyj (* 6. ledna 1986 v Kyjevě, Ukrajina, tehdy Sovětský svaz) je současný ukrajinský profesionální tenista. Na okruhu ATP World Tour vyhrál 4 turnaje ve dvouhře a 2 ve čtyřhře. Nejvýše na žebříčku ATP byl umístěn na 32. místě ve dvouhře (13. září 2010) a na 67. místě ve čtyřhře (13. září 2010).\n\nSergij Stachovskij se zúčastnil 9 zápasů v Davisově poháru za tým Ukrajiny s bilancí 8-6 ve dvouhře a 8-1 ve čtyřhře.\n\n\n"}
{"id": "481350", "url": "https://cs.wikipedia.org/wiki?curid=481350", "title": "Latinská čtvrť", "text": "Latinská čtvrť\n\nLatinská čtvrť (francouzsky \"Quartier latin\") je historická čtvrť v Paříži, která se nachází na levém břehu řeky Seiny. Latinská čtvrť není městskou čtvrtí ve smyslu současného správního členění Paříže, takže nemá přesně vymezené hranice. Rozkládá se na svazích pahorku sv. Jenovéfy převážně na území 5. obvodu a zabírá i severní a východní část 6. obvodu. Je to tradiční studentská čtvrť s mnoha starobylými školami a dalšími institucemi. Její název vychází ze skutečnosti, že až do období Francouzské revoluce byla latina výhradním jazykem zdejších obyvatel – studentů a profesorů vysokých škol a pařížské univerzity. Dnes je rovněž oblíbená mezi turisty jako místo s mnoha mezinárodními restauracemi.\n\nOblast na levém břehu řeky a na návrší byla osídlena již Římany ve 3. století n. l. Z té doby se dochovaly především dvě stavební památky – bývalá aréna (Arènes de Lutèce) a římské lázně (součástí Hôtel de Cluny). Původní hlavní obchodní cesta, která vedla z tehdejší Lutecie směrem na jih, je dnešní ulice \"Rue Saint-Jacques\". Ve 12. století se v okolí zdejšího kláštera sv. Jenovéfy a kláštera sv. Viktora, které ležely za hranicemi středověkého města, začali usazovat kněží, učitelé a jejich žáci. V roce 1215 povolil papež Inocenc III. městu zřídit univerzitu. Vznikly koleje, z nichž nejznámější byla Sorbonna založená zpovědníkem krále Ludvíka IX. Robertem de Sorbonne roku 1253 pro studenty teologie. V roce 1530 v blízkosti Sorbonny založil král František I. další významnou školu – Collège de France. Když v roce 1793 Národní konvent nařídil, že francouzština bude jediným oficiálním jazykem na univerzitách v celé zemi, přestala být latina jazykem čtvrti. V roce 1794 zde byla založena École Polytechnique, ta ovšem byla v roce 1976 přesunuta do města Palaiseau.\n\nV 60. letech se Latinská čtvrť stala jedním z center studentských a intelektuálních protestů a v květnu 1968 dějištěm tvrdých střetů mezi demonstrujícími studenty a policií. Poslední studentskou revoltou bylo obsazení Sorbonny studenty v březnu 2006 na protest proti tzv. zákonu o prvním zaměstnání.\n\nDnešní nájmy ve čtvrti jsou tak vysoké, že zde samotných studentů už nebydlí tolik, jako dříve. K pronájmu slouží především tzv. \"chambres de bonne\" – pokojíky pro služky. Nicméně vysoká koncentrace univerzit, vysokých škol, tzv. grandes écoles, lyceí, knihoven, knihkupectví, antikvariátů a nakladatelství a jejich uživatelů – studentů a profesorů zde trvá i doposud. Latinská čtvrť je jako světoznámá pařížská čtvrť velmi oblíbená turisty. Hlavními tepnami jsou \"Boulevard Saint-Michel\" vedoucí vertikálně a \"Boulevard Saint-Germain\" v ose východ-západ.\n\nV roce 1971 byla stará Pařížská univerzita (\"Université de Paris\") rozdělena na 13 univerzit, z nichž sedm sídlí v Latinské čtvrti:\n\n\nZ 11 škol typu grande école, které sídlí v Paříži, se jich většina nachází v Latinské čtvrti:\n\n\nVe čtvrti je mnoho specializovaných knihoven, ať už pro oblast literatury, historie, lékařství, politiky, filozofie apod. Nejvýznamnější je:\n\n\n\n\n"}
{"id": "481358", "url": "https://cs.wikipedia.org/wiki?curid=481358", "title": "Přírodní park Říčky", "text": "Přírodní park Říčky\n\nPřírodní park Říčky se nachází na rozhraní okresů Blansko, Brno-venkov a Vyškov na Drahanské vrchovině na rozloze 25,3 km². Byl zřízen v roce 1984 jako klidová oblast a v roce 1992 jako přírodní park. Roste zde množství chráněných rostlin a žijí zde chránění živočichové. Nadmořská výška parku se pohybuje od 370 m n. m. podél toku Říčky po více než 500 m n. m. v nejvyšších partiích. Na území přírodního parku zasahuje část tzv. Lesnického Slavína.\n\nPodloží parku je tvořeno usazenými horninami mořského původu, přičemž se pravidelně střídají vrstvy slepenců a břidlic. Ty pak někde překrývají vrstvy devonských vápenců. Západní okraj parku sousedí s Moravským krasem, kde se vyskytují krasové jevy.\n\nPřírodní park má velmi bohatou síť drobných potoků, pramenů a studánek. Některé studánky mají pitnou vodu (Habrová, Koretinka, Wiehlova, Pod Hádkem, V Srdci a jiné). V území parku se nalézají údolní nivy tří přírodě blízkých toků: Říčky, Malé Říčky a Hostěnického potoka a několik rybníčků.\n\nCenný je zachovalý komplex aluviálních luk kolem meandrujícího potoka Říčky. Ze vzácných a ohrožených druhů zde roste upolín evropský (\"Trollius altissimus\"), prstnatec májový (\"Dactylorhiza majalis\"), kosatec žlutý (\"Iris pseudacorus\"), kozlík dvoudomý (\"Valeriana dioica\") či bradáček vejčitý (\"Listera ovata\"). V tůních se vyskytuje masožravá bublinatka jižní (\"Utricularia australis\").\n\nZ lesů se zde nachází enklávy bukových porostů, na jižních svazích a v horních partiích údolí jsou fragmenty teplomilných lesů s dubem zimním a s podrostem teplomilných bylin, jako je medovník meduňkolistý (\"Melittis melissophyllum\"), bělozářka větvitá (\"Anthericum ramosum\") nebo okrotice dlouholistá (\"Cephalanthera longifolia\"). Na většině území byla druhová skladba lesních porostů v minulosti pozměněna výsadbami smrkových monokultur.\n\nV přírodním parku žije řada obojživelníků a plazů (ropucha obecná, rosnička zelená, čolek horský, mlok skvrnitý, zmije obecná, různé druhy užovek). Velmi hojnou skupinou jsou ptáci, a to především druhy vázané na lesní porosty. Hnízdí zde například čáp černý (\"Ciconia nigra\"), z dravců jestřáb lesní (\"Accipiter gentilis\") nebo krahujec obecný (\"Accipiter nisus\"). Dále lze spatřit datla černého (\"Dryocopus martius\"), strakapouda prostředního (\"Dendrocopus medius\") či sluku lesní. Podél potoků je charakteristický konipas horský.\n\nPřírodním parkem Říčky vede řada turistických stezek: červená po trase Ochoz u Brna – rozc. Kalečník – Rousínov, žlutá po trase Hostěnice – Kalečník – Račice-Pístovice a modrá trasou Ochoz u Brna – rozc. Malá Říčka – Olšany. Po cestách se zpevněným povrchem vedou cyklostezky, např. trasa 5135 nebo 507.\n\n"}
{"id": "481360", "url": "https://cs.wikipedia.org/wiki?curid=481360", "title": "Studnické louky", "text": "Studnické louky\n\nStudnické louky je přírodní rezervace, která leží nedaleko silnice Kulířov – Studnice asi 1 km za Studnicemi. Místo leží na katastru obce Krásensko a rozléhá se na ploše 3,4472 ha. Studnické louky jsou zachovalým úsekem meandrujícího potoka s břehovým porostem olše lepkavé, který protéká podmáčenými loukami. Zde se nachází ohrožení živočichové a ohrožené rostliny. V bezprostřední blízkosti lokality se nacházejí zdroje pitné vody. Rezervace byla vyhlášena v roce 2002. O louku se starají dobrovolníci z Občanského sdružení Barvínek, kteří ji každoročně ručně kosí.\n\nPodloží tvoří droby a slepence myslejovického souvrství spodního karbonu. Vzhledem k vysoké hladině podzemní vody se zde vyvinuly hydromorfní půdy, a to glej typická a pseudoglej typická. \n\nV mezofilních ovsíkových loukách svazu Arrhenatherion lze nalézt kromě ovsíka vyvýšeného (\"Arrhenantherum elatius\") lze spatřit i tomku vonnou (\"Anthoxanthum odoratum\"), kostřavu červenou (\"Festuca rubra\"), třeslici prostřední (\"Briza media\"), trojštět žlutavý (\"Trisetum flavescens\"), lipnici luční (\"Poa pratensis L.\"), ovsíř pýřitý (\"Helictotrichon pubescens\"), srhu laločnatou (\"Dactylis glomerata L.\").\n\nV území se vyskytují motýli píďalka provázková, ohniváček modrolemý (\"Lycaena hippothoe\"), můra plavokřídlec luční (\"Mythimna impura\"), osenice stínovaná (\"Xestia sexstrigata\"). Hnízdí zde rákosník zpěvný (\"Acrocephalus palustris\"), potravu zde nachází drozd kvíčala (\"Turdus pilaris\"). \n\n"}
{"id": "481363", "url": "https://cs.wikipedia.org/wiki?curid=481363", "title": "Karel Konrád", "text": "Karel Konrád\n\nJméno a příjmení Karel Konrád je společné několika významným osobnostem:\n\n"}
{"id": "481364", "url": "https://cs.wikipedia.org/wiki?curid=481364", "title": "Údolí Říčky", "text": "Údolí Říčky\n\nÚdolí Říčky je přírodní rezervace v jižní části Drahanské vrchoviny v chráněné krajinné oblasti Moravský kras, jižně od Ochozu u Brna v Jihomoravském kraji. Rezervace byla vyhlášena roku 1990 a rozkládá se po obou stranách potoka Říčky na ploše 141,27 ha. Důvodem ochrany je výskyt přirozených lesních a lesostepních porostů s výskytem teplomilné flóry a fauny a četné krasové jevy a jeskyně, z nichž nejvýznamnější jsou 1750 metrů dlouhý systém Ochozské jeskyně a Hostěnického propadání nebo významné archeologické naleziště z doby lovců sobů jeskyně Pekárna (která je však chráněna zvlášť v režimu národní přírodní památky). Přírodní rezervací vede naučná stezka.\n\nÚdolí Říčky patří k nejcennějším botanickým lokalitám Moravského krasu. Na pestrém reliéfu území se vyskytují cenná lesní společenstva hercynsko-karpatských dubohabřin, bazifiních teplomilných doubrav, bučin, lužních porostů i suťových lesů, mnohde se vzácnou hájovou květenou. Velmi významná jsou také místa bezlesí na slunných, jižně orientovaných svazích s širokolistými a úzkolistými suchými trávníky a mnoha kriticky ohroženými druhy rostlin (mj. pryšec vrbolistý, kosatec trávovitý). U vývěrů roste na několika místech přeslička zimní. V rezervaci bylo nalezeno na 97 druhů mechorostů a 416 druhů hub.\n\nVelmi pestrá je i škála fauny, zahrnující typická krasová a jeskynní společenstva bezobratlých či entomologicky bohaté stepní trávníky. Byl zde prokázán výskyt 79 druhů ptactva (mj. výr velký, čáp černý, včelojed lesní). Jeskyně jsou zimovištěm netopýrů (netopýr velký, netopýr brvitý, netopýr černý, vrápenec malý).\n\nNa území je registrováno 43 jeskyní, k největším patří kromě Ochozské jeskyně Malčina, Netopýrka s aktivním podzemním tokem, Švédův stůl nebo Kůlnička; mnohé z jeskyní jsou též archeologickými nalezišti. Potok Říčka se na území rezervace propadá do podzemí v několika ponorech a nedaleko Kaprálova mlýna opět vyvěrá na povrch. Zajímavostí je krasový jev estavela pod Hádkem.\n\n\n\n"}
{"id": "481365", "url": "https://cs.wikipedia.org/wiki?curid=481365", "title": "Norimberský proces (rozcestník)", "text": "Norimberský proces (rozcestník)\n\nNorimberský proces může být:\n\n\n\n"}
{"id": "481366", "url": "https://cs.wikipedia.org/wiki?curid=481366", "title": "Konrád (příjmení)", "text": "Konrád (příjmení)\n\nPříjmení Konrád nosí více různých osobností:\n\n\n"}
{"id": "481369", "url": "https://cs.wikipedia.org/wiki?curid=481369", "title": "Presjan", "text": "Presjan\n\nPresjan či též Presijan nebo Presian byl bulharský chán vládnoucí v první bulharské říši mezi lety 836–852. Za jeho vlády došlo k nové územní expanzi směrem do Makedonie, což vyústilo ve vítězný konflikt s Byzancí, která měla v té době problémy s Araby na východě a vzpourou slovanského obyvatelstva v Rodopech, takže byzantský císař Theofilos nemohl proti Bulharům účinněji zasáhnout. Díky tomu získal Presjan území kolem Ochridu a Ochridského jezera a kromě toho také část Kosova. Nepodařilo se mu ovšem zvítězit v bojích se Srby na západě, jejichž kníže Vlastimír na základě byzantské žádosti zahájil proti Bulharům válku. Po Presjanově smrti nastoupil na trůn chán Boris.\n\n\n"}
{"id": "481372", "url": "https://cs.wikipedia.org/wiki?curid=481372", "title": "Limnichidae", "text": "Limnichidae\n\nLimnichidae je čeleď brouků z nadčeledi Byrrhoidea.\n\n\n\n"}
{"id": "481373", "url": "https://cs.wikipedia.org/wiki?curid=481373", "title": "Bitva u Jeny", "text": "Bitva u Jeny\n\nBitva u Jeny byla střetem napoleonských válek, který se odehrál 14. října 1806. V bitvě porazil francouzský císař Napoleon pruské jednotky knížete Hohenlohe, o nichž si myslel, že jsou hlavní pruskou armádou. Ta byla ve stejný den rozdrcena u Auerstedtu.\nNapoleon měl k dispozici armádu o síle 56 000 mužů, pruská armáda čítala 64 000 mužů (podle některých zdrojů 72 000 mužů včetně Sasů).\n\nBitva byla zahájena za husté mlhy. Pruská armáda byla rozptýlena na 20 km široké frontě mezi Jenou a Výmarem. Napoleon obsadil příkrou výšinu Landgrafenberg, ovládající Jenu na levém břehu Sály. Francouzi na pruskou armádu zaútočili z výšin a opakovanými útoky ji zcela rozdrobili. Dopoledne byla pruská armáda smetena; ztratila 27 000 mužů a 112 děl, Francouzi ztratili jen 6000 vojáků.\n\nJiří Kovařík: Napoleonova tažení I.\n"}
{"id": "481374", "url": "https://cs.wikipedia.org/wiki?curid=481374", "title": "Karel Konrád (kněz)", "text": "Karel Konrád (kněz)\n\nKarel Konrád (25. listopadu 1842 České Budějovice - 3. listopadu 1894 Praha) byl český katolický kněz, redemptorista, odborný publicista a historik zabývající se především historií české duchovní hudby.\n\nV letech 1870-1893 katecheta na gymnáziu v Táboře, zároveň byl biskupský notář. Založil v Táboře \"Cyrilskou jednotu\". Na sklonku života přesídlil do Prahy, kde dále učil jako katecheta na gymnáziích. Tam také zemřel.\n\nNapsal velký počet studií a článků o chorálu, o církevních skladbách, zvláště o staré české duchovní písni. Jeho nejvýznamnějším dílem jsou \"Dějiny posvátného zpěvu staročeského\", mimo to byl autorem učebnice liturgiky pro nižší třídy středních škol.\n\n"}
{"id": "481390", "url": "https://cs.wikipedia.org/wiki?curid=481390", "title": "Brompton Bicycle", "text": "Brompton Bicycle\n\nBrompton Bicycle je anglická firma vyrábějící skládací jízdní kola sídlící v Kew Bridge ve Velkém Londýně. Je největším současným výrobcem kol ve Velké Británii měřeno množstvím vyráběných kol, ročně je jich vyrobeno zhruba 40 tisíc, z čehož je přibližně sedmdesát procent na vývoz.\nHlavním výrobkem firmy jsou univerzální skládací jízdní a kola a příslušenství k nim. Všechna jízdní kola, která firma vyrábí, mají stejný rám s koly o atypickém rozměru necelých 18 palců. Rám si nechal designér a zakladatel firmy Andrew Ritchie patentovat v roce 1979, tři roky po založení firmy. Jednotlivé verze prodávaných kol se liší v příslušenství, případně v materiálu (některé části mohou být volitelně vyrobeny z titanu). Kola se dnes vyrábí ve verzích 1,2, 3 a 6 rychlostí. Verze s 3 a 6 rychlostmi je vybavena speciální lehkou planetovou převodovkou od firmy Sturmey Archer. Kola obecně vynikají bezkonkurenční skladností a skvělými jízdními vlastnostmi pro všestranné využití.\n\nV letech 1992-2002 byla kola Brompton licenčně vyráběna na Tchaj-wanu firmou Neobike, ovšem pět zaměstnanců z této firmy bylo v roce 2002 odsouzeno a uvězněno za zneužití obchodní tajemství licence BROMPTON a za kopírovaní patentů i od konkurenční firmy DAHON.\n\n\n"}
{"id": "481391", "url": "https://cs.wikipedia.org/wiki?curid=481391", "title": "Burton", "text": "Burton\n\nBurton [\"börtn\"] může být:\n\n\n"}
{"id": "481397", "url": "https://cs.wikipedia.org/wiki?curid=481397", "title": "Nikotinismus", "text": "Nikotinismus\n\nZávislost na nikotinu (nikotinismus) je onemocnění ve formě závislosti na obsahu látek obsažených v tabáku. Závislost vzniká inhalací (kouřením, především cigaret, cigarill, doutníků, dýmky a šňupáním tabáku, popřípadě kouřením tabákové směsi z konopí). Závislost může být jak fyzická (tělesná), tak psychická (duševní).\n\n\n"}
{"id": "481400", "url": "https://cs.wikipedia.org/wiki?curid=481400", "title": "Ondřejnice", "text": "Ondřejnice\n\nOndřejnice je říčka v Moravskoslezském kraji, pravostranný přítok řeky Odry. Délka toku činí 29,9 km. Plocha povodí měří 99,4 km².\n\nPramení v pohoří Ondřejník na severních svazích hory Skalka (964 m) v nadmořské výšce 755 m. Říčka teče po celém toku na sever. Protéká Kozlovicemi, Hukvaldy, Rychalticemi, Fryčovicemi, Brušperkem a Starou Vsí nad Ondřejnicí. Ústí zprava do Odry u Proskovic v nadmořské výšce 220 m.\n\n\nPrůměrný průtok u ústí činí 1,02 m³/s.\n\nHlásný profil:\n"}
{"id": "481401", "url": "https://cs.wikipedia.org/wiki?curid=481401", "title": "Pruská vlajka", "text": "Pruská vlajka\n\nVlajka Pruska (Pruského království) byla tvořena třemi vodorovnými pruhy - černým, bílým a černým v poměru 1:5:1. V prostředním, bílém pruhu, mírně k žerdi, byl umístěn pruský státní znak (bez štítu) tvořeny černou pruskou orlicí. Pruské národní barvy (černá a bílá) byly odvozeny od znaku řádu německých rytířů, současně to také byly barvy vládnoucího rodu Hohenzollernů. \n\nPo skončení I. světové války v roce 1918 bylo Prusko (pod názvem Svobodný stát Prusko) začleněno jako německý spolkový stát do tzv. Výmarské republiky (vlajka spolkového státu se poté několikrát změnila). Po II. světové válce bylo v roce 1947 Prusko zrušeno a vlajka již nebyla oficiálně užívána.\n\nPůvodní pruská národní a obchodní vlajka byla původně jednoduchá černo-bílo-černá vlajka ustanovená dne 22. května 1818, ale ta byla nahrazena na 12. března 1823 novou vlajku. Revidovaná tak, že pruhy byly následující černá, bílá a černá (1:4:1), v bílém pruhu černá pruská orlice s modrým král. jablkem a žezlem. Na hrudi orlice byly jako na státním znaku vzájemně propojeny iniciály \"FR\" (\"Fridericus Rex' = král Fridrich). Osa orla je na 2/5 z celkové délky vlajky.\n\nPrusko přijalo svou válečnou vlajku (v poměru 3:5), 28. listopadu 1816, která byla původně po skandinávském vzoru nakončemá 2 konci, později již měl aklasický obdélníkový tvar. Na vlajce byla orlice stejně jako na státní vlajce, ale místo 2 černých pruhů byl v kantonu Železný kříž.\n\nPo německé revoluci v roce 1918, pruský stát pomalu přizpůsobil svou heraldiku republikánské formě vlády. 11. července 1921 byl zaveden nový znak nařízením pruského min. předsedy. \"Gothická\" orlice byla nahrazena přirozenější s pohledem dozadu a přišla o všechny elementy připomínající dobu monarchie. 12. prosince 1921 ministerstvo státu rozhodlo, že pruská vlajka by měla být pouze černou-bílá. 23. dubna 1922 vydalo podobnou služební vlajku a státní vlajku jako v 19. století - černé okraje nahoře a dole, ale orlice v 1/6 celkové délky vlajky.\n\nPo nástupu nacismu dostala jak na znaku tak na vlajce pruská orlice sebevědomější postoj a do pařátu dostala meče a 2 blesky, nad hlavu jí bylo dáno pruské motto: \"Gott mit uns\" (\"Bůh s námi\").\n\nNěmecká fotbalová reprezentace má na domácí bílý trikot a černé trenýrky, barvy pruské vlajky.\n\n"}
{"id": "481404", "url": "https://cs.wikipedia.org/wiki?curid=481404", "title": "Étienne Mulsant", "text": "Étienne Mulsant\n\nMartial Étienne Mulsant (2. března 1797 – 4. listopadu 1880) byl francouzský entomolog a ornitolog.\n\nMulsant, původně zaměstnaný jako obchodník, napsal \"Lettres à Julie sur l'entomologie, suivies d'une description méthodique de la plus grande partie des insectes de France, ornées de planches\"… Dopisy Julii o entomologii, následované metodickým popisem největší části hmyzu Francie s dekorativními tabulemi..., kterou věnoval své budoucí ženě Julii Ronchivoleové.\nV roce 1817 se stal starostou města Saint-Jean-la-Bussière. V roce 1830 se usadil v Lyonu, v roce 1839 dostal místo asistenta knihovníka a v roce 1843 post profesora přírodních věd na univerzitě, který zastával až do roku 1873.\n\nV roce 1840 publikoval dílo \"Histoire naturelle des Coléoptères de France\", Přírodní historie brouků Francie, společně s dalšími entomology jako byli: Antoine Casimir Marguerite , Eugene Foudras (1783–1859) a Claudius Rey (1817–1895), jeho dřívější student. Jeho bývalými studenty byli také Francisque Guillebeau (1821–1897) a Valéry Mayet (1839–1909).\nSpolečně s Jean Baptist Édouard Verreauxem (1810–1868) napsal \"Histoire naturelle des punaises de France\" Přírodní historie polokřídlých Francie v letech 1865 až 1879. Publikoval též učební texty ze zoologie a geologie. Po mnoho let byl presidentem Linnéovy společnosti v Lyonu. Zajímal se též o ptactvo a publikoval též několik studií, které sehrály úlohu v profesionálním odchytu malých ptáků. V roce 1868 napsal \"Lettres à Julie sur l'ornithologie\" Dopisy Julii o entomologii.\n\nMulsantův kolibřík, \"Acestrura mulsanti\", byl v roce 1842 podle něho pojmenován Julesem Bourcierem (1797–1873). Mulsant a Bourcier byli autory popisu mnoha nových druhů.\n"}
{"id": "481405", "url": "https://cs.wikipedia.org/wiki?curid=481405", "title": "Monceau (stanice metra v Paříži)", "text": "Monceau (stanice metra v Paříži)\n\nMonceau je nepřestupní stanice pařížského metra na lince 2: Nachází se na hranicích 8. a 17. obvodu v Paříži pod \"Boulevardem de Courcelles\", pod kterým vede linka metra.\n\nStanice byla otevřena 7. října 1902 při prodloužení úseku linky mezi stanicemi Étoile a Anvers.\n\nStanice je pojmenována podle městského parku Monceau, u jehož vchodu se nachází. Monceau byla vesnice, od 15. století městečko, které se v těchto místech nacházelo, než splynulo s Paříží.\n\n\n"}
{"id": "481410", "url": "https://cs.wikipedia.org/wiki?curid=481410", "title": "Courcelles (stanice metra v Paříži)", "text": "Courcelles (stanice metra v Paříži)\n\nCourcelles je nepřestupní stanice pařížského metra na lince 2: Nachází se na hranicích 8. a 17. obvodu v Paříži pod náměstím \"Place de la République de l'Equateur\", na kterém se kříží \"Boulevard de Courcelles\", pod kterým vede linka metra, a ulice \"Rue de Courcelles\" a \"Rue de Chazelles\".\n\nStanice byla otevřena 7. října 1902 při prodloužení úseku linky mezi stanicemi Étoile a Anvers.\n\nJméno stanice je odvozeno od názvů ulic \"Boulevard de Courcelles\" a \"Rue de Courcelles\". Courcelles byla vesnice, která se v těchto místech kdysi rozkládala.\n\nStanice má dva vchodů:\n"}
{"id": "481414", "url": "https://cs.wikipedia.org/wiki?curid=481414", "title": "Ternes (stanice metra v Paříži)", "text": "Ternes (stanice metra v Paříži)\n\nTernes je nepřestupní stanice pařížského metra na lince 2. Nachází se na hranicích 8. a 17. obvodu v Paříži pod náměstím \"Place des Ternes\".\n\nStanice byla otevřena 7. října 1902 při prodloužení úseku linky mezi stanicemi Étoile a Anvers.\n\nV letech 2007–2008 prošla stanice celkovou rekonstrukcí.\n\nJméno stanice je odvozeno od názvu náměstí \"Place des Ternes\". Ternes byl název staré zemědělské usedlosti, která se zde nacházela ve středověku.\n\n"}
{"id": "481417", "url": "https://cs.wikipedia.org/wiki?curid=481417", "title": "Jic'har", "text": "Jic'har\n\nJic'har [vyslovováno \"Jic-har\" tedy nikoliv s „\"ch\"“] ( יִצְהָר, podle místního typu olivového oleje, jehož jméno je také přítomno v názvu sousední palestinské vesnice Asira al-Qibliya, v oficiálním přepisu do angličtiny Yizhar, přepisováno též Yitzhar) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Šomron (Samařsko).\n\nNachází se v nadmořské výšce 620 metrů na hoře Džebel Salman v centrální hornaté části Samařska, cca 6 km jihozápadně od města Nábulus, cca 8 km severovýchodně od města Ariel, cca 43 km severně od historického jádra Jeruzaléma a cca 45 km severovýchodně od centra Tel Avivu.\n\nOsada je na dopravní síť Západního břehu Jordánu napojena pomocí dálnice číslo 60, která probíhá severojižním směrem napříč celým centrálním Samařskem. Jic'har leží přes 20 kilometrů za Zelenou linií, která odděluje Izrael v jeho mezinárodně uznávaných hranicích, tedy hluboko ve vnitrozemí Samařska. Jde o izolovanou izraelskou osadu, která je ze všech stran obklopena palestinskými sídly (Asira al-Qibliya, Madama, Burin, Huwara, Einabus a Urif). Nejbližšími izraelskými osadami je Har Bracha (3 km severovýchodním směrem), Kfar Tapuach (5 km na jihovýchodě) a Itamar, který leží cca 6 km východním směrem.\n\nZápadně od obce na vrcholu hory se nachází hrob šejcha Salmana, postavený na základech byzantského kostela.\n\nVesnice Jic'har byla založena v roce 1983, konkrétně v srpnu 1983 coby osídlení typu nachal (tedy kombinace vojenského a civilního osídlení). 5. října 1983 rozhodla izraelská vláda převést ji na ryze civilní. To se pak skutečně stalo v roce 1984. Velikost vesnice byla plánována pro 250 rodin a počítalo se s tím, že obyvatelé budou nacházet práci zejména v průmyslových zónách v nedalekých obcích Ariel a Barkan. Detailní územní plán počítá s výhledovou kapacitou 139 bytových jednotek (z nichž většina již byla postavena).\n\nV obci je synagoga, předškolní zařízení pro děti, základní náboženská škola a dvě ješivy.\n\nV okolí vznikají postupně další izolované skupiny domů. V říjnu 1999 to byla necelý kilometr východně od vlastní osady skupina Giv'a Mizrachit neboli Jic'har Mizrach (též zvaná Lehavat Jic'har). Pozdější vládní zpráva v ní uvádí deset trvale usazených rodin. Zástavba spočívá ve čtyřech trvalých obydlích a dalších provizorních objektech, včetně synagogy, telefonních linek, elektřiny a zpevněné příjezdové cesty. Databáze organizace Mír nyní uvádí jako datum založení této skupiny domů leden 1998 a v roce 2007 zde napočítala 24 trvalých obyvatel. V červnu 1999 vznikla čtvrť Achuzat Šalhevet (Achuzat Shalhevet), kde podle vládní zprávy z roku 2006 trvale žije osm rodin. Zástavbu tvoří provizorní mobilní karavany. V dubnu 2004 ještě přibyla západně od ní skupina domů Achuzat Šalhevet Ma'arav, kterou obývá trvale jedna rodina. Zpráva organizace Mír nyní v roce 2007 uvádí v Šalhevet 60 trvalých obyvatel. V březnu 2001 bylo také založeno na kótě 725 osídlení Jic'har Darom (Yitzhar Darom). Na jihovýchodním okraji osady na kótě 693 pak v červnu 1999 vznikla skupina zástavby nazvaná Micpe Jic'har (Mitzpe Yitzhar). Žije tam trvale jedna rodina a několik mladých lidí. Peace Now pro Kótu 725 uvádí dvacet a pro Micpe Jic'har osm stálých obyvatel.\n\nPočátkem 21. století nebyla vesnice Jic'har coby příliš izolovaná zahrnuta do projektu Izraelské bezpečnostní bariéry. Budoucí existence osady závisí na podmínkách případné mírové dohody s Palestinci.\n\nV září 2008 došlo v osadě k teroristickému útoku, kdy ozbrojený Palestinec pronikl do vesnice a zranil jednoho chlapce. Někteří obyvatelé z Jic'haru pak vyrazili se pomstít do sousední palestinské vesnice Asira al-Qibliya. Izraelský premiér Ehud Olmert se od odvetného útoku distancoval.\n\nObyvatelstvo obce Jic'har je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu ale s vysokými ročními přírůstky obyvatel. K 31. prosinci 2014 zde žilo 1279 lidí. Během roku 2014 registrovaná populace stoupla o 4,8 %. Ze současných více než 150 rodin se má výhledově osada rozšířit až na 1000 rodin.\n\n\n"}
{"id": "481426", "url": "https://cs.wikipedia.org/wiki?curid=481426", "title": "Jan Dolanský", "text": "Jan Dolanský\n\nJan Dolanský (* 14. února 1978 Hradec Králové) je český herec a dabér.\n\nJan Dolanský se narodil v Hradci Králové, ale v 8. ročníku se přestěhoval s rodinou do Prahy. Po osmileté základní školní docházce začal studovat herectví na Pražské konzervatoři, kterou ukončil v roce 1997. Svou kariéru zahájil v Divadle Komedie, kde působil až do roku 2002. Od roku 2003 je členem činoherního souboru Národního divadla v Praze. Také působí jako dabér, propůjčil hlas třeba Bilbu Pytlíkovi v trilogii Hobit nebo třeba Philipu J. Fryovi seriálů Futurama) a voiceover (hlavní hlas televizní stanice Prima Cool).\n\nJan Dolanský pochází z umělecké rodiny. Jeho matka Mária Dolanská je herečka a otec Zdeněk Dolanský je herec a dabér. Má bratra Jiřího (dvojče), který pracuje v oblasti cestovního ruchu.\n\nJeho partnerkou je česká herečka Lenka Vlasáková, s níž má tři děti: Amélii, Maxe a Johana.\n\nJan Dolanský je od roku 2012 trestně stíhán spolu s dalšími devadesáti osobami kvůli uplácení za účelem získání řidičského průkazu a v roce 2014 na něj chebský státní zástupce Viktor Böhm podal obžalobu.\n\n\n\n"}
{"id": "481430", "url": "https://cs.wikipedia.org/wiki?curid=481430", "title": "Rome (stanice metra v Paříži)", "text": "Rome (stanice metra v Paříži)\n\nRome je nepřestupní stanice pařížského metra na lince 2. Nachází se na hranicích 8. a 17. obvodu v Paříži na křižovatce ulic \"Boulevard des Batignolles\" a \"Rue de Rome\".\n\nStanice byla otevřena 6. listopadu 1902, měsíc po prodloužení linky mezi stanicemi Étoile a Anvers. Během této doby projížděly vlaky stanicí bez zastavení.\n\nJeden z projektů rozšíření linky 14 počítá s jejím prodloužením ze stanice Saint-Lazare na sever. V takovém případě by se stanice stala přestupní. \n\nJméno stanice znamená česky Řím a je odvozeno od názvu ulice \"Rue de Rome\". Ulice ve čtvrti Europe poblíž nádraží Saint-Lazare jsou pojmenované po mnoha evropských městech (Neapol, Petrohrad, Londýn, Moskva, Dublin apod.)\n\nStanice má je jediný vchod na \"Boulevard des Batignolles\" u domu č. 60.\n\n"}
{"id": "481434", "url": "https://cs.wikipedia.org/wiki?curid=481434", "title": "David Ellefson", "text": "David Ellefson\n\nDavid Warren Ellefson (* 12. listopadu 1964, Jackson, Minnesota) je americký baskytarista, který se nejvíce proslavil jako spoluzakladatel thrashmetalové skupiny Megadeth, ve které hrál mezi lety 1983–2002. Po odstoupení se stal členem skupin \"Temple of Brutality\", \"F5\" a \"Killing Machine\". Také spolupracoval se skupinou Soulfly.\nDne 9. února 2010 se David vrátil ke své mateřské kapele Megadeth po boku Dava Mustaina, Chrise Brodericka a Shawna Drovera. Ellefson, stejně jako Mustaine, je křesťan. Řekl, že v devadesátých letech, když se zbavil drog, se vrátil i k Bohu.\n\n"}
{"id": "481436", "url": "https://cs.wikipedia.org/wiki?curid=481436", "title": "Časová osa výpočetní techniky do 1949", "text": "Časová osa výpočetní techniky do 1949\n\nTento článek uvádí přehled důležitých událostí ve výpočetní technice od pravěku až do roku 1949.\nČasové osy výpočetní techniky: do 1949, 1950 – 1979, 1980 – 1989, 1990 – 1999, 2000 – dosud.\n\nZa první „kalkulačky“ jsou považovány tzv. „záznamové tyče“. Nejstarší známá „záznamová tyč“ je podle moderní archeologie kost „Lebombo“ z období kolem 35 000 př. n. l. Je třeba poznamenat, že jsou známy i dřívější „záznamové tyče“, ale z rozmístění zářezů není jasné, zda byly používány k počítání (i když to samozřejmě vyloučit nelze). Kost „Ishango“ z doby kolem 18 000 př. n. l. naznačuje, že některé předměty (v tomto případě zvířecí kost) byly v tomto raném období používány pro jednoduché aritmetické operace, a je dokonce možné, že dokládá i nějakou znalost prvočísel .\n"}
{"id": "481437", "url": "https://cs.wikipedia.org/wiki?curid=481437", "title": "Jorgos Papandreu", "text": "Jorgos Papandreu\n\nJorgos Papandreu (řecky:\" Γεώργιος Παπανδρέου\", ; narozen 16. června 1952, Saint Paul, Spojené státy americké) je řecký politik, od října 2009 do listopadu 2011 předseda vlády a do 7. září 2010 současně ministr zahraničních věcí Řecka.\n\nOd roku 2004 zastává funkci předsedy centrolevicové strany Panhelénské socialistické hnutí (PASOK), kterou založil jeho otec. Od roku 2006 je také předsedou Socialistické internacionály. V letech 1999–2004 zastával post ministra zahraničních věcí, ve dvou obdobích 1988–1989 a 1994–1996 byl ministrem školství a náboženských věcí. Jeho děd Georgios Papandreu i otec Andreas Papandreu byli premiéry Řecka.\n\nNarodil se v minnesotském hlavním městě Saint Paul, kde jeho otec Andrea Papandreu působil na univerzitě (v letech 1939–1959 pracoval jako profesor ekonomie). Matka je Američanka Margaret Papandreu, rozená Chantová. Vzdělání získal postupně na torontských školách, v Amherst College (Massachusetts), Stockholm University, London School of Economics a Harvard University. Má bakalářský titul v oboru sociologie na Amherst College a magisterský titul sociologie na London School of Economics. V období 1972–73 se jako vědec zabýval otázkami imigrace na Stockholm University. Pracoval také v Centru pro zahraniční vztahy na Harvard University (1992–93).\n\nV roce 2002 mu byl udělen čestný doktorát právní vědy (dr.h.c.) na Amherst College a roku 2006 byl jmenován hostujícím profesorem v Centru helénských studiích na Georgia State College of Arts and Science.\n\nPo restauraci řeckého demokratického zřízení v roce 1974 (viz Řečtí plukovníci), přijel do Řecka a stal se aktivním členem nové politické strany PASOK, kterou založil jeho otec.\n\nDo řeckého parlamentu byl zvolen v roce 1981, kdy se jeho otec stal řeckým předsedou vlády. Postupně zastával tyto pozice: podtajemník pro kulturní záležitosti (1985), ministr školství a náboženských záležitostí (1988–89, 1994–96), náměstek ministra zahraničních věcí (1993, 1996), ministr pro vládní koordinaci k uspořádání LOH 2004 (1997), ministr zahraničních věcí (1999–2004, od 2009), předseda Socialistické internacionály (od 2006) a předseda vlády (od 2009).\n\nSpolu s ministrem zahraničí Janem Kavanem vypracovali česko-řeckou tzv. kosovskou iniciativu, kterou podepsali 24. května 1999 v Pekingu. Ta měla řešit kosovskou krizi pomocí zastavení bombardování Jugoslávie silami NATO a zahájením jednání. NATO ji nepřijalo.\n\nVe druhém funkčním období na pozici ministra školství se stal prvním řeckým politikem v historii, který zavedl zvýhodnění menšin, když zákonně přidělil muslimské menšině 5 % míst na univerzitách v Západní Thrákii. Podílel se také na rozvoji Open University v Řecku.\n\nObdržel řadu ocenění a čestných titulů za svou práci především ve věci lidských práv. Jako ministr zahraničí musel tlumit plamenné nacionalistické výpady od přívrženců jeho otce a byl nakloněn bližším vztahům s Tureckem a Albánií vůči nimž má Řecko tradičně chladné vztahy. Neúnavně řešil otázku rozděleného Kypru, což vyústilo v Annanův plán ze strany OSN. Stál proti řeckým nacionalistům ve věci znovupřipojení kyperského ostrova k Řecku. Kyperská republika se v květnu 2004 stala členem Evropské unie. Podílel se také na řešení sporu týkajícího se názvu státu Repubika Makedonie, který Řecko neuznávalo.\n\nV roce 2004 strana PASOK prohrála parlamentní volby. Ještě před nimi, v lednu téhož roku tehdejší premiér Kostas Simitis oznámil, že odejde z funkce předsedy strany a přenechá ji Papandreovi, který získal doporučení.\n\nV únoru 2004 se pro volbu nového předsedy uskutečnily poprvé v historii vnitrostranické primárky. Papandreu v nich neměl protikandidáta a byl zvolen šéfem strany.\n\nNa návrh bývalého předsedy Antónia Guterrese byl v květnu 2005 zvolen místopředsedou Socialistické internacionály. V lednu 2006 byl pak jednomyslně potvrzen jako její nový předseda.\n\nV parlamentních volbách 2007 PASOK opět prohrál s pravicovou Novou demokracií Kostase Karamanlise. Ve vnitrostranických primárkách se jeho vyzyvateli stali Evangelos Venizelos a Kostas Skandalidis. Přesto byl unovuzvolen do čela strany.\n\nV červnových eurovolbách 2009 PASOK zvítězil v Řecku. O čtyři měsíce později vítězství zopakoval i v parlamentních volbách (říjen 2009), když získal 43,92 % hlasů voličů, oproti 33,48 % hlasů voličů pro Novou demokracii, což v přepočtu činilo 160 parlamentních křesel pro PASOK ku 91 křeslům pro ND z celkového počtu 300 míst.\n\n6. října 2009 byl jmenován 182. premiérem řecké vlády. Od 7. října 2009 do 7. září 2010 souběžně zastával post ministra zahraničních věcí, což zároveň znamená funkci hlavy mnišského státu Athos. Rezignoval 11. 11. 2011 v důsledku řecké finanční krize.\n\nHovoří plynně řecky, anglicky a švédsky.\n\nJe podruhé ženatý s Adou, mají spolu dceru Margaritu-Elenu. Z předešlého manželství má syna Andrease (nar. 1982). Dále má dva mladší bratry Nikose Papandrea a Andrease Papandrea a dvě mladší sestry Sophii Papandreu a Emilii Nyblomovou.\n\n\n\n\n"}
{"id": "481440", "url": "https://cs.wikipedia.org/wiki?curid=481440", "title": "Žitětín", "text": "Žitětín\n\nŽitětín je vesnice, dnes místní část obce Jičíněves, v okrese Jičín, v Královéhradeckém kraji.\n\nŽitětín se nachází v nadmořské výšce 242 metrů, přibližně 2 kilometry jihozápadně od Jičíněvsi. Ves se rozprostírá u řeky Mrlina, která se zde stáčí od severu k západu. Katastrem prochází silnice I/32, z ní odbočuje silnice III/28035, která prochází obcí.\n\nÚzemí bylo osídleno už Kelty, dokládá to nález keramiky v prostoru dnešní železniční tratě, ale i přítomnost nedalekého velkého keltského hradiště u Češova, tzv. Češovské valy, které je vzdáleno přibližně 5 km od Žitětína. První písemná zmínka je z roku 1391, ale zřejmě je obec starší, neboť roku 1392 rytíř Jan Kroj (Krog, Kroy) ze Žitětína byl nájemcem biskupského pole v Běcharech. Roku 1395 odpíral provolání obce Žitětín sousední rytíř Jindra z Bartoušova (Labounský). K roku 1407 je připomínána jeho dcera Dorota a Pytlík ze Žitětína (Pytlyk de Zytyetyn et Dorothe, filie prestacti Kroyonis). Ves měla dvě části Velký a Malý Žitětín, tj. Žitětín a Žitětínek, a to několik staletí. Místem Malého Žitětína byl tok řeky Mrliny. V prostoru hranic katastru Žitětína a Bartoušova u dnešního železničního přejezdu nedaleko sádek se nacházela osada Mostek.\n\nRoku 1511 prodal Jan Bílský z Kařišova, hejtman Poděbradský, Žitětín a Žitětínek Janu mladšímu Straníkovi z Kopidlna. Po jeho smrti v roce 1546 byly statky zapsány sirotkovi Václavovi v Desky zemské, spravovali je jeho dvě tetičky Anežka a Markéta. Když dospěl, prodal tyto statky. Podle jiných pramenů Jan mladší Straník z Kopidlna prodal statky své matce Anně Kaplířce ze Sulevic, od ní byly zapsány roku 1544 Věnku Černínovi z Chudenic, hejtmanu Poděbradskému. Po něm je dědila jeho manželka Kateřina z Hustířan, její otec Jan Rodovský z Hustířan statek prodal v roce 1565 Vilému Trčkovi z Lípy k jeho velišskému panství.\n\nSyn Burjan Trčka z Lípy statky udržel, ale jeho syn Jan Rudolf Trčka z Lípy 22. února 1606 prodal Veliš i Žitětín Jindřichu Matesovi z Thurnu za 150 tisíc kop. Pro jeho účast na stavovském povstání bylo 22. června 1622 panství odňato Karlem z Lichtenštejna, od nějž je 14. ledna 1623 získal Albrecht z Valdštejna za 170 tisíc. Po jeho smrti 15. února 1634 panství koupil 13. července 1636 Jindřich Schlik za 167 216.\n\nJeho syn František Arnošt Schlik prodal v roce 1667 Jičíněves, Žitětín a Žitětínek Karlu Zumsandovi ze Sandberka. Jeho syn Jan Jindřich Zumsande 31. července 1686 Jičíněves, Žitětín a Žitětínek zpětně prodal za 40 500 synovi Františka Arnošta Schlika Františku Josefu Schlikovi, který v Jičíněvsi vybudoval v letech 1715–1717 zámek (stavitelem byl Jan Baptista Mathey) a přenesl sem své sídlo. Žitětín a Žitětínek zůstali v držení Schliků až do roku 1948, kdy jim byl veškerý majetek v rámci revize pozemkové úpravy státem zabrán a movitý majetek (zvláště z jičíněveského sídla) rozkraden.\n\nRozkvět v době monarchie a první republiky dokládá soběstačnost obce. V rekordně krátké době pouhých čtyř měsíců byla v roce 1881 vybudována železniční trať (dnes pod číslem 061) z Nymburka, respektive Velelib do Jičína. Železniční stanice původně nazvaná Jičíněves byla obsazena výpravčím a přednostou stanice. Po vybudování zastávky přímo v Jičíněvsi byla přejmenována na dnešní Bartoušov podle katastrálního území, na němž se nachází staniční budova.\n\nByly tu mlýn, dva hostince, škola, hasičský, divadelní a pěvecký spolek, kovárna, kovolitectví, truhlářství, selské grunty (Boura, Adamec, Jeršov, Brzák). Působil zde osvětový a dramatický spolek Svornost byl založen roku 1921. Roku 1936 sehrál v Kozojedech Okrsek dorostu z Češova, Žitětína, Liběšic a Labouně hru se zpěvy Hanička z Podlesí.\n\nPo komunistickém převratu nastal rychlý i pozvolný úpadek obce. Znárodněním zanikla činnost soukromých osob, v zemědělství do bylo nucené založení Jednotného zemědělského družstva Žitětín, které se později stalo součástí Státního statku Jičín. Řada obyvatel se postupně za prací přestěhovala do měst. Obec byla postižena stavební uzávěrou. Do roku 1965 byl Žitětín samostatný, 1. února 1965 se stal součástí obce Jičíněves. Základní škola byla proměněna v mateřskou školu, kterou provozoval Státní statek Jičín.\n\nSnaha o samostatnost obce roku 1993, ač s jejím vznikem souhlasili všichni obyvatelé obce starší 18 let, nebyla korunována úspěchem. Po rozkladu a bankrotu Státního statku se obyvatelům obce vrátily pouze pozemky, dodnes nedošlo k řádnému vyrovnání pohledávek. Mateřská škola zanikla, objekt obec Jičíněves pronajímala podnikatelské činnosti, nyní je nevyužíván.\n\nZe zájmových organizací dnes působí jen Myslivecká jednota Žitětín, sdružující i členy ze sousedních obcí. Zastoupení živnostníků a podnikatelů je mizivé, v současnosti pouze Josef Kaizr, který provozuje zemědělskou činnost. V posledním desetiletí se díky prodeji nemovitostí do obce stěhují také noví osadníci, nezřídka zde žádají o trvalý pobyt. Územní plán obce, na rozdíl od Jičíněvsi, dosud nebyl zpracován. Stejně tak obec čeká na pozemkovou úpravu.\n\nZměny v devadesátých letech dvacátého století se dotkly i železniční stanice Bartoušov. Záměrné utlumení železniční dopravy podle jízdního řádu z dílny ministra Martina Římana i snaha o efektivnější hospodaření Českých drah znamenaly změny i v této stanici. Postupně bylo zrušeno místo přednosty stanice a výpravčího. Z nákladového nádraží se stala jen hláska, zrušen byl prodej jízdenek, ačkoli služba zajišťující chod závor a hlásku byla zachována a slouží na stanici dodnes. Mimořádně nešťastné bylo odstranění kolejiště, a tak zrušení možnosti křižování protijedoucích vlaků. Vznikla pouze vlečka, která byla pronajata výkupně kovošrotu. Velká část prostoru nádraží tak byla oplocena a těžkou mechanizací poškozena. Staniční budova zchátrala, železniční byt byl zrušen, zatékání do budovy bylo vyřešeno instalováním nepromokavé plachty přímo na střešní krytinu a zbouráním komínu. Tento žalostný stav trvá dodnes. Naopak nutnou se počátkem 21. století ukázala změna ručního zavírání závor přes silnici 1. třídy I/32 na automatické zabezpečení. Roku 2010 tímto zaniklo poslední ruční zavírání závor přes silnici 1. třídy v České republice. Modernizace se snad v budoucnu dočká celé nádraží. Časové jízdní řády, které nyní sestavují krajské úřady Královéhradeckého a Středočeského kraje, poukázaly na nutnost zrychlit dopravní spojení na této trati vzhledem k dlouhému čekání na křižování vlaků ve stanici Kopidlno. Byl zpracován projekt celé modernizace nádraží, nová podoba staniční budovy a celková úprava prostoru. Projekt však stále čeká na svou realizaci.\n\nPozemky katastru nemovitostí:\n\nPozemky Pozemkového katastru:\n\nOstatní údaje:\n\nNázev obce je odvozen z obecného jména žiťata, který má základ v slově žit. Podoba pojmenování podle archivních pramenů: 1391 – \"Zytyetin\", 1400 – \"Zytetynek\", 1416 – \"Zitietin, Zitietinek\", 1418 – \"Zitietyn\", 1542 – \"Zytietin\", 1546 – \"Zitietin weliky\", \"Zitietinek maly\", 1606 – \"Žitietin\", 1654 – \"Žitětín\", \"Malý Žitětín\", 1688 – \"Groß und Klein Shittetin\", 1790 – \"Schitietin\", \"Žitietin\", 1835 – \"Schitietin\", \"Žitětin\", 1848 – \"Žitětín\". Podoba z roku 1848 zůstala dodnes, vyjma doby německé okupace (Schitietin).\n\n\n\n"}
{"id": "481442", "url": "https://cs.wikipedia.org/wiki?curid=481442", "title": "Petráň", "text": "Petráň\n\nPetráň je české příjmení. Nosí ho mimo jiné tyto osoby:\n\n"}
{"id": "481445", "url": "https://cs.wikipedia.org/wiki?curid=481445", "title": "Ganim", "text": "Ganim\n\nGanim (: גַּנִּים, doslova \"\"Zahrady\"\", podle biblického názvu nynějšího palestinského města Džanín, například Kniha Jozue 15,34 - \"\"Én-ganím\"\") byla izraelská osada na Západním břehu Jordánu v distriktu Judea a Samaří a v Oblastní radě Šomron, která byla roku 2005 vyklizena v rámci plánu jednostranného stažení.Ganim se nacházela v nadmořské výšce cca 240 metrů na severním okraji Samařska a Samařské hornatiny, necelé 3 kilometry jihovýchodně od města Džanín, cca 75 kilometrů severně od historického jádra Jeruzalému a cca 67 kilometrů severovýchodně od centra Tel Avivu. Vesnice Ganim byla na dopravní síť Západního břehu Jordánu napojena pomocí lokální silnice číslo 6010, která umožňovala obejít aglomeraci Džanínu a napojit se na silnici číslo 60 - hlavní severojižní dopravní osu Samařska, která pak vedla dále k severu, za Zelenou linii do Jizre'elského údolí v severním Izraeli. Ganim byla izolovanou izraelskou osadou, obklopenou na všech stranách palestinskými sídly. Jedinou další izraelskou osadou v jejím okolí byla malá vesnice Kadim cca 2 kilometry na západě.\n\nVesnice Ganim byla založena v roce 1983 skupinou aktivistů napojených na organizaci Betar jako pokus o posílení izraelských demografických pozic v severním výběžku Samařska. V obci fungovalo předškolní zařízení pro děti. Osada se nikdy populačně příliš nerozvinula. Ještě v roce 2000 tu sice byla zahájena výstavba 9 nových domů. Během Druhé intifády byla ovšem obec vystavena častým útokům Palestinců a prohloubila se její izolace. 28. června 2001 byla nedaleko Džanínu zastřelena místní obyvatelka Jekatěrina Weintraubová, když na její automobil vystřelil palestinský útočník. Počátkem 21. století byla navíc obec Ganim ponechána vně Izraelské bezpečnostní bariéry, která v této oblasti vyrostla mnohem blíže k Zelené linii. V srpnu 2005 byl realizován plán jednostranného stažení prosazovaný vládou Ariela Šarona. V jeho rámci měli být z Pásma Gazy a ze severního Samařska staženi izraelští civilní osadníci. V severním Samařsku se to týkalo obcí Ganim, Kadim, Chomeš a Sa-Nur. Plán byl skutečně proveden a všechny čtyři vesnice byly opuštěny. Izraelská armáda si ovšem podržela kontrolu nad oblastmi těchto bývalých osad. Už před evakuací osad vyklidila ale armáda malou základnu, která se nacházela u silnice číslo 6010 mezi osadami Ganim a Kadim.\n\nObyvatelstvo Ganim bylo v databázi Yesha popisováno jako sekulární. Vesnice trvale zůstala populačně nevýznamnou. Během Druhé intifády se navíc dostavila stagnace a mírný pokles počtu obyvatel. K 31.12.2004 zde žilo 147 obyvatel, během roku 2004 se populace obce zvýšila o 5,8%.\n\n\n"}
{"id": "481452", "url": "https://cs.wikipedia.org/wiki?curid=481452", "title": "Jiří Lajtoch", "text": "Jiří Lajtoch\n\nIng. Jiří Lajtoch (* 11. prosince 1953 Přerov) je český politik, v letech 2007 až 2014 senátor za obvod č. 63 – Přerov, od října 2006 do listopadu 2014 primátor města Přerova, člen ČSSD.\n\nV roce 1972 se vyučil spojovacím mechanikem na Odborném učilišti telekomunikací v Ostravě-Porubě, poté nastoupil k Okresní správě spojů v Přerově. Během základní vojenské služby začal studovat Střední průmyslovou školu elektrotechnickou v Olomouci, kde odmaturoval v roce 1979, kdy nastoupil na Vysokou školu dopravy a spojů v Žilině. Toto studium zakončil státními závěrečnými zkouškami v roce 1985.\n\nV letech 1984 až 1987 pracoval jako tajemník Okresního výboru SSM. V letech 1988 – 1998 působil jako vedoucí finančního odboru Městského národního výboru, respektive Městského úřadu v Přerově.\n\nS manželkou Helenou mají dvě dcery, Petru a Martinu.\n\nV roce 1985 se stal členem KSČ. Od roku 1995 je v České straně sociálně demokratické.\nV roce 1998 se stal členem zastupitelstva města Přerova a zároveň byl zvolen jeho místostarostou, kterým byl do roku 2006, kdy byl zvolen primátorem Přerova.\n\nV roce 2007 se v senátním obvodu č. 63 – Přerov konaly doplňovací senátní volby, neboť dosavadní senátorka Jitka Seitlová byla zvolena zástupkyní Veřejného ochránce práv. Jiří Lajtoch v prvním kole porazil komunistu Josefa Nekla o pouhých 24 hlasů v poměru 20,91 % ku 20,25 % hlasů. Ve druhém kole se rozestup mezi oběma kandidáty zvětšil a sociální demokrat vyhrál se ziskem 53,23 % všech platných hlasů.\n\nV roce 2008 svůj mandát člena Senátu PČR obhájil. V prvním kole voleb porazil občanského demokrata Eduarda Sohlicha v poměru 32,56 % ku 20,42 % hlasů, ve druhém kole zvítězil se ziskem 61,06 % hlasů. Působil jako místopředseda Výboru pro územní rozvoj, veřejnou správu a životní prostředí, od roku 2010 byl místopředsedou Výboru pro hospodářství, zemědělství a dopravu.\n\nOd listopadu 2010 protikorupční policie vyšetřuje přerovský magistrát kvůli předražení oprav domova důchodců a zimního stadionu. Podle policie stavební firma překročila 20% limit pro tzv. více práce. Detektivové požádali o majetková přiznání přerovských radních i za minulé volební období, seznam sponzorských darů a veřejné zakázky na stavební práce pět let zpět. Policie v této souvislosti požádala senát o zbavení imumity a vydání k trestnímu stíhání Jiřího Lajtocha.\nSenát této žádosti vyhověl a Jiří Lajtoch je momentálně vyšetřován.\n\nV komunálních volbách v roce 2014 již nekandidoval a tudíž skončil jako zastupitel i primátor statutárního města Přerova.\n\n"}
{"id": "481455", "url": "https://cs.wikipedia.org/wiki?curid=481455", "title": "Nicolas Anelka", "text": "Nicolas Anelka\n\nNicolas Sébastien Anelka (* 14. března 1979, Versailles, Francie) je bývalý francouzský fotbalový útočník a reprezentant. Fotbalový světoběžník, prošel věhlasnými kluby ve Francii, Anglii, Španělsku, Turecku, Itálii, Indii a působil i v Číně.\n\nProšel řadou světových klubů, hrál za Liverpool, Arsenal, Paris SG, Real Madrid, Chelsea. V sezoně 2008/09 v Anglii se stal nejlepším střelcem Premier League. Jeho trenér Carlo Ancelotti ho popisoval jako rychlého hráče s poziční dovedností, technikou, střelou a skvělým pohybem bez míče. V roce 2004 konvertoval k islámu ve Spojených arabských emirátech a přijal jméno Abdul-Salam Bilal.\n\nZ Chelsea odešel do čínského klubu Shanghai Shenhua FC, kde působil až do ledna 2013. Pak zamířil do Itálie na hostování do turínského Juventusu. Juventus v sezóně 2012/13 získal italský titul.\n\nPo vítězné sezóně se Anelka vrátil v červenci 2013 na Britské ostrovy, přestoupil do klubu West Bromwich Albion. V zápase s West Hamem United (3:3) použil gesto zvané „quenelle“, které je často vnímáno jako rasistické (antisemitské). West Brom kvůli tomu přišel o sponzora, společnost Zoopla, kterou vlastní židovský podnikatel Alex Chesterman. Anelka se hájil, že není rasista ani antisemita, a že gesto je obecně proti systému. Chtěl jím prý také pozdravit svého přítele francouzského komika Dieudonna M'balu M'balu, který gesto často používal ve svých zábavních show. Koncem února dostal od anglické fotbalové asociace zákaz startu na 5 zápasů a pokutu 80 000 liber. Anelka se ihned poté rozhodl ukončit své angažmá ve West Bromwichi.\n\n6. dubna 2014 oznámil prezident brazilského klubu Clube Atlético Mineiro Alexandre Kalil, že Anelka zde bude pokračovat ve fotbalové kariéře. Atlético ale ztratilo zájem poté, co Anelka nebyl schopný přicestovat k podpisu smlouvy.\n\nV září 2014 se nechal zlákat do nově zformované indické ligy Indian Super League do klubu Mumbai City FC. Při svém debutu 28. října 2014 proti Chennaiyin FC musel skousnout porážku 1:5.\n\nV A-mužstvu Francie debutoval v roce 1998.\nS francouzskou fotbalovou reprezentací získal v roce 2000 titul mistra Evropy.\n\n"}
{"id": "481456", "url": "https://cs.wikipedia.org/wiki?curid=481456", "title": "Svobodný stát Prusko", "text": "Svobodný stát Prusko\n\nSvobodný stát Prusko (německy \"Freistaat Preußen\") byl německý spolkový stát, který existoval od roku 1918 do roku 1947 (1935) v rámci Výmarské republiky. Svobodný stát Prusko byl nástupcem pruského království. V rámci Výmarské republiky si Prusko stále zachovalo výjimečné postavení až do roku 1933, kdy byla spolkovým zemím zrušena veškerá autonomie.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně takzvaná listopadová či německá revoluce, jenž se rozšířila po celém Německém císařství. Jejím důsledkem bylo, že byly zrušeny či padly všechny německé monarchie včetně Německého císařství a samotného pruského království. A právě po převratu z 9. listopadu 1918, v němž se vyznamenali i pruští důstojníci a jenž se stal koncem monarchie, pojal císař Vilém II. v posledním okamžiku v rámci Německa státoprávně nerealizovatelnou, ale z historického hlediska správnou myšlenku vzdát se císařského titulu, nikoliv ale pruské koruny. Nakonec se ale pod tlakem událostí vzdal obou, čímž ukončil pětisetleté panování Hohenzollernů v Braniborsku, třísetleté v Prusku a padesátileté v Německu.\n\nA tak se po pádu monarchie roku 1918 Prusko stalo v rámci Výmarské republiky republikou s oficiálním názvem Svobodný stát Prusko (\"Freistaat Preussen\"). V důsledku Versailleského míru ztratilo Prusko rozsáhlá území na východě, severu a západě, tj. ve prospěch Belgie, Dánska, Polska, Litvy a Československa.\n\nRoku 1932 došlo ke krizi, jež 17. července 1932 vyvrcholila tzv. Altonskou krvavou nedělí. Té využil von Papen a tvrzením, že pruská zemská vláda nedokázala zajistit v zemi pořádek, si zajistil u von Hinderburga vydání nouzového výnosu ze dne 20. července 1932, jímž došlo k sesazení pruské zemské vlády a nastolení říšského komisaře pro Prusko. Tím se stal právě von Papen. Sesazená pruská zemská vláda se následně kvůli porušení ústavy odvolala k Říšskému nejvyššímu soudnímu dvoru v Lipsku. Přestože následný rozsudek zrušil rozhodnutí o sesazení dosavadní pruské vlády, netroufal si však zpochybnit právoplatnost nařízení říšského prezidenta. Ministři sesazené zemské vlády tak sice mohli nadále nominálně stínově úřadovat jakožto řádní státní zastupitelé Pruska, faktická moc v Prusku však zůstávala v rukou říšského komisaře.\n\nPo nástupu Hitlera k moci a následné centralizaci Německa byl Svobodný stát Prusko přeměněn v rámci Třetí říše v pouhou zemi (\"Land Preussen\"), zbavenou veškeré autonomie. I nadále zde však až do konce druhé světové války fungovala formální zemská vláda. Na základě zákona „o Velkém Hamburku a dalších územních úpravách“ byl 1. dubna 1937 k Prusku připojen Lübeck, dosud oldenburské exklávy Lübeck a Birkenfeld, dosud hamburská exkláva Cuxhaven, jakožto i několik exkláv Meklenburska.\n\nZ toho Lübeck, Utinské knížectví a několik meklenburských exkláv byly začleněny do Šlesvicka-Holštýnska; Birkenfeld do Porýní; Cuxhaven do Hannoverska; dvě meklenburské exklávy do Braniborska. Naopak Wilhelmshaven byl předán Oldenbursku; řada obcí v okolí Hamburku byla připojena k Hamburku; exkláva pruské provincie Pomořan Zetemin byla spolu s několika malými exklávami Braniborska předána Meklenbursku. V souvislosti s výboji Třetí říše pak byly během druhé světové války k Prusku dočasně připojeny velké části Polska (Západní Prusko, Poznaňsko, Gdaňsk, Klajpeda, polská část Slezska, severní část Mazovska, Hlučínsko a jiná území).\n\nPo skončení druhé světové války bylo Prusko Postupimskou dohodou rozděleno (bez území východně od linie Odra-Nisa, která získala Polsko a SSSR) mezi 4 spojenecké okupační zóny a v jejich rámci pak bylo Prusko spojenci, v rámci následné decentralizace poválečného Německa, rozděleno mezi nově vytvořené země. Formálně pak Pruský stát existoval až do 25. února 1947, kdy byl 29 let po svržení pruské monarchie rozhodnutím spojenecké kontrolní komise zrušen.\n\n"}
{"id": "481460", "url": "https://cs.wikipedia.org/wiki?curid=481460", "title": "Victor Hugo (stanice metra v Paříži)", "text": "Victor Hugo (stanice metra v Paříži)\n\nVictor Hugo je nepřestupní stanice pařížského metra na lince 2 v 16. obvodu v Paříži. Nachází se pod náměstím \"Place Victor Hugo\".\n\nPůvodní stanice byla otevřena 13. prosince 1900 jako součást prvního úseku ze stanice Étoile do Porte Dauphine. Tehdy se linka nazývala \"2 Nord\" (2 Sever).\n\nPůvodní nástupiště bylo postaveno do příliš strmé křivky. Když začal být používán nový typ vlaků, přestalo nástupiště vyhovovat bezpečnostním předpisům a stanice byla v roce 1931 přestavěna. Nové nástupiště bylo postaveno jen o několik metrů dál. Původní nástupiště, nyní již opuštěné, je stále dobře viditelné na konci současného nástupiště ve směru na Nation.\n\nJméno stanice je odvozeno od názvu náměstí \"Place Victor Hugo\". Victor Hugo (1802–1885) byl francouzský literát. Na nástupišti je umístěna jeho busta.\n\n"}
{"id": "481462", "url": "https://cs.wikipedia.org/wiki?curid=481462", "title": "Kadim", "text": "Kadim\n\nKadim též Kaddim (: כַּדִּים, doslova \"\"Džbány\"\", podle biblické lokality, 2. kniha královská 10,12 - \"\"Pak se vydal do Samaří. Šel cestou přes Bét-eked pastýřů\"\", jejíž jméno se uchovalo v názvu nedaleké palestinské vesnice Bayt Qad) byla izraelská osada na Západním břehu Jordánu v distriktu Judea a Samaří a v Oblastní radě Šomron, která byla roku 2005 vyklizena v rámci plánu jednostranného stažení. Kadim se nacházela v nadmořské výšce cca 280 metrů na severním okraji Samařska a Samařské hornatiny, necelé 2 kilometry jihovýchodně od města Džanín, cca 75 kilometrů severně od historického jádra Jeruzalému a cca 65 kilometrů severovýchodně od centra Tel Avivu. Vesnice Kadim byla na dopravní síť Západního břehu Jordánu napojena pomocí lokální silnice číslo 6010, která umožňovala obejít aglomeraci Džanínu a napojit se na silnici číslo 60 - hlavní severojižní dopravní osu Samařska, která pak vedla dále k severu, za Zelenou linii do Jizre'elského údolí v severním Izraeli. Kadim byla izolovanou izraelskou osadou, obklopenou na všech stranách palestinskými sídly. Jedinou další izraelskou osadou v jejím okolí byla malá vesnice Ganim cca 2 kilometry na východě.\n\nVesnice Kadim byla založena v roce 1983 skupinou sekulárních aktivistů, kteří zároveň založili nedalekou osadu Sa-Nur. Osada byla navržena výhledově až pro 200 rodin a měla se spolu se sousední osadou Ganim stát jakousi izraelskou protiváhou palestinského města Džanín. Zpočátku šlo o osadu typu \"Nachal\", tedy kombinace vojenského a civilního osídlení. Ryze civilní obec se z Kadim stala v roce 1984. Tehdy tu žilo 25 rodin. Osada se ale nikdy populačně příliš nerozvinula. Během Druhé intifády byla vystavena častým útokům Palestinců a prohloubila se její izolace. Počátkem 21. století byla navíc obec Kadim ponechána vně Izraelské bezpečnostní bariéry, která v této oblasti vyrostla mnohem blíže k Zelené linii. V srpnu 2005 byl realizován plán jednostranného stažení prosazovaný vládou Ariela Šarona. V jeho rámci měli být z Pásma Gazy a ze severního Samařska staženi izraelští civilní osadníci. V severním Samařsku se to týkalo obcí Ganim, Kadim, Chomeš a Sa-Nur. Plán byl skutečně proveden a všechny čtyři vesnice byly opuštěny. Izraelská armáda si ovšem podržela kontrolu nad oblastmi těchto bývalých osad. Už před evakuací osad vyklidila ale armáda malou základnu, která se nacházela u silnice číslo 6010 mezi osadami Ganim a Kadim.\n\nObyvatelstvo Kadim bylo v databázi Yesha popisováno jako sekulární. Vesnice trvale zůstala populačně nevýznamnou. Během Druhé intifády se navíc dostavila stagnace a mírný pokles počtu obyvatel, který byl těsně před zrušením osady vystřídán nárůstem. K 31.12.2004 zde žilo 142 obyvatel, během roku 2004 se populace obce zvýšila o 10,9%.\n\n\n"}
{"id": "481463", "url": "https://cs.wikipedia.org/wiki?curid=481463", "title": "Rychaltice", "text": "Rychaltice\n\nVesnice Rychaltice () je částí obce Hukvaldy. Nachází se v okrese Frýdek-Místek v Moravskoslezském kraji. Vesnicí prochází cyklotrasa č.6006 vedoucí z přehrady Olešná, přes Palkovice, Myslík, Kozlovice, Hukvaldy, Dolní Sklenov, Rychaltice, Fryčovice, Brušperk a Staříč zpět na přehradu Olešná. Vesnice se rozkládá okolo řeky Ondřejnice. V současné době jsou Rychaltice součástí obce Hukvaldy. Rychalticemi prochází důležitá mezinárodní silnice R48 z Krakova do Brna.\n\nPočátky Rychaltic sahají na počátek 14. století, první zpráva pochází z roku 1394. Rychaltice byly založeny biskupským úředníkem Bertholdem a také se původně jmenovaly Bertholdesdorf, od roku 1408 se však již uvádějí pod názvem Rychaltice. Náležely ve zvláštním lenním poměru k hukvaldskému panství. Ctibor Syrakovský z Pěrkova, který ves Rychaltice dostal lénem, prodal ji i s dvorem, mlýnem a vápenkou za tři tisíce moravských zlatých Vilému Prusinovskému, pánu hukvaldského hradu. Od této doby byla pod správou hukvaldského panství. Rychaltický dvůr spravoval šafář, povinnost roboty v něm měli poddaní z Rychaltic. Po Josefínské parcelaci zůstal zbytkový statek, který několikrát změnil majitele, až jej v roce 1879 koupil nájemce hukvaldského pivovaru Josef Jung. Jeho rodina ho vlastnila až do roku 1948, kdy jí byl zabaven. Mnoho let sloužily budovy dvora místnímu zemědělskému družstvu. V restituci byl majetek potomkům Josefa Junga vrácen, budovy ve značně zdevastovaném stavu. K Rychalticím patřila od roku 1770 pasekářská osada Krnalovice.\n\nRychaltice měly svou školu. Již v urbáři z roku 1580 je zmínka o škole, je však oprávněna domněnka, že tam škola byla již dříve. První škola byla dřevěná a stála na levé straně Ondřejnice. V polovině 18. století byla postavena na farském pozemku nová škola, za několik let již svou velikostí nevyhovovala. Třetí škola byla v budově čp. 4 (u kostela). V roce 1824 vystavěl arcibiskup olomoucký Rudolf Jan novou školní budovu, zděnou a ta stojí dodnes. Počátkem tohoto století došlo k přestavbě a rozšíření, ve dvacátých letech přibyla ještě další třída. Od roku 1948 se dělila o prostory s mateřskou školou. Školní třídy byly zrušeny po dostavbě nové velké školy v Dolním Sklenově, tam se přestěhovala i mateřská škola. Nyní využívá budovu akademický malíř Antonín Kroča – má v ní svůj ateliér a od roku 1995 i malou galerii.\n\n\nV Rychalticích se nachází Kostel sv. Mikuláše. Kostel byl stavěn za působení arcibiskupa hraběte Schrattenbacha. Kostel je malá dvouvěžová bazilika. Délka presbytáře je 8 metrů, délka lodi 24 metrů, šířka lodi je 14 metrů. Stavba je bez pilířů. V presbytáři se ve výklencích nacházejí 4 sochy – sv. Benedikta, sv. Martina, sv. Valentina a sv. Blažeje.\n\nHlavní oltář je zděný s kamennou mensou přes 2 metry dlouhou a 1 metr širokou, tabernakulum (schránka pro umístění hostie) je točivé, po obou stranách jsou andělé a nad tabernaculem je archa s dvěma anděly (odcizeno) darovaná knížetem Lichtensteinem od frýdeckého malíře Jakuba Belle. Součástí hlavního oltáře jsou dva sloupy 5 metrů vysoké, vedle sloupů po bocích sochy, 2 metry vysoké, představují sv. Augustina, sv. Filipa, apoštola Jakuba, sv. Arnošta. Obraz na hlavním oltáři představuje sv. Mikuláše – patrona kostela. Daroval ho rovněž kníže Lichtenstein, kdo je jeho autorem se neví.\n\nV roce 1994 bylo opraveno původní schodiště, vybudované v roce 1881 za působení faráře P. Antonína Kouřila, vedoucí ke kostelu z okresní silnice. Práce provedli sami farníci.\n\nV roce 1998 prošel rychaltický kostel důkladnou opravou. Pro zajištění lepší statiky byla věž stažena s kostelní lodí čtyřmi speciálními lany a loď byla stažena po obvodu ocelovou kostrou. Venkovní omítka byla z 80 % otlučena a dána nová.\n\n"}
{"id": "481466", "url": "https://cs.wikipedia.org/wiki?curid=481466", "title": "Robert Nápravník", "text": "Robert Nápravník\n\nRobert Nápravník (17. června 1839, Humpolec – 28. února 1877, Vlašim) byl novinář a překladatel románů a divadelních textů, zejména z francouzštiny a italštiny. Používal pseudonymu J. Drn.\n\nPocházel z kupecké rodiny. Jeho sestra byla herečka Arnoštka Libická (1835-1893). Vystudoval gymnázium v Německém Brodě a právnickou fakultu v Praze (doktorát získal roku 1867). Za svých studií se podílel na veřejném životě redakčních prací v \"Hlasu\" a \"Národních listech\". Jako jejich odpovědný redaktor byl souzen pro tiskové přečiny a jen amnestie ho uchránila před vězením. V roce 1867 mu byla vrácena procesem odňatá politická práva, o rok později se stal členem výboru spolku \"Slovanská lípa\". Aktivně působil v \"Akademickém čtenářském spolku\"(1858 a 1861 byl předsedou) a v Umělecké besedě (od 1863), kde se stal předsedou Literárního odboru. Přátelil se s literáty z okruhu \"Národních listů\", zejména s Janem Nerudou. Po dosažení doktorátu vykonával v Praze advokátskou praxi. Roku 1874 se usídlil ve Vlašimi a zanechal literární práce.\n\n\n\n"}
{"id": "481469", "url": "https://cs.wikipedia.org/wiki?curid=481469", "title": "Naoto Hikosaka", "text": "Naoto Hikosaka\n\nNaoto Hikosaka (: 彦坂 直人, \"Hikosaka Naoto\", narozen 17. března 1962) je profesionálním hráčem go.\n\nHikosaka se stal profesionálem v roce 1976 ve svých 14 letech.\n\n"}
{"id": "481471", "url": "https://cs.wikipedia.org/wiki?curid=481471", "title": "Philippe Auguste (stanice metra v Paříži)", "text": "Philippe Auguste (stanice metra v Paříži)\n\nPhilippe Auguste je nepřestupní stanice pařížského metra na lince 2 na hranicích 11. a 20. obvodu v Paříži. Nachází se na křižovatce ulic \"Boulevard de Charonne\", \"Avenue Philippe Auguste\" a \"Boulevard de Ménilmontant\".\n\nStanice byla otevřena 31. ledna 1903, když byla linka rozšířena ze stanice Anvers do \"Bagnolet\" (dnes Alexandre Dumas).\n\nJméno stanice je odvozeno od názvu \"Avenue Philippe Auguste\". Filip II. August (1165–1223) byl francouzský král, který přispěl ke sjednocení Francie, když získal velkou část anglického panství v dnešní severní Francii.\n\nStanice má dva vchody:\n\n\n"}
{"id": "481472", "url": "https://cs.wikipedia.org/wiki?curid=481472", "title": "Seznam německých křižníků", "text": "Seznam německých křižníků\n\nTento seznam obsahuje křižníky Kaiserliche Marine a Kriegsmarine.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "481475", "url": "https://cs.wikipedia.org/wiki?curid=481475", "title": "Zdeněk Rohlíček", "text": "Zdeněk Rohlíček\n\nZdeněk Rohlíček (* 20. července 1980 Praha) je český herec. Je synem Zdeňka Rohlíčka a herečky Evy Hruškové. Má mladší bratry Pavla a Vojtěcha, který se věnuje dabingu a herectví.\n\nPrvní herecké a pěvecké zkušenosti získával ještě jako dítě na prknech loutkového divadla, před kamerou v několika pohádkách a televizních inscenacích a v hudební škole při sborovém zpěvu. V roce 2002 úspěšně absolvoval Státní konzervatoř v Praze (obor hudebně-dramatický) pod vedením Františka Laurina, Věry Bublíkové a Johanny Tesařové. Kromě divadla spolupracuje Zdeněk Rohlíček i s rozhlasem a televizními produkcemi, hraje na klavír, trubku a bicí a rád fotografuje.\n\nV červnu 2017 se oženil s tanečnicí Libuší Vojtkovou, exmanželkou rockera Pepy Vojtka a muzikálového zpěváka Dana Hůlky.\n\nPo dokončení konzervatoře působil krátce v Divadle Metro v Praze a spolupracoval s Černým divadlem Františka Kratochvíla. Od roku 2004 je členem činoherního souboru Divadla Josefa Kajetána Tyla v Plzni a hostuje i v tamním divadle Alfa. V uplynulých letech se opakovaně herecky podílel na festivalech Divadelní léto pod plzeňským nebem a Nebílovské divadelní léto.\n\n\n\n\n\n\n\n\n\n\n\nV dětství účinkoval Zdeněk Rohlíček v několika televizních inscenacích a pohádkách v režii Vlasty Janečkové a Morise Issy. Později si mimo jiné zahrál po boku Vlasty Chramostové v inscenaci Pavla Kohouta \"PF 77\", kde pod režijním vedením Františka Brabce ztvárnil roli Petra, studenta DAMU, který podepíše Chartu 77.\n\n\n\n"}
{"id": "481478", "url": "https://cs.wikipedia.org/wiki?curid=481478", "title": "Chomeš", "text": "Chomeš\n\nChomeš (: חומש, též חֹמֶשׁ , název odvozen od hebrejské číslovky \"\"Pět\"\" – \"\"Chaméš\"\", která je přítomna v názvu nedaleké palestinské vesnice Fandaqumiya, podle řeckého Pentakomia – tedy \"oblast pěti obcí\", : Homesh) byla izraelská osada na Západním břehu Jordánu v distriktu Judea a Samaří a v Oblastní radě Šomron, která byla roku 2005 vyklizena v rámci plánu jednostranného stažení.Chomeš se nacházela v nadmořské výšce cca 600 metrů v severovýchodní části Samařska a Samařské hornatiny, cca 10 kilometrů severozápadně od města Nábulus, cca 60 kilometrů severoseverozápadně od historického jádra Jeruzalému a cca 47 kilometrů severovýchodně od centra Tel Avivu. Vesnice Chomeš byla na dopravní síť Západního břehu Jordánu napojena pomocí silnice číslo 60 – hlavní severojižní dopravní osy Samařska, která probíhala v bezprostřední blízkosti osady. Chomeš byla izolovanou izraelskou osadou, obklopenou na všech stranách palestinskými sídly. Jedinou další izraelskou osadou v jejím okolí byla malá vesnice Sa-Nur cca 3 kilometry na severu a pak ještě osada Šavej Šomron cca 5 kilometrů jižním směrem. Obě ale byly od obce Chomeš odděleny palestinskými vesnicemi.\nUž v roce 1978 byla v této oblasti založena osada typu \"Nachal\" tedy kombinace vojenského a civilního osídlení. V listopadu 1988 se proměnila v ryze civilní obec. Tehdy tu žilo 30 rodin. V obci fungovalo předškolní zařízení pro děti. Osada se nikdy populačně příliš nerozvinula. Během Druhé intifády byla navíc vystavena častým útokům Palestinců a prohloubila se její izolace. 18. června 2001 byl mezi obcemi Chomeš a Šavej Šomron zastřelen ve svém automobilu jeden místní obyvatel. A hned 20. června 2001 byl palestinským útočníkem poblíž sousední palestinské vesnice Silat ad-Dhahr zabit starší muž z osady Chomeš. Počátkem 21. století byla navíc obec Chomeš ponechána vně projektované Izraelské bezpečnostní bariéry, která měla v této oblasti sice proniknout hluboko do vnitrozemí Samařska, daleko za Zelenou linii, ale tyto izolované izraelské osady měla minout. V srpnu 2005 byl realizován plán jednostranného stažení prosazovaný vládou Ariela Šarona. V jeho rámci měli být z Pásma Gazy a ze severního Samařska staženi izraelští civilní osadníci. V severním Samařsku se to týkalo obcí Ganim, Kadim, Chomeš a Sa-Nur. Plán byl skutečně proveden a všechny čtyři vesnice byly opuštěny. Izraelská armáda si ovšem podržela kontrolu nad oblastmi těchto bývalých osad. Prostor bývalé osady Chomeš se v následujících letech stal místem častých mítínků a demonstrací osadníků z okolních izraelských vesnic a měst, kteří tak vyjadřují snahu obnovit zde izraelskou přítomnost. Například na jaře 2007 pochodovalo na místo bývalé osady Chomeš několik tisíc lidí. Izraelská armáda s nimi vede opakované potyčky, protože se snaží omezit přístup do oblasti a zabránit opětovnému trvalému usídlení na místě osady Chomeš. V říjnu 2009 izraelští vojáci z praporu Šimšon protestovali před Západní zdí proti vystěhovávání židovských obyvatel z Chomeše. Při protestu rozvinuli transparent: „Prapor Šimšon neprovede vyhnání z Chomeš.“\n\nObyvatelstvo Chomeš bylo v databázi Yesha popisováno jako smíšené, tedy složené ze sekulárních i nábožensky založených Izraelců. Vesnice trvale zůstala populačně nevýznamnou. Během Druhé intifády se navíc dostavila stagnace a mírný pokles počtu obyvatel, který byl ovšem těsně před zrušením osady vystřídán prudkým růstem. K 31.12.2004 zde žilo 181 obyvatel, během roku 2004 se populace obce zvýšila o 16,0%.\n\n\n"}
{"id": "481479", "url": "https://cs.wikipedia.org/wiki?curid=481479", "title": "Josef Trumpeldor", "text": "Josef Trumpeldor\n\nJosef Trumpeldor (: יוסף טרומפלדור, : Иосиф Трумпельдор; 1. prosince 1880 – 1. března 1920) byl raný sionistický aktivista a židovský veterán rusko-japonské války, který se stal nejvíce dekorovaným vojákem Ruské armády. Společně se Ze'evem Žabotinským se podílel na založení Sionského sboru mezkařů (\"Zion Mule Corps\"), aby posléze v této jednotce bojoval během bitvy o Gallipoli. Zemřel při obraně židovské osady Tel Chaj před tlupou arabských nájezdníků a stal se sionistickým a později izraelským národním hrdinou.\n\nJosef Trumpeldor se narodil v Pjatigorsku v carském Rusku. Jeho otec, Wulf Trumpeldor, sloužil jako kantonista v Kavkazské válce a jako „užitečnému Židovi“ mu bylo dovoleno usadit se mimo pásmo osídlení. Přestože byl hrdý Žid, jeho výchova byla spíše ruská než tradičně židovská. Původně se vyučil dentistou, ale roku 1902 dobrovolně vstoupil do ruské armády. Během rusko-japonské války, ve které dva roky bojoval, se zúčastnil obléhání přístavu Port Arthur, kde kvůli šrapnelu přišel o levou ruku. Během hospitalizace strávil stovky dní v nemocnici. Trumpeldor byl silně oddaný své zemi. Když byl dotazován, jestli bylo těžké se rozhodnout, že se svým zraněním bude pokračovat v boji, odpověděl: „ale já mám ještě jednu ruku, kterou obětuji vlasti.“ Poté, co přístav kapituloval, byl Trumpeldor odvlečen do japonského zajetí. Během ročního zajetí se podílel na vydávání novin s židovskými tématy a organizoval výuku historie, geografie a literatury. Spřátelil se také s několika dalšími vězni, kteří sdíleli jeho touhu po založení společné farmy v Palestině. Po návratu ze zajetí se odstěhoval do Petrohradu. Následně obdržel čtyři vyznamenání za statečnost, včetně kříže sv. Jiří, díky němuž se stal nejvíce dekorovaným židovským vojákem v Rusku. V roce 1906 se stal prvním Židem v armádě, který se stal důstojníkem.\nDíky zranění z války začal studovat práva. Shromáždil kolem sebe skupinku mladých sionistů a v roce 1911 společně emigrovali do Palestiny, toho času součásti Osmanské říše. Nejdříve se přidal k farmě na pobřeží Galilejského jezera a poté pracoval v kibucu Deganja. Když vypukla první světová válka, stal se jakožto Rus nepřítelem říše, a s přihlédnutím k tomu, že odmítl osmanské občanství, byl tak jako jeden z prvních Turky deportován. Po deportaci odešel do egyptské Alexandrie, kde společně s Ze'evem Žabotinskym rozpracoval myšlenku Židovské legie, která by společně s Brity bojovala proti nepřátelům. V roce 1915 vznikl Siónský sbor mezkařů, který je považován za první kompletně židovskou vojenskou jednotku po takřka dvoutisících let, a za ideologický základ Izraelských obranných sil. Společně se Sionským sborem mezkařů se zúčastnil bitvy o Gallipoli, kde byl zraněn do ramene. Sionský sbor mezkařů zůstal v Gallipoli po celou dobu tažení a byl rozpuštěn krátce po transferu do Spojeného království.\n\nPo skončení války se vrátil do ruského Petrohradu s cílem vytvořit obrovskou židovskou armádu, která by se připojila k Žabotinského Židovské legii a pomáhala chránit Židy v Palestině. Plány mu však překazila bolševická Říjnová revoluce a následný chaos. V něm se Židé stávali oběťmi pogromů, a tak Trumpeldor zorganizoval v Petrohradu Židy k vlastní obraně a v roce 1918 spoluzakládal He-Chaluc, mládežnickou organizaci, která připravovala imigranty na aliju (imigraci do Palestiny). Zformuloval její programové cíle v pamfletu he-Chaluc. Trumpeldor původně plánoval utvořit armádu 100 000 ruských Židů, která by prošla Ruskem přes Kavkaz do Palestiny. Potom navrhoval alespoň kontingent 10 000 Židů, kteří by se v Palestině ujali správy země místo britských okupačních sil. Trumpeldor byl zvolen předsedou ruské organizace he-Chaluc a vyzván, aby se ujal příprav na přesun židovských průkopníků. V roce 1919 skutečně dorazil Josef Trumpeldor do tehdejší mandátní Palestiny, aby připravil masovou imigraci členů ruského he-Chaluc.\n\nV mandátní Palestině byl jedním ze zakladatelů dělnického sionistického hnutí.\n\nJednou z problematických otázek bylo vymezení hranic mezi Palestinou a Sýrií v oblasti horní Galileje. Zdejší území bylo ihned po první světové válce obsazeno Francouzi, aby bylo v roce 1919 předáno Britům. Nakonec se území stalo „územím nikoho“ mezi britskou a francouzskou okupační zónou. Právě zde, při severním konci Chulského údolí v horní Galileji, stály v samostatném bloku čtyři zemědělské osady (včetně Metuly, Kfar Gil'adi a Tel Chaje). Této situace využili Arabové k útokům na tyto osady. Kvůli těmto útokům byl Trumpeldor požádán, aby zajistil obranu těchto osad. V posledních dnech roku 1919 byla Metula téměř zničena a osady Kfar Gil'adi a Tel Chaj byly napadeny. Bezprostředně po svém příjezdu 1. ledna 1920 nechal Trumpeldor Tel Chaj opevňovat. Dne 1. března 1920 byl Tel Chaj napaden několika stovkami Arabů.\n\nŽidé v osadě Tel Chaj byli obklíčeni velkou přesilou a začali vyjednávat. Není jasné, co přesně se stalo, ale během vyjednávání začaly obě strany střílet a strhla se zuřivá přestřelka a následné boje trvaly celý den. Sedm židovských obránců při ní bylo okamžitě zabito, Trumpeldor byl střelen do ruky a poté do břicha. Jedním z mrtvých židovských obránců byla 23letá Sara Čižiková původem z Ukrajiny. Večer téhož dne Trumpeldor podlehl svým zraněním a zemřel při evakuaci do Kfar Gil'adi. Během bojů bylo zabito i pět Arabů. Osm Židů bylo pohřbeno ve dvou společných hrobech v Kfar Gil'adi a obě lokality byly na čas opuštěny.\n\nPo své smrti se Trumpeldor stal symbolem židovské sebeobrany a jeho památka se v Izraeli slaví každoročně 11. den měsíce adar. Jeho údajná věta před smrtí „Nevadí, je dobré zemřít pro svou zemi“ (hebrejsky: אין דבר, טוב למות בעד ארצנו, \"Ejn davar, tov lamut be'ad arcejnu\") se stala velmi populární v předstátním sionistickém hnutí a Izraeli 50. a 60. let. Tato slova se blízce podobají překladu , známé stati, jejímž autorem je římský lyrický básník Quintus Horatius Flaccus, která lze do češtiny přeložit jako „je příjemné a vznešené, zemřít pro vlast“. Tímto výrokem Horatius inspiroval řadu vlastenců 19. a 20. století v různých zemích.\n\nJosefa Trumpeldora považovali za hrdinu jak levicoví, tak pravicoví sionisté a jeho smrt měla dopad na celé sionistické hnutí. Šokován byl například i pozdější první izraelský prezident Chajim Weizmann, který v reakci na Trumpeldorovu smrt varoval vojenského správce Palestiny sira Arhtura Moneyho, že se situace může ještě zhoršit. Hnutí revizionistických sionistů po něm pojmenoval své mládežnické hnutí Bejtar (akronym od \"Brit Josef Trumpeldor\", ברית יוסף תרומפלדור, doslova „Smlouva Josefa Trumpeldora“), zatímco levicová sionistická hnutí uctívají Josefa Trumpeldora jako zastánce kibuců a na jeho počest postavili památníky. Ve stejný rok, kdy zemřel, byl založen prapor Josefa Trumpeldora na obranu a práci, který založil několik kibuců. Po Trumpeldorovi a dalších sedmi lidech, kteří zemřeli při obraně Tel Chaj je pojmenováno i město Kirjat Šmona („Město osmi“). Na jeho počet byly skládány písně, sepisovány básně a povídky a byly po něm pojmenovávány i děti.\n\n\n"}
{"id": "481482", "url": "https://cs.wikipedia.org/wiki?curid=481482", "title": "U Devíti Křížů", "text": "U Devíti Křížů\n\nU Devíti Křížů (lidově také „Krákorka“) je název komerčně využívaného pískovcového lomu, nacházejícího se v katastru obce Havlovice v okrese Trutnov, nedaleko města Červený Kostelec (okres Náchod). Lom náleží svými sedimenty do bohdašínského souvrství a stáří horniny je pozdně triasové (asi 220 až 210 milionů let).\n\nLom je dnes významný zejména tím, že poskytl nejméně dvě dinosauří stopy, vůbec první nálezy tohoto druhu z českého území. Již v polovině 90. let 20. století zde byl Českou geologickou službou (přivolanou nálezcem z řad dělníků) objeven první fosilní otisk stopy dinosaura na území České republiky. Tříprstá stopa měřila 18 cm na šířku a 14 cm na délku a patřila menšímu dravému dinosaurovi (teropodovi), zřejmě podobnému rodu \"Coelophysis\". Byla vědecky popsána v roce 1998 J. Zajícem. Její majitel žil na českém území asi před 210 miliony let, přesné stáří ani systematické zařazení však zatím nelze přesně určit.\n\n31. března 2011 byl oznámen objev další dinosauří stopy na pískovcové desce z tohoto lomu - nachází se v pražské Botanické zahradě a objevil ji geolog Radek Mikuláš. Patřila zřejmě menšímu ptakopánvému dinosaurovi a byla předběžně zařazena pod ichnorod \"Anomoepus\". Podobných stop však bylo na českém území objeveno již více, čekají na budoucí formální popis.\n\n\n"}
{"id": "481487", "url": "https://cs.wikipedia.org/wiki?curid=481487", "title": "Pjatigorsk", "text": "Pjatigorsk\n\nPjatigorsk (: Пятигорск, doslova „Pětihoří“) je město na jihu Ruské federace. Nachází se v jižní části Stavropolského kraje je sídlem Severokavkazského federálního okruhu. Žije zde téměř 150 tisíc obyvatel.\n\nMěsto se rozkládá na levém břehu řeky Podkumok. Nejvyšším bodem je hora Beštau s vrcholem ve výšce 1401 m n. m. a v okolí se nachází více vrcholů: hora Mašuk (okolo 950 m n. m.), Goriačaja, Post, Piket, Kazačka a jiné.\n\nPrvní písemná zmínka o sídle \"Biš Dag\" (Pět hor) pochází od Ibn Battúty z roku 1334. Rusko se oblasti zmocnilo v roce 1780 a zřídili zde \"Konstantinogorskou pevnost\". Rozvoj zdejšího lázeňství začal stejně jako u ostatních severokavkazských lázní na počátku 19. století. Současný název město nese od r. 1830. Roku 1863 bylo město připojeno na ruskou telegrafní síť a o 30 let později sem byla dovedena železnice. V roce 1915 bylo otevřeno městské divadlo.\n\nMezi srpnem 1942 a lednem 1943 bylo město obsazeno wehrmachtem. Dne 19. ledna 2010 se město stalo sídlem nově zřízeného Severokavkazského federálního okruhu, vyčleněného z Jižního federálního okruhu.\n\nMěsto je vyhledávaným rekreačním střediskem, celé oblast je bohatá na minerální vody a Pjatigorsk je administrativním centrem širší aglomerace, která sdružuje města s rekreačním zaměřením (Kavkazské minerální vody). Z této skupiny se Pjatigorsk vyznačuje nejrůznorodějšími přírodními léčebnými zdroji minerálních vod, jejichž léčivé účinky byly známé dávno v minulosti. Nachází se zde více než 40 pramenů o různé teplotě a chemického složení. Z nedalekého Tambukanského jezera se těží bahno, které má léčivé účinky. Klima mírného kontinentálního podnebí je velmi příznivé zejména v létě a začátkem jara, kdy je Pjatigorsk vyhledávaný pro příznivé terapeutické účinky zdejšího vzduchu.\n\nMezi zdejší slavné rodáky patří sionista a židovský veterán rusko-japonské války Josef Trumpeldor a sovětský diplomat a orientalista Nikolaj Trofimovič Fedorenko. Ve městě naopak při souboji zemřel básník Michail Jurjevič Lermontov. Ve městě se narodil slovenský interpret Gleb.\n\n"}
{"id": "481495", "url": "https://cs.wikipedia.org/wiki?curid=481495", "title": "Sa-Nur", "text": "Sa-Nur\n\nSa-Nur, též Sa Nur nebo Sanur (: שָׂא נוּר‎, podle názvu nedaleké palestinské vesnice Sanur), byla izraelská osada na Západním břehu Jordánu v distriktu Judea a Samaří a v Oblastní radě Šomron, která byla roku 2005 vyklizena v rámci plánu jednostranného stažení. Sa-Nur se nacházela v nadmořské výšce cca 330 metrů v severovýchodní části Samařska a Samařské hornatiny, cca 13 kilometrů severozápadně od města Nábulus, cca 62 kilometrů severoseverozápadně od historického jádra Jeruzalému a cca 50 kilometrů severovýchodně od centra Tel Avivu. Vesnice Sa-Nur byla na dopravní síť Západního břehu Jordánu napojena pomocí silnice číslo 60 - hlavní severojižní dopravní osy Samařska, která probíhala v bezprostřední blízkosti osady. Sa-Nur byla izolovanou izraelskou osadou, obklopenou na všech stranách palestinskými sídly. Jedinou další izraelskou osadou v jejím okolí byla malá vesnice Chomeš cca 3 kilometry na jihu.\n\nPlocha osady Sa-Nur byla už na podzim 1977 osídlena izraelskými aktivisty, kteří se zde usadili poblíž staré policejní pevnosti. Původní jméno osady tehdy znělo Dotan. Provizorní zástavba tehdy sestávala z mobilních karavanů a stanů. Později získali tito osadníci povolení trvale se usadit na nedalekém místě, kde pak na základě rozhodnutí izraelské vlády z 28. srpna 1979 zřídili vesnici Mevo Dotan, do níž se stálí obyvatelé nastěhovali v červnu 1981. Do původní lokality mezitím přišla nová skupina sekulárních osadníků. Ti v roce 1983 založili nedaleko odtud dvě nové vesnice Kadim a Ganim. Od roku 1984 fungovala na místě pozdější osady Sa-Nur drobná umělecká kolonie, do které se nastěhovali zejména přistěhovalci z tehdejšího Sovětského svazu. V roce 1987 pak začal nový pokus o vytvoření plnohodnotné izraelské osady na tomto místě, které bylo tehdy oficiálně nazváno Sa-Nur. Žilo tu cca 15 rodin, přičemž výhledově se jich tu plánovalo usadit 80. Osada se ale nikdy populačně příliš nerozvinula. Během Druhé intifády byla vystavena častým útokům Palestinců a prohloubila se její izolace. Počátkem 21. století byla navíc obec Sa-Nur ponechána vně projektované Izraelské bezpečnostní bariéry, která měla v této oblasti sice proniknout hluboko do vnitrozemí Samařska, daleko za Zelenou linii, ale tyto izolované izraelské osady měla minout. V srpnu 2005 byl realizován plán jednostranného stažení prosazovaný vládou Ariela Šarona. V jeho rámci měli být z Pásma Gazy a ze severního Samařska staženi izraelští civilní osadníci. V severním Samařsku se to týkalo obcí Ganim, Kadim, Chomeš a Sa-Nur. Plán byl skutečně proveden a všechny čtyři vesnice byly opuštěny. Izraelská armáda si ovšem podržela kontrolu nad oblastmi těchto bývalých osad.\n\nObyvatelstvo Sa-Nur bylo v databázi Yesha popisováno jako smíšené, tedy složené ze sekulárních i nábožensky založených Izraelců. Vesnice trvale zůstala populačně nevýznamnou. Během Druhé intifády se navíc dostavil pokles počtu obyvatel, který byl ovšem těsně před zrušením osady vystřídán prudkým růstem. V roce 2001 se v obci usadilo i několik lubavičských chasidů. K 31.12.2004 zde žilo 112 obyvatel, během jediného roku 2004 se populace obce zvýšila o 103,6%!\n\n\n"}
{"id": "481496", "url": "https://cs.wikipedia.org/wiki?curid=481496", "title": "Bedřich Schwarzenberg", "text": "Bedřich Schwarzenberg\n\nJméno Bedřich Schwarzenberg mělo více lidí:\n\n"}
{"id": "481501", "url": "https://cs.wikipedia.org/wiki?curid=481501", "title": "Vršovická vodárna (Michle)", "text": "Vršovická vodárna (Michle)\n\nVršovická vodárna v Michli v Praze 4 je vodárenský komplex, který vybudovalo město Vršovice v letech 1906 až 1907 jako součást svého vodárenského systému.\n\nJeho nejvýraznější součástí je věžový vodojem, dále k vodárně patří zemní vodojem, přečerpávací stanice a obytný dům. Stavba bývá označována jako vršovický či michelský vodojem, vodárenská věž či vodárna. Nachází se v horní Michli (dnes součást Prahy) na Zelené lišce v těsném sousedství někdejší Janečkovy zbrojovky (JAWA Nusle) a pozdější továrny pro výrobu motocyklů značky Jawa (po roce 1960 ČKD Polovodiče), poblíž ulic Hanusova a Pod vršovickou vodárnou III, nedaleko od hranice s Krčí. Vodárenská věž po léta tvořila jednu z dominant pražské Pankráce a byla viditelná z mnoha vyvýšených míst v Praze. Dodnes je nepřehlédnutelná zejména při jízdě po blízké Chodovské radiále při jízdě směrem k dálnici D1 (po pravé straně). Komplex vodojemu na Zelené lišce tvořil celek s tzv. vršovickou vodárnou v ulici Vltavanů č. p. 229 v Braníku, kde byly jímací studně na vodu. Architektonickou úpravu všech budov vršovické vodárenské soustavy navrhl významný český architekt Jan Kotěra. Fasády jsou provedeny z neomítnutých cihel, věžový vodojem má měděnou střechu. V informační mapě hlavního města Prahy je věžový vodojem označen adresou Na schodech 125/4, ačkoliv ulice Na schodech je od něj asi půl kilometru vzdálena; sousedící obytný domek je uváděn s adresou Hanusova 365/5, domek přečerpávací strojovny vlastní adresu nemá.\n\nPodobnou stavbu realizoval Jan Kotěra na počátku 20. století pro tehdejší okres Třeboň poblíž židovského hřbitova Na Kopečku v Třeboni. Obě pozoruhodné stavby, vysoké 60 m, dosud stojí.\n\nK pražské vodovodní síti byla vršovická vodárna napojena až roku 1927. Jímací studně v Braníku ležely totiž v záplavové oblasti a po záplavách se voda z nich stávala závadnou. Vršovický vodovodní systém se tak stal pravděpodobně prvním vodovodním systémem v Československu, kde byla voda chlorována.\n\nZatímco původní pražská, nuselská (s káranskou vodou) i vinohradská vodárna v Podolí byly zbořeny a nahrazeny dnešní podolskou vodárnou, branická část původní vršovické vodárny byla až do 60. let 20. století udržována jako rezervní zdroj pitné vody pro potřeby civilní obrany, od 70. let byla využívána jako sportovně-rekreační zařízení, později jako byty, sklady a dílny.\nAž do roku 1975 sloužil vršovický věžový vodojem v Michli přívodu vody z podolské vodárny v Podolí v Praze 4 do vodárenského komplexu na Vinohradech (v Praze 2, 3, 10) a do Vršovic v Praze 10. Dnes již svému účelu slouží pouze zdejší podzemní vodojem.\n\nV roce 2016 proběhla obnova vnějších fasád.\n\n\n"}
{"id": "481507", "url": "https://cs.wikipedia.org/wiki?curid=481507", "title": "Nová scéna", "text": "Nová scéna\n\nNová scéna může být:\n\n"}
{"id": "481508", "url": "https://cs.wikipedia.org/wiki?curid=481508", "title": "Bitva u Anchiala", "text": "Bitva u Anchiala\n\nV oblasti města Anchiala (dnešní Pomorje) se odehrály tři bitvy:\n\n"}
{"id": "481509", "url": "https://cs.wikipedia.org/wiki?curid=481509", "title": "Bitva u Anchiala (708)", "text": "Bitva u Anchiala (708)\n\nBitva u Anchiala, v níž se proti sobě střetli Slované s Bulhary proti Byzantincům, se odehrála roku 708 a skončila vítězstvím bulharsko-slovanské koalice.\n\nByzantskému císaři Justiniánu II. se poté, co byl svržen a odeslán do exilu na Krym, podařilo odtud uprchnout a dostat se přes chazarskou říši až na území tehdy vládnoucího bulharského chána Tervela. Ten Justiánovi poskytl vojáky, s pomocí kterých císař znovu získal vládu. Tervel byl následně odměněn odstoupením oblasti Zagore, navýšením již dříve dohodnutého ročního poplatku a titulem \"kaisar\" (řecká obdoba titulu \"caesar\"), jenž se dosud uděloval jen členům a příbuzným vládnoucí dynastie a jehož udělením se upevnilo postavení bulharské říše. O několik let později se však Justinián, který mezitím upevnil v řiši svojí vládu, pokusil dobýt odstoupené území zpět.\n\nRoku 708 vytáhl císař s velkou jízdní armádou do Thrákie, odkud postupoval k přístavu Anchialo (dnes Pomorje), kde se měly vylodit jeho pěší jednotky. Celou akci ale Bulhaři zhatili, když překvapivě na byzantskou armádu zaútočili a úspěšně ji porazili. Justinián se se zbytkem vojska stáhl do Anchiala a odtud se vrátil na lodi do Konstantinopole. Plány na získání ztraceného území tak byly zhaceny a sám byzantský císař zemřel několik let poté během dalšího pokusu o jeho svžení.\n\n\n"}
{"id": "481516", "url": "https://cs.wikipedia.org/wiki?curid=481516", "title": "Colonel Fabien (stanice metra v Paříži)", "text": "Colonel Fabien (stanice metra v Paříži)\n\nColonel Fabien je nepřestupní stanice pařížského metra na lince 2 na hranicích 10. a 19. obvodu v Paříži. Nachází se pod náměstím \"Place Colonel Fabien\".\n\nStanice byla otevřena 31. ledna 1903 při rozšíření linky ze stanice Anvers do Alexandre Dumas (tehdy pod názvem \"Bagnolet\").\n\nStanice byla otevřena pod názevem \"Combat\" neboli \"Boj\" podle náměstí \"Place du Combat\". Na tomto náměstí se totiž v letech 1778–1850 konaly zápasy zvířat.\n\nPo druhé světové válce bylo náměstí přejmenováno na \"Place Colonel Fabien\" na počest Pierra Georgese (1919–1944) řečeného \"plukovník Fabien\", člena komunistického odboje. Stanice metra byla přejmenována 19. srpna 1945.\n\nStanice má jen jeden východ v jižní části náměstí, který vede na \"Boulevard de la Villette\" před dům č. 83.\n\n\n"}
{"id": "481519", "url": "https://cs.wikipedia.org/wiki?curid=481519", "title": "Jaromír Čelakovský", "text": "Jaromír Čelakovský\n\nJaromír Čelakovský (21. března 1846 Vratislav – 16. října 1914 Praha) byl český právní historik, novinář, archivář a mladočeský politik.\n\nNarodil se z druhého manželství Františka Ladislava Čelakovského s Antonií Reisovou (pseudonym Bohuslava Rajská). Po předčasné smrti obou rodičů vyrůstal v rodině svého strýce Josefa Friče. Studoval na staroměstském Akademickém gymnáziu v Praze (1857–1865). V letech 1865 až 1869 vystudoval právo na Karlo-Ferdinandově univerzitě v Praze a v roce 1871 zde získal doktorát (JUDr.). V 60. letech 19. století se živil jako kopista Františka Palackého a Antonín Gindelyho. Jako jeden ze zakladatelů tzv. Ruchovců literárně přispíval do \"Květů\" a \"Lumíra\". Koncem 60. let psal rovněž politické články do radikálně demokratických periodik, jako byl časopis \"Říp\" a především Josefem Barákem vydávaná \"Svoboda\", resp. \"Pravda\". V letech 1871 až 1886 patřil ke stálým spolupracovníkům \"Národních listů\".\n\nOd roku 1871 působil jako archivní adjunkt v archivu města Prahy, od roku 1892 s titulem \"druhý archivář\". Vedení archivu po penzionovaném prof. Josefu Emlerovi převzal roku 1896. Do penze Čelakovský odešel roku 1907 a jeho nástupcem se stal Josef Teige.\n\nJako poslanec Říšské rady se výrazně zasloužil o přípravu a přijetí zákona ohledně rozdělení jednotné Karlo-Ferdinandovy univerzity v Praze na samostatnou českou a samostatnou německou univerzitu. V roce 1883 se habilitoval na české právnické fakultě. Roku 1886 se stal mimořádným a roku 1892 řádným profesorem českých právních dějin na právnické fakultě české univerzity v Praze. Byl členem České akademie věd a umění, Královské české společnosti nauk a krakovské akademie věd. V roce 1891 byl zvolen předsedou Ústřední matice školské.\n\nVe své historické práci se věnoval zejména dějinám městského práva a českého státního práva. Zasedal v Komisi pro soupis památek Prahy od jejího vzniku v roce 1883 (1884) a jako její člen spoluvytvářel první systém památkové péče v Čechách.\n\nAngažoval se rovněž v politice. V letech 1878–1889 a 1895–1913 zasedal za mladočeskou stranu v Českém zemském sněmu. Byl na něj poprvé zvolen zemských volbách roku 1878. Zastupoval kurii venkovských obcí, obvod Kutná Hora, Čáslav. Uváděl se tehdy jako mladočech. Mandát zde obhájil v zemských volbách roku 1883. Na sněm se vrátil v zemských volbách roku 1895, nyní za městskou kurii, obvod Vysoké Mýto. Byl zde zvolen i v zemských volbách roku 1901 (stále jako mladočeský kandidát). V zemských volbách roku 1908 uspěl coby mladočech za kurii městskou, obvod Mnichovo Hradiště, Turnov, Bělá.\n\nPo jistou dobu zasedal i v Říšské radě (celostátní zákonodárný sbor), kam byl poprvé zvolen ve volbách do Říšské rady roku 1879. Reprezentoval kurii venkovských obcí, obvod Čáslav, Kutná Hora atd. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Na mandát rezignoval v červnu roku 1881. Říská rada vzala rezignaci na vědomí v listopadu 1881. Do vídeňského parlamentu se vrátil znovu krátce až na přelomu století. 28. února 1900 nastoupil po doplňovacících volbách místo Gustava Adámka v kurii městské, obvod Slaný, Louny, Kladno, Nové Strašecí atd. Opětovně byl zvolen až v řádných volbách do Říšské rady roku 1907, za obvod Čechy 021.\n\n\n\n"}
{"id": "481521", "url": "https://cs.wikipedia.org/wiki?curid=481521", "title": "Zadie Smithová", "text": "Zadie Smithová\n\nZadie Smith (* 25. října 1975) je britská spisovatelka. V roce 2003 byla zapsána na seznam literárního časopisu Granta mezi dvacet nejlepších mladých autorů.\n\nNarodila se jako Sadie Smith v Brentu, rozsáhlé oblasti obývané pracující třídou na severozápadě Londýna. Její matka Yvonne McLean pocházela z Jamajky (do Anglie se přestěhovala v roce 1969) a otec Harvey Smith byl Angličan (Zadiina matka byla jeho druhou ženou). Má nevlastní sestru a bratra a dva mladší sourozence, rappera a komika Doca Browna a taktéž rappera Luca Skyze. Jako malou ji bavilo stepování, později jako dospívající zvažovala kariéru muzikálové herečky a na univerzitě si vydělávala jako jazzová zpěvačka a toužila se stát spisovatelkou.\n\nJejí rodiče se rozvedli, když byla teenager. Ve věku čtrnácti let si změnila jméno na \"Zadie\". Navzdory dřívějším různorodým ambicím se literatura ukázala být jejím hlavním zájmem.\n\nNavštěvovala místní státní školy, Malorees Junior School a Hampstead Comprehensive School a později King's College na Cambridgeské univerzitě, kde studovala anglickou literaturu. V Cambridgi vydala několik krátkých povídek ve studentské sbírce nazvané May Anthologies. Tyto povídky upoutaly pozornost vydavatele, který jí nabídl smlouvu na první román. Rozhodla se kontaktovat literárního agenta a dostala se pod křídla Wylie Agency na základě pouhé první kapitoly.\n\nRomán \"Bílé zuby\" byl představen veřejnosti v roce 1997, tedy dávno před tím, než byl dokončen. Na základě částečně dokončeného rukopisu odstartovala aukce, ve které se o práva utkala různá nakladatelství. Tuto aukci vyhrálo nakladatelství Hamish Hamilton. Román \"Bílé zuby\" dokončila během svých posledních let v Cambridgi a román se stal okamžitě po vydání v roce 2000 bestsellerem. \"Bílým zubům\" se dostalo mezinárodního uznání a byl ověnčen několika cenami. V televizi Channel 4 se v roce 2002 objevila jeho adaptace. Působila také jako \"externí spisovatelka\" v ICA v Londýně a následně vydala jako šéfredaktorka soubor povídek o sexu s názvem \"Piece of Flesh\".\n\nV rozhovorech přiznala, že humbuk kolem jejího prvního románu jí způsobil krátké období spisovatelského bloku. Její druhý román \"Sběratel autogramů\" (2002) byl nicméně komerčním úspěchem, i když kritika už nebyla tak jednohlasně pozitivní jako v případě Bílých zubů.\nPo vydání \"Sběratele autogramů\" navštívila Spojené státy, kde v letech 2002 – 2003 působila na Harvardově univerzitě. Začala pracovat na dosud nevydané knize esejů \"The Morality of the Novel\", ve které se zaměřila na vybrané spisovatele 20. století z hlediska morální filozofie.\n\nDalší román \"O kráse\" (vydán v září 2005) je zasazen do prostředí Bostonu a získal větší uznání než \"Sběratel podpisů\". Byl také zařazen do užšího výběru uchazečů o Man Bookerovu cenu a v roce 2006 vyhrál Orangeovu cenu za beletrii.\n\nV prosinci 2008 byla hostující editorkou BBC Radio 4 Today Programme.\n\nUčila beletrii na Columbia University School of the Arts a 1. září 2010 se stala doživotní profesorkou beletrie na New York University.\n\nSe svým budoucím manželem Nickem Lairdem se setkala na Cambridgeské univerzitě. Vzali se v roce 2004 v Cambridgi v kapli King's College. Román \"O kráse\" věnovala \"mému milému Lairdovi\". V letech 2006 – 2007 žili manželé v Římě a nyní žijí střídavě v New Yorku a Londýně. Mají spolu dvě děti, Katherine a Harveyho.\n\n\n\n"}
{"id": "481522", "url": "https://cs.wikipedia.org/wiki?curid=481522", "title": "Mezholezy (Miskovice)", "text": "Mezholezy (Miskovice)\n\nOsada Mezholezy () se nachází v okrese Kutná Hora, kraj Středočeský, zhruba 5 km západně od Kutné Hory při silnici I/2. V současnosti má jen asi 45 stálých obyvatel a je součástí obce Miskovice.\n\nPrvní písemná zmínka o obci pochází z roku 1384.\n\nNedaleko této obce byla na jaře roku 2003 objevena v pískovcovém lomu první popsaná kost českého dinosaura, který byl v roce 2017 pojmenován jako \"Burianosaurus augustai\". Jde o unikátní objev, neboť nikde jinde na českém území prokazatelné dinosauří fosílie (kromě několika zkamenělých stop a jednoho zubu) zatím objeveny nebyly.\n\n\n\n"}
{"id": "481523", "url": "https://cs.wikipedia.org/wiki?curid=481523", "title": "Stromboli (rozcestník)", "text": "Stromboli (rozcestník)\n\nStromboli má více významů:\n\n"}
