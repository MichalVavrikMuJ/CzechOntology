{"id": "409685", "url": "https://cs.wikipedia.org/wiki?curid=409685", "title": "Dynastie Muhammada Alího", "text": "Dynastie Muhammada Alího\n\nDynastie Muhammada Alího (arabsky: أسرة محمد علي \"Usrat Muhammad 'Ali\") byla vládnoucí dynastie v Egyptském a Súdánském království mezi lety 1805 až 1953.\n\nMéně často je také nazývaná Dynastie Alawiyya (arabsky: الأسرة العلوية al-Usra al-'Alawiyya), ale neměla by být zaměňována s vládnoucí marockou dynastií Alavitů (Alaouite), se kterou nemá rodový\n\nvztah. Dynastie Muhammada Alího je někdy též nazývána \"Chedivovskou dynastií\", protože velká část jejích panovníků měla titul chediv.\n\nDynastii založil egyptský paša a chediv Muhammad Alí (původem z Albánie/Makedonie) když v roce 1805 dobyl Egypt a chopil se v něm moci.\n\nPo většinu vlády však byli formálně členové této dynastie podřízeni panovníkům Osmanské říše, jejíž součástí de iure Egypt byl. Po první světové válce se však Egypt snažil získat nezávislost a pod vládou Fuada I. se 28. února 1922 prohlásil Egypt za samostatné království.\n\nPoslední panovník dynastie byl král Fuad II., jenž ovšem fakticky nevládl a byl v roce 1953 svržen.\n\nSami sebe titulovali chedivem.\n\n\nJiž jako dědiční chedivové.\n\n\n\n\n\n\n"}
{"id": "409689", "url": "https://cs.wikipedia.org/wiki?curid=409689", "title": "Světový pohár v alpském lyžování 2008/2009", "text": "Světový pohár v alpském lyžování 2008/2009\n\n43. ročník Světového poháru v alpském lyžování započal 25. října 2008 v rakouském Söldenu obřím slalomem žen a o den později stejnou disciplínou mužů. Finále světového poháru se uskutečnilo od 11. března do 14. března 2009 ve švédském Åre.\n\nMuži měli na programu celkem 37 závodů (9× sjezd, 6× super G, 8× obří slalom, 10× slalom, 3× superkombinace a 1× kombinace). Ženy měly na programu 35 závodů (8× sjezd, 7× super G, 8× obří slalom, 9× slalom a 3× superkombinace).\n\nMistrovství světa v alpském lyžování 2009 se uskutečnilo ve francouzském Val d'Isere od 3. února do 15. února 2009.\n"}
{"id": "409693", "url": "https://cs.wikipedia.org/wiki?curid=409693", "title": "Ruská superliga ledního hokeje 1991/1992", "text": "Ruská superliga ledního hokeje 1991/1992\n\nSezóna 1991/1992 byla 1. sezonou Ruské superligy ledního hokeje. Mistrem se stal tým HC Dynamo Moskva. Liga plynule vzešla ze Sovětské ligy. Ještě několik let poté se jí mohly účastnit i celky z republik bývalého Sovětského svazu.\n\nNejhorších osm týmů z první fáze se účastnilo prolínací soutěže s nejlepšími týmy druhé ligy.\n\n\n\n\n\n\n"}
{"id": "409697", "url": "https://cs.wikipedia.org/wiki?curid=409697", "title": "Mistrovství světa v orientačním běhu 1989", "text": "Mistrovství světa v orientačním běhu 1989\n\n13. Mistrovství světa v orientačním běhu proběhlo ve dnech 17. až 20. září 1989. Pořadatelskou zemí bylo Švédsko. Hlavním dějištěm závodů tehdy bylo poblíž města Skövde, které leží v regionu Skaraborg. V mužské kategorii startovalo 58 závodníků a v ženách 56 závodnic. Štafetového závodu se zúčastnilo 19 mužských čtyřčlenných a 15 ženských čtyřčlenných štafet z 26 zemí světa. Běželo se na mapách s názvy Kleven a Otterstorp. Československo reprezentovali: Josef Hubáček, Zdeněk Zuzánek, Jozef Pollák, Petr Vavrys, Petr Utinek, Jana Cieslarová, Petra Wagnerová, Ada Kuchařová, Jana Galíková a Lucie Komancová.\n\nÚplná medailová tabulka:\n"}
{"id": "409704", "url": "https://cs.wikipedia.org/wiki?curid=409704", "title": "Židovice (okres Most)", "text": "Židovice (okres Most)\n\nŽidovice () je název zaniklé obce v okrese Most v Ústeckém kraji, která se nacházela asi 4 km jihovýchodně od dnešního města Mostu v nadmořské výšce 239 metrů. Spolu s osadami Kamenná Voda a Stránce měla rozlohu 951 hektarů. Roku 1975 byla její katastrální území Židovice u Bečova, Kamenná Voda a Stránce připojena k obci Bečov. Katastrální území Židovice u Bečova měří 4,38 km².\n\nPrvní písemná zmínka o Židovicích se nachází v registru odvedených papežských desátků z roku 1352, který dokládá existenci farního kostela. Původně gotický kostel Nanebevzetí Panny Marie byl na počátku 17. století přestavěn v barokním slohu. V roce 1887 obdržel hlavní oltář nový obraz od mosteckého rodáka Josefa Konstantina Beera. Při stavebně historickém průzkumu kostela byly objeveny pod pozdějšími přemalbami gotické fresky ze 14. století, které byly sejmuty a uloženy v Oblastním muzeu v Mostě.\n\nŽidovice náležely ve 14.–16. století klášteru ve Světci. V obci se nacházel vrchnostenský dvůr. V roce 1579 byl statek a ves Židovice spolu s ostatním majetkem kláštera převeden na pražské arcibiskupství a posléze se stal majetkem kláštera magdalenitek v Mostě. V roce 1782 tento ženský klášter Josef II. zrušil a jeho majetek připadl náboženskému fondu. Od něj Židovice odkoupilo město Most v roce 1796 a vlastnilo ves až do roku 1848, kdy se stala samostatnou obcí. K Židovicím ještě náležely osady jižně ležící Kamenná Voda a na východě Stránce, kde byla železniční stanice na železniční trati z Žatce do Mostu. Na trati byla až do roku 2008 funkční hláska Stránce. Hláska byla zbořena a závory zrušeny. V Židovicích se nacházela rovněž škola a poštovní úřad.\n\nObec Židovice byla zbořena v letech 1972–1974 kvůli rozšíření Velebudické výsypky.\n\nKatastrální území bylo připojeno k obci Bečov.\n\n\n\n"}
{"id": "409705", "url": "https://cs.wikipedia.org/wiki?curid=409705", "title": "Orelská oblast", "text": "Orelská oblast\n\nOrelská oblast, (rusky \"Орло́вская о́бласть\") je oblastí Ruské federace. Administrativním centrem je město Orel.\n\nNachází se na jihozápadě Centrálního federálního okruhu. Hraničí na severu s Kalužskou a Tulskou, na západě s Brjanskou, na jihu s Kurskou a na východě s Lipeckou oblastí. Je jedním z nejmenších administrativních subjektů Ruské federace.\n\nOblast leží ve středu Středoruské vysočiny, uvnitř stepí. 4 800 km² pokrývá černozem, což jsou tři čtvrtiny celkové rozlohy černozemě vůbec.\n\nPočet obyvatel národnostních menšin (v tis., stav 2002):\n\nVelká města (stav 2008):\n"}
{"id": "409710", "url": "https://cs.wikipedia.org/wiki?curid=409710", "title": "Dógen Handa", "text": "Dógen Handa\n\nDógen Handa (: 半田 道玄, \"Handa Dógen\", 25. října 1915 – 13. dubna 1974) znám také jako Hajami (早巳), byl profesionální hráč go.\n\nHanda rostl pod Tamedžiro Suzukiho výcvikem. Mohl začít jako profesionál v Nihon-Kiin, ale po založení Kansai-Kiin, se přidal pod Utara Hašimota k Kansai-Kiin. 9. dan dostal v roce 1959.\n\n"}
{"id": "409717", "url": "https://cs.wikipedia.org/wiki?curid=409717", "title": "Šódži Hašimoto", "text": "Šódži Hašimoto\n\nŠódži Hašimoto ( , Hepburnův přepis: \"Hashimoto Shoji\", 18. dubna 1935 – 2. prosince 2009) byl profesionální hráč go.\n\nHašimoto se stal profesionálem v roce 1947, bylo mu 12 let. Pouhých 11 let mu stačilo k dosažení 9. danu. Go studoval u svého otce Kunisaburi Hašimota a jeho stoupenců, mezi které patřili Šudži Takahara, Naoki Morijama, Hiromicu Oda, Hirótada Okahaši a Kózó Hajaši. Byl součástí Kansai-Kiin.\n\n"}
{"id": "409718", "url": "https://cs.wikipedia.org/wiki?curid=409718", "title": "Ruská superliga ledního hokeje 1992/1993", "text": "Ruská superliga ledního hokeje 1992/1993\n\nSezóna 1992/1993 byla 2. sezonou Ruské superligy ledního hokeje. Mistrem se stal tým HC Dynamo Moskva.\n\nTýmy 1. a 2. skupiny vytvořily západní konferenci, týmy ze 3. a 4. skupiny východní konferenci. Výsledky z první fáze se započítávaly.\n\n\n\n\n"}
{"id": "409719", "url": "https://cs.wikipedia.org/wiki?curid=409719", "title": "Aplikované pohybové aktivity", "text": "Aplikované pohybové aktivity\n\nAplikované pohybové aktivity chápeme jako kinantropologickou multidisciplinární vědní oblast s výrazným speciálně pedagogickým přesahem, která se zabývá zkoumáním modifikací podmínek a obsahu, ale i dalších činitelů výchovně-vzdělávacího procesu s cílem zlepšení kvality života osob se speciálními potřebami a integrací těchto jedinců mezi většinovou populaci prostřednictvím činností pohybového charakteru. \n\nPokud odhlédneme od akademického záměru, pak se jedná o soubor pohybových aktivit, programů, strategií s cílem rozvoje aktivního životního stylu a zvyšování kvality života osob se speciálními potřebami (postižením, znevýhodněním, dlouhodobou nemocí, jinakostí). Svým působením přispívá k pozitivnímu ovlivnění celé společnosti ať v rovině kognitivní, postojové nebo dovednostní. Snaží se o celkový psychický, fyzický i sociální rozvoj všech stran zainteresovaných v procesu postupného sociálního začleňování jedinců z minoritních skupin. Své působení realizuje v kontextu tělesné výchovy, sportu, tělocvičné rekreace a částečně i rehabilitace ve smyslu komplexní rehabilitace.\n\nVíce než uvedená definice se však aplikované pohybové aktivity snaží o bezprostřední propojení teorie a praxe. Zabývá se prací s jedinci se speciálními potřebami (nejčastěji s postižením) s využitím pohybových aktivit jako prostředku celkové kultivace jedince.\n\nNa vzdělávání odborníků v oblasti učitelství tělesné výchovy osob se speciálními vzdělávacími potřebami v segregovaném i integrovaném prostředí se zaměřuje vysokoškolský obor \"Aplikovaná tělesná výchova\" (Fakulta tělesné kultury Univerzity Palackého v Olomouci). Dalším vysokoškolským oborem, se kterým je možné se v České republice setkat je obor s názvem \"Aplikované pohybové aktivity\" (Fakulta tělesné kultury UP v Olomouci). Kromě těchto oborů je také v České republice možné studovat obor pod názvem \"Aplikovaná tělesná výchova a sport osob se specifickými potřebami\" (Fakultě tělesné výchovy a sportu Univerzity Karlovy v Praze). \n\nAplikované pohybové aktivity (APA), respektive anglický ekvivalent Adapted Physical Activity, jako termín byl poprvé použit v roce 1954 Arthurem Danielsem. Avšak již dlouho před tím, přesněji v roce 1924 se konala první vrcholná sportovní akce sportovců se sluchovým postižením s názvem Deaflympijské hry. V průběhu dalších let, především po druhé světové válce, došlo k obrovskému rozvoji sportu osob se zdravotním postižením. V roce 1960 se konaly 1. letní paralympijské hry v Římě, o 16 let později také 1. zimní paralympijské hry. V roce 1968 se konaly 1. světové hry speciálních olympiád. Speciální olympiády jsou určeny pro sportovce s primárním mentálním postižením. V roce 1988 pak vznikl Mezinárodní paralympijský výbor, který je jedním z vůdčích organizací sportu osob se zdravotním postižením (především tělesným a zrakovým postižením). Významnými organizacemi sdružující profesionály v oblasti APA je Mezinárodní federace aplikovaných pohybových aktivit (International Federation of Adapted Physical Activity – IFAPA) založená v roce 1977 v Kanadě a Evropská federace aplikovaných pohybových aktivit (European Federation of Adapted Physical Activity – EUFAPA) znovuzaložena v roce 2006 v České republice (Olomouc). V kontextu České republiky se identita aplikovaných pohybových aktivit začala intenzivně rozvíjet až ve 21. století, ačkoliv její existence se datuje již o dekádu dříve a některé významné mezníky již do období meziválečného. \n\nHistorie ve zkratce (s akcentem na ČR):\n\nJako studijní obor se v rámi aplikovaných pohybových aktivit studuje aplikovaná tělesná výchova (ATV; název je českým ekvivalentem anglického termínu ', APE). Je to tělesná výchova pro všechny, včetně osob se zdravotním postižením či jinými speciálními vzdělávacími potřebami. ATV je tedy tělesnou výchovou na školách speciálních (pro žáky s mentálním, sluchovým, zrakovým či tělesným postižením i pro žáky s kombinovanými vadami) nebo školách běžných či mainstreamových mateřských, základních, středních i vyšších odborných (individuální či skupinová integrace žáků se speciálními vzdělávacími potřebami) s účastí žáků se speciálními vzdělávacími potřebami. Od konce první dekády tohoto století je vyučován i obor primárně zaměřený na životní styl a volný čas osob se speciálními potřebami, který byl akreditován na Fakultě tělesné kultury Univerzity Palackého v Olomouci (FTK UP v Olomouci) pod názvem Aplikované pohybové aktivity. Od začátku druhé dekády tohoto století je možné studovat také obor Aplikovaná tělesná výchova osob se specifickými potřebami na Fakultě tělesné výchovy a sportu Univerzity Karlovy (FTVS UK). Od května roku 2017 se intenzivně pracuje na terapeuticky zaměřeném oboru zaměřeném na aplikované pohybové aktivity, který má být akreditovaný pod názvem Psychomotorická terapie na půdě Fakulty tělesné kultury UP v Olomouci. Díky hlubokým změnám akreditačních řízení a vytvoření pedagogických pozic jako regulovaných povolání došlo konci roku 2018 a v průběhu roku 2019 ke transformaci výše uvedených programů na vzdělávací programy. Snahou MŠMT je, aby názvy oborů korespondovali s regulovanými pracovními pozicemi. Z toho důvodu přistoupila FTK UP v Olomouci ke změnám názvu, FTVS zůstala u názvu původního. FTK UP tak musela z názvů vypustit termín jako aplikovaná tělesná výchova, který odbor pro péči o pedagogické pracovníky MŠMT považuje za nadbytečný a v podvědomí nedostatečně ukotvený. Zároveň bude na přelomu roku 2019/2020 akreditační komisi předložen nový magisterský program Psychomotorická terapie s případným inovovaným názvem, dle rozhodnutí FTK UP.\nObor Aplikovaná tělesná výchova je akreditován jako jednooborové studium systémově rozděleno do čtyř modulů (aplikovaná tělesná výchova, speciální pedagogika, didaktika všeobecně–vzdělávacího předmětu tělesná výchova, učitelský způsobilost), obdobně v bakalářské i magisterské studijní etapě. Každý z těchto modulů je zakončen státní závěrečnou zkouškou, která je doplněna obhajobou závěrečné práce. Absolvent (do roku 2020 stávajícího oboru) Aplikované tělesné výchovy (FTK UP v Olomouci) po magisterském studiu může působit mimo jiného také jako učitel tělesné výchovy pro střední i základních školy všech typů, včetně tříd a škol pro žáky se speciálními vzdělávacími potřebami. Díky státní závěrečné zkoušce splňuje předpoklady také pro pozici speciální pedagog. Samozřejmostí je pak pozice vychovatel, pedagog volného času a další. Státní zkoušku na bakalářské i magisterské úrovni lze vykonat z tělesné výchovy, aplikované tělesné výchovy, speciální pedagogiky a pedagogické/učitelské způsobilosti. Na magisterské úrovni se (stejně jako u APA) pak jedná o pozici poradce ve speciálně pedagogických centrech i jiných školských i neškolských organizacích jako odborník či metodik pře TV a pohybové programy, tzv. konzultant APA. \n\nObor Aplikované pohybové aktivit je primárně určen do poradenství a volnočasového prostředí. Absolvent (do roku 2020 stávajícího oboru) Aplikovaných pohybové aktivity (FTK UP v Olomouci) je v současné době zaměřen zejména na poradenství a volnočasové aktivity. Státní závěrečné zkoušky z pedagogické/učitelské způsobilosti, aplikovaných pohybových aktivit/aplikované tělesné výchovy, speciální pedagogiky a rekreologického základu nabízí možnost působit jako pedagog volného času, vychovatel, asistent pedagoga či pedagog v prostředí pouze tělesné výchovy ve všech typech organizací zaměřených na široké spektrum jedinců včetně osob se speciálními potřebami. Absolvent má možnost působit také jako vychovatel a pracovník v sociálních službách i na dalších pracovních pozicích v resortu MPSV jako sociální pracovník. Na magisterské úrovni se (stejně jako u ATV) pak jedná o pozici poradce ve speciálně pedagogických centrech i jiných školských i neškolských organizacích jako odborník či metodik pře TV a pohybové programy, tzv. konzultant APA. \n\nOba obory splňují požadavky na řadu státem regulovaných pracovních pozic zejména v resortech MŠMT, MPSV a Ministerstva spravedlnosti, v plánu jsou i pedagogické pozice v resortu Ministerstva zdravotnictví.\n\nČeská asociace aplikovaných pohybových aktivit (ČAAPA) je národní organizací propagujících koncept APA v ČR. Jedná se o subjekt sdružující akademické pracovníky i odborníky z praxe, kteří rozvíjejí APA na všech úrovních. Organizace byla založena na popud Martina Kudláčka (toho času nastupující president European Federation of Adapted Physical Activity) v roce 2009 a její sídlo je v Olomouci. Zakládajícími členy byli Ondřej Ješina, Hana Válková a Zbyněk Janečka. Prvním předsedou této organizace byl Dan Kubík. Druhým a dosavadním předsedou je Ondřej Ješina.\n\nPři své práci spolupracuje především s Fakultou tělesné kultury UP v Olomouci, Centrem Paraple, FTVS UK v Praze, FSpS MU v Brně, UJEP v Ústí nad Labem, Západočeskou univerzitou v Plzni, Jihočeskou univerzitou v Českých Budějovicích, VŠ Palestra, Jedličkovým ústavem a školami a řadou dalších.\n\nCílem spolku je:\n\nOrgány spolku jsou členská schůze, výkonný výbor, revizní komise a odborná rada. Členem spolku se může stát na základě své svobodné vůle každá fyzická osoba starší 18 let a sdružení či jiná právnická osoba, která ctí stanovy, souhlasí s cíli a ostatními ustanoveními spolku.\n\nZatím zřejmě nejdůležitějšími událostmi konanými v kontextu aplikovaných pohybových aktivit na území ČR byla konference EUCAPA 2006, která znovu nastartovala fungování Evropské federace aplikovaných pohybových aktivit, a především 1. česká národní konference aplikovaných pohybových aktivit v roce 2011. Tato konference z celonárodním dopadem završila symbolicky „dětská léta APA“ a oslavila prvních 20 let fungování (včetně několikaměsíčního období „gravidity“) aplikovaných pohybových aktivit jako akademické discipliny. Tato konference podobně jako seriál seminářů Integrace jiná cesta probíhá ve spolupráci s Českou asociací aplikovaných pohybových aktivit. Semináře s numerickým označením mají charakter minikonference s teoretickými i praktickými příspěvky. Bez numerického označení se pak jedná o pracovní setkání s převládajících charakterem workshopu a kulatého stolu.\n\nHistorie seminářů Integrace jiná cesta: \n\nIntegrace jiná cesta I – 2007 – obecné zaměření /pořadatel FTK UP v Olomouci/\n\nIntegrace jiná cesta II – 2008 – obecné zaměření /FTK UP v Olomouci/\n\nIntegrace jiná cesta III – 2010 – APA osob se zrakovým a tělesným postižením /FTK UP v Olomouci/\n\nIntegrace jiná cesta IV – 2011 – síťování /FTK UP v Olomouci/\n\nIntegrace jiná cesta V – 2011 – součást I. české národní konference APA /FTK UP v Olomouci/\n\nIntegrace jiná cesta VI – 2011 – fitness a wellness v APA /FTK UP v Olomouci/\n\nIntegrace jiná cesta VII – 2012 – APA v komplexní rehabilitaci /FTK UP v Olomouci/\n\nIntegrace jiná cesta VIII – 2016 – outdoor v APA /FTK UP v Olomouci/\n\nIntegrace jiná cesta – 2018 – sportovně–kompenzační pomůcky v ATV /FTK UP v Olomouci/\n\nIntegrace jiná cesta IX – 2018 – indoor v APA /FTK UP v Olomouci/\n\nIntegrace jiná cesta X – 2018 – zdraví v kontextu APA /FTK UP v Olomouci/\n\nIntegrace jiná cesta – 2019 – zimní outdoor v APA /FTK UP v Olomouci/\n\nIntegrace jiná cesta – 2019 – psychomotorika v APA /FTK UP v Olomouci/\n\nHistorie české národní konference APA:\n\nI. české národní konference APA – 2011 v Olomouci /FTK UP v Olomouci/\n\nII. české národní konference APA – 2013 v Brně /FSpS MU v Brně/\n\nIII. české národní konference APA – 2014 v Lednici /FTK UP v Olomouci/\n\nIV. české národní konference APA – 2017 v Olomouci /FTK UP v Olomouci/\n\nV. česká národní konference APA – 2019 v Praze a ??? /FTK UP v Olomouci a FTVS UK Praha)\n\nHistorie dalších setkávání:\n\nSekce při konferenci věnované sportu osob se zdravotním postižení – 1997 v Praze /FTVS UK Praha/\n\nEvropský kongres aplikovaných pohybových aktivit (EUCAPA) – 2006 v Olomouci /FTK UP v Olomouci/\n\nSeminář APA – 2015 v Praze /FTVS UK Praha/\n\nEvropský kongres aplikovaných pohybových aktivit (EUCAPA) – 2016 v Olomouci /FTK UP v Olomouci/\n\nMezinárodní konference \"APA through the lifespan – 2017 /FTVS UK Praha/\n\nMezinárodní konference \"APA Evolution\" – 2019 /FTVS UK Praha/\n\nNa základě výše uvedeného přechodu z dětských a mládežnických let mezi dospělé začala Fakulta tělesné kultury, Univerzita Palackého v Olomouci v roce 2010 vydávat odborný časopis Aplikované pohybové aktivity v teorii a praxi. Unikátnost tohoto časopisu spočívá (tak jako u celé akademické disciplíny) v propojení praktických článků a recenzovaných odborných studií. Od roku 2011 byl časopis významným způsobem oceněn (již po vydání pouze 2. čísla) zařazením do světové databáze odborných časopisů EBSCO. Tímto byl položen základní kámen k dalšímu rozšíření APA a rozvoji školských i neškolských organizací při jejich snahách o zlepšení kvality života osob se speciálními potřebami a naplnění oboustranného procesu pozitivního formování jedinců se zdravotním postižením i bez něj. I tento časopis je vydáván ve spolupráci Fakulty tělesné kultury UP v Olomouci s Českou asociací aplikovaných pohybových aktivit.\n\nKarnevalová síň slávy\n\nJedná se o nejstarší a v jistém slova smyslu nejvýznamnější ocenění práce výjimečné osobnosti z různých oblastí APA. Tato cena byla založena v roce 2008 tehdy ještě studentem Josefem Fraňkem. Tuto cenu uděluje organizační tým Karnevalu APA.\n\nDosavadní uvedení:\nApač roku\n\nTato cena se dočkala v roce 2009 premiéry. Zakladatelem této ceny je Martin Kudláček a uděluje ji komise odborníků z katedry APA (FTK UP v Olomouci) aktuálnímu studentovi, který se výjimečným způsobem postaral o rozvoj určité oblasti APA, přičemž byl schopen plnit i své studijní povinnosti.\n\nDosavadní ocenění:\nCena Čápa (ČAAPA)\n\nJe nejmladší pravidelně udělovanou cenou, která zažila premiéru v roce 2010. Tuto cenu založila a udílí národní organizace Česká asociace aplikovaných pohybových aktivit (ČAAPA) významnému absolventovi oboru v oblasti APA (aplikovaných pohybových aktivit) nebo absolventovi jiného oboru, který se zasloužil svou činností o rozvoj oboru především na praktické úrovni.\n\nDosavadní ocenění\nVýroční cena Centra APA\n\nJedná se o cenu, kterou uděluje Centrum APA za mimořádný počin studenta, absolventa, pracovníka nebo dobrovolníka Katedry aplikovaných pohybových aktivit v průběhu předcházejícího roku.\n\n\n"}
{"id": "409725", "url": "https://cs.wikipedia.org/wiki?curid=409725", "title": "Vienne (departement)", "text": "Vienne (departement)\n\nVienne patří mezi větší departementy a má spíše oceánské podnebí: mírné zimy a chladnější léto. Velký význam zde má zemědělství, v severní části převládá rostlinná produkce, v jižní a západní chov ovcí a koz. Průmysl a služby se soustřeďují ve větších městech, v Poitiers a v Chatellerault. V Poitiers je stará univerzita, založená roku 1431, a katolické biskupství. Vienne je oblíbeným cílem turistů, kteří zde hledají klid, přírodu, historické památky a proslulé kozí sýry. Chatellerault a Poitiers leží na dálnici A10 (Paříž – Bordeaux) a na lince TGV Atlantique.\n\nDepartement Vienne vznikl – stejně jako většina ostatních – za Velké francouzské revoluce, roku 1790, a to z části historické oblasti Poitou, Anjou a Loudunais.\n\nV dávné minulosti v kraji sídlil galský kmen Pictonů a v místě dnešního Poitiers bylo oppidum, které později rozšířili Římané. Římské divadlo a opevnění bylo z větší části zničeno v 19. století. Ve 4. století zde šířil křesťanství svatý Hilarius z Poitiers, který zde založil biskupství; v 6. století se ve Vienne odehrály dvě významné bitvy: roku 507 král Chlodvík I. zvítězil u Vouillé nad Vizigóty a roku 532 porazil Karel Martel v bitvě u Poitiers maurské vojsko.\n\nVienne hrála významnou úlohu za stoleté války, za druhé světové války byla útočištěm mnoha uprchlíků a působilo zde významné hnutí odporu, které v roce 1944 čítalo několik tisíc bojovníků.\n\n\n\n\n"}
{"id": "409727", "url": "https://cs.wikipedia.org/wiki?curid=409727", "title": "Lavička", "text": "Lavička\n\nLavička může být:\n\n"}
{"id": "409728", "url": "https://cs.wikipedia.org/wiki?curid=409728", "title": "Dějiny Vojvodiny", "text": "Dějiny Vojvodiny\n\nDějiny oblasti Vojvodiny jsou poznamenány častým střídáním obyvatelstva, stejně jako státní správy. Vojvodina byla součástí různých státních celků – Uherska, přes Osmanskou říši, až po Jugoslávii a nakonec Srbsko.\n\nÚzemí dnešní Vojvodiny bylo osídlené už v dobách Římské říše, nacházela se zde různá města, ze kterých je významné například Sirmium (dnes Sremska Mitrovica). Během 6. století přišli do oblasti Slované a od 9. století byla Vojvodina ovládaná Maďary až do století šestnáctého. V této době se k moci dostává samozvaný srbský vládce Jovan Nenad, který se prohlásil králem a pokusil se o vytvoření státu s hlavním městem v Subotici. Jeho snahy byly ale vojenskou intervencí rychle ukončeny. Po bitvě u Moháče v roce 1526 a pádu Banátu v roce 1552 se oblast, která byla osídlena převážně Srby, dostala pod kontrolu Osmanské říše. Začíná kolonizace Turky a šíření vlivu islámu.\n\nDíky Karlovickému míru z roku 1699 a později Požarevackému míru z roku 1718 Vojvodina připadla Rakousku. To znamenalo odsun osmanského a islámského obyvatelstva a příchod nových kolonistů, ze všech oblastí tehdejší habsburské monarchie. Přicházeli tak nejen Srbové, Maďaři, či Němci (ti byli vyhnáni v roce 1945), ale také v menším počtu i Češi, Slováci, Chorvati, nebo Rumuni. Srbská menšina, konfrontovaná s kulturně mnohem vyspělejším uherským prostředím, pochopila že jen těžko obstojí, nebude-li rozvinuto úsilí o obecné zvýšení její úrovně. Srbové sice již kláštery na území jižních Uher měli od doby konce samostatného státu, sami však nebyli schopni dosáhnout požadovaných cílů. Proto požádali o pomoc Rusko, které vědomé svých mocenských záměrů v oblasti, poskytlo plnou podporu. Ruští carové zajistili finanční prostředky pro pravoslavnou církev, do oblasti přicházely knihy z Ruska a dalších pravoslavných zemí. Nebezpečný nárůst ruského vlivu si však uvědomila Vídeň a proto se Rakousko pokoušelo tlačit na to, aby byly všechny možné kontakty mezi Srby ve Vojvodině a Ruskem buď omezeny, nebo zcela zakázány. Byly vytvořeny různé administrativní překážky pro to, aby se Srbové mohli vystěhovávat z Vojenské hranice (tzn. pohraničí s Osmanskou říší, které tvořilo nemalý podíl území dnešní Vojvodiny) do Ruska a zároveň se znemožňovalo to, aby se dovážely ruské knihy a přicházeli ruští učitelé.\n\nPo revolucích roce 1848 bylo tzv. květnovým sněmem vyhlášeno Srbské vévodství (z té doby pochází jméno Vojvodiny: \"vojvodina\" znamená \"vévodství\"). Toto území zahrnovalo oblasti, které dnes patří Rumunsku a tehdejší uherská vláda, pod kterou stále území formálně spadalo, z něj nebyla nadšena. Proto se rozhodla potlačit tyto snahy silou, srbští vzbouřenci však získali posily ze srbského knížectví. Ve snaze situaci vyřešit kompromisním způsobem bylo zřízeno nakonec Vojvodství Srbsko a Tamišský Banát (v rámci Habsburské monarchie), které spadalo přímo pod správu rakouského guvernéra, úředními jazyky se stala němčina a srbština. Metropolí byl Temešvár. Toto zvláštní území však bylo v roce 1860 zrušeno, což vyvolalo další nespokojenost ze srbské strany.\n\nPo první světové válce se stala Vojvodina součástí Království SHS. V regionu vznikl značný počet samosprávných oblastí, tak jako ve zbytku tehdejšího království. Po roce 1929, kdy byl v Jugoslávii ustanoven systém tzv. bánovin se stal Novi Sad jako největší město Vojvodiny hlavním městem tzv. Dunajské bánoviny. Vojvodina byla nicméně v tomto období jednou z ekonomicky nejrozvinutějších částí země, především díky funkční železniční síti, která se rovnoměrně nacházela na celém území regionu. Celkem čtvrtina veškeré jugoslávské železniční sítě (1903 km tratí) se nacházela právě ve Vojvodině.\n\nAutonomii regionu samotné Vojvodiny (tedy území dnešního Srbska severně od řeky Sávy a Dunaje) v dnešním smyslu navrhovala pouze ilegálně působící Komunistická strana Jugoslávie.\n\nPřipojení Vojvodiny k Srbsku, potažmo Jugoslávii, znamenalo značnou změnu ekonomické orientace oblasti. Region přestal vyvážet především potravinářskou produkci do střední Evropy na trhy zaniklého Rakousko-Uherska, naopak se musel orientovat na nerozvinutý trh jugoslávský.\n\nObyvatelstvo Vojvodiny bylo v meziválečném období z hlediska národnostního mnohem rozmanitější než dnes. Kromě Srbů, Maďarů, Slováků, Rumunů a Rusínů zde žila také početná komunita Němců. Právě německé oblasti patřily v meziválečné Vojvodině k nejlépe prosperujícím v celé Jugoslávii. Podle sčítání lidu z roku 1921 v oblasti dnešní Vojvodiny žilo 1 365 596 obyvatel. Z toho bylo 502 415 (36,80 %) obyvatel srbského či chorvatského původu, 7 105 slovinského (0,50 %), 48 666 československého (3,30 %), 376 107 maďarského (27,71 %), 316 107 německého (23,10 %), 11 047 ukrajinského (0,80 %), 69 530 rumunského (5,10 %) atp. Během dvaceti let existence jihoslovanského státu začal přirozeně vzrůstat počet příslušníků jihoslovanských národů na úkor ostatních etnických skupin.\n\nBěhem války byla Vojvodina rozdělena mezi Srbsko a Maďarské království, větší díl ale připadl Budapešti, která se tímto pokoušela obnovit své kdysi ztracené panství v alespoň pro ni neponižující podobě. Proti okupačním silám bojovali v hornatém terénu pohoří Fruška Gora některé oddíly partyzánů.\n\nPo válce vznikla 1. září 1945 v rámci federalizované Jugoslávie autonomní oblast Vojvodina, mající současný rozsah, tedy na území západní části Banátu, Bačky a ve východní části Sremu a náleží k Srbsku. Její zřízení bylo dlouhou dobu – stejně jako v případě jiných jednotek v rámci Jugoslávie – dlouho předmětem rozsáhlých diskuzí mezi komunisty. Až v dubnu 1945 se rozhodlo o tom, že Vojvodina bude autonomní oblastí v rámci Srbska. Existence autonomního území měla zajistit samosprávu pro početné menšiny tak, jak tomu bylo v SSSR – kde v oblastech s např. tatarským obyvatelstvem byly zřizovány různé autonomní oblasti, či kraje.\n\nPoválečnými změnami obyvatelstva došlo k dominanci Srbů a úbytku především Maďarů, kteří zůstali především v úzkém pruhu táhnoucím se od severních hranic s Maďarskem zhruba jižním směrem. Odsunuto bylo německé obyvatelstvo a jeho majetek znárodněn a později kolektivizován. Do vesnic v rovinaté krajině byly dosídleny rodiny z různých koutů Jugoslávie, např. z Bosny a Hercegoviny a také Černé Hory.\n\nEkonomicky se Vojvodina pohybovala po celou dobu existence socialistické Jugoslávie v nadprůměrných hodnotách co do srovnání s celým svazkem. Rozvíjela se hlavní centra regionu. V Novém Sadě vznikla univerzita.\n\nPůvodně byla autonomie Vojvodiny pouze teritoriálního a správního typu. Postavení oblasti bylo velmi slabé a omezené; základním dokumentem oblasti byl jejich Statut. Oblast neměla žádného vlastního zástupce ve federálním parlamentu (skupštině). To se však s postupem času měnilo. Novou ústavou SFRJ z roku 1974 byla, podobně jako u Kosova, posílena. Autonomní oblasti tehdy získaly mnohé pravomoci republik, včetně vlastního zástupce. Právě toho bylo zneužito na přelomu 80. a 90. let tehdejší vládou Slobodana Miloševiće, který dosadil své zástupce do vysokých orgánů Vojvodiny a díky tomu tak byl hlas Srbska o jeden na celosvazové úrovni početnější. K tomu došlo během tzv. protibyrokratické revoluce v letech 1988 a 1989. Po reinstalaci demokratických mechanismů v Jugoslávii a později v Srbsku byl autonomní statut obnoven.\n\n"}
{"id": "409729", "url": "https://cs.wikipedia.org/wiki?curid=409729", "title": "Kinantropologie", "text": "Kinantropologie\n\nPojem Kinantropologie je složeninou řeckých slov. Kin (pohybovat se) - anthropos (člověk) - logos (sbírat, slovo, pojem ...). Dalo by se tedy říci, že Kinantropologie je věda o pohybu člověka. V současné době je Kinantropologie široce pojatým vědním oborem, který logicky požaduje třídění na podobory. Tyto je možno vnímat jako konkrétní vědní disciplíny. Z tohoto pohledu je vhodné definovat kinantropologii obecněji, aby charakteristika obsáhla všechny problémy, které s předmětem zájmu kinantropologie souvisejí.\n\nHodaň uvádí, že se nabízejí dvě možnosti pohledů na Kinantropologii:\nPrvní pohled na vnímání kinantropologie je uplatňován ve slovenské literatuře. Naopak aktuální vývoj produkovaných prací v české odborné literatuře směřuje k vnímání druhému. Přijmeme-li druhé řešení, potom je možné navrhnout následující formulaci:\n\n\"\"Kinantropologie je vědní obor, zabývající se různými formami lidského pohybu z hlediska\"\n\n\"- jeho vývoje a struktury,\"\n\n\"- individuálních předpokladů jeho vlastní realizace,\"\n\n\"- možných způsobů jeho realizace,\"\n\n\"- dopadu realizované činnosti na fyzické, psychické a sociální změny člověka i ve vztahu ke kvalitě jeho osobního sociálního výstupu,\"\n\n\"- reflexí pohybem způsobených změn do sociálních a profesních rolí, vzájemných vztahů specifických prostředí a institucí, ve kterých se pohyb vykonává, i vztahů těchto specifických prostředí a institucí k jiným společenským prostředím a institucím,\"\n\n\"- reflexí obecně kulturních, vzdělávacích, právních, zdravotních, ekonomických i politických.\" - viz Hodaň \".\n\nS ohledem na výše citované je možno charakterizovat následující podobory kinantropologie:\n\n-\" \"vývojovou a strukturální kinantropologii\"\" - zabývající se vlastním pohybem a možnostmi jeho realizace. Sem můžeme zařadit takové disciplíny, jako např.: antropomotoriku, antropometrii, biomechaniku, řízení lidského pohybu atd.,\n\n- \"\"biologickou kinantropologii\"\" - zabývající se biologickými problémy lidského pohybu. Řadit sem můžeme např.: funkční anatomii, funkční antropologii, fyziologii zátěže, (pato)kinesiologii atd.,\n\n- \"\"pedagogická a psychologická kinantropologie\" - \"zabývající se problémy realizace lidského pohybu ve smyslu jeho vyučování a učení, naplňovaná v disciplínách jako didaktika pohybových činností, aplikované pohybové aktivity, zážitková pedagogika, teorie pohybového učení, psychologie pohybových aktivit atd.\n\nDále je možno uvažovat o dalších podoborech:\n\n- \"\"ekonomická kinantropologie\"\" - řešící problémy ekonomického charakteru jakými je například řešení vzájemných vztahů pohybu a ekonomiky (ekonomický přínos, tvorba hodnot, marketing, podíl prostředí tělesné kultury na makroekonomické ukazatele apod.) s disciplínami např.: ekonomika sportu, veřejné finance ve sportu, sportovní management, sportovní marketing atd.,\n\n- \"\"filozofická kinantropologie\"\" - relativně samostatný podobor východiskový i podmiňující. Řešící problematiku na pomezí antropologie a filozofie,\n\n- \"\"sociokulturní kinantropologie\"\" - zabývající se problémy vztahů mezi pohybujícím se člověkem-společností-kulturou. Předmětem jejího zkoumání je analýza obsahu a funkce systému tělesné kultury s jeho subsystémy, v závislosti na vývoji individua a společnosti, a její výchovné, kulturní, politické, právní a ekonomické konsekvence.\n\nKinantropologie má velmi blízko ke kineziologii (v zahraničí bývá velmi často mezi oběma termíny rovnítko).\n\nKinantropologie se konkrétně zabývá strukturou a funkcí pohybových činností člověka, jejich rozvojem a účinky, u různých věkových skupin populace, tzn. u osob bez postižení i se zdravotním postižením,a to v podmínkách tělesné výchovy, sportu, fyzioterapie, rekreace a zdravotní tělesné výchovy apod.\n\nKinantropologii je možné studovat v rámci doktorandského studia například na Fakultě sportovních studií Masarykovy Univerzity v Brně, Fakultě tělesné kultury Univerzity Palackého v Olomouci nebo Fakultě tělesné výchovy a sportu Univerzity Karlovy v Praze. Od roku 2016 rovněž na Katedře studií lidského pohybu Ostravské univerzity v Ostravě.\n"}
{"id": "409731", "url": "https://cs.wikipedia.org/wiki?curid=409731", "title": "Lehigh University", "text": "Lehigh University\n\nLehigh University je soukromá univerzita v Bethlehemu v americkém státě Pensylvánie.\n\nŠkola byla založena v roce 1865.\n\nPodle Lehigh University byl pojmenován asteroid \"Lehigh\".\n\n\n\n"}
{"id": "409734", "url": "https://cs.wikipedia.org/wiki?curid=409734", "title": "Seznam pilotovaných vesmírných letů", "text": "Seznam pilotovaných vesmírných letů\n\nTyto chronologické seznamy zahrnují všechny pilotované vesmírné lety, které dosáhly výšku aspoň 100 km (definice vesmírného letu podle FAI), anebo to bylo plánované, ale nepodařilo se. V Spojených státech je definice vesmírného letu trochu odlišná, vyžaduje výšku jen 50 mil (~80 km). V šedesátých letech 20. století se uskutečnilo 13 letů amerického raketového letadla X-15, které splňují americká kritéria, ale pouze dva, které splňují kritéria FAI. Tyto seznamy zahrnují pouze tyto dva lety, ostatní lety jsou uvedeny v článku X-15.\n\nK 11. říjnu 2013 se celkově uskutečnilo 300 pilotovaných letů, které dosáhly výšku aspoň 100 km, včetně osmi suborbitálních.\n\n\nVesmírné stanice Saljut, Skylab, Mir, ISS a Tchien-kung – ke kterým se připojilo vícero z uvedených vesmírných letů – nejsou uvedeny samostatně. Zhlédni podrobné seznamy (odkazy výše) pro další informace.\n\nSuborbitální kosmické lety jsou uvedeny \"kurzívou\". Lety, které skončily neúspěšným startem jsou v (závorce). Lety , které skončily smrtí posádky jsou značeny †.\n"}
{"id": "409738", "url": "https://cs.wikipedia.org/wiki?curid=409738", "title": "Markéta Luskačová", "text": "Markéta Luskačová\n\nMarkéta Luskačová (* 29. srpna 1944, Praha) je česká fotografka. V roce 2018 jí Asociace profesionálních fotografů České republiky udělila cenu \"Osobnost české fotografie - za dlouhodobý přínos české fotografii\".\n\nMarkéta Luskačová se narodila v Praze v roce 1944. V dětství na ni měl vliv dědeček Miloš Klicman. Střední školu absolvovala v Chrudimi a v Praze, maturovala z českého a z ruského jazyka, matematiky a z dějepisu. Poté vystudovala sociologii kultury na Karlově univerzitě u Miroslava Dismana. V roce 1964 si koupila starší fotoaparát Leica spolu s ruským širokoúhlým objektivem 5,6/20 mm. S technikou fotografie jí zpočátku radil Josef Koudelka. V letech 1964–1970 vytvářela fotografický cyklus \"Poutníci\" z náboženských poutí na Slovensku a v Polsku. Tyto fotografie později použila ve své diplomové práci v roce 1967. V letech 1967–1974 fotografovala život ve slovenské vesnici Šumiac.\n\nV letech 1967–1969 studovala mimořádně fotografii na FAMU. Když Josef Koudelka, v té době fotograf Divadla za branou odcházel do exilu, doporučil Otomaru Krejčovi za svého nástupce právě Markétu Luskačovou. Ta byla fotografkou divadla od roku 1970 až do jeho uzavření komunistickým režimem v roce 1972. Zde také proběhla její první výstava fotografií (\"Poutníci\").\n\nV roce 1975 odešla do zahraničí, v roce 1977 se jí narodil syn Matthew Emmanuel. Od sedmdesátých let fotografovala v Anglii a Irsku, v letech 1975–2006 dokumentovala pouliční trhy v Londýně v cyklu \"Spitalfields\". Švýcarský fotograf René Burri ji nominoval na členství v agentuře Magnum Photos, pro kterou fotografovala v letech 1976-1980. Členkou agentury se ale nestala. Od roku 1998 vytváří fotografický cyklus z českých masopustů. Během práce na tomto cyklu začala poprvé fotografovat barevně, první barevné snímky zveřejnila po roce 2009.\n\nDalším tématem fotografií Markéty Luskačové jsou děti.\n\n\n\n\n"}
{"id": "409743", "url": "https://cs.wikipedia.org/wiki?curid=409743", "title": "Stín větru", "text": "Stín větru\n\nStín větru (španělský originál \"La Sombra del viento\") je román španělského spisovatele Carlose Ruiz Zafóna z roku 2001. Román se odehrává před, během a po španělské občanské válce v Barceloně.\n\nDesetiletý chlapec Daniel Sempere se se svým otcem vydává na pohřebiště starých knih, o kterém nesmí nikomu říci. Zde knihovníci a prodejci knih ukládají knihy, které již nikdo nečte, ale nemělo by se na ně zapomenout. Daniel si má vzít jednu knihu ze široké škály možností a celý život se o ni má starat. Do oka mu padne román \"Stín větru\" od spisovatele Juliána Caraxe. Dílo přečte jedním dechem a vydává se hledat další romány tohoto autora. Zjišťuje, že to není známý spisovatel a jeho knihy nejsou k dostání, neboť je nějaký šílenec pálí a ničí. Prostřednictvím knihy se seznámí s knihkupcem donem Barcelem a jeho slepou neteří Clarou, do které se beznadějně zamiluje. Dál pátrá po osudech tohoto spisovatele, ale marně. V den svých šestnáctých narozenin dostane vytoužené kvalitní pero, se kterým údajně psal Victor Hugo, radost mu zkalí jeho návštěva u Clary, kde najde jejího milence Neriho. Ten ho napadne a Daniel zhrzeně odchází, na ulici najde bezdomovce, který mu v těžké chvíli pomůže. \n\nŽivot jde dál, jejich antikvariát se rozrůstá a hledají pomocníka, Daniel si vzpomene na tajemného žebráka, ten jeho nabízenou ruku přijme a stává se zaměstnancem Danielova otce. Jmenuje se Fermín Romero de Torrres, nic neudělal, přesto mu celý život zničil krutý komisař Francisco Javier Fumero. Daniel Fermína požádá o pomoc v pátrání po zmizelém spisovateli Juliánu Caraxovi. Fermín objeví několik zajímavých skutečností. Za Danielem přijde muž se sežehnutou tváří a se jménem Laín Coubert, což je ďábel z románu Stín větru. Coubert chce po Danielovi ten výtisk, ale ten ho ukryl zase na pohřebišti knih. Z Laína Couberta je cítit pach pálených knih.\n\nFermín najde Nurii Molinerovou, která se stýkala s Juliánem Caraxem, nechce jim nic říct nebo jim lže. Nurii zabije Fumero. Fermín najde další stopu v podobě učitele a bývalého spolužáka Juliána Caraxe otce Fernanda. Ten jim vypoví část Juliánova příběhu. Julián se narodil u kloboučníka Fortunyho, ten věděl, že chlapec není jeho, přesto jej u sebe nechal. Juliánovým skutečným otcem byl bohatý Ricardo Aldaya, který syna jako mecenáš nechal zapsat do Školy svatého Gabriela, kde se seznámí s Jorgem Aldayou, Miquelem Molinerem, Fumerem a otcem Fernandem. Zamiluje se do sestry Jorgeho Penélope. Láska je opětována, ale nikdo se to nesmí dozvědět. Penélope otěhotní, rodiče na to přijdou a Julián musí utéci do Paříže za podpory Miquela. Zde se živí jako pianista ve vykřičeném domě a začne psát. Jeho romány nejdou moc na odbyt. Od Nurie dostane pero patřící údajně Victoru Hugovi. Penélope je zavřena v domě, při porodu vykrvácí a její syn David zemře.\n\nJulián nic zlého netuše se vrací do Barcelony a pátrá po Penélope. Nikdy se nedozví, že byl její bratr. Fumero na něj žárlí a pase po něm. Juliána zachrání nemocný Miquel, který se místo něj nechá zastřelit. Julián trpí, stará se o něj Nurie a vydává ho za svého manžela Miquela. Julián viní ze všeho své spisovatelství, rozhodne se vypátrat všechny výtisky a spálit je. Při jednom požáru je také těžce popálen, ale silou vůle přežije.\n\nDanielův osud se velmi začíná podobat tomu Juliánovu. Pátrá po něm Fumero, zamiluje se do kamarádovy (Tomásovy) sestry Bey Aguillarové, lásce však nepřeje rodina dívky. Bea otěhotní a schová se v opuštěné vile Aldayových, kde přebývá i Julián. Daniel přijde za Beou, ale sleduje jej Fumero, který ho postřelí. Julián zabije Fumera a zmizí. Daniel se uzdraví, udobří se s Beinou rodinou a vezmou se. Po čase mu přijde z Paříže balíček, ve kterém je román s věnováním. Autorem románu \"Anděl temnoty\" (název vily Aldayových) je muž neznámého jména. Daniel okamžitě pozná, že román je dílem Juliána Caraxe, který žije v Paříži a dál píše knihy pod různými pseudonymy. \n\nPo letech vede Daniel svého desetiletého syna Juliána na pohřebiště zapomenutých knih. V prologu jsou také dořečeny osudy ostatních postav: Fermín se oženil s Bernardou a mají spolu tři děti (a čekají čtvrté); Tomás s Danielem už moc nemuví, pracuje v Německu v průmyslové firmě, má ženu a dceru; Don Gustavo založil nakladatelství a znovu vydal romány Juliána Caraxe; Clara (Gustavova neteř) měla mnoho milenců, byla i provdána za milionáře, ale momentálně žije sama.\n\n"}
{"id": "409747", "url": "https://cs.wikipedia.org/wiki?curid=409747", "title": "STS-91", "text": "STS-91\n\nSTS-91 byla mise raketoplánu Discovery z června 1998. Cílem bylo setkání s ruskou vesmírnou stanicí Mir.\n\n\n\nMise STS-91 byla jakýmsi předstupněm k Mezinárodní vesmírné stanici, měla zachovat nepřetržitou americkou přítomnost ve vesmíru a rozvíjet postupy a hardware potřebný pro ISS. Kromě toho nesl raketoplán na palubě Alpha magnetický spektrometr (), jehož cílem bylo hledání antihmoty a temné hmoty a studium v oblasti astrozyfiky.\n\nKe spojení Discovery se stanicí Mir došlo 4. června ve 12:58 hodin. Po spojení se stal Andy Thomas oficiálně členem posádky raketoplánu, po 130 dnech strávených na stanici Mir. Během následujících čtyř dní přeložila posádka raketoplánu na Mir 500 kg vody a 2130 kg materiálu. K odpojení od Miru došlo 8. června ve 12:01 hodin.\n\nPrototyp AMS letěl do vesmíru během mise STS-91 poprvé. Aktivován byl hned první den. Původně měl odesílat údaje na Zemi skrz komunikační KU-band systém, ale kvůli problémům byly údaje zaznamenány na palubě raketoplánu. Posádka měla také problémy s televizním přenosem z paluby Miru, takže bylo spojení omezeno jen na audio.\n"}
{"id": "409748", "url": "https://cs.wikipedia.org/wiki?curid=409748", "title": "Chlóris", "text": "Chlóris\n\nChlóris je jméno tří postav řecké mytologie.\n\n1. Bohyně Chlóris byla jednou z Hór, manželka boha větru Zefyra. Jejím římským protějškem byla bohyně Flora, pod palcem měla jaro a květy.\n\n2. Nejmladší ze sedmi krásných dcer thébského krále Amfiona a jeho manželky Niobé. Její matka, personifikace pýchy, urazila Létó, matku Apollóna a Artemis, jež jí to oplatila smrtí jejích sedmi synů. Čerstvá vdova Niobé však byla pyšná dál, protože jí zbylo ještě sedm dcer a neváhala urazit Letó ještě jednou. Niobé, tedy přišla rukou Artemis i o své dcery, nicméně její pýchu zlomila až smrt dcery nejmladší, tedy Chloris. Některé zdroje ale uvádějí že Chloris a její nejmladší bratr Amyklás byli jediná z přeživších a pýchu Niobé zlomila smrt předposlední dcery.\n\n3. Manželka Pylského krále Nelea, dcera krále Amfíona z Mínie. Měla dceru Peró a dvanáct synů, z nichž jedenáct zahynulo při pomoci králi Augeiovi ve válce proti Héraklovi. Přežil jen syn Nestór, později nejstarší vůdce achájského vojska ve výpravě proti Tróji.\n\n"}
{"id": "409751", "url": "https://cs.wikipedia.org/wiki?curid=409751", "title": "Primární volby", "text": "Primární volby\n\nPrimární volby nebo stručně primárky je demokratický způsob určení (nominace) kandidáta do všeobecných voleb, běžný hlavně v USA.\n\nV moderních zastupitelských demokraciích voliči obvykle vybírají mezi kandidáty různých politických stran. V systémech s poměrným zastoupením, kde voliči vybírají mezi kandidátními listinami, provádí obvykle nominaci kandidátů (včetně pořadí na listině) vedení politické strany, případně členská schůze strany. V USA a v některých dalších zemích, kde se volí většinovým systémem v jednomandátových obvodech, o této nominaci rozhodují členové příslušné strany v primárních volbách. Primární volby jsou zvláště významné při přípravě prezidentských voleb, ale pořádají se i před volbami zastupitelských orgánů.\n\nPrimární volby mohou být uzavřené, pokud se jich mohou účastnit jen registrovaní členové strany, anebo otevřené, pokud připouštějí i účast neregistrovaných sympatizantů a dalších voličů. Mezi oběma extrémy je i řada kompromisních řešení.\n\nPrimární volby mohou sloužit také k tomu, aby se pouze redukoval počet kandidátů.\n\n\n"}
{"id": "409753", "url": "https://cs.wikipedia.org/wiki?curid=409753", "title": "Vienne", "text": "Vienne\n\nVienne může znamenat:\n\n"}
{"id": "409756", "url": "https://cs.wikipedia.org/wiki?curid=409756", "title": "Nagy", "text": "Nagy\n\nPříjmení Nagy ([\"naď\"], v maďarštině „velký“) nese více různých osobností:\n\n"}
{"id": "409759", "url": "https://cs.wikipedia.org/wiki?curid=409759", "title": "Oris", "text": "Oris\n\nOris může znamenat:\n"}
{"id": "409760", "url": "https://cs.wikipedia.org/wiki?curid=409760", "title": "Kopál", "text": "Kopál\n\nKopál je recentní nebo subfosilní tvrdá pryskyřice některých dřevin, zejména z rodu \"Copaifera\" (čeleď bobovité), ve středoamerických kulturách užívaná jako kadidlo a dříve také k výrobě laků. Kopál má medovou nebo jantarovou barvu a rozpouští se v éteru, v acetonu a v alkoholu. Dodnes se používá při restaurování obrazů a jako přísada do houslařských laků, protože dává tvrdý a lesklý povrch.\n\nVědecký výzkum odborníků z Univerzity v Manchesteru v roce 2013 prokázal, že ani kopál (natožpak jantar) zřejmě neumožní uchování DNA v těle pravěkého hmyzu. Klonování pravěkých živočichů (viz Jurský park) je tak zřejmě touto cestou nemožné.\n\n"}
{"id": "409761", "url": "https://cs.wikipedia.org/wiki?curid=409761", "title": "Anna Birjukovová", "text": "Anna Birjukovová\n\nAnna Birjukovová ( ; * 27. září 1967, Sverdlovsk) je bývalá ruská atletka, mistryně světa, mistryně Evropy a někdejší držitelka světového rekordu v trojskoku.\n\nS atletikou začínala jako dálkařka. Později však na sebe upozornila, když jako první žena v historii překonala v trojskoku patnáctimetrovou hranici. Na Mistrovství světa v atletice 1993 ve Stuttgartu, kde se konal ženský trojskok poprvé v historii šampionátu postoupila z kvalifikace výkonem 13,85 m. 21. srpna 1993 ve finále skočila do vzdálenosti 15,09 m čímž vytvořila nový světový rekord, když dosavadní výkon Inessy Kravecové z Ukrajiny vylepšila o 14 centimetrů a získala zlatou medaili.\n\nV roce 1994 získala stříbrnou medaili na halovém ME v Paříži a v Helsinkách se stala mistryní Evropy. O rok později vybojovala výkonem 15,08 m bronzovou medaili na světovém šampionátu ve švédském Göteborgu, kde zvítězila v novém světovém rekordu Inessa Kravecová, která skočila 15,50 metru. Stříbro získala Iva Prandževová z Bulharska za 15,18 m.\n\nV roce 1996 reprezentovala na letních olympijských hrách v Atlantě, kde v kvalifikaci skočila 14,19 m a skončila na prvním nepostupovém místě. Kvalifikační limit, který zaručoval postup do finále byl jen o jediný centimetr dál.\n\nV devadesátých letech pobývala i v České republice (Jablonci nad Nisou a Praze), kde se připravovala pod vedením svého manžela. Vážné zranění, které si přivodila na Mistrovství světa v Athénách v roce 1997 jí na dva roky vyřadilo a svou kariéru ukončila v roce 2000 nejlepším výkonem 14,44 m.\n\n"}
{"id": "409763", "url": "https://cs.wikipedia.org/wiki?curid=409763", "title": "Výškové horolezectví", "text": "Výškové horolezectví\n\nVýškové horolezectví je druhem horolezectví či alpinismu, kdy se horolezec pohybuje ve velké nadmořské výšce zpravidla nad hranicí 6 000 metrů nad mořem. Z toho vyplývá, že existuje pouze několik pohoří, kde je možné výškové horolezectví praktikovat – Kordillery a Andy v Americe a pohoří v jižní a centrální Asii.\n\nVýškové horolezectví zahrnuje zdolávání obtížných výstupů ve strmých stěnách a pilířích, ale paradoxně i technicky snadné výstupy, které by v nižších horách platily za vysokohorskou turistiku. Společným znakem výškového horolezectví tak zůstávají nároky na lidskou fyziologii v podobě nutnosti aklimatizace a odlišné vlivy podnebí a počasí v podobě extrémních teplot, tryskového proudění, odlišné struktury sněhu a ledu, sluneční aktivity a dalších vlivů.\n\nVýstupy ve velehorách nad 6 000 m jsou časově a finančně náročné. Každému několikadennímu výstupu obvykle předchází několikatýdenní čekání na vhodné počasí a aklimatizace na nadmořskou výšku, a několikaměsíční příprava, trénink, shánění financí a prostředků na cestu, organizace cesty. Existují značné rozdíly mezi výstupy v letním a zimním období a také v pojetí výstupu.\n\nV pojetí výstupů existují tři základní modely – subjektivně bezpečnější expediční styl, který bývá také označován jako \"klasická\" expedice (někdy také těžká, komerční či zákaznická), sportovně mnohem hodnotnější lehká expedice a sportovně nejhodnotnější alpský styl. \n\nObjektivní nebezpečí výškového horolezectví představují laviny, počasí, podnebí, nadmořská výška – tedy vlivy,které nelze ovlivnit. Mezi subjektivní nebezpečí pak patří vlivy ovlivnitelné, tedy podcenění počasí, lavinového nebezpečí, zdravotního stavu, vlastních lezeckých schopností apod.\n\nVýchozí hranice 6 000 m nad mořem pro výškové horolezectví není pevně stanovena. Vychází ze skutečnosti, že až do této výšky stoupali lidé (zejména Tibeťané nebo jihoameričtí Indiáni) i před stoletími z jiných než horolezeckých důvodů. Počátky výškového horolezectví lze hledat přibližně v polovině 19. století. V roce 1897 zlezl švýcarský horský vůdce Mathias Zurbriggen Aconcaguu (6 960 m), nejvyšší horu And a celé západní polokoule. Následoval první výstup na sedmitisícovku Trisul v Himálaji vysokou 7 120 m v roce 1907 (Tom Longstaff a bratři Brochelerové). O dva roky později vystoupil Luigi Amadeo vévoda Abruzzský s bratry Brochelerovými do 7 495 m na svazích Čogolisy v Karákóramu. V roce 1924 následoval velký skok v absolutním výškovém rekordu dosažením výšky 8 570 m na svazích Mount Everestu britskou expedicí (Felix Norton bez kyslíkového přístroje, George Mallory a Andrew Irvine s kyslíkem). Tato dosažená výška přetrvala jako rekord až do prvního výstupu na Mount Everest roku 1953 (v případě výstupu bez kyslíkového přístroje až do roku 1978).\n"}
{"id": "409765", "url": "https://cs.wikipedia.org/wiki?curid=409765", "title": "Otto Liška", "text": "Otto Liška\n\nOtto Liška (* 28. září 1954 Děčín-Staré Město) je český divadelní herec, dudák, stavitel dud a příležitostný divadelní režisér.\n\nVystudoval Střední průmyslovou školu keramickou v Bechyni a poté pražskou DAMU.\n\nJeho manželkou byla Marta Hrachovinová, herečka, recitátorka a divadelní pedagožka. Jejich dcery Tereza Lišková a Karolína Lišková jsou také herečky – otec s oběma v současnosti působí v Městském divadle v Mostě, přičemž Tereza je loutkoherečka na jeho scéně – v Divadle rozmanitostí. V létě 2008 se oženil podruhé.\n\nV 80. letech se se svou první manželkou podílel na vedení literárně dramatického souboru Recitační studio Šrámkova domu. S manželkou se také objevil v televizní inscenaci Betlémská hvězda (1991).\n\nJako dudák byl členem PRDUSu (PRažské DUdácké Sdružení), v současnosti vystupuje s oběma dcerami v Krušnohorské dudácké muzice, kterou spoluzakládal v roce 2005.\n\nV divadle má na kontě řadu rolí (exceloval např. jako fanatický inkvizitor Boblig v inscenaci \"Kladivo na čarodějnice\"). Za nejlepší mužský herecký výkon roku 2005 v Městském divadle v Mostě obdržel cenu diváků (za hlavní roli Řeka Zorby ve stejnojmenném muzikálu).\n\nV roce 2009 si zahrál ve středometrážním filmu \"Hořký sníh\" řeckého scenáristy, režiséra a producenta Georgie Agathonikiadise.\n\n"}
{"id": "409766", "url": "https://cs.wikipedia.org/wiki?curid=409766", "title": "Klaus Baudelaire", "text": "Klaus Baudelaire\n\nKlaus Baudelaire je jedním z hlavních hrdinů série dětských knih Řada nešťastných příhod od Lemonyho Snicketa. Na začátku je mu dvanáct let, ve \"Zpustlé vesnici\" oslaví třinácté narozeniny a na \"Konci\" je mu čtrnáct. Jeho největším koníčkem je čtení a díky množství přečtených knih má rozsáhlé vědomosti, které sourozencům Baudelairovým mnohokrát zachrání život. Má dvě sestry – starší Violet (vynálezkyni) a mladší Sunny (kuchařku s rozvinutým chrupem). Klaus má v knize černé vlasy a brýle, které jsou jeho charakteristickým rysem, ale ve filmu brýle nenosí. \n\nV prvním díle nazvaném \"Zlý začátek\" uhoří sourozencům Baudelairovým rodiče při strašném požáru, který zničí jejich dům. Violet, Klaus a Sunny jsou svěřeni do péče podlému hraběti Olafovi, kterému jde jen o to získat jejich ohromné dědictví. Jeho plánem je vzít si Violet za manželku. To se mu však díky spojenému úsilí obou starších sourozenců nepodaří.\n\nV druhém díle nazvaném \"Temné terárium\" jdou sirotci Baudelairovi k novému opatrovníkovi, doktoru Montgomerymu (strýček Monty). Zde se ve svém převleku objeví hrabě Olaf a Montyho zavraždí. Jeho plán jak získat dědictví sourozenců Baudelairových naštěstí opět nevyjde.\n\nVe třetím díle nazvaném \"Široké okno\" jsou Violet, Klaus a Sunny převezeni k nové opatrovnici – bojácné Josephine Anwhistleové (teta Josephine). Hrabě Olaf se opět objeví v převleku a zavraždí i tetičku. Jeho plán ale nevyjde, Olaf bohužel znovu uprchne.\n\nVe čtvrtém díle nazvaném \"Ohavná pila\" jsou Baudelairovi odesláni k novému opatrovníkovi, majiteli pily, kde musí všichni tři tvrdě dřít. I tentokrát se objeví převlečený hrabě Olaf s novým plánem, ale sourozenci ho opět překazí. O život přijde Olafova kumpánka doktorka Orwellová.\n\nV pátém díle nazvaném \"Strohá akademie\" se Klaus se svými sestrami octne na internátní škole zvané Prufrockova přípravná akademie, kde jsou strašní pedagogové i spolužáci. Spřátelí se zde s dvěma trojčaty, Duncanem a Isadorou Quagmireovými. I zde se objeví Olaf v převleku, Baudelairovi mu překazí plán, ale zlosyn unese Duncana a Isadoru. Sourozenci Baudelairovi se dozví o tajné organizaci, která se skrývá pod zkratkou D. P.\n\nV šestém díle nazvaném \"Nouzový výtah\" jsou sourozenci odvedeni k novým opatrovníkům – manželům Jeromovi a Esmé Squalorovým. I v jejich domě se objeví hrabě Olaf v převleku, a opět mu jde jen o dědictví Baudelairových. Nakonec opět ostrouhá, ale Duncan s Isadorou zůstávají nadále v jeho moci. Klaus i jeho sestry pátrají po významu zkratky D. P.\n\nV sedmém díle nazvaném \"Zpustlá vesnice\" adoptuje sourozence vesnička zvaná Dědina ptactva. Olaf zavraždí ubohého Jacquese Snicketa a vraždu svede na Baudelairovy, kteří jsou od té doby pronásledováni policií. Alespoň se jim podaří vysvobodit ze spárů zlosyna Quagmireovy, kteří uprchnou v nezávislém horkovzdušném balonovém obydlí.\n\nV osmém díle nazvaném \"Zákeřná nemocnice\" prchají sourozenci před Olafem, až narazí na Heimlichovu nemocnici, kde se nechají zaměstnat. Hrabě Olaf ovšem unese Violet a chce jí uříznout hlavu, Klaus se Sunny mu to nakonec překazí. Když Olaf nemocnici zapálí, nezbývá Baudelairovým nic jiného, než uprchnout v kufru jeho auta.\n\nV devátém díle nazvaném \"Masožravý lunapark\" odveze auto hraběte Olafa sourozence Baudelairovy do pustého Vnitrozemí, kde se Klaus a jeho sestry nechají v přestrojení zaměstnat v Lunaparku Caligari. Chtějí se dostat do Doliny průvanu, kde by možná mohli najít jednoho z rodičů, který přežil požár jejich domu. Protože do hor jede i hrabě Olaf, předstírají Baudelairovi, že se k němu přidali. Olaf však jejich převleky prokoukne a pokusí se je zabít. Bohužel se mu podaří unést Sunny.\n\nV desátém díle nazvaném \"Ledová stěna\" se Klaus s Violet přidávají ke Sněžným pátračům, kteří míří do hor, kam chtějí i oni. Seznamují se s třetím z Quagmireových trojčat, Quigleym. Společně se jim podaří vysvobodit Sunny, ale končí ve vodách rozbouřené řeky. \nV jedenáctém díle nazvaném \"Ponurá sluj\" se Violet, Klaus a Sunny dostávají na palubu ponorky \"Kvíkveg\", kde se setkávají s kapitánem Widdershinsem a jeho nevlastní dcerou Fionou, která Klausovi zlomí srdce. Hrabě Olaf má další plán, ale sourozencům se podaří utéct. \nVe dvanáctém díle nazvaném \"Předposlední utkání\" se Klaus a jeho sestry seznamují s těhotnou Kit Snicketovou, sestrou zavražděného Jacquese Snicketa, která je odveze do hotelu Rozuzlení, kde, maskováni za hotelové sluhy, mají Baudelairovi plnit důležité poslání. Nakonec jsou hrabětem Olafem přinuceni zapálit hotel a uprchnout s ním na člunu.\n\nVe třináctém díle nazvaném \"Konec\" ztroskotá člun se zlosynem a sourozenci u břehů ostrova, jehož obyvatelé mezi sebe přijmou pouze Baudelairovy, ale Olafa zanechají na pobřežní mělčině. Později u břehů ostrova ztroskotá i Kit Snicketová. Klaus se sestrami objevují tajemný úkryt pod jabloní, kde je ukryta kronika, při jejímž čtení zjistí, že na ostrově kdysi přebývali i jejich rodiče. Poté co hrabě Olaf vypustí smrtelně jedovaté medúzovité mycelium, všichni obyvatelé odplouvají z ostrova. Olaf umírá a Kit Snicketová porodí dítě, které sourozenci pojmenují po své matce Beatrice. Kit bohužel umírá krátce po porodu a sourozenci s Beatricí zůstávají rok žít na ostrově a dítě společně vychovávají. Po roce se rozhodnou odplout. Další osud Violet a jejích sourozenců je nejasný. Autor v závěru přiznává, že navzdory veškerému pátrání nemá tušení, jak se život sourozenců Baudelairových odvíjel dál, poté co i s Beatrice opustili ostrov.\n"}
{"id": "409769", "url": "https://cs.wikipedia.org/wiki?curid=409769", "title": "Mefisto", "text": "Mefisto\n\nMefisto nebo Mefistofeles je v původním významu fiktivní démonická bytost objevující se hojně v evropské literatuře, například v legendách o dr. Faustovi, a potažmo v dalších kulturních odvětvích.\n\nMefisto může být také:\n\nnebo\n"}
{"id": "409780", "url": "https://cs.wikipedia.org/wiki?curid=409780", "title": "Stará Dongola", "text": "Stará Dongola\n\nStará Dongola (staronúbijsky \"Tungul\", arabsky دنقلا القديمة) byla hlavním městem křesťanského núbijského státu Makúrie, nacházející se v dnešní súdánské provincii Aš Šamálíja. Z někdejšího hlavního města středověkého království dnes zbyly jen ruiny. Zříceniny neleží na místě dnešního města Dongola, ale přibližně 50 kilometrů severně po proudu Nilu. Stará Dongola leží na východním břehu Nilu, proti Vádí al-Malik a byla výchozím bodem pro karavany táhnoucí přes poušť na západ do Dárfúru a Kurdufanu.\n\nVe středověku byla Dongola důležitým núbijským střediskem a téměř tisíc let, od 5. do 14. století, byla hlavním městem Makúrijského království. Ve 4. století byla Dongola založena původně jako pevnost, ale záhy přerostla v město. Nejpozději s příchodem křesťanství v 6. století se stala hlavním městem Makúrie. V polovině 7. století město z Egypta napadli muslimští Arabové, ale nepodařilo se jim ho dobýt. Nicméně byly zničeny dva hlavní kostely a později byly znovu postaveny. V 10. století Dongola zažila svůj největší rozkvět. Ve 13. a 14. století začala její pozice upadat. Arabové Dongolu několikrát napadli a z trůnního sálu udělali mešitu.\n\nZa vlády arabizovaného fundžského státu byla Stará Dongola hlavním městem severních provincií. Když městem projížděl cestovatel Charles Jacques Poncet, Dongolu popsal:\n\nOd roku 1964 ve městě prováděl vykopávky polský archeologický tým.\n"}
{"id": "409781", "url": "https://cs.wikipedia.org/wiki?curid=409781", "title": "Bronchoskop", "text": "Bronchoskop\n\nBronchoskop je diagnostický přístroj používaný v lékařství k průzkumu vnitřní části dýchacích cest. Bronchoskop se zasunuje do dýchacích cest pomocí dutiny nosní nebo ústní, možné je také zavedení bronchoskopu pomocí tracheotomie.\n\nDíky bronchoskopu se dají objevit abnormality v dýchacích cestách, nejčastěji se jedná o cizí tělesa, nádor nebo zánět. Bronchoskop se skládá z velmi pružného kvalitního materiálů, který je vybaven optickou kamerou se zabudovaným světlem. Pomocí bronchoskopu se provádí i některé zákroky – biopsie plic či bronchoalveolární výplach.\n\nJedná se o velmi pružný bronchoskop, používaný nejčastěji v diagnostických metodách ke snímání průdušek. Zákrok se provádí většinou bez anestézie, při přání pacienta se volí lokální anestézie.\n\n\n"}
{"id": "409787", "url": "https://cs.wikipedia.org/wiki?curid=409787", "title": "Sunny Baudelairová", "text": "Sunny Baudelairová\n\nSunny Baudelairová je jednou z hlavních hrdinek série dětských knih \"Řada nešťastných příhod\" od Lemonyho Snicketa. Je nejmladší ze sourozenců Baudelairových. V knihách se její věk nikde neuvádí, ale na začátku je ještě batole, to znamená, že je jí něco kolem roku, na konci by jí tedy měly být asi tři roky. Zpočátku se vyjadřuje jen podivným dětským žvatláním, jemuž rozumí pouze její sourozenci Violet a Klaus. Občas se v něm však skrývají autorovy slovní hříčky a narážky. V posledním díle se však její řeč už plně rozvine. Svou první smysluplnou větu pronese v desátém díle \"Ledová stěna\", kdy k všeobecnému překvapení prohlásí: „Nejsem mimino!“\nV knize má Sunny hnědé oči a velmi krátké černé vlasy, ale ve filmu má vlasy blonďaté a je tam ztvárněna dvojčaty Karou a Shelby Hoffmanovými.\n\nV prvním díle nazvaném \"Zlý začátek\" uhoří sourozencům Baudelairovým rodiče při strašném požáru, který zničí jejich dům. Violet, Klaus a Sunny jsou svěřeni do péče podlému hraběti Olafovi, kterému jde jen o to získat jejich ohromné dědictví. Jeho plánem je vzít si Violet za manželku. To se mu však díky spojenému úsilí sourozenců nepodaří. \nV druhém díle nazvaném \"Temné terárium\" jdou sirotci Baudelairovi k novému opatrovníkovi, doktoru Montgomerymu (strýček Monty). Zde se ve svém převleku objeví hrabě Olaf a Montyho zavraždí. Jeho plán jak získat dědictví sourozenců Baudelairových opět nevyjde. \nVe třetím díle nazvaném \"Široké okno\" jsou Violet, Klaus a Sunny převezeni k nové opatrovnici – bojácné Josephine Anwhistleové (teta Josephine). Hrabě Olaf se opět objeví v převleku a zavraždí i tetičku. Jeho plán ale nevyjde, Olaf znovu uprchne. \nVe čtvrtém díle nazvaném \"Ohavná pila\" jsou Baudelairovi odesláni k novému opatrovníkovi, majiteli pily, kde musí všichni tři tvrdě dřít. I tentokrát se objeví převlečený hrabě Olaf s novým plánem, ale sourozenci ho opět překazí. O život přijde Olafova kumpánka doktorka Orwellová. \nV pátém díle nazvaném \"Strohá akademie\" se Klaus se svými sestrami octne na internátní škole zvané Prufrockova přípravná akademie, kde jsou strašní pedagogové i spolužáci. Spřátelí se zde s dvěma trojčaty, Duncanem a Isadorou Quagmireovými. I zde se objeví Olaf v převleku, Baudelairovi mu překazí plán, ale zlosyn unese Duncana a Isadoru. Sourozenci Baudelairovi se dozví o tajné organizaci, která se skrývá pod zkratkou D. P. \nV šestém díle nazvaném \"Nouzový výtah\" jsou sourozenci odvedeni k novým opatrovníkům – manželům Jeromovi a Esmé Squalorovým. I v jejich domě se objeví hrabě Olaf v převleku, a opět mu jde jen o dědictví Baudelairových. Nakonec opět ostrouhá, ale Duncan s Isadorou zůstávají nadále v jeho moci. Klaus i jeho sestry pátrají po významu zkratky D. P. \nV sedmém díle nazvaném \"Zpustlá vesnice\" adoptuje sourozence vesnička zvaná Dědina ptactva. Olaf zavraždí ubohého Jacquese Snicketa a vraždu svede na Baudelairovy, kteří jsou od té doby pronásledováni policií. Alespoň se jim podaří vysvobodit ze spárů zlosyna Quagmireovy, kteří uprchnou v nezávislém horkovzdušném balonovém obydlí. \nV osmém díle nazvaném \"Zákeřná nemocnice\" prchají sourozenci před Olafem, až narazí na Heimlichovu nemocnici, kde se nechají zaměstnat. Hrabě Olaf ovšem unese Violet a chce jí uříznout hlavu, Klaus se Sunny mu to nakonec překazí. Když Olaf nemocnici zapálí, nezbývá Baudelairovým nic jiného, než uprchnout v kufru jeho auta. \nV devátém díle nazvaném \"Masožravý lunapark\" odveze auto hraběte Olafa sourozence Baudelairovy do pustého Vnitrozemí, kde se Klaus a jeho sestry nechají v přestrojení zaměstnat v Lunaparku Caligari. Chtějí se dostat do Doliny průvanu, kde by možná mohli najít jednoho z rodičů, který přežil požár jejich domu. Protože do hor jede i hrabě Olaf, předstírají Baudelairovi, že se k němu přidali. Olaf však jejich převleky prokoukne a pokusí se je zabít. Ale podaří se mu unést Sunny. \nV desátém díle nazvaném \"Ledová stěna\" se Klaus s Violet přidávají ke Sněžným pátračům, kteří míří do hor, kam chtějí i oni. Seznamují se s třetím z Quagmireových trojčat, Quigleym. Společně se jim podaří vysvobodit Sunny, ale končí ve vodách rozbouřené řeky. \nV jedenáctém díle nazvaném \"Ponurá sluj\" se Violet, Klaus a Sunny dostávají na palubu ponorky \"Kvíkveg\", kde se setkávají s kapitánem Widdershinsem a jeho nevlastní dcerou Fionou, která Klausovi zlomí srdce. Hrabě Olaf má další plán, ale sourozencům se podaří utéct. \nVe dvanáctém díle nazvaném \"Předposlední utkání\" se Klaus a jeho sestry seznamují s těhotnou Kit Snicketovou, sestrou zavražděného Jacquese Snicketa, která je odveze do hotelu Rozuzlení, kde, maskováni za hotelové sluhy, mají Baudelairovi plnit důležité poslání. Nakonec jsou hrabětem Olafem přinuceni zapálit hotel a uprchnout s ním na člunu. \nVe třináctém díle nazvaném \"Konec\" ztroskotá člun se zlosynem a sourozenci u břehů ostrova, jehož obyvatelé mezi sebe přijmou pouze Baudelairovy, ale Olafa zanechají na pobřežní mělčině. Později u břehů ostrova ztroskotá i Kit Snicketová. Klaus se sestrami objevují tajemný úkryt pod jabloní, kde je ukryta kronika, při jejímž čtení zjistí, že na ostrově kdysi přebývali i jejich rodiče. Poté co hrabě Olaf vypustí smrtelně jedovaté medúzovité mycelium, všichni obyvatelé odplouvají z ostrova. Olaf umírá a Kit Snicketová porodí dítě, které sourozenci pojmenují po své matce Beatrice. Kit umírá krátce po porodu a sourozenci s Beatricí zůstávají rok žít na ostrově a dítě společně vychovávají. Po roce se rozhodnou odplout. Další osud Violet a jejích sourozenců je nejasný. Autor v závěru přiznává, že navzdory veškerému pátrání nemá tušení, jak se život sourozenců Baudelairových odvíjel dál, poté co i s Beatrice opustili ostrov.\n"}
{"id": "409788", "url": "https://cs.wikipedia.org/wiki?curid=409788", "title": "Strakapoud prostřední", "text": "Strakapoud prostřední\n\nStrakapoud prostřední (\"Dendrocopos medius\") je středně velkým druhem šplhavce z čeledi datlovitých (\"Picidae\").\n\nJe jen o něco menší než strakapoud velký (\"D. major\"), ale zároveň zřetelně větší, než strakapoud malý (\"D. minor\"). Dorůstá délky 20–22 cm a v rozpětí křídel měří 33–34 cm, hmotnost se pak pohybuje mezi 50–58 g. Hřbet a křídla má leskle černá, bíle skvrnitá, s kulatou bílou skvrnou v ramenní oblasti. Ocas je černý s bílými, tmavě pruhovanými vnějšími pery. Temeno má červené bez černého okraje, šíjový proužek černý, neuzavřený. Boky jsou šedě pruhované, hruď světle žlutá a břicho a spodní krovky ocasní růžové. Zobák je poměrně krátký, slabší, světle šedě zbarvený. Ze všech druhů strakapoudů v Evropě má nejméně rozvinutý sexuální dimorfismus patrný pouze na červené čepičce, která je u samic o něco kratší a na zadním okraji špinavě oranžově žlutá.\n\nOd podobného strakapouda velkého se liší hlavně červeným temenem, jinou kresbou hlavy, světlejšími spodními krovkami ocasními, šedým pruhováním na bocích těla a slabším zobákem.\n\nOzývá se výrazným „gyk“, často v rychlé řadě, nebo naříkavým „kvééh“. Bubnuje jen vzácně.\n\nŽije na rozsáhlém území Evropy, v rozmezí od Kantaberského pohoří přes Pyreneje, velkou část Francie, Belgie a střední Evropu až po západní okraj evropské části Ruska; zasahuje též na Kavkaz a do Íránu a Iráku v Malé Asii. Stálý.\n\nVe střední a východní Evropě hnízdí hlavně v nížinách a pahorkatinách, maximálně po 900 m n. m. V Itálii, na Balkáně a v Turecku však hnízdí až po 1700 m n. m. a na Kavkaze a Íránu ještě výše.\n\nEvropská populace druhu je odhadována na 140 000–310 000 hnízdících párů; nejhojněji je přitom zastoupen ve střední a východní Evropě. V České republice hnízdí v počtu 3000–6000 párů a je zde zvláště chráněný jako ohrožený druh.\n\nŽije převážně v listnatých lesích, hlavně pak v lesích lužních s vysokým zastoupením starých dubů nebo v doubravách v pahorkatinách, méně početně také v jiných typech listnatého lesa (staré porosty habru, buku, olše, javoru nebo jilmu), ve smíšených lesích, velkých sadech (zvláště při okrajích uzavřených listnatých lesů) a parcích. Rozhodující je i velikost zalesněné plochy. Hodně nesouvislé lesní porosty o ploše menší než 10 ha totiž osídluje jen zřídkakdy.\n\nPo potravě pátrá hlavně v korunách stromů. Živí se převážně členovci, obzvláště pak hmyzem a mravenci, ale v malé míře též různými plody, semeny či mízou. Do dřeva příliš často neseká, a proto ve dřevě žijící hmyz a jeho larvy získává pouze zpod vrchní vrstvy nebo odchlíplých kusů kůry.\n\nPohlavně dospívá již na konci prvního roku života. Je monogamní. Hnízdí v dutinách stromů, které si sám hloubí v kmenech nebo silných větvích s měkkým dřevem, obvykle ve výšce 5–10 m nad zemí. Na tesání dutiny, které trvá obvykle 2–4 týdny, se podílejí obě pohlaví; v konečném stadiu bývá široká zhruba 12 cm a hluboká 20–35 cm s vletovým otvorem o průměru nejméně 34 mm. Občas též využívá opuštěných dutin strakapoudů velkých nebo strakapoudů malých, které rozšiřuje, či obsazuje jednu vlastní dutinu vícekrát. Ve střední Evropě začíná hnízdit nejdříve na začátku dubna. Ročně klade obvykle jednu snůšku po 5–6 (4–8) bílých, lesklých, 23,2 × 18,5 mm velkých vejcích, na kterých sedí oba rodiče 12–13 dnů. Mláďata hnízdo opouštějí po 20–24 dnech.\n\nDruh pochází pravděpodobně z Balkánu nebo severní části Itálie, odkud se pak rozšířil do zbytku Evropy a severozápadní Asie. V současné době většina autorů uznává celkem 4 vzhledově velmi podobné subspecie:\n\n\n"}
{"id": "409794", "url": "https://cs.wikipedia.org/wiki?curid=409794", "title": "HK Kazcink-Torpedo Usť-Kamenogorsk", "text": "HK Kazcink-Torpedo Usť-Kamenogorsk\n\nHK Kazcink-Torpedo Usť-Kamenogorsk je hokejový klub z Usť-Kamenogorsku, který hraje Ruskou vyšší ligu ledního hokeje. Klub byl založen roku 1955. Jejich domovským stadionem je Sports Palace s kapacitou 4500 lidí.\n\nB-tým se účastní Kazašské ligy ledního hokeje.\n"}
{"id": "409795", "url": "https://cs.wikipedia.org/wiki?curid=409795", "title": "Kardiologie", "text": "Kardiologie\n\nKardiologie je samostatný lékařský obor, v minulosti vyčleněný z vnitřního lékařství, zabývající se diagnostikou a terapií onemocnění srdce a cév. Oblast zahrnuje diagnostiku a terapii srdečních vad, ischemické choroby srdeční (nepoměr mezi potřebou a dodávkou kyslíku), srdečního selhání poruch srdečního rytmu, a ostatních onemocnění srdce buď samostatně nebo ve spolupráci s kardiochirurgií. Jako samostatný obor zabývající se onemocněním cév se vyčleňuje angiologie. Lékař specializující na tento obor se nazývá kardiolog.\n\n\n\n\n"}
{"id": "409797", "url": "https://cs.wikipedia.org/wiki?curid=409797", "title": "Avtomobilist Jekatěrinburg", "text": "Avtomobilist Jekatěrinburg\n\nAvtomobilist Jekatěrinburg (ru: Автомобилист хоккейный клуб) je profesionální hokejový klub z Jekatěrinburgu. Klub byl založen roku 2006. Od roku 2009 Avtomobilist hraje nejvyšší ruskou ligu KHL.\n\n"}
{"id": "409799", "url": "https://cs.wikipedia.org/wiki?curid=409799", "title": "Ferdinand IV. Toskánský", "text": "Ferdinand IV. Toskánský\n\nFerdinand IV. Toskánský (: \"Ferdinando Salvatore Maria Giuseppe Giovanni Battista Francesco Lodovico Gonzaga Raffaele Ranerio Gennaro di Toscana\"; 10. června 1835, Florencie – 17. ledna 1908, Salzburg) byl rakouský arcivévoda, toskánský velkovévoda v letech 1859–1860, po roce 1860 pouze titulární velkovévoda.\n\nJeho rodiči byli Leopold II. Toskánský a druhá otcova manželka Marie Antonie, dcera krále obojí Sicílie Františka I. Byl pátým ze třinácti dětí, po čtyřech dcerách však prvorozeným synem a pět jeho sourozenců v útlém věku zemřelo.\n\nMládí prožil ve Florencii. Po abdikaci svého otce roku 1849 se formálně stal toskánským velkovévodou, roku 1859 se o ni pokusil, ale faktickou vládu nepřevzal, protože v roce 1860 bylo Toskánské velkovévodství připojeno ke království Piemontsko-Sardinskému. Rodina se poté usídlila v Salzburgu. Teprve po deseti letech se Ferdinand formálně vzdal vlády a musel se smířit s apanáží, kterou jeho rodina dostávala od císaře Františka Josefa.\n\nJako voják zastával funkci polního maršálka, který byl jachtařem na Bodamském jezeře a velmi rád lovil. Také doprovázel korunního prince Rudolfa na cestách po Orientu. Zemřel v Salzburgu a pochován byl v kapucínské kryptě ve Vídni.\n\nFerdinand IV. Toskánský byl dvakrát ženat –\n\nS první manželkou Annou Marii Saskou (1836–1859) od roku 1856 měl jednu dceru:\nS druhou manželkou Alicí Bourbonsko-Parmskou (1849–1935) od roku 1868 měl deset dětí:\n\n\n"}
{"id": "409801", "url": "https://cs.wikipedia.org/wiki?curid=409801", "title": "Sokol Kyjev", "text": "Sokol Kyjev\n\nSokol Kyjev (: / \"Sokil Kyjiv\") byl hokejový klub, založený v roce 1963, který po určitou dobu hrál běloruskou ligu ledního hokeje. Nyní působí v Kyjevě na Ukrajině a hraje pod názvem HK Sokil Kyiv v profesionální ukrajinské hokejové lize (Čempionat Ukrajiny z chokeju).\n\n"}
{"id": "409807", "url": "https://cs.wikipedia.org/wiki?curid=409807", "title": "Krystall Saratov", "text": "Krystall Saratov\n\nKrystall Saratov (ru: Кристалл Саратов) je hokejový klub ze Saratova, který hraje Ruskou vyšší ligu ledního hokeje (2. liga po Kontinentální hokejové lize) v Rusku.\n\n"}
{"id": "409808", "url": "https://cs.wikipedia.org/wiki?curid=409808", "title": "Acesulfam draselný", "text": "Acesulfam draselný\n\nAcesulfam draselný (Acesulfam K nebo AceK) je syntetické sladidlo. V členských zemích EU je tato látka označována kódem E950. Acesulfam byl přitom původně objeven náhodně v roce 1967 ve firmě Hoechst AG (nyní Nutrinova). Acesulfam K je přibližně asi 200krát sladší než sacharóza a má mírně nahořklou pachuť. Využívá se hlavně jako náhradní sladidlo v potravinářství (výroba např. minerálních ochucených vod). Akceptovatelný denní příjem (ADI) acesulfamu K je 0–15 mg/kg tělesné hmotnosti.\n\nPři pokojové teplotě je acesulfam draselný bílá krystalická látka. Acesulfam draselný patří mezi tzv. heterocyklické sloučeniny. Chemicky se jedná o draselnou sůl.\n"}
{"id": "409811", "url": "https://cs.wikipedia.org/wiki?curid=409811", "title": "Ruská superliga ledního hokeje 1993/1994", "text": "Ruská superliga ledního hokeje 1993/1994\n\nSezóna 1993/1994 byla 3. sezonou Ruské superligy ledního hokeje. Mistrem se stal tým Lada Togliatti.\n\nTým Torpedo Ust-Kamenogorsk odřekl účast v play off, náhradník Sokol Kyjev ho odmítl nahradit, a tak se zúčastnil Metallurg Čerepovec.\n\n\n\n\n"}
{"id": "409816", "url": "https://cs.wikipedia.org/wiki?curid=409816", "title": "Fiat 131", "text": "Fiat 131\n\nFiat 131 byl automobil nižší střední třídy, který v letech 1974 až 1984 vyráběla italská automobilka Fiat. Jeho předchůdcem byl Fiat 124, nástupcem typ Regata. Vyráběl se jako dvou- nebo čtyřdveřový sedan, popřípadě jako pětidveřové kombi.\n\nPoprvé se představil na autosalonu v Turíně v roce 1974. Celkově bylo vyrobeno 1 513 800 vozů. Vůz měl motor umístěn vpředu a pohon zadních kol. Vpředu měl vůz kotoučové, vzadu bubnové brzdy. V roce 1978 se objevil drobný facelift. Kulaté světlomety byly vyměněny za hranaté. Pozměněn byl i design nárazníků. Kombi bylo přejmenováno na Panorama. Další změna přišla v roce 1981. Tentokrát se změny týkaly zejména interiéru. O dva roky později byla výroba sedanu zastavena. Výroba kombi pokračovala do nástupu výroby Regata Weekend. Do roku 1982 probíhala výroba Fiatu 131 sedan i ve Španělsku. Prodával se ale jako Seat 131. Licenční výroba probíhala také v turecké firmě Tofaş v Burse. Zde se vůz vyráběl pod názvem Murat 131.\n\n\nVůz Fiat 131 Abarth vyhrál mistrovství světa v rallye v letech 1977, 1978 a 1980. Tituly mistra světa jezdců získali Markku Alen a Walter Röhrl. Později se generálním sponzorem závodních vozů Fiat stala letecká společnost Alitalia.Závodní verze měla výkon 158 kW.\n\n"}
{"id": "409817", "url": "https://cs.wikipedia.org/wiki?curid=409817", "title": "Myxomatóza", "text": "Myxomatóza\n\nMyxomatóza je virové onemocnění králíků. Poprvé bylo zaznamenáno koncem 19. století v Uruguayi a v roce 1950 bylo uměle rozšířeno v Austrálii v rámci pokusu regulovat přemnožení tamní populace králíků, kteří ničili úrodu. Nedopatřeními se nemoc rozšířila po celém světě.\n\nJde o velice nakažlivé onemocnění způsobené leporipoxvirem, ztráty dosahují až 90 %. Onemocnění se šíří především bodavým a krev sajícím hmyzem (komáři), v menší míře pak přímým kontaktem mezi králíky.\n\nInkubační doba je 7–9 dní. Při klasickém průběhu se nejdříve objeví otoky genitálií a řiitního otvoru, poté víček s hnisavým výtokem. (na obou očích zároveň), králíci mají teplotu, jsou apatičtí, přestavají přijímat potravu. Na různých místech těla se objevují pevné útvary – myxomy, po několika dnech nastává úhyn.\n\nV mrtvole přežívá v létě 7 – 10 dní, v zimě několik měsíců, v suché králičí kůži až 10 měsíců.\n\nExistuje proti ní očkování, vakcinace je možná u mláďat ve věku od 6 týdnů - v případě nepříznivé nákazové situace, ale je nutné po 10 týdnu věku znovu přeočkovat. Lépe je tedy očovat po 10 týdnu věku, kdy zůstává imunita delší dobu (půl roku). Vakciínu je možno míchat s vakcínou na mor, ale je nutné jí spotřebovat do několika málo hodin.\n\nV dnešní době se může vyskytnou také odlišná forma myxomatózy tzv. amyxomatozní, která má mírnější průběh a projevuje se zánětem spojivek a dechovými obtížemi.\n\nKrálík, který přežije myxómatozu je přenašečem.\n"}
{"id": "409818", "url": "https://cs.wikipedia.org/wiki?curid=409818", "title": "Tivali Minsk", "text": "Tivali Minsk\n\nTivali Minsk byl hokejový klub z Minsku, který hrával ke konci Běloruskou hokejovou ligu. Klub byl založen roku 1946 a zanikl roku 2001. Následník klubu je HC Dynamo Minsk.\n\n"}
{"id": "409821", "url": "https://cs.wikipedia.org/wiki?curid=409821", "title": "Pavel Dias", "text": "Pavel Dias\n\nPavel Dias (* 9. prosince 1938, Brno) je český fotograf a vysokoškolský pedagog.\n\nNarodil se 9. prosince 1938 v Brně, kde v letech 1954–1958 vystudoval na Střední uměleckoprůmyslové škole obor fotografie. Dále studoval dva roky na FAMU v Praze kameru a fotografii a pak pracoval jako fotograf v barrandovských filmových ateliérech do roku 1961, kdy se vrátil ke studiu umělecké fotografie na FAMU, které dokončil v roce 1964.\n\nSvými fotografiemi přispíval do časopisu \"Mladý svět\" od jeho založení v roce 1959 do roku 1977. V letech 1964–1983 byl fotografem spolupracujícím s různými časopisy. Věnoval se převážně reklamní fotografii. Pak působil do roku 1988 na Střední uměleckoprůmyslové škole v Brně jako vedoucí oddělení fotografie. Od roku 1989 je profesorem na FAMU v Praze, od roku 2005 rovněž vyučuje fotografii na Univerzitě Tomáše Bati ve Zlíně.\n\nPavel Dias spolupracoval s filmem, fotografoval koně a dostihy, tvoří dokumentární cykly. Realizoval projekty \"Planeta malého prince\" a \"Poselství malých princů\" na podporu dětí s hematologickým onemocněním. V roce 2008 obdržel cenu \"Osobnost české fotografie\" za dlouhodobý přínos udělovanou Asociací fotografů České republiky.\n\n\n\n"}
{"id": "409822", "url": "https://cs.wikipedia.org/wiki?curid=409822", "title": "Horní Franky", "text": "Horní Franky\n\nHorní Franky \"(německy: Oberfranken)\" je vládní obvod Svobodného státu Bavorska, v jižním Německu. Je z větší části pozůstatkem historické země Frank.\n\nHorní Franky hraničí na severu s Durynskem (\"Thüringen\"), Dolnímy Franky (\"Unterfranken\") na západě, dále na jihu se Střednímy Franky (\"Mittelfranken\") a s Horní Falcí (\"Oberpfalz\"), a na východě se Saskem (\"Sachsen\") a Českem, resp. Karlovarským krajem.\n\nS více než 200 nezávislými pivovary, které vaří kolem 100 různých typů piv, se region Horní Franky řadí mezi místa s nejvíce pivovary na osobu na světě.\n\nHorní Franky jsou rozděleny do 9 zemských okresů a 4 okresní města:\n\n"}
{"id": "409825", "url": "https://cs.wikipedia.org/wiki?curid=409825", "title": "Porostnice mnohotvárná", "text": "Porostnice mnohotvárná\n\nPorostnice mnohotvárná (\"Marchantia polymorpha L.\") patří mezi nejrozšířenější játrovky v mírném podnebném pásu.\n\nTmavozelená plochá stélka je široká okolo 1 cm a přichycená k podkladu rhizoidy. U jedinců rostoucích na přemokřených stanovištích se objevuje jako další charakteristický znak tmavozelené střední žebro. Ve vhodných podmínkách porůstá plochu o mnoha metrech čtverečních. Dobrým rozpoznávacím znakem jsou v době rozmnožování deštníkovité útvary – receptakula.\n\nStélka porostnic je zploštělá (fondózní). Svrchní strana je tvořena jednovrstevnou tenkostěnnou epidermis, pod ní leží taktéž jedna vrstva fotosynteticky aktivních buněk. Svrchní strana vypadá jako síť, přičemž uvnitř každého políčka se nachází hnědá tečka - průduch (stoma), který obepíná přibližně osm do kruhu uspořádaných svěracích buněk. Asimilační pletivo je protkáno vzdušnými kanálky. Střední část stélky vyplňuje pletivo základní, nezpevněné sklerenchymatickými vlákny. Ze spodní strany vyrůstají příčepivé rhizoidy.\n\nPorostnice jsou dvoudomé rostliny. V době pohlavního rozmnožování se na povrchu stélky vytvářejí specializované útvary – receptakula. Na samčích stélkách se tvoří receptakula okrouhlá deštníkovitého tvaru 1 – 3 cm vysoká. Na horní straně samčího receptakula se nacházejí antheridia. Na samičích stélkách se vytvářejí taktéž receptakula, ale ve tvaru palmiček. Archegonia se zakládají na spodní straně samičího receptakula v paždí paprsků.\nŽivotní cyklus začíná geneticky odlišenými sporami. Z nich vyrůstá samčí nebo samičí gametofyt, při vhodných podmínkách začnou na svrchní straně stélky vyrůstat receptakula. Na svrchní straně samčího receptakula se v antheridiích tvoří dvoubičíkaté pohyblivé spermatozoidy, které ve vodném prostředí putují k oosféře nacházející se v archegoniu na spodní straně samičího receptakula. Následně dochází k oplození. Z oplodněného vajíčka vyrůstá drobný sporofyt, ten je rozdělen na nohu, štět a tobolku. V tobolce probíhá meióza a tvoří se žlutavé spory. Spory jsou v tobolce zavěšeny na mrštnících (elatery), ty slouží ke zlepšení rozšíření spor do okolí. Po dozrání spor a za sucha tobolka praská (obvykle mezi čtyřmi chlopněmi) a spory se šíří. Cyklus se následně opakuje.\n\nNepohlavní rozmnožování probíhá v pohárkovitých útvarech na povrchu stélky. V pohárcích se tvoří kulovitá tělíska geneticky shodná s mateřskou rostlinou, nazývaná gemy. Oddělující se gemy jsou roznášeny do okolí.\nPorostnice nabývá mnohotvárných variet. Pouze alpínské variety dosáhly částečné samostatnosti. Rod \"Marchantia\" je typický pro tropický pás a jižní polokouli. U nás se kosmopolitně vyskytuje právě druh \"Marchantia polymorpha\".\n\n\n"}
{"id": "409832", "url": "https://cs.wikipedia.org/wiki?curid=409832", "title": "Josef Frank (politik)", "text": "Josef Frank (politik)\n\nJosef Frank (15. února 1909 Prostějov – 3. prosince 1952 Praha) byl český a československý politik Komunistické strany Československa a poúnorový poslanec Národního shromáždění ČSR. Popravený v rámci politických procesů v 50. letech 20. století.\n\nOd konce 20. let byl úředníkem v prostějovské oděvní firmě. Od raného věku se politicky angažoval. Od roku 1926 byl členem komunistické mládeže a čtyři roky později vstoupil do KSČ. Ve 30. letech pracoval satelitních komunistických organizacích (ústředí družstva \"Včela\", byl předsedou odborového svazu \"Federace soukromých zaměstnanců\"). Za války působil v komunistickém odboji na Prostějovsku a v letech 1939 – 1945 byl vězněn v koncentračním táboře Buchenwald.\n\nPo válce zastával četné vysoké stranické funkce. VIII. sjezd KSČ ho zvolil členem Ústředního výboru Komunistické strany Československa. IX. sjezd KSČ ho ve funkci potvrdil. V období březen 1946 – leden 1952 byl zároveň členem předsednictva ÚV KSČ (v roce 1948 zastával post člena užšího předsednictva ÚV KSČ). Od října 1945 do září 1951 byl členem sekretariátu ÚV KSČ a od května 1949 do září 1951 a znovu od září 1951 do září 1952 rovněž členem organizačního sekretariátu ÚV KSČ. Od dubna 1946 do září 1951 měl také pozici zástupce generálního tajemníka KSČ a od září 1951 do ledna 1952 tajemníka ÚV KSČ. Zasedal rovněž v nejvyšším zákonodárném sboru. Ve volbách roku 1948 byl zvolen do Národního shromáždění za KSČ ve volebním kraji Jihlava. Jeho politická a stranická kariéra ovšem v roce 1952 náhle skončila. V březnu 1952 byl uvolněn z funkce člena ÚV KSČ a v květnu 1952 se vzdal funkce poslance (nahradil ho Karel Peck).\n\nNa základě vykonstruovaných obvinění byl v roce 1952 vyloučen z KSČ. Následně byl zatčen a odsouzen k trestu smrti v procesu s protistátním spikleneckým centrem Rudolfa Slánského a popraven. V roce 1963 byl právně, občansky a stranicky rehabilitován. V roce 1968 obdržel vyznamenání Hrdina ČSSR \"in memoriam\".\n\nJeho bratrem byl Eduard Frank, další prostějovský komunistický funkcionář, který se během pražského jara angažoval v reformním hnutí, byl zde předsedou Okresního výboru Národní fronty a působil i jako poslanec České národní rady a Sněmovny národů Federálního shromáždění. Dalším bratrem byl Vítězslav Frank, který zasedal v ČNR a FS společně se sourozencem Eduardem.\n\n\n"}
{"id": "409833", "url": "https://cs.wikipedia.org/wiki?curid=409833", "title": "Blue Rodeo", "text": "Blue Rodeo\n\nBlue Rodeo je kanadská country rocková kapela založená v roce 1984 v Torontu v Ontariu. Skupina vydala 12 dlouhohrajících desek, mnoho z nich získalo platinový nebo zlatý titul. Skupina také vyhrála několikrát JUNO Awards a dalších kanadských hudebních ocenění.\n\nV dnešním složení skupiny hrají stále tři zakládající osobnosti, Jim Cuddy, Greg Keelor a Bazil Donovan. Cuddy a Keelor jsou přáteli kamarádi již od doby kdy se setkali na střední škole, oba se hned po vysoké škole vydali na dobrodružství do New Yorku. Po návratu do Toronta pak založili spolu s Bazil Donovanem, Cleave Andersonem a Bob Wisemanem skupinu Blue Rodeo.\n\nČlenové skupiny také vydávají svoje vlastní desky a spolupracují s dalšími kanadskými hudebníky jako je Sarah McLachlan, Kathleen Edwards, The Tragically Hip, Burton Cummings, Great Big Sea, Jann Arden, Skydiggers, The Sadies, Crash Vegas, Cowboy Junkies a Sarah Harmer.\n\n\n\n"}
{"id": "409834", "url": "https://cs.wikipedia.org/wiki?curid=409834", "title": "Kežmarský štít", "text": "Kežmarský štít\n\nKežmarský štít (polsky \"Kieżmarski szczyt\", maďarsky \"Késmárki-csúcs\" německy \"Kesmarker spitze\", 2558 m n. m.) je hora ve Vysokých Tatrách na Slovensku.\n\nHora se nachází mimo hlavní hřeben na východním okraji pohoří. Jeho sousedé jsou Malý Kežmarský štít na severovýchodě, Huncovský štít na jihovýchodě a Lomnický štít dále na jihozápad. Ten však nesousedí s Kežmarský štítem přímo, ale je připojen hřebenem s několika menšími vrcholky Vidlových veží.\nSvahy hory spadají do Skalnaté doliny na jihu, Huncovské doliny na východě a Medené doliny na severu.\n\nAutor letního prvovýstupu není znám, je pravděpodobné, že poprvé štít zdolali lovci kamzíků. Nejstarší zmínka pochází od Davida Frölicha z Kežmarku. Ten ve své knize \"Medulla geographie practice\" z roku 1639 napsal, že v roce 1615 vystoupil na vrchol jako student se dvěma společníky a vůdcem.\n\nPrvovýstup v zimním období vykonali Guenter Dyhrenfurth a Alfred Martin cestou z Huncovského sedla 8. března 1906.\n\nNa Kežmarský štít nevede turistická značka, výstup je možný pouze pro horolezce, nebo v doprovodu horského vůdce. Normální cesta vede po stezce s občasnou nutností jednoduchého lezení od Skalnatého plesa na Huncovské sedlo a dále po severovýchodním úbočí na vrchol. Horolezci je vyhledávána především jižní stěna se třemi pilíři, vysoká 550 m. Poprvé ji prostoupila dvojice polských horolezců Wincenty Birkenmajer a Jan Kazimierz Dorawski směrem, který je označován na Birkenmajerův pilíř. Velmi často lezený je Vidlový hřeben v obou směrech mezi Lomnickým a Kežmarským štítem.\n"}
{"id": "409837", "url": "https://cs.wikipedia.org/wiki?curid=409837", "title": "Carinus", "text": "Carinus\n\nMarcus Aurelius Carinus (asi 250 – srpen či září 285 Ilýrie) byl římský císař panující v letech 283–285, do roku 284 spolu se svým bratrem Numerianem. Jeho vládou se uzavírá padesát let trvající období politické nestability, obvykle zvané krize ve 3. století či doba vojenských císařů, a nastává éra pozdního císařství, neboli dominátu.\n\nCarinus byl starším synem císaře Cara a jeho jménem neznámé manželky. Sám byl ženatý s Magnií Urbikou, s níž měl patrně syna Marka Aurelia Nigriniana. Jeho kariéru ve strukturách impéria lze sledovat až od okamžiku, kdy se stal v závěru roku 282 \"caesarem\", tedy mladším spoluvladařem císaře Cara.\n\nHodnost plnoprávného panovníka (\"augusta\") Carinus získal mezi březnem a květnem 283, těsně předtím, než jeho otec zahájil válku s Peršany. V té době už měl za sebou řádný konzulát, rovněž spolu s otcem, a bojoval na západě proti germánským kmenům – k 7. březnu 283 je poprvé doložen titul \"Germanicus maximus\", který na oslavu svých vítězství přijal. Po otcově smrti v létě téhož roku prohlásilo vojsko bojující v Mezopotámii (druhým) císařem Carinova bratra Numeriana, a tak začala spoluvláda obou sourozenců.\n\nNa podzim roku 283 vytáhl Carinus proti Kvádům a počátkem roku následujícího nad nimi – patrně v Miláně – oslavil triumf. Většina pramenů uvádí, že tehdy již vedl výstřední způsob života, který mu udělal mnoho nepřátel, ve vojsku i v senátu. Dnes lze těžko rozhodnout, co je pravda a co pozdější propaganda Diocletiana a tetrarchů, jež se musela vymezovat právě vůči Carinovi. Tvrzení o jeho vladařské neschopnosti jsou každopádně zcela zaujatá, jak dokládají císařovy vojenské úspěchy.\n\nPočátkem roku 285 vytáhl Carinus proti uzurpátoru Julianovi, který se vzbouřil v Panonii, porazil ho v bitvě a znovu tak posílil svoji moc. Tehdy mu bylo již známo, že jeho bratra Numeriana za pochodu Malou Asií úkladně zavraždili a že vojsko prohlásilo jeho nástupcem vojevůdce Diocla, který přijal jméno Diocletianus. V nastalé občanské válce měl Carinus zpočátku patrně převahu, nakonec byl však za bitvy na řece Margu zavražděn jedním tribunem, jemuž prý svedl manželku. Jediným pánem impéria se po něm stal Diocletianus.\n\n\n"}
{"id": "409838", "url": "https://cs.wikipedia.org/wiki?curid=409838", "title": "František Pivoda", "text": "František Pivoda\n\nFrantišek Pivoda (19. října 1824 Žeravice – 4. ledna 1898 Praha) byl učitel zpěvu a hudební kritik.\n\nNarodil se v Žeravicích, po roce se rodina odstěhovala do Koryčan. Po smrti matky, v jeho 10 letech, se ho ujal starší bratr Kašpar. Byl fundatistou kostela sv. Jakuba v Brně, studoval na učitelském ústavu a současně navštěvoval kurs církevního zpěvu, pod vedením Josefa Dvořáka. V roce 1842 se stal učitelským pomocníkem v Zábřehu a od roku 1844 ve Vídni. Ve Vídni pokračoval ve studiu hudby. Studoval hru na klavír, kontrapunkt a zpěv. Navštěvoval Spolek pro pěstování a šíření pravé církevní hudby. V té době také začal komponovat a řada skladeb mu vyšla tiskem. Na český původ nezapomínal a úzce spolupracoval s vídeňskou \"Slovanskou besedou\". Vyučoval zpěv děti knížete Khevenhüllera, na zámku v Komorním Hrádku u Chocerad.\n\nOd roku 1860 se Pivoda usadil v Praze, kde založil roku 1866 \"Pivodovu pěveckou školu\"\",\" zaměřenou na výchovu operních pěvců. Horlivě se účastnil pražského hudebního života. Byl jedním z prvních členů Umělecké besedy pěveckého sboru Hlahol. Byl redaktorem \"Hudebních listů,\" a neúspěšně se ucházel o místo učitele zpěvu na Českém vysokém učení technickém(?). Je znám svou kritikou Bedřicha Smetany, kterému vytýkal „wagneriasmus“ a „nezáživnou cizotu“.\n\nZemřel v Praze 4. ledna 1898. Je pochován v Koryčanech. Jeho pozůstalost je uložena ve Smetanově Muzeu v Praze.\n\nPivoda zkomponoval na 150 skladeb, které jsou dnes prakticky zcela zapomenuty. Značný význam však má jeho činnost pedagogická, a to nejen pro výchovu operních pěvců, ale i pro hudební výchovu školní. Svou pěveckou metodu publikoval ve čtyřdílné \"Pěvecké škole\":\nJeho metoda měla velký vliv na výuku zpěvu v Čechách. Užíval jí i Leoš Janáček.\n\nPro školní účely vydal několik učebnic hudební výchovy a zpěvníků zpěvu. Značného rozšíření se dočkaly sbírky úprav lidových písní pro zpěv a klavír:\n\n\n"}
{"id": "409843", "url": "https://cs.wikipedia.org/wiki?curid=409843", "title": "Peugeot 405", "text": "Peugeot 405\n\nPeugeot 405 je automobil střední třídy, který v letech 1987 až 1997 vyráběla francouzská automobilka Peugeot. Ve výrobním programu automobilky neměl přímého předchůdce a zařadil se mezi dosavadní modely Peugeot 305 a Peugeot 505, které částečně nahradil. Jeho nástupcem se stal Peugeot 406. Vyráběl se jako sedan nebo kombi s označením Break. V současnosti se tento model rychle ztrácí z našich silnic podle statistik za uplynulých 19 let je úbytek o 92%, což znamená že k roku 2015 bylo ve velké Británii registrováno cca 3000ks celkově počty 405 stále klesají, čímž se zvyšuje i jejich hodnota.\n\nČtyři sta pětka se stále vyrábí a to v iránu pod označením Peugeot pars, kde se své nízké ceně a vysoké spolehlivosti těší velké oblibě.\n\nPeugeot 405 vyhrál titul Auto roku 1988. Po té se stal předlohou pro další automobily doby. Dále Peugeot vlastnil jeden z nejlepších podvozků ve své době řízení bylo přesné a příjemné. Po stránce motorů Peugeot nabízel spolehlivé motory, které byly svižné a dostatečně výkonné, to se ovšem nedalo tvrdit o motorech s obsahem 1,4l. Design vozu vytvořil známý italský designer Pininfarina. Celkem bylo prodáno kolem 2,5 milionu vozů. Byl posledním typem Peugeot, který se prodával ve Spojených státech. Kromě francouzského Sochaux a britského Rytonu se montoval i v Zimbabwe, Egyptě, Indonésii, Íránu, Thajsku, Argentině, Chile, Polsku a na Tchaj-wanu. Íránská verze určená pro místní trh se lišila pohonem zadních kol. Kombi bylo představeno v roce 1988. V roce 1993 prošel model malou modernizací. Byly použity nové světlomety a objevily se nové motory. Výroba sedanu skončila v roce 1995. Kombi se přestalo vyrábět o dva roky později.\n\n\n\nPeugeot 405 T16 byla výkonná verze standardního sedanu vyráběná po faceliftu vozu od roku 1993. Diskrétně se tvářící sedan na pohled nerozeznatelný od modelu Mi16 ovšem skrýval srdce zdatného sportovce – šestnáctiventilový motor řady XU dopovaný turbodmychadlem Garret VAT 25 s variabilním nastavováním lopatek. Z objemu 1998 cm³ tak nabízel výkon téměř 200 koní (144kW) v rozmezí 5000 až 6500 ot/min a točivý moment 288 N.m v rozmezí 2600–4500 ot/min, navíc s možností tzv. overboost, kdy výkon na dobu 45 sekund poskočil na hodnotu téměř 220 koní (158kW) a 318 N.m. Další podstatnou změnou bylo použití pohonu všech kol s viskózní spojkou a zadním šnekovým diferenciálem Torsen. Přesto se nejednalo o spartánský sportovní vůz, ale spíše o, na svoji dobu, špičkově vybavený luxusní GT. Jedná se o velice vzácnou verzi, informace o počtu vyrobených vozů kolísají mezi 400–2500 kusy, nejčastěji zmiňovaným číslem je 1016 ks. Závodní verze Turbo 16 se od civilního provedení velmi lišila. Měla karoserii kupé s motorem umístěním uprostřed. Měla stálý pohon a řízení všech kol. Technický základ speciálu byl převzat a vylepšen z typu 205 T16. Byly vyrobeny pouze 2 vozy pro rallye Dakar a další pouštní maratony. V roce 1988 vyhrál Peugeot 405 T16 populární americký závod do vrchu Pikes Peak. Ve stejném roce se Peugeot zúčastnil i Dakaru se dvěma vozy 205 a dvěma vozy 405. Jedna čtyřistapětka však měla technické potíže a vedoucí vůz Ari Vatanena byl po odcizení a následném nalezení penalizován za promeškání časového limitu nástupu na start etapy. V letech 1989 a 1990 však již tyto vozy vyhrály.\n\nSvět motorů 1/1993 str. 14,15\n\nJak na to? Peugeot 405Nakladatelství Kopp.\n\n"}
{"id": "409847", "url": "https://cs.wikipedia.org/wiki?curid=409847", "title": "Pausaniás (vojevůdce)", "text": "Pausaniás (vojevůdce)\n\nPausaniás († 470) byl spartský princ z dynastie Ágidovců, jenž během řecko-perských válek velel Helénům při jejich vítězství nad Peršany v bitvě u Platají.\n\nPausaniás byl synem Kleombrota a vnukem krále Anaxandrida II. Kleombrotův bratr, král Leónidás I., čelil v roce 480 př. n. l. vojsku perského krále Xerxa I. v bitvě u Thermopyl, v níž Leónidás nalezl společně s 300 Sparťany slavnou smrt. Kleombrotos byl poté ustaven regentem za nezletilého Leonidova syna Pleistarcha. Mezitím Peršané pronikli do Řecka a okupovali Athény, načež Kleombrotos vytáhl s vojskem na Isthmos, kde zahájil stavbu obranné hradby. Nedlouho po vítězství řeckého loďstva nad perskou flotilou v bitvě u Salamíny však Kleombrotos zemřel. Novým regentem za Pleistarcha se proto stal jeho bratranec Pausaniás. Perské vojsko ustoupilo po porážce u Salamíny do severního Řecka a jeho velitel Mardonios otevřeně vyjednával s Athéňany. Pokud by Mardonios uspěl ve snaze získat Athéňany na stranu Persie, mohl by využít athénských lodí k vylodění na Peloponésu a obejití spartského opevnění na Isthmu. Pausaniás a Leótychidás, druhý spartský král, zřejmě netoužili pomáhat Athéňanům, ani vést válku s Peršany. V zimě 480 až 479 př. n. l. tudíž probíhala složitá diplomatická jednání mezi členy helénského spolku, na základě nichž se Athéňané vyslovili pro setrvání v boji a Sparťané se uvolili poskytnout své vojsko k obraně Řecka před Peršany.\n\nNa počátku léta 479 př. n. l. Peršané opětovně obsadili a vydrancovali Athény. Nato se Pausaniás vypravil s vojskem do středního Řecka a překročením pohoří Kithairón přinutil Mardonia k opuštění Athén. Obě armády se setkaly v červenci severně od města Plataje v Bojótii. Po několika dnech oboustranné nečinnosti se Peršanům podařilo odříznout své protivníky od zásobování vodou. Řekové se kvůli tomu stáhli směrem na jih, nicméně v průběhu nočního přesunu se jejich linie rozbila, čehož Mardonios využil za úsvitu dalšího dne k zahájení útoku. Helénové dokázali zadržet perský nápor, přičemž byl Mardonios zabit. Sparťané vzápětí zahnali jádro perských sil, zatímco Athéňané se zmocnili perského tábora. S Athéňany sympatizující Hérodotos se ve svých Dějinách o Pausaniových opatřeních příliš nezmiňuje. I současní historikové navíc potvrzují, že bitva u Platají byla spíše střetnutím vojáků, v němž vojevůdci nesehráli tak zásadní roli. Přesto nelze snižovat Pausaniovy zásluhy na tomto úspěchu značícím konec perských snah o podrobení Řecka.\n\nNa jaře 478 př. n. l. vedl Pausaniás řeckou expedici na Kypr a potom vytáhl s padesáti loďmi proti perské posádce v Byzantiu. Řekové již dříve opanovali město Sestos při Helléspontu, takže podmaněním Byzantia by ovládli průlivy mezi Evropou a Asií a tím by barbarům zabránili v novém vpádu do Řecka. Při dobývání Byzantia bylo zajato několik předních perských šlechticů, včetně některých Xerxových příbuzných. Pausaniás je pak údajně propustil, třebaže tvrdil, že unikli. Podle Cornelia Nepota Pausaniás následně odeslal Xerxovi dopis, v němž žádal o jeho dceru, za což mu sliboval pomoc při ovládnutí Sparty a zbytku Řecka. Xerxés měl vyslovit souhlas s tímto návrhem. Z důvodu Pausaniovy arogance, povýšenosti a vzhledem k šířícím se zvěstem o spolčení s Peršany se mnoho dosavadních spartských spojenců raději podrobilo autoritě Athéňanů. Velení nad řeckým vojskem převzal Aristeidés, jenž se zřejmě podílel na rozšiřování pomluv o Pausaniovi a přispěl tak k jeho neoblíbenosti mezi spojenci. Pausaniás byl povolán do Sparty, aby se zodpovídal z podezření z properských sympatií (\"medismos\"). Ihned po návratu do vlasti byl obžalován, ale místo trestu smrti byl odsouzen k peněžité pokutě. Sparťané se po tomto incidentu rozhodli nepokračovat ve válce s Persií. Athéňané, disponující mocnou flotilou triér, vytrvali ve střetnutí a založili délský spolek, který se v budoucnu vyvinul ve skutečnou athénskou říši.\n\nPo svém propuštění se Pausaniás vzdal regentství a opustil Spartu. V roce 477 př. n. l. se odebral do Byzantia, kde patrně hodlal založit vlastní doménu. Pausaniás se začal oblékat v orientální úbor a navíc zavrhl spartské obyčeje, místo nichž si osvojil perské zvyky a způsob života. Jeho počínání bylo ovšem na překážku athénským zájmům a proto ho Kimón z města vypudil. Pausaniás se nato usadil v maloasijském městě Kolónai, nacházejícím se na pobřeží Tróady. O několik let později k němu dorazili poslové ze Sparty, kteří mu sdělili, že se buď vrátí do Sparty, nebo bude odsouzen k smrti. Znepokojený touto hrozbou svolil Pausaniás v roce 471 př. n. l. k návratu, nicméně už po svém příchodu do Sparty byl dle rozhodnutí eforů uvržen do vězení. Ačkoli se mu brzy podařilo dostat se zpět na svobodu, podezření z kontaktů s perským králem ze sebe nesejmul. Nebyl nalezen ani žádný přesvědčivý důkaz dokládající Pausaniův záměr naklonit si příslibem svobody heilóty, spartské státní otroky, přestože se soudilo, že chystá s jejich pomocí převrat.\n\nJeden mladík, který měl jako posel doručit Pausaniův dopis perskému satrapovi Artabazovi, předložil toto psaní eforům. Avšak dříve, než mohl být Pausaniás zadržen, byl varován, načež vyhledal úkryt v chrámu bohyně Athény Chalkioikos. Eforové pak přikázali zazdít všechny vstupy do chrámu, čímž chtěli Pausania vyhladovět. Když se Pausaniás ocitl na prahu smrti, byl vynesen ven a krátce poté zemřel. Takto neslavný konec stihl jednoho z nejproslulejších řeckých velitelů účastnících se řecko-perských válek. Pausaniův syn Pleistoanax zaujal v roce 459 př. n. l. hodnost spartského krále po Pleistarchovi.\n\n\n\n"}
{"id": "409850", "url": "https://cs.wikipedia.org/wiki?curid=409850", "title": "Pausaniás (rozcestník)", "text": "Pausaniás (rozcestník)\n\nPausaniás je jméno několika různých osob:\n\n"}
{"id": "409852", "url": "https://cs.wikipedia.org/wiki?curid=409852", "title": "Vladimir Voronin", "text": "Vladimir Voronin\n\nVladimir Nikolajevič Voronin (* 25. května 1941, Corjova, Moldavská SSR) je moldavský politik a bývalý prezident Moldavska (2001 až 2009).\n\nV 1961 vystudoval Kišiněvské družstevní učiliště. Pracovní činnost začal ihned po ukončení učiliště a to na pozici vedoucího pekárny v Criuleni. Od 1966 po 1971 působil ve funkci ředitele Dubasarské velkopekárny. V 1971 absolvoval Celosvazový potravinářský institut. Později pracoval ve státní správě.\n\nVoronin je členem Komunistické strany Moldavské republiky za kterou byl v roce 2001 zvolen prezidentem a svůj mandát v roce 2005 obhájil.\n\nV dubnu 2009 se vyslovil proti demonstracím studentů, kteří nesouhlasí s vítězstvím komunistické strany ve volbách. 12. května 2009 byl zvolen do čela moldavského parlamentu, čímž si i po odstoupení z prezidentské funkce hodlá udržet moc v zemi. Opozice tuto volbu bojkotovala. Na 28. květnaa byla naplánována volba příští hlavy státu, dosavadní premiérce a kandidátce vládnoucích komunistů Zinaidě Greceanîiové chyběl ku zvolení jeden hlas. Druhé kolo volby plánované na 28. května bylo (oficiálně z důvodu církevního svátku) odloženo na 3. června.\n\nI tato volba byla neúspěšná. V souladu s ústavou musel být parlament rozpuštěn a byly vypsány nové parlamentní volby-ty se konaly 29. července 2009, a přestože v nich opětovně zvítězili komunisté, ztratili v parlamentu nadpoloviční většinu a opozice je odhodlána vytvořit koalici bez jejich účasti. Patová politická situace však v zemi nekončí, neboť ani komunisté, ani opozice nemají dostatek hlasů pro zvolení nového prezidenta, který jediný je oprávněn jmenovat nového premiéra a vládu.\n\nVladimir Voronin oznámil 11. září 2009 v televizním projevu , že odstoupil z prezidentské funkce a předal moc nekomunistické, prozápadně orientované opozici. Jeho dočasným nástupcem se stal předseda parlamentu Mihai Ghimpu.\n"}
{"id": "409853", "url": "https://cs.wikipedia.org/wiki?curid=409853", "title": "Flash", "text": "Flash\n\nSlovo Flash (anglicky „blesk“) může mít následující významy:\n\n\n\n\n"}
{"id": "409855", "url": "https://cs.wikipedia.org/wiki?curid=409855", "title": "Rak Gouldův", "text": "Rak Gouldův\n\nRak Gouldův (\"Astacopsis gouldi\") neboli velerak tasmánský je největší žijící sladkovodní bezobratlý živočich, tedy i rak. Patří do čeledi Parastacidae. Jako endemit obývá vodní toky v Tasmánii, domorodý název je tayatea. Dorůstá až 80 cm délky těla a váhy 6 kg. Je to největší vodní makrofág Tasmánie, v současné době jsou ale stavy tohoto raka zdecimované natolik, že je zařazen do červené knihy ohrožených živočichů. Ohrožení pro tento druh představuje i degradace prostředí a ztráta vhodných habitatů. V současnosti jsou vzácní jedinci přesahující hmotnost 2 kg. Příbuzným druhem je \"Astacopsis franklini\".\n\nSamice má párové vývody pohlavních cest (gonopóry) u báze třetího páru kráčivých končetin, samec u pátého páru. Základní barva těla je černá nebo tmavě hnědá, klepeta jsou masivní. Při ohrožení stáhne rak zadeček (abdomen) pod tělo, roztáhne končetiny s klepety a klepeta rozevře. Také vztyčí tykadla a lišty (scaphocerit).\n\nJedná se o teritoriální druh, kdy jeden samec agresivně hlídá území, na kterém střeží harém několika pohlavně dospělých samic. Je omnivorní, v jeho potravě se vyskytuje rostlinná i živočišná složka. Roste velice pomalu, mláďata měří po vylíhnutí pouhých 6 mm. Samci pohlavně dospívají v devíti, samice dokonce až ve čtrnácti letech. K páření dochází na podzim, každá samice se ale páří pouze jednou za dva roky a vajíčka klade následující léto. Velerak tasmánský může žít několik desítek let, obvykle se udává až 40 let. Jedná se tedy o typického K-stratéga, který kromě člověka nemá přirozeného nepřítele. Osamostatnělá mláďata se ukrývají na mělčinách pod ponořenými kmeny stromů, dospělí raci preferují hlubší vodu.\n\nVelerak tasmánský vyžaduje dobře prokysličenou vodu, jejíž teplota nestoupá přes 18 °C. Vyhovuje mu pomalé proudění vody a malý zákal. Výhodou jsou břehy porostlé vegetací a ponořené kmeny a větve stromů.\n\nLatinské druhové jméno \"gouldi\" odkazuje na anglického biologa Johna Goulda, na jehož počest byl tento rak pojmenován.\n"}
{"id": "409856", "url": "https://cs.wikipedia.org/wiki?curid=409856", "title": "Penzenská oblast", "text": "Penzenská oblast\n\nPenzenská oblast (rusky \"Пе́нзенская о́бласть\") je oblastí Ruské federace. Nachází se v Povolžském federálním okruhu. Administrativním centrem je město Penza. Na severu hraničí s Mordvinskem, na jihu se Saratovskou a na západě s Tambovskou oblastí. Oblast získala název podle pevnosti Penza, založené zde v 17. století.\n\nV srpnu roku 1918 zde tajná policie Čeka začala na Leninův rozkaz stavět první koncentrační tábor v Sovětském svazu.\n\nHlavní etnika (stav 2002):\n\nVelká města s údaji o počtu obyvatel (stav 2008):\n"}
{"id": "409857", "url": "https://cs.wikipedia.org/wiki?curid=409857", "title": "Gilberto", "text": "Gilberto\n\nPříjmení a jméno Gilberto patří několika významným lidem:\n\n\n\n"}
{"id": "409859", "url": "https://cs.wikipedia.org/wiki?curid=409859", "title": "Parastacidae", "text": "Parastacidae\n\nParastacidae je jednou ze tří známých račích čeledí. Druhy této čeledi jsou rozšířené pouze na jižní polokouli, konkrétně v Austrálii, na ostrově Nová Guinea, na Novém Zélandu, v Tasmánii, v Jižní Americe a endemicky na Madagaskaru. Zahrnuje více jak sto druhů raků a další druhy jsou stále objevovány. Samice raků z této čeledi mají párové vývody pohlavních cest (gonopóry) u báze třetího páru kráčivých končetin, samci u báze pátého páru a nemají gonopody. Společní předkové raků opustili moře v době, kdy existoval superkontinent Pangea a osídlili sladkovodní ekosystémy. Po rozpadu Pangey na Laurasii a Gondwanu se čeleď Parastacidae oddělila od ostatních a začala se vyvíjet separovaně, z čehož patrně pramení morfologické odlišnosti. Zástupci rodu \"Cherax \"jsou i přes rozvinutou agresivitu a teritorialitu oblíbenými raky chovanými pro okrasné účely.\n\n\n"}
{"id": "409860", "url": "https://cs.wikipedia.org/wiki?curid=409860", "title": "Denotace", "text": "Denotace\n\nDenotace (z lat. \"denotare\", označovat) znaku, slova nebo věty označuje jeho základní význam, jak odpovídá například slovníkové definici slova. Naopak vedlejší, hlubší nebo symbolické významy označujeme jako konotace. \n\nTo, co výraz přímo označuje, je denotát.\n\nV lingvistice, v sémiotice a v literární vědě znamená denotace doslovný, „slovníkový“ nebo „povrchový“ význam bez emotivních a postojových příznaků.\n\nV logice denotace obvykle znamená extenzi pojmu, souhrn toho, co pojem označuje.\n\nPři analýze médií je denotace předmětem prvního, spíše povrchního rozboru a týká se toho, co divák přímo vidí. Druhá rovina rozboru se bude zabývat konotacemi, tím, co se k denotaci přidruží, co divák vytuší, vycítí nebo co si domyslí. \n\nV odborném jazyce, v právních a úředních textech nebo ve vědě, kde záleží na přesnosti sdělení, se snažíme konotace omezovat a trvat na základním významu. Proto jsou v této oblasti důležité definice a naopak se odborný jazyk vyhýbá metaforám.\n\nNaproti tomu v běžné řeči, kde se jedná spíš o působivost sdělení, se velmi často využívá zdánlivě „přidaných“ významů čili konotací: metafor, ironie, přehánění a podobně, které jsou charakteristické například pro hovorový slang. Francouzský filosof Roland Barthes říká, že domnělý „základní“ význam čili denotace je ve skutečnosti často až ten poslední, který nás v běžném hovoru napadne. Proto je tak obtížné definovat významy běžných slov a definice často znějí pedantsky a směšně.\n\n\n"}
{"id": "409862", "url": "https://cs.wikipedia.org/wiki?curid=409862", "title": "Filip Vujanović", "text": "Filip Vujanović\n\nJUDr. Filip Vujanović (\"Филип Вујановић\", * 1. září 1954, Bělehrad, Jugoslávie) je černohorský politik, který mezi lety 2003 a 2018 vykonával funkci prezidenta Černé Hory (do r. 2006 v rámci Srbska a Černé Hory). První prezidentský mandát vykonával od roku 2003, druhý mandát vykonával od 21. března 2008, svůj třetí mandát od roku 2013 do května 2018.\n\nNarodil se a vyrůstal v Bělehradě, vystudoval právnickou a filozofickou fakultu Bělehradské univerzity. Mezi lety 1978 a 1981 pracoval na jednom z bělehradských soudů a později se stal asistentem u okresního soudu v Bělehradě.\n\nV roce 1981, ve věku 27 let, se přestěhoval do Podgorice (tehdy \"Titograd\"). Po krátkém působení tajemníka u Titogradského okresního soudu pracoval jako právník, do politiky vstoupil v březnu 1993.\n\nF. Vujanović vstoupil do Demokratické socialistické strany v roce 1993 na pozvání tehdejšího prezidenta Momira Bulatoviće, krátce po vytvoření Jugoslávské svazové republiky. Mezi lety 1993–1996 byl ministrem spravedlnosti, od roku 1996 do roku 1998 potom ministrem vnitra. V průběhu roku 1997 se stal premiérem DPS.\n\nPoté ho prezident Milo Đukanović zvolil prvním premiérem Černé Hory (5. únor 1998 - 8. leden 2003. 5. listopadu 2002 se stal předsedou parlamentu Černé Hory. Ještě toho roku se stal prezidentem Černé Hory (ve volbách získal drtivých 86% hlasů). Tyto volby se ale staly neplatnými, protože účast byla nižší než 50%. Nové volby proběhly v roce 2003 a Vujanović získal opět neuvěřitelných 81% hlasů, avšak volby neměly ani poloviční účast. 11. května 2003 byl zrušen zákon o 50% účasti, volby proběhly potřetí a Vujanović je opět s 63% vyhrál. Ze své funkce 19. května odstoupil, ale o tři dny později se stal opět prezidentem, a tak začal jeho úřadující termín. I když se narodil a vyrůstal v Srbsku, stal se jedním z nejvýznamnějších černohorských separatistů.\n\nByl zastáncem referenda o černohorské nezávislosti. Je dobrým přítelem se srbským prezidentem Borisem Tadićem.\n\nV roce 2008 byl zvolen podruhé prezidentem Černé Hory.\n\n23. prosince 2011 se i s manželkou zúčastnil státního pohřbu Václava Havla.\n\nVzal si černohorskou soudkyni Světlanu Vujanovićovou, se kterou má tři děti - dcery Tatjanu a Ninu a syna Danila. Na rozdíl od M. Đukanoviće odmítá chodit s ochrankou, je jej tedy možné spatřit v Cetinje, Podgorice či jinde s přáteli bez ochranky.\n\n"}
{"id": "409864", "url": "https://cs.wikipedia.org/wiki?curid=409864", "title": "Zpravodajství (zpravodajské služby)", "text": "Zpravodajství (zpravodajské služby)\n\nZpravodajství je záměrná lidská činnost, která spočívá v utajovaném získávání a zpracovávání cizích utajených informací. Zpravodajstvím se tedy rozumí nejen jejich získávání, ale i analýza a vytvoření uceleného výstupu v podobě zpravodajského hlášení. Výkonem této činnosti se zabývají zpravodajské služby.\n\nPro efektivní výkon státní moci a rozhodovací proces jsou především nutné informace. Každý stát má právo a povinnost získávat informace důležité pro národní bezpečnost a ochranu svého zřízení. Protivník státu (cizí moc, teroristická či zločinecká organizace nebo subverzní organizace) své informace obvykle utajuje a není možné se k nim dostat jinými než zpravodajskými metodami.\n\nVýraz zpravodajství vznikl překladem anglického výrazu \"Intelligence\" (z latinského \"intelligere\" – rozumět, chápat). Samotný překlad je zároveň používán i pro zpravodajství jako jednu z činností v oblasti žurnalistiky (v angličtině požívané \"News\"). Samotný výraz zpravodajství v oblasti civilních zpravodajských služeb je výraz novější; v minulých desetiletích se do češtiny prosadil spíše rusismus \"rozvědka\" (ze slova \"razvědnyj\"). Spojení \"Zpravodajská služba\" bylo požíváno spíše ve vojenské oblasti.\n\nZpravodajství je zastřešující název pro souhrn činností vyvíjených zpravodajskými službami. V širším pojetí je chápáno jako utajované získávání informací, ale i jejich zpracování a interpretace jsou utajené (informace se mnohdy získávají i z otevřených zdrojů, např. médií, výsledná analýza ovšem již utajená je).\n\nSamotné zpravodajství je provozováno dvěma hlavními představiteli zpravodajských služeb:\nKromě těchto dvou základních složek existuje ještě sběr informací na tzv. \"taktické úrovni\", což je utajený sběr informací prováděný na území vlastního státu, např. utajeným pronikáním do kriminálně zaměřených skupin.\n\nNáplní zpravodajství je zpravodajská činnost. Její součástí jsou:\n\n\nDo procesu zpravodajství vstupuje velké (mnohdy až nadbytečné) množství informací, jen malá část z nich je užitečná. Pracuje se s informacemi libovolného formátu. U získaných informací dochází k uložení (t.j. seskupení vzájemně souvisejících informací).\n\nV této fázi jsou získané informace přezkoumávány a je zjišťována jejich užitečnost pro další využití. Zároveň se zkoumá důvěryhodnost zdroje a hodnověrnost informace (tzv. \"zhodnocení\"). Informace je porovnávána s informacemi již známými z jiných zdrojů. Dále jsou jejich kombinováním vytvářeny modely vhodné pro tvorbu zpravodajských informací.\n\nProduktem zpravodajství je zpravodajská informace, což je taková informace, která se dá těžko získat a je chráněná a která je nutná pro rozhodovací proces představitelů (státu). Tato informace se oprávněným příjemcům předává ve formě výstupní zprávy.\n\nMetody získávání informací se dělí podle metody, zdroje či nástroje sběru na:\n\nPoužití zpravodajské techniky se dělí na:\n\n"}
{"id": "409866", "url": "https://cs.wikipedia.org/wiki?curid=409866", "title": "Sociogeografická analýza města Mostu", "text": "Sociogeografická analýza města Mostu\n\nTento článek zjednodušeně pojednává o základních metodách sociální geografie aplikované na město Most.\n\nPodle sčítání 1921 zde žilo v 1 402 domech 27 239 obyvatel, z nichž bylo 13 263 žen. 8 802 obyvatel se hlásilo k československé národnosti, 17 014 k německé a 188 k židovské. Žilo zde 20 471 římských katolíků, 1033 evangelíků, 731 příslušníků Církve československé husitské a 737 židů. Podle sčítání 1930 zde žilo v 1 752 domech 28 212 obyvatel. 9 740 obyvatel se hlásilo k československé národnosti a 17 549 k německé. Žilo zde 20 412 římských katolíků, 1241 evangelíků, 1519 příslušníků Církve československé husitské a 662 židů.\n\nVe vývoji počtu obyvatel Mostu za poslední dvě století se výrazně projevují dva základní trendy. První započal v období rozmachu hornictví v této oblasti a znamenal značný nárůst obyvatelstva (vystupňovaný v období komunismu). Paradoxně nárůst počtu obyvatel měla za následek i likvidace starého města a výstavba nového. Od začátku devadesátých let však přetrvává v pořadí druhý trend s opačným dopadem. Pokles obyvatel není ale tak rychlý jako strmý nárůst v 70. a 80. letech. Konec normalizace, útlum těžby a nárůst automatizované výroby v průmyslových závodech Chemopetrol měly za následek zvyšování nezaměstnanosti, která se spolu s environmentálním uvědoměním obyvatel podepisuje na odlivu trvale žijících obyvatel a to až do současnosti.\n\nObecně se soudí, že po útlumu těžby a nárůstu nezaměstnanosti je město předimenzováno v oblasti bydlení, zničená krajina procházející postupnou rekultivací, nedostatek turistického potenciálu, převládající negativní názory na Most napříč republikou, nízká porodnost a záporná migrační bilance nejspíš ani v dohledné době trend poklesu obyvatel nezastaví.\n\nRekord v počtu trvale žijících zaznamenal Most v roce 1990, kdy k 31. 12. dosáhl počtu 71 759 obyvatel.\n\nZ geografického hlediska je rozložení obyvatel ve městě jednolité, přesto nesourodé. Připojováním zaniklých obcí v minulosti se konečná výměra města zdvojnásobila, což způsobilo pokles hustoty zalidnění. Většina obyvatel z celkové počtu kolem 68 000 (97 %) bydlí v městské části Most, která zabírá plochu 41 km² (47 % území města). Zahrnou-li se do výpočtů pouze obydlené oblasti v této městské části, pak stejný počet obyvatel žije přibližně pouze na 20 km²; hustota obydlených oblastí města (kde počet obyvatel překračoval ke dni sčítání lidu v roce 2001 hranici 100 trvale žijících) tedy převyšovala hodnotu 3 370 obyvatel/km².\n\nCelková hustota zalidnění celého administrativního celku města představuje k 31. 12. 2007 775 obyvatel na 1 km². Odečtou-li se vodní plochy, které nemohou sloužit ani k bydlení ani k dlouhodobějšímu pobývání obyvatel představující 2,87 km² (3,3 %), vystupuje hustota k hranici 800 obyvatel na 1 km². Značnou část území zabírají také neaktivní povrchové doly jako místa výskytu bývalých sídel, která musela ustoupit povrchové těžbě. Území těchto zaniklých obcí se pak připojila k městu Most, využití těchto částí půdy však krom průmyslových aktivit je v současnosti minimální a nepředstavuje pro obyvatele města žádný cíl dlouhodobého pobytu nebo trvalého bydlení. Veškeré území spadající pod těžbu hnědého uhlí a výsypek představuje 72,2 % z celého území města (konkrétně 62,81 km²). Po nezapočítání průmyslových oblastí a vodních ploch se hustota zvyšuje k hodnotě 3 175 obyvatel na 1 km² v roce 2007. Zemědělská půda tvoří 13,2 % (11,47 km²) a lesy dalších 8,5 % (7,4 km²). Zbylé 2,8 % připadají na 2,41 km² zastavěných ploch, hustota obyvatel zastavěného území byla tedy v roce 2007 27 887 obyvatel na 1 km².\n\nNejhustěji osídlené sídliště je Výsluní, kde během sčítání lidu žilo 11 092 obyvatel (hustota 19 483).\n\nPoměrně atypickým jevem je skutečnost, že v centru města se nacházejí hned dvě oblasti, kde trvale nežije žádné obyvatelstvo (oblast bývalých kasáren - základní sídelní jednotka Opletalova; oblast parku Šibeník, který těsně sousedí s oficiálně administrativně vymezeným středem města a rekreační oblast Benedikt dál od centra). Samotný střed také trpí nedostatkem trvale žijícího obyvatelstva, ke dni sčítání v roce 2001 zde oficiálně žilo pouze 22 občanů.\n\nOd posledního sčítání lidu v roce 2001 se uskutečnilo několik zásadních akcí k rozmělnění trvale žijících obyvatel. Ve středu města se vystavěla největší obytná rezidence na území města (100 bytů). Tento fakt povede k výrazné změně počtu obyvatel v základní sídelní jednotce Střed během následujícího sčítání lidu. Oblast U hřbitova, Na sadech a východní cíp Liščího vrchu se hustě zaplňují rodinnými domy a vzhledem k tomu, že celkový počet obyvatel ve městě neroste, ale mírně klesá, představuje tato výstavba do budoucna mírné rozmělnění obyvatelstva na sídlištích a poklesu hustoty osídlení. Z urbanistického hlediska se nárůst počtu obyvatel a zvýšení hustoty osídlení krom již zmiňavého Středu týká také oblasti Zahražan, kde začíná výstavba komplexu obytných budov se 100-150 byty.\n\nDalší dopad na změnu hustoty zalidnění bude mít v budoucnu dokončení zaplavování Jezera Most, čímž se zvýší celkové vymezení vodní plochy na úkor povrchově užitkové plochy města, konkrétně z 2,87 km² (2008) na 5,98 km² (při zachování předpokládané zaplavené plochy o rozloze 311 ha do roku 2011). \n\nDojížďka a vyjížďka za prací nebo do škol je velmi složitý proces na zjišťování, proto lze jediná data získat pouze ze sčítání lidu jednou za 10 let. V dnešní době neexistuje jiný způsob, jak komplexně zmapovat situaci mobility na území celé republiky, jedině tak lze vystopovat všechny dojíždějící do určitého místa.\n\nPrůmysl v Mostě tradičně v dlouhodobém měřítku ustupuje, což se projevuje také na dojíždění za prací do města. V roce 1991 byl Most na 18. místě v pořadí největších center dojížďky ekonomicky aktivních osob. Celkem za prací dojíždělo do města z celé republiky 11 241 osob. Z Mostu naopak do zbytku republiky vyjíždělo 10 074 osob, čímž byl Most v pozitivní bilanci pracovní mobility. K dalšímu sčítání v roce 2001 ovšem Most klesl v žebříčku dojížďky za prací až na 24. místo s celkovým počtem 8 560 dojíždějících. Bilance za poslední sčítání se udržela v kladných číslech a dokonce se zvýšila z 1 167 v roce 1991 na 2 016 v roce 2001. Postavení města se tedy na poli pracovního trhu napříč republikou zlepšilo (za sledované desetiletí), v porovnání s dalšími městy však oživení nebylo dostačující. V devadesátých letech do Mostu dojíždělo za prací více lidí než například do Karlových Varů, Liberce nebo Ústí nad Labem, v následujícím desetiletí tomu bylo naopak.\n\nNejvětší proud mobility je mezi Mostem a Litvínovem, v rámci republiky se proud Litvínov-Most řadil v roce 2001 na 7. místo největšího mezisídelního proudu dojížďky (v roce 1991 - 3. místo). Opačný proud Most-Litvínov zase za 12. největší (v roce 1991 - 11. místo). Do Litvínova tehdy dojíždělo z Mostu celkem 3 020 obyvatel, včetně školáků (5 730 v roce 1991) a z Litvínova do Mostu 2 557 (3 077 v roce 1991). Důvodem, proč do Litvínova dojíždí více lidí z Mostu a ne naopak, je přítomnost chemických závodů na území města Litvínov.\n\nNejvětší vazbu na obce v okrese měl Most v roce 1991 pouze k obci Havraň, u dalších osmi obcí (Bečov, Horní Jiřetín, Korozluky, Lišnice, Litvínov, Malé Březno, Obrnice a Polerady) byla vazba přibližně poloviční. Za vazbu na obci se myslí podíl dojíždějících do centra ze všech vyjíždějících z dané obce; tj. u obce Havraň je vazba v roce 1991 71,7 %, což znamená, že ze všech vyjíždějících z obce Havraň celých 71,7 % dojíždí právě do Mostu.\n\nOproti roku 1991 se vazba Mostu na obce v okrese v roce 2001 výrazně zvýšila, pouze u tří z 21 sledovaných obcí se vazba na okresní město snížila a to pouze nepatrně. Výrazného posílení vazby dosáhly Korozluky a Lišnice, v Havrani čtyři z pěti vyjíždějících obyvatel dojíždělo k poslednímu sčítání právě do Mostu.\n\nNejvíce se z Mostu a do něj vyjíždí/dojíždí ze sousedních okresních měst (Chomutov, Teplice, Louny). Vyjma největšího dojížďkového proudu do města z blízkého Litvínova nejvíce osob dojíždělo v roce 1991 z Jirkova (2 266 lidí) a Chomutova (1 761).\n\nJediná položka, která nelze být ve vyjížďce a dojížďce zmapována je dojížďka ze zahraničí. Na základě pracovních povolení lze určit přesný počet legálně zaměstnaných osob, ovšem nelegální pracující, případně studující už se statisticky vhodnou přesností určit nelze.\n"}
{"id": "409870", "url": "https://cs.wikipedia.org/wiki?curid=409870", "title": "Graciliceratops", "text": "Graciliceratops\n\nGraciliceratops (\"štíhlá rohatá tvář\") byl rod ceratopsidního dinosaura, žijícího v období pozdní křídy (asi před 100 až 83 miliony let) na území dnešního Mongolska. S délkou jen kolem 80 cm a hmotností zhruba 6,7 kilogramu patřil mezi nejmenší známé neptačí dinosaury, přesné rozměry však na základě dostupného fosilního materiálu není možné určit. Fosilie nekompletní kostry typového exempláře byly popsány pod druhovým názvem \"G. mongoliensis\" americkým paleontologem Paulem Serenem v roce 2000. Mohlo se však jednat pouze o mládě. Šlo zřejmě o malého býložravého dinosaura, živícího se cykasovitými a kapraďosemennými rostlinami, které v dané době ještě převažovaly nad krytosemennými.\n\n"}
{"id": "409877", "url": "https://cs.wikipedia.org/wiki?curid=409877", "title": "Hongshanosaurus", "text": "Hongshanosaurus\n\nHongshanosaurus (\"ještěr kultury Hong-šan\") byl rod drobného psitakosauridního dinosaura, žijícího v období spodní křídy (asi před 130 až 120 miliony let) na území dnešní Číny (oblast Liao-ning). Přestože jsou známy jen dvě fosilní lebky, srovnáním s jinými zástupci této čeledi můžeme vyvodit, že šlo o dvounohého býložravého dinosaura s čelistmi přeměněnými do podoby zobáku.\n\nLebka dospělého jedince, dlouhá pouhých 20 centimetrů, svědčí o tom, že tento primitivní rohatý dinosaurus byl jedním z nejmenších. Podle odhadů dosahoval délky asi 1,2 až 1,5 metru a hmotnosti kolem 15 kilogramů.\n\n"}
{"id": "409880", "url": "https://cs.wikipedia.org/wiki?curid=409880", "title": "Alkylfenoly", "text": "Alkylfenoly\n\nAlkylfenoly (AP) jsou nehalogenované organické sloučeniny odvozené od fenolu připojením alkylové skupiny, které přetrvávají v životním prostředí (jsou perzistentní), bioakumulativní a toxické pro vodní organismy. Používají se zejména jako surovina pro výrobu neiontových detergentů - alkylfenoletoxylátů (APE). Nejvyužívanějšími jsou etoxyláty nonylfenolu (NPE) a oktylfenolu (OPE), které se v prostředí degradují zpět na alkylfenoly.\n\nAlkylfenoly jsou xenoestrogeny. Evropská unie již proto zavedla omezení prodeje a použití pro některé aplikace.\n"}
{"id": "409882", "url": "https://cs.wikipedia.org/wiki?curid=409882", "title": "Leoš Nebor", "text": "Leoš Nebor\n\nLeoš Nebor (13. února 1930, Praha – 16. prosince 1992, Praha) byl český fotograf.\n\nZačal fotografovat v roce 1945. V letech 1953–1958 byl fotografem ČTK. Roku 1959 spoluzakládal časopis \"Mladý svět\", kde jako fotograf a vedoucí fotooddělení působil do roku 1968. Poté byl fotografem a zástupcem šéfredaktora časopisu \"Svět v obrazech\", odkud byl přinucen odejít v roce 1969. Aby se uživil, dělal fotodokumentaci stavby plynovodu. Také se věnoval vlastní tvorbě – fotografoval Prahu, zejména Malou Stranu, portréty, podařilo se mu připravit tři knihy pro zahraničí. V Čechách vystavoval až v roce 1989 na výstavě Československé fotografie v Mánesu ke 150. výročí fotografie. Teprve po listopadu 1989 se mohl vrátit k fotoreportáži – fotografoval pro týdeník MY.\n\n\n"}
{"id": "409884", "url": "https://cs.wikipedia.org/wiki?curid=409884", "title": "Ťažký štít", "text": "Ťažký štít\n\nHora se nachází na hlavním hřebeni Vysokých Tater v masivu Vysoké. Od vrcholu Vysoké na východě jej odděluje štrbina pod Ťažkým štítom, od Rysů na severu pak sedlo Váha. Jihozápadním směrem vybíhá hřeben Dračí pazúriky spojující Ťažký štít a Kôpky. Západní, 220 m vysoká stěna spadá do doliny Pod Váhou, severovýchodní stěna do Ťažké doliny.\n\nDo poloviny roku 2006 nesl oficiální jméno \"Český štít\" (polsky i nadále ). Toto pojmenování vzniklo chybným porozuměním polského či goralského jména ze strany pruského topografa Albrechta Wilhelma von Sydow. Goralové totiž ve svém nářečí označovali tato těžko dostupná místa slovem \"\"češká\"\", \"\"čežká\"\", tedy \"těžká\". Sydow touto oblastí v roce 1827 cestoval a později vydal cestopis s mapou kde uvedl Ťažkou dolinu jako . Toto se stalo podkladem dalších děl a zpětným překladem vznikla jména jako (nyní , čes. \"Těžký štít\"), (nyní , čes. \"Těžká dolina\"), (nyní , čes. \"Těžké pleso\") nebo (nyní , čes. \"Těžká věž\"). Podobné omyly v toponymech ve Vysokých Tatrách na pomezí polského, maďarského, německého a slovenského živlu jsou běžné a mimo Ťažkého štítu je Slovenská republika neřeší.\n\n"}
{"id": "409885", "url": "https://cs.wikipedia.org/wiki?curid=409885", "title": "Haopterus", "text": "Haopterus\n\nHaopterus (\"Haovo (=čínský paleontolog) křídlo\") byl rodem ornitocheiridního ptakoještěra, který byl objeven ve vrstvách formace Yixian v čínské provincii Liao-ning. Žil v období spodní křídy (stupně barrem až alb). Byl popsán na základě exempláře IVPP V11726, sestávajícího z přední části kostry (lebka, lopatkový pletenec, hrudní kost, přední končetiny, krční a zádové obratle a metatarzální kůstky). Lebka byla nízká, bez viditelných hřebenů. Zuby byly krátké, ostré a ohnuté dozadu. Je možné, že šlo o rybožravý druh, který se často pohyboval po čtyřech (za pomoci ohnutých křídel) po pevné zemi. Rozpětí křídel činilo u typového exempláře 1,35 m.\n\n\n"}
{"id": "409888", "url": "https://cs.wikipedia.org/wiki?curid=409888", "title": "Palestina v osmanském období", "text": "Palestina v osmanském období\n\nOsmanská Palestina je pojem označující historické území Palestiny v období pod nadvládou Osmanské říše v období 1516–1918. Území bylo v této době administrativně rozděleno, proto jej nelze brát jako jednotný stát. Palestina byla zároveň chápána jako část většího celku Osmanské Sýrie.\n\nVládce Osmanské říše sultán Selim I., po zhoršení vztahů s Mamlúckým sultanátem a po vzájemném střetu v Mardž Dábik u Aleppo v dnešní Sýrii, dobyl v roce 1516 oblast Levanty (tzv. Syropalestiny). Palestina se tak ocitla na 300 let (kromě jednoho krátkého období) v osmanském područí.\n\nPo dobytí osmanskými Turky se název „Palestina“ z oficiálního označení administrativní jednotky vytratil. V neoficiálním i polooficiálním užití však zůstal nadále populární. Dochovalo se mnoho záznamů z 16. a 17. století, které dokazují živost tohoto názvu. V 19. století Osmané dokonce užívali pojem \"Ardh-u Filistin\" (Země Palestiny) v oficiální korespondenci, vždy jej však chápali spíše jako nepřesně vymezený pojem a vůbec ne jako administrativně vymezené teritorium.\n\nV prvním momentě po dobytí, nechal Selim I. vše při starém, avšak jakmile se vrátil z tažení na Egypt, vytvořil jednu velkou provincii (vilájet) Šám (arabsky Bilad aš-Šám). Osmané měli totiž ve zvyku pojmenovávat provincie podle jejich hlavních středisek, v tomto případě podle Damašku (arabsky \"Dimašk aš-Šám\"). Místní guvernéry jmenovala centrální vláda v Konstantinopoli, které byly rovněž posílány roční příjmy.\n\nV roce 1549 byla Sýrie reorganizována, tak že byla rozdělena na dvě provincie. Ze sandžaku Aleppo se stalo centrum nově vzniklého vilájetu Aleppo. Palestinská území tak spadala do staršího vilájetu Damašku (zprvu pod názvem „Arabský vilájet“). V této době existovaly palestinské sandžaky Safed, Nábulus (na dnešním Západním břehu), Jeruzalém a Tara Bey.\n\nDalší územně administrativní změna proběhla v roce 1579. Nejen že vznikl nový vilájet Tripoli, ale došlo také k reorganizaci (nejen) palestinských sandžaků, resp. došlo k vytvoření nových sandžaků, a to Akko (Acre) a Gaza. O sedm let později, roku 1586, vznikl v severovýchodní Sýrii vilájet Rakka, což se však palestinských území nijak nedotklo.\n\nDrúzové, kteří obývali hlavně okolí sopky Džabal ad-Drúz, od které rovněž vykládají svůj původ, v sandžaku Hourán, byli za mamlúcké nadvlády sice vedle alawitů, ismajlitů a dvanáctníků jednou z náboženských skupin, vůči kterým byla, jako odpadlíkům od Sunnitů, hanbalským učněm Íbn Tajmíjou vyhlášena svatá válka a byli al-Malik al-Násirem těžce poraženi u Kaserwánu. Dostávalo se jim však alespoň běžných základních práv.\n\nS příchodem Osmanů se však jejich situace velice zhoršila a na časté trestné výpravy byli v průběhu 16. a 17. století nuceni podnikat protiakce v podobě ozbrojených rebelií. Fachr ud-Din II. z dynastie Ma’anů dokázal takových úspěchů a územní expanze, takže pod vládu Drúzského státu spadal na jihu i sever Palestiny, konkrétně sandžaky Akko a Safed.\n\nMa’anové dokonce získali podporu Toskánska a Benátek a pokoušeli se také o sympatie Francie. Když byli Fachr ud-Din na rozkaz sultána v roce 1614 vyhnán vojskem damašského paši, našel útočiště právě na dvorech prvních dvou zmíněných zemí. Po svém návratu roku 1619 byl znovu poražen se svými syny v roce 1633.\n\nRoku 1660 byl založen vilájet Safed, který byl však později přejmenován na Sidon a ještě později na Bejrút. Z toho lze vyčíst také jistý proces přesouvání centra této oblasti geograficky směrem na sever a tedy z území Palestiny do Libanonu. Safed totiž leží nedaleko Golanských výšin v Izraeli, Sidon a Bejrút (ještě severněji) však leží v Libanonu. Část Palestiny tak byla na nižší (provinční) administrativní úrovni spravována z Libanonu.\n\nKdyž se v Istanbulu dozvěděli o porážce francouzského loďstva v námořní bitvě u Abukiru během Napoleonova tažení do Egypta, rozhodli se, ve víře, že to znamená pro Napoleona konec, vytáhnout s armádou do Egypta. Když se o tom Bonaparte dozvěděl, uvědomil si, že by se Turkům pod velením paši Džezara neubránil a proto se rozhodl, že nejlepší obranou bude útok. Toto tažení je z historického hlediska nazýváno jako Syrské, geograficky se však odehrálo právě v Palestině.\n\n5. února 1799 opustilo vojsko Napoleona Bonaparte Egypt, oblehlo palestinské město Jaffa a na dobu od 3. do 7. března jej dobylo. Stihnul zde mimo jiné vybudovat špitál na místě karmelitánského kláštera na hoře (pohoří) Karmel. Další města, které obsadili byly Haifa, Ceasarea, Ramla, Lod (Lydda), Nazaret a Tiberias (Tverja). Dne 18. března stanulo v jeho obležení i město Akko, toto opevněné město se však francouzům dobýt nepodařilo. 21. května bylo obležení odraženo a Napoleon do konce května byl zatlačen zpět do Egypta.\n\nZde je třeba zmínit Napoleonův velice zajímavý vztah k Židům. Když dobyl Maltu a zjistil, že zdejší židé nemají právo vykonávat své náboženství a jsou johanity bráni do zajetí a dokonce (údajně) prodáváni, dal jim neprodleně povolení ke stavbě synagogy. Tím však jeho obrana židovského národa nekončí. Podle svých prohlášení (včetně písemných) měl v úmyslu po dobytí Akka, což by mu zajistilo možnost postupu na Jeruzalém, a dále, založit nezávislý židovský stát.\n\nBonaparte chtěl, aby se židům dostalo stejných práv jako katolíkům a protestantům ve Francii a v ještě duchu francouzské revoluce usiloval o osvobození židovského národa. „Vykoupení pána…“ se podle něj měli „…vrátit k Siónu s písněmi a věčnou radostí ve tvářích…“ Takto se vyjádřil úryvkem z Bible v jednom rozhovoru, který proběhl na Svaté Heleně. Některé skutečnosti nasvědčují tomu, že byl mezi Židy nejen velice oblíben, ale také oslavován jako spasitel. Toho si byl mimochodem vědom například i kníže Metternich.\n\nEgypt, přestože nominálně stále pod nadvládou Osmanské říše, pod vládou expansionistického paši Muhammada Alího dobyl a 10. května 1832 anektoval Velkou Sýrii včetně Palestiny v rámci osmansko-egyptské války (1831-1833). Egyptská armáda pod velením jeho syna paši Ibráhíma v Palestině dobyla postupně například Gazu, Ramlu, Jaffu, Haifu i Jeruzalém bez boje, k prvnímu střetu došlo až při dobývání pevnosti Akko, která Egypťanům po dlouhém šestiměsíčním obléhání podlehla.\n\nPomoc Turkům poskytli Britové. Ti vyslali válečné loďstvo k levantským břehům, později zakotvilo v Alexandrii, a na pevnině operovalo britské-osmanské vojsko, kterému se mimo jiné podařilo vzbudit silné proti-egyptské povstání. Roku 1834 proběhla rozsáhlá revolta. Stalo se tak také kvůli požadavku paši Ibrahíma na odvody místních (jeden z pěti mladých Palestinců) do jeho armády. Tento a mnoho dalších nařízení se Palestinců-muslimů velmi dotýkaly, naopak křesťané a židé je vítali.\n\nNicméně egyptské vojsko bylo zatlačeno zpět, roku 1841 musel Muhammad Alí podepsat mírovou dohodu a kontrola nad oblastí byla Brity předána zpět Turkům. V následujícím období je patrný podstatný nárůst vlivu Palestinců na správu vlastní země, což se projevilo také jejich aktivní rolí při prosazování reforem v Osmanské říši v letech 1876 a 1908.\n\nV roce 1876 byla v Osmanské říši zavedena ústava a začalo tzv. období první ústavy. Území Palestiny bylo od 70. let 19. století až do první světové války rozděleno do tří hlavních administrativních jednotek. Severní část, na sever od linie táhnoucí se od Jaffy k severnímu Jerichu a řeku Jordánu, spadala do vilájetu Bejrút který tvořili sandžaky Akko, Nábulus a v Libanonu pak Bejrút. Od Jaffy na jih se rozkládala provincie Jeruzalém se zvláštním statusem (mutesarrifíjet). Její jižní hranice nebyly zcela jasně vymezeny, byl to zhruba východní Sinaj a severní Negevská poušť. Jižní a střední Negev spolu s částí Sinaje a Arábie patřil k vilájetu Hidžáz.\n\nS příchodem ústavy došlo k jisté decentralizaci státní správy, což mimo jiné umožnilo obchod a příliv osadníků a obchodníků ze zahraničí. S tímto procesem přišly také modernizační proudy. Roku 1839 byl například postaven první větrný mlýn. Došlo k rozvoji poštovních služeb, využití dostavníků, kočárů, povozů, dvoukoláků atd. V oblasti dopravy bylo důležitým mezníkem vybudování silnice z Jaffy do Jeruzaléma v polovině 19. století a v roce 1892 byla na sejné trase otevřena železnice v délce 87 km. V roce 1891 byla na západě Jeruzaléma zrekonstruována nemocnice.\n\nPrvní světová válka znamenala pro Osmanskou říši definitivní konec v její kontrole nad východním středomořím. Její rozpad započal již v roce 1908 povstáním mladoturků, které s Britskou pomocí prosadilo nový politický systém (tzv. období druhé ústavy)se zcela novými prvky ve státní správě. Monarchické instituce měly být postupně nahrazeny institucemi konstitučními s novým volebním systémem. Okrajové oblasti však nechtěly nadále setrvávat v říši a otřásaly jimi lokální rebelie.\n\nJeště před velkou válkou proběhly konflikty s Itálií (1911), Balkánské války (1912-13) a odtrhly se Kuvajt (1913) a Albánie (1913). Tím že se Turci dali na stranu Ústředních mocností, si zajistili válečnou porážku a vytvořili předpoklad k rozebrání svého území vítěznými mocnostmi. Již za války, v roce 1916, uzavřeli Francouzi a Britové „tajnou“ Sykes-Picotovu dohodu, podle níž se měla z většina Palestiny po osvobození od Turků stát mezinárodní zóna bez přímého vlivu každé ze dvou velmocí. Rok poté však britský ministr zahraničí, Arthur Balfour vydal Balfourovu deklaraci, v níž sliboval Židům založení vlastního státu v Palestině, výměnou za finanční podporu ve válce proti Německu a Osmanské říši. Toto byla předehra k pozdějšímu ustavení Britského mandátu v Palestině (1920).\n\n9. prosince 1917 britská-egyptská armáda pod velením Edmunda Allenbyho obsadila Jeruzalém a v září 1918 po vítězné bitvě u Megida již okupovala celou Levantu. Turecko kapitulovalo 31. Října 1918.\n\n\n\n"}
{"id": "409895", "url": "https://cs.wikipedia.org/wiki?curid=409895", "title": "Stropnický", "text": "Stropnický\n\nPříjmení Stropnický nosí více různých osobností:\n\n\n\n"}
{"id": "409897", "url": "https://cs.wikipedia.org/wiki?curid=409897", "title": "Seger", "text": "Seger\n\nPříjmení Seger nosí více různých osob:\n\n\n\n"}
{"id": "409898", "url": "https://cs.wikipedia.org/wiki?curid=409898", "title": "TomTom", "text": "TomTom\n\nTomTom je nizozemský výrobce automobilových navigačních přístrojů, sporttesterů a navigačního software pro PDA a mobilní telefony.\n\nV roce 2008 TomTom koupil tvůrce digitálních map, firmu TeleAtlas za 2,9 miliardy EUR.\n\nTomTom nabízí 3 druhy produktů - navigační přístroje, sporttestery a navigační software pro přenosná zařízení jako PDA a mobilní telefony. V září 2017 TomTom oznámil, že opouští segment fitness hodinek a trackerů. \n\nNavigační přístroje jsou samostatné, přenosné \"navigace\", které zobrazují pohled na mapu z ptačí perspektivy, který je doprovázen hlasovou navigací. K určování polohy přístroje využívají satelitní systém GPS. Navigační přístroje TomTom se ovládají přes dotykový displej. Napájeny jsou přes 12V zásuvku automobilu.\n\nPřístroje se rozdělují na několik řad:\n\n\n\n\n\nAčkoliv donedávna byl TomTom znám výhradně jako výrobce přenosných navigačních přístrojů, od roku 2009 se zaměřil také na vestavěné autonavigace ve vozech Renault.\n\nNabídka sporttesterů od společnosti TomTom zahrnuje běžecké GPS hodinky, fitness GPS hodinky a golfové GPS hodinky. Na konci roku 2017 TomTom oficiálně potvrdil, že ukončí výboru wearables a propustil 136 zaměstnanců.\n\nBěžecké GPS hodinky disponují následujícími funkcemi:\nPro běhání byla vyrobena speciální řada Runner, aktuálně Runner 2, ta umožňuje si zvolit velikost řemínku, který je možné zakoupit v různých barevných provedeních a velikostech. Byly vyrobeny čtyři varianty produktů, které umožňují poslech hudby s bezdrátovými sluchátky nebo měření srdečního tepu bez hrudního pásu. V prodeji jsou následující typy produktů této řady:\n\nPodobné rozdělení typů hodinek má i řada Spark určená pro všechny fitness aktivity, hodinky disponují podobnými funkcemi jako v případě Runner 2. Řada Spark obsahuje následující typy produktů: \n\nTato řada GPS hodinek je určena speciálně pro všechny golfové hráče, kterým má usnadnit jejich pohyb po greenu, odhad vzdáleností, výskyt bunkerů nebo vodních ploch a mnohé další. V hodinkách jsou předem nahrány údaje o více než 40 000 mezinárodních golfových hřišť, u kterých probíhá každodenní aktualizace formou bezdrátové synchronizace chytrého smartphonu. Mezi golfovými hodinkami TomTom si můžete vybrat z následujících typů:\n\nTomTom je tvůrcem programu TomTom NAVIGATOR, který je určen pro přenosné přístroje vybavené přijímačem GPS nebo s možností připojení takového přijímače dodatečně. V současnosti je TomTom NAVIGATOR nabízen jako 7. verze, nebo verze 1.2 pro iPhone.\n\nJednotlivé platformy a verze na nich dostupné:\n\n\n"}
{"id": "409902", "url": "https://cs.wikipedia.org/wiki?curid=409902", "title": "Základní škola Třebíč, Benešova 585", "text": "Základní škola Třebíč, Benešova 585\n\nZákladní škola Třebíč, Benešova 585 je příspěvková organizace města Třebíče vykonávající činnost základní školy a školských zařízení školní jídelny, školní družiny a školního klubu, a to v Třebíči na Nových Dvorech. Základní škola poskytuje mimo jiné rozšířenou výuku tělesné výchovy a cizích jazyků. Škola jako člen \"Dalton International\" vyučuje i podle zásad Daltonského plánu. Svou činnost zahájila v září 1978.\n\nV roce 2018 škola v rámci vydavatelství Bene vydala knihu rodinných vzpomínek na roky první světové války, žáci dostali za úkol ptát se příbuzných na vzpomínky z té doby.\n\nAreál školy se nachází na Nových Dvorech v ulici Benešově, dříve Gagarinově. Do školského obvodu školy spadá zhruba střední část Nových Dvorů na západ od ulice Velkomeziříčské až k Hájku; nejbližší okolí školy poněkud paradoxně náleží spádově k ZŠ a MŠ Na Kopcích. Mimo část Nových Dvorů je k Základní škole Benešova přiškolen Pocoucov.\n\nKomplex školy se skládá z pěti pavilonů: pavilonu prvního stupně, pavilonu druhého stupně, pavilonu s tělocvičnami a počítačovými učebnami, pavilonu vedení a odborných učeben a školní jídelny. V severní části pozemku školy je sportovní areál s oválem, zatravněným fotbalovým hřištěm a hřištěm s umělým povrchem.\n\nPřed objektem školy, pohledem z Benešovy ulice, stávala na zvýšeném podstavci socha \"Dítě s holubicí\", představující přání života v míru, hravost a zvídavost dětí. Na prostranství na jih od pavilonu tříd prvního stupně, v místě současného střediska služeb a domu čp. 356, 357 a 361 byla 25. října 1981 odhalena socha revolucionáře a spoluzakladatele Komunistické strany Československa Bohumíra Šmerala od národního umělce Jana Habarty. Po sametové revoluci byla socha odstraněna a je v depozitáři Muzea Vysočiny Třebíč.\n\nZákladní škola Benešova zahájila svou činnost ve školním roce 1978/1979 dne 4. září 1978. Budována byla jako 27třídní škola. S přípravou k otevření museli vypomáhat rodiče budoucích školáků. V pavilonu A bylo nakonec připraveno 15 tříd pro 1. až 4. ročník, v pavilonu B 15 tříd pro 5. až 9. ročník, 5 místností pro školní družinu, školní jídelna a dvě tělocvičny. Lehkoatletický stadion byl zbudován později. Pro školní rok 1981/1982 bylo ve škole zapsáno 259 žáků. Pracovníkům školy se tou dobou dařilo plnit i cíle oficiální světonázorové výchovy, když „ani jeden žák nenavštěvoval hodiny náboženství“.\n\nRozšířenou výuku tělesné výchovy základní škola nabízí od roku 1985, od roku 1992 též cizích jazyků. Prvky daltonského školství škola ve své činnosti uplatňuje od roku 1999. Počet žáků ve školním roce 1998/1999 činil 1018. Lehkoatletický stadion byl zásadně rekonstruován v roce 2005.\n\nPrvním ředitelem byl Miroslav Zvěřina. Od roku 1990 ho nahradil Miroslav Krejčí. Po Miroslavovi Krejčím nastoupil do funkce ředitele Jaroslav Dejl, ve funkci byl od roku 1992, Dejl v roce 2016 na vlastní žádost odešel z pozice ředitele školy, pozice tak byla od ledna neobsazena. Na začátku školního roku 2016/17 nastoupil na místo ředitele školy Jan Vaněk, je absolventem Pedagogické fakulty v Ostravě oboru tělesná výchova – technická výchova. Na škole dříve pracoval jako učitel od roku 2008.\n\nV roce 2019 si škola retro týdnem připomněl Sametovou revoluci.\n\n\n\n\n"}
{"id": "409904", "url": "https://cs.wikipedia.org/wiki?curid=409904", "title": "Zapomenuté světlo", "text": "Zapomenuté světlo\n\nZapomenuté světlo je jedna z nejznámějších knih Jakuba Demla, ten ji vydal vlastním nákladem v roce 1934. Kniha byla krátce po vydání zabavena úřady. Autor se proti tomu odvolal, kniha pak byla uvolněna, ale zůstalo v ní začerněno celkem devět pasáží. První necenzurované vydání pochází až z roku 1985.\n\nZapomenuté světlo je souborem vzájemně propojených esejů. Jako jednotící prvek lze chápat osobu Bohumila Maliny Ptáčka, jehož pochvalný dopis knihu uvádí a na něhož Deml odpovídá. Na atmosféře knihy se podepsala smrt Pavly Kytlicové, Otokara Březiny a Marie Zezulové - Deml ji v textu jmenuje \"\"Zezulka\"\" - selky, ke které měl Deml velice vřelý vztah. Lingvista Roman Jakobson o knize dokonce prohlásil: \"„Vedle středověkého Tkadlečka a díla Boženy Němcové nejtragičtější česká kniha.“\" Deml si také neodpustil nejednu ironickou poznámku na adresu svých kritiků, katolického kléru nebo svých někdejších přátel – Josefa Floriana a Jaroslava Durycha.\n\nV roce 1996 vznikl velmi volně na motivy knihy stejnojmenný film s Boleslavem Polívkou v hlavní roli. Děj filmu je přenesen do konce 80. let 20. století a hlavní hrdina - kněz z venkovské farnosti kdesi v severočeských horách, prožívá postupné umírání ženy, ke které měl, podobně jako Deml k \"\"Zezulce\"\", velmi vřelý vztah. V ostatních motivech (odpor k mocipánům a snaha o záchranu chátrajícího kostela) se film s Demlovým dílem však naprosto rozchází.\n\nV roce 2008 uvedlo brněnské Divadlo U stolu dramatizaci díla v režii Františka Derflera.\n\nV roce 2018 uvedlo ostravské Divadlo Petra Bezruče dramatizaci díla podle Jakuba Nvoty v režii Janky Ryšánek Schmiedtové.\n"}
{"id": "409908", "url": "https://cs.wikipedia.org/wiki?curid=409908", "title": "Nakládačka", "text": "Nakládačka\n\nNakládačka může být:\n\n"}
{"id": "409909", "url": "https://cs.wikipedia.org/wiki?curid=409909", "title": "Rodeo (rozcestník)", "text": "Rodeo (rozcestník)\n\nRodeo může být:\n\n"}
{"id": "409914", "url": "https://cs.wikipedia.org/wiki?curid=409914", "title": "Estonci", "text": "Estonci\n\nEstonci (estonsky: eestlased, dříve \"maarahvas\") jsou ugrofinským národem žijícím zejména na území Estonska. Estonci převážně hovoří estonsky, což je jazyk finské větve ugrofinských jazyků. Estonština je příbuzná s finštinou a vzdáleně také s maďarštinou.\nAčkoliv Estonsko je tradičně řazeno mezi pobaltské státy, jsou Estonci jazykově a etnicky nepříbuzní se svými sousedy Lotyši a Litevci.\n\nEstonsko bylo poprvé osídleno před 10 000 lety poté, co ustoupil baltský ledovec. Ačkoliv není jisté, jakým jazykem hovořili tito první obyvatelé, dá se celkem jistě říci, že první obyvatelé mluvící ugrofinským jazykem příbuzní dnešním Estoncům dorazili na území dnešního Estonska před 5000 lety. To řadí Estonce mezi nejstarší stálé obyvatele jednoho území v Evropě.\n\nDnešní výraz pro Estonsko je odvozen ze slova \"Aestii\", kterým staří Germáni označovali lidi žijící na severozápad od řeky Visly. Římský historik Tacitus v roce 98 př. n . l. byl prvním, kdo se zmínil o národu zvaném \"Aestii\", a raní obyvatelé Skandinávie nazývali území jižně od Finského zálivu \"Eistland\". Tento název dodnes užívá islandština a výraz pro Estonce je \"eistr\".\n\nEstonština patří do finské větve ugrofinských jazyků.\nNejstarší známé případy psané estonštiny pochází ze 13. století, například latinsky psaná kronika Heinrici Chronicon Livoniae obsahuje slova a části vět v estonštině. První estonsky tištěná kniha spatřila světlo světa v roce 1525.\n\nPřestože estonské národní uvědomění je spíše spjato až s dobou estonského národního obrození, již tomuto obrození předcházel určitý stupeň uvědomění si národní identity. V 18. století se mezi Estonci šíří užívání označení \"eestlane\" spolu se starším \"maarahvas\". Bible byla do estonštiny přeložena v roce 1739, a počet knih a brožur vydaných v estonštině vzrostl z 18 v padesátých letech 18. století na 54 o čtyřicet let později. Na konci 18. století více než polovina dospělých rolníků byla gramotná. První vysokoškolsky vzdělaní intelektuálové označující sebe sama za Estonce, mezi něž patřili Friedrich Robert Faehlmann (1798-1850), Kristjan Jaak Peterson (1801-22) a Friedrich Reinhold Kreutzwald (1803-82), se objevili ve dvacátých letech 19. století.\n\nVládnoucí elity v Estonsku byly převážně německé národnosti již od dobytí Estonska německým Řádem mečových bratří ve 13. století.\nGarlieb Merkel (1769-1850), pobaltský Němec, byl prvním autorem, který považoval Estonce za národ rovnoprávný s ostatními a stal se tak zdrojem inspirace pro estonské národní hnutí, které se opíralo o pobaltskou německou kulturu do poloviny 19. století. Nicméně v polovině století se Estonci stali ambicióznějšími a začali si brát příklad u Finů coby úspěšného národního hnutí a do jisté míry i u sousedního lotyšského národního hnutí.\n\nNa konci roku 1860 se již Estonci nemohli smířit s německou kulturní a politickou nadvládou. Zato jejich postoj k Ruskému impériu byl před rusifikací v 80. letech 19. století kladný.\n\nEstonci mají silné vazby na Severské státy, které vyplývají z významného kulturního a náboženského ovlivnění během staletí jejich nadvlády. Estonci se dokonce sami počítají spíše k severským státům než k pobaltským zemím, a to zejména kvůli etnické a jazykové spřízněnosti s Finy.\n\nBěhem let 1945-89 se podíl etnických Estonců v Estonsku snížil z 94% na 61%, což bylo zapříčiněno jak deportacemi organizovanými Sovětským svazem, tak sovětským programem masového přistěhovalectví z Ruska a dalších částí bývalého SSSR do průmyslových oblastí Estonska. Stejně tak na tom měla podíl válečná emigrace a Stalinovy masové deportace a popravy. Nynější podíl Estonců se blíží k 70%.\n\nMimo Estonsko žijí Estonci nejvíce v Rusku, Finsku, Švédsku, Spojených státech nebo dalších západních zemích. V sousedním Lotyšsku žije okolo 2700 Estonců (dle sčítání lidu 1997), a v Litvě v roce 1989 žilo 600 Estonců.\n\nBěhem druhé světové války v roce 1944 provedla Rudá armáda invazi do Estonska. Mnoho Estonců utíkalo ze své domoviny na lodích či malých člunech přes Baltské moře do Švédska a Německa. Odtud později pokračovali dál a usadili se v Kanadě, Spojených státech a Austrálii. Někteří z nich se i s potomky vrátili do Estonska po získání opětovné nezávislosti země v roce 1991.\nK významným vědcům patří astrofyzik Ernst Öpik, fyzikové Thomas Johann Seebeck, jenž objevil termoelektrický jev, a Heinrich Lenz či optik Bernhard Schmidt. Estonský původ měli i zoologové Karl Ernst von Baer a Alexander von Middendorff.\n\nK nejvýznamnějším světovým sémiotikům patří Jurij Michajlovič Lotman. Lingvista Paul Ariste zasvětil život studiu umírající votštiny. Ve vývoji estonského jazyka sehrál zásadní roli filolog Johannes Aavik. Tvůrcem umělého jazyka Occidental byl baltský Němec Edgar de Wahl. Mezinárodní věhlas získal i filozof a kulturní teoretik Jaan Kaplinski. V Tallinnu se narodil zakladatel gestalt psychologie Wolfgang Köhler.\n\nZa zakladatele moderní estonské literatury je považován Friedrich Reinhold Kreutzwald, za zakladatele moderní estonské poezie jsou označováni Marie Underová a Kristjan Jaak Peterson. Významnou představitelkou estonského národního obrození byla básnířka Lydia Koidula či spisovatel Carl Robert Jakobson. Johann Voldemar Jannsen napsal báseň, která se stala později textem estonské národní hymny. Pentalogie \"Pravda a spravedlnost\", jejímž autorem je Anton Hansen Tammsaare, je pilířem estonské prózy. V meziválečném Estonsku vynikli básnířka Betti Alverová či básník Friedebert Tuglas, který do estonské literatury vnesl prvky impresionismu a symbolismu. Ve druhé polovině 20. století se prosadil Jaan Kross. K oceňovaným současným autorům patří Tõnu Õnnepalu.\n\nNejproslulejšími hudebními skladateli jsou Arvo Pärt, Evald Aav a Eduard Tubin. Z interpretů lze jmenovat dirigenta Neeme Järviho.\n\nV Estonsku se narodil významný americký architekt Louis Kahn.\n\nV modelingu se prosadila Carmen Kassová.\n\nKlíčovou postavou meziválečné estonské politiky byl Konstantin Päts. Hrdinou estonské války o nezávislost v letech 1918-1920 byl Johan Laidoner.\nEstonskými Němci (tzv. baltskými Němci) byli polárník Ferdinand Petrovič Wrangel i cestovatel Otto von Kotzebue.\n\nDvě zlaté olympijské medaile má zápasník Kristjan Palusalu, olympijským vítězem je i desetibojař Erki Nool. Uspěl i šachista Paul Keres.\n\n\n\n"}
{"id": "409916", "url": "https://cs.wikipedia.org/wiki?curid=409916", "title": "Čekanice", "text": "Čekanice\n\nNázev Čekanice má více sídel:\n"}
{"id": "409917", "url": "https://cs.wikipedia.org/wiki?curid=409917", "title": "Hněvkov", "text": "Hněvkov\n\nNázev Hněvkov má více sídel:\n"}
{"id": "409918", "url": "https://cs.wikipedia.org/wiki?curid=409918", "title": "MGM-29 Sergeant", "text": "MGM-29 Sergeant\n\nMGM-29 Sergeant byla americká balistická raketa krátkého dosahu (tzv. SRBM), vyvinutá v JPL (Jet Propulsion Laboratory). Podle amerického kódového označení z roku 1962 šlo o balistickou střelu odpalovanou z mobilního prostředku (vozidla) určenou k ničení povrchových cílů. Mohla nést jadernou hlavici.\n\nPohon zajišťoval motor na tuhé pohonné látky. Do služby u armády Spojených států byla zařazena v roce 1962, ale její vývoj probíhal již od roku 1948. Hlavice byla buď standardní termonukleární W52, nebo vysoce explozivní konvenční. Ze služby byla vyřazena v roce 1977, kdy ji nahradila MGM-52 Lance. Střela dokázala vyvinout počáteční tah až 200 kN, hmotnost činila 4530 kg, průměr střely byl 0,79 metru, délka 10,52 metrů a rozpětí křidélek 1,8 metru. Minimální dolet rakety byl 40 km (25 mil) a maximální 135 km (84 mil).\n\nSpolečnost Thiokol vyvinula na základě rakety Sergeant raketový stupeň Castor, který byl zpočátku použit jako druhý stupeň rakety Scout a později se dočkal širokého uplatnění jako pomocný startovací motor pro mnoho typů raket (Delta, Thor, Atlas IIAS). Zmenšená varianta rakety o délce 1 metr byla použita na vyšších stupních raket Juno I a Juno II. Druhý stupeň býval tvořen 11 raketami, třetí byl sestaven ze tří raket a poslední čtvrtý stupeň byla pouze jediná raketa Sargeant. Zmenšená raketa byla používána až do počátku 90. let jako horní stupeň různých testovacích a výzkumných raket.\nSpecifikace zmenšené varianty pro kosmické použití:\n\n\n"}
{"id": "409929", "url": "https://cs.wikipedia.org/wiki?curid=409929", "title": "Hromkočky", "text": "Hromkočky\n\nHromkočky (v anglickém originále ThunderCats) je americký animovaný televizní seriál o skupině kočkovitých humanoidů, kteří musí uprchnout ze své planety, které hrozí zničení. V premiéře byl vysílán v letech 1985–1989. Přistanou na planetě zvané Třetí Země, kde bojují s nemrtvým Mumm-Rou a jeho armádou různých zvířecích mutantů. V Česku byl vysílán na televizní stanici Supermax.\n\n"}
{"id": "409931", "url": "https://cs.wikipedia.org/wiki?curid=409931", "title": "Fresh Prince", "text": "Fresh Prince\n\nFresh Prince (v anglickém originále The Fresh Prince of Bel-Air) je americký televizní sitcom nominovaný na Emmy původně vysílaný na NBC od 10. září 1990 do 20. května 1996. Hlavní postavu ztvárnil Will Smith jako ulicí vychovaný teenager ze západní Filadelfie, který byl poslán, aby žil s jeho bohatými příbuznými v Bel-Airském sídle. Jeho životní styl se často střetává se stylem těchto příbuzných. Bylo natočeno 6 řad o 148 epizodách.\n\nÚvodní znělku napsal a Will Smith jako „The Fresh Prince“. Hudbu složil QD3 (Quincy Delightt Jones III), který je s Willem Smithem uveden na konci každé epizody. Tato hudba je také používána k přechodům mezi scénami. Tato píseň má v celé délce 2:52 a je také v albu Willa Smitha - Greatist hits\nV prvních dílech použili jen první, druhou, třetí, šestou a sedmou sloku. Od čtvrtého dílu použili jen první dvě a poslední dvě sloky. Tato změna umožňovala prodloužení dílů.\nV první, páté a šesté sérii na konci každého dílu použili instrumentální podobu této písně. Zatímco ve druhé, třetí a čtvrté jsou na konci ukázány vtipné nepovedené záběry.\n\nPrvní série Hollywood Center Studios, Kalifornie (1990–1991); druhá a třetí série Sunset Gower Studios, Kalifornie (1991–1993); čtvrtá, pátá a šestá NBC Studios Burbank, Kalifornie (1993–1996). Vila rodiny Banksů je skutečná a její adresa byla poprvé odhalena v čtvrté sérii v díle „For Sale By Owner“ - 805 Saint Cloud Road. Najdete ji i na mapě\n\nV první sérii se vše natáčí hlavně v obývacím pokoji, který je ve formálním stylu. Také se natáčelo v kuchyni, která ovšem nebyla přímo spojena s obývacím pokojem. Pár záběrů je také v horním patře. Po této sérii bylo kompletně přestavěno.\n\nVe druhé sérii přestavěli kuchyň a obývací pokoj do modernějšího stylu oproti původnímu dílu. Tyto dvě místnosti byly přímo spojeny, proto bylo možné natáčet v kuse. Schody přesunuty z haly do pozadí obývacího pokoje, hned vedle zadního vstupu do zahrady. Jediné věci, které zůstaly z první série, byly levá strana kuchyně a chodba z obývacího pokoje směrem doprava, která vede do haly s vchodovými dveřmi.\n\nDům, který je natáčen z venku není ten v Bel-Air v Los Angeles, ale ve skutečnosti v Brentwoodu.\n\nS tímto prostředím se setkáváme ve třetí sérii, protože Hilary získala práci „rosničky“ a tam se také zamilovala do Trevora Collinse. Tyto prostory byly ke konci čtvrté sérii odepsány, jelikož Trevor zemřel při nehodě v bunde jumpu. V šesté sérii se sem zase vrátíme, díky Hilaryně vlastní TVshow.\n\nJazz bydlí s kamarády v sešlém apartmánu v Kalifornii, čtvrť Compton v areálu Chalet Towers.\nZajímavost = záběr, kde někdo (většinou strejda Phil) vyhazuje Jazze z domu je jen jeden. Jen jeden byl natočen a používají ho pořád dokola. I když zrovna třeba není den a nebo má Jazz úplně jiné oblečení.\n\nČtvrtá a pátá série se také natáčí ve studentském obchodě v kampusu University of Los Angeles, které se také nazývá „The Peacock Stop“ (jméno podle maskota, páv = peacock). V seriálu zde pracuje Will, Carlton a Jackie.\n\nSeriál Fresh Princ vyhrál cenu za nejlepší seriál (1994).\nAlfonso Ribeiro (Carlton) získal cenu za vynikající výkon ve vedlejší roli (1996).\nTatyana Ali (Ashley) získala cenu za vynikající dětskou herečku (1997) a za oblíbenou televizní herečku (1996).\nRoss Bagley (Nicky) získal cenu za nejlepší herecký výkon dětí do deseti let v televizi (1996) a tutéž cenu za výkon v seriálu (1995).\n"}
{"id": "409941", "url": "https://cs.wikipedia.org/wiki?curid=409941", "title": "Nikola Gruevski", "text": "Nikola Gruevski\n\nNikola Gruevski (makedonsky Никола Груевски, * 31. srpna 1970, Skopje, SFRJ) je severomakedonský politik za stranu VMRO-DPMNE. Od roku 2006 do roku 2016 byl předsedou vlády Severní Makedonie. V letech 1999 až 2002 působil jako ministr financí ve vládě Ljubča Georgievského. Funkci předsedy vlády zastával od 27. srpna 2006 a rezignoval na svoji funkci 18. ledna 2016. \n\n13. listopadu 2018 požádal o politický azyl v Maďarsku.\n"}
{"id": "409942", "url": "https://cs.wikipedia.org/wiki?curid=409942", "title": "Tropická noc", "text": "Tropická noc\n\nTropická noc je noc, kdy minimální teplota neklesne pod 20 °C. V České republice se takové noci vyskytují nepravidelně a téměř výhradně jen v červenci a srpnu, ojediněle v červnu. V roce 2012 byla zaznamenána historicky první tropická noc v ČR již v dubnu a to na stanici Frýdlant v Čechách při minimální teplotě 21,4 °C (naměřena 29. 4. v 5.15) a na stanici Nové Město pod Smrkem při minimální teplotě 20,4 °C. Tyto dvě stanice se nacházejí ve Frýdlantském výběžku, kde je počasí několikrát do roka ovlivňováno fénovým efektem, kdy od hor vane prohřátý vzduch. Tropické noci byly dříve zaznamenávány jen v nížinách. Jejich počet se v Česku pohybuje mezi 0,1 až 0,5 ročně, nejvíce, až 1,5 ročně, se jich vlivem městského tepelného ostrova vyskytuje v samém centru Prahy. V posledních letech jejich počet znatelně roste. V noci z 11. na 12. srpna 2015 byla tropická noc i na vrcholu Lysé hory v nadmořské výšce 1323 m n. m.\n\n"}
{"id": "409945", "url": "https://cs.wikipedia.org/wiki?curid=409945", "title": "Arktický den", "text": "Arktický den\n\nZa arktický den je v meteorologické terminologii považován den, kdy maximální denní teplota nepřesáhne −10 °C. V České republice se jejich roční počet pohybuje od 0,3 v centru Prahy až po 7,8 na horách severovýchodní Moravy a Slezska. Arktické dny se nejčastěji vyskytují v lednu a únoru, vzácněji v prosinci. Na horách se mohou objevit i v listopadu a březnu. V některých oblastech se mohou vyskytovat i častěji. Na některých místech Země se mohou vyskytovat i celoročně.\n\n"}
{"id": "409950", "url": "https://cs.wikipedia.org/wiki?curid=409950", "title": "Příbuzenská krev", "text": "Příbuzenská krev\n\nPříbuzenská krev je román amerického spisovatele Eda McBaina z roku 1975. Pochází se série o fiktivním detektivním okrsku – známý jako 87. revír – ve vymyšleném městě Isola. Kniha je rozdělena do deseti kapitol, autor ji věnoval Jeffovi a Anitě Ashovým, a patří spíše k průměrnějším dílům ze série.\n\n\nBrutální vražda nožem.\n\nDetektivka se odehrává v měsíci září roku 1975. Patnáctiletá dívka Patricia Loweryová přiběhne v noci 6. září na stanici 87. revíru. Je pořezaná nožem a tvrdí, že ji a její sedmnáctiletou sestřenici Muriel Starkovou napadl neznámý muž. Detektivové najdou tělo Muriel, které je brutálním způsobem pořezáno a pobodáno. Steve Carella a Bert Kling jdou po muži, kterého Patricia popsala, ale nedaří se jim ho najít. Toto pátrání se zkomplikuje navíc tím, že Patricia po čase označí jako útočníka svého vlastního bratra Andrewa Loweryho. Při výslechu rodiny je zjištěno, že si Muriel psala deník, ale ten je nezvěstný... Vše ovšem naznačuje, že rodinné vztahy nebyly v nejlepším pořádku.\n"}
{"id": "409958", "url": "https://cs.wikipedia.org/wiki?curid=409958", "title": "Srážkový stín", "text": "Srážkový stín\n\nSrážkový stín je meteorologický jev vzniklý působením horských celků, které znemožňují přenášet převládajícím větrům vlhkost. Oblačnost se na návětrné straně hor zachytí a zde také spadne většina srážek. Závětrná strana je pak podstatně sušší.\n\nPříkladem srážkového stínu je například město Lima v závětrné poloze And nebo Tibetská náhorní plošina. V Česku je tento jev typický pro dolní Poohří a Podřipsko v závětrné poloze Krušných hor a pro Dyjsko-svratecký úval stíněný Českomoravskou vrchovinou. Průměrné roční srážky se v těchto oblastech pohybují pod 500 mm (Tušimice 420 mm, Libědice 415 mm).\n\n"}
{"id": "409961", "url": "https://cs.wikipedia.org/wiki?curid=409961", "title": "Vodní elektrárna Lipno I", "text": "Vodní elektrárna Lipno I\n\nVodní elektrárna Lipno I byla uvedena do provozu roku 1959 a nachází se v podzemí v blízkosti hráze vodní nádrže Lipno na Vltavě v Jihočeském kraji. Je vybavena dvěma Francisovými turbínami o výkonu po 60 MW. Energie je vedena kabely na povrch do transformátoru a rozvodny.\n\nPrůtok vody není dostatečný, aby bylo možné dlouhodobě udržovat vysokou výrobu energie, a proto je elektrárna používána jako špičková elektrárna, která pracuje hlavně v čase elektrické špičky, kdy se dobře uplatní její schopnost rychle (během 226 sekund) rozběhnout produkci energie a dodat krátkodobě vysoký výkon. Její nedílnou součástí je vodní elektrárna Lipno II.\n\nTato elektrárna byla uvedena do provozu poprvé 15. června 1959 v 17:55 poprvé voda roztočila vodní turbíny vodní elektrárny. \n\nPo více než 50 letech mezi roky 2012 až 2014 získala elektrárna obě nové turbíny. Jedna vyšla na 220 milionů korun.\n\nOd roku 2016 probíhá historicky největší modernizace vodní elektrárny, která zvýší její účinnost o přibližně 4 %.\n\n"}
{"id": "409962", "url": "https://cs.wikipedia.org/wiki?curid=409962", "title": "Jako z lásky", "text": "Jako z lásky\n\nJako z lásky je román amerického spisovatele Eda McBaina z roku 1962. Kniha je rozdělena do šestnácti kapitol, autor ji věnoval Vivian a Jackovi Farrenovým. Pochází ze série o fiktivním detektivním okrsku – známý jako 87. revír – ve vymyšleném městě Isola. Má zajímavou strukturu, odehrává se zde více případů (kromě dále popsaných i krátký zátah na výrobce heroinu), navíc je čtenář stále znejišťován a odváděna jeho pozornost.\n\n\nZdánlivá sebevražda.\n\nDetektivka se odehrává v dubnu a květnu roku 1962. Je zde několik případů spojených dohromady. Na začátku se Steve Carella marně snaží zachránit dívku Blanche Mattfieldovou před spácháním sebevraždy skokem z jedenáctého patra. O několik bloků dál zazvoní podomní agent u dveří jednoho bytu, a ten vyletí do vzduchu. V bytě jsou nalezena těla dvou polonahých milenců (Tommy Barlow a Margaret Irena Thayerová), kteří se podle dopisu na rozloučenou rozhodli spáchat společnou sebevraždu otravou svítiplynem. Manžel Ireny Thayerové neměl vůbec tušení, že se jeho žena s někým schází, stejně tak bratr Tommyho Barlowa, Amos Barlow. I když se u postele nacházejí prázdné lahve od whisky, pitva neprokáže stopy alkoholu v těle.\n\nCarellovi v případu tohle nehraje, ale jinak vše nasvědčuje tomu, že šlo o sebevraždu. Při pátrání je náhle surově napaden a zmlácen neznámým mužem. O několik dní později se napadení opakuje, tentokrát se Carella ubrání a útočníka zadrží. Je jím Richard Bandler, bývalý přítel Blanche, který ji opustil a umínil si, že za její smrt může Carella.\n\nMajitel bytu, v němž došlo ke zdánlivé sebevraždě, zjistí, že mu chybí prášky na spaní – dvojici jimi někdo omámil a poté zavraždil. Jako vraha Cotton Hawes usvědčí Tommyho bratra Amose, který nechtěl dopustit, aby bratr začal nový život bez něj. Proto jim nasypal prášky do whisky a zinscenoval sebevraždu včetně dopisu na rozloučenou.\n"}
{"id": "409963", "url": "https://cs.wikipedia.org/wiki?curid=409963", "title": "Černý potok (přítok Moravice)", "text": "Černý potok (přítok Moravice)\n\nČerný potok je levostranný přítok řeky Moravice v Moravskoslezském kraji. Délka toku činí 25,0 km. Plocha povodí měří 109,5 km².\n\nPotok pramení v pohoří Hrubý Jeseník na jihovýchodním úbočí Železného vrchu, severozápadně od obce Rudná pod Pradědem. Tok sleduje zhruba východní až jihovýchodní směr. Je hlavním vodstvem protékajícím obcí Staré Město a městem Bruntál, kde se při poslední povodni rozvodnil, zejména v zámeckém parku. Pod obcí Mezina se Černý potok zleva vlévá do nádrže Slezská Harta na řece Moravici. Před stavbou této přehrady se ústí potoka nalézalo ještě o přibližně 2,5 km níže, v dnes zatopené vesnici Karlovec.\n\n\nPrůměrný průtok Černého potoka u obce Mezina činí 0,90 m³/s.\n\n\n"}
{"id": "409964", "url": "https://cs.wikipedia.org/wiki?curid=409964", "title": "Durance", "text": "Durance\n\nDurance je řeka v jihovýchodní Francii (Provence-Alpes-Côte-d'Azur). Délka řeky je 323 km. Plocha jejího povodí měří 14 225 km².\n\nJméno řeky je pravděpodobně odvozeno od starého základu \"Dūrantia\" s kořenem \"dur-\" jenž se vyskytuje ve jménech více řek v oblasti západních Alp (Dora v Itálii, Dranse v Horním Savojsku, Drôme) a příponou \"-antia\". Všechny tyto řeky pramení vysoko v horách a vyznačují se prudkým spádem. V 1. století našeho letopočtu je zaznamenán její název \"Druentia\".\n\nPramení v nadmořské výšce přes 2300 m poblíž louky Gondran na východním svahu hory Sommet des Anges v départementu Hautes-Alpes v Kottických Alpách. Teče nejprve na jih, postupně se stáčí západním směrem. Na středním toku se proplétá mezi výběžky Provensálských Alp. Na dolním toku vtéká do Rhônské nížiny. Má charakter rovinné řeky s pokojným tokem. Ústí zleva do Rhôny několik kilometrů jižně od Avignonu v nadmořské výšce 24 m a je jejím druhým nejdelším (po Saôně) a také druhým nejvodnějším (po Isère) přítokem.\n\nHlavním zdrojem vody je v horní části povodí převážně tající sníh, zatímco v nižších polohách převládají dešťové srážky. Průměrný průtok vody na dolním toku činí přibližně 190 m³/s, maximální dosahuje až 5200 m³/s. Od zimy, po celé jaro až do června dochází k divokým povodním, při nichž stoupá hladina o 4 až 7 m a může docházet k protržení břehových valů a zatopení přilehlých oblastí Rhônské nížiny.\n\nV 19. století byl její tok upraven – byly vybudovány přehradní nádrže a řeka začala být využívána pro zásobování města Marseille pitnou vodou. Na řece byly zprovozněny vodní elektrárny. Řeka také slouží k zavlažování. Po řece se plaví dřevo. Protéká města Briançon, Embrun, Sisteron, Manosque, Pertuis, Cavaillon, Avignon v departementech Var, Vaucluse a Bouches-du-Rhône. Údolím Durance prochází historicky významná komunikační cesta.\n"}
{"id": "409977", "url": "https://cs.wikipedia.org/wiki?curid=409977", "title": "Boj o Filipíny (1941–1942)", "text": "Boj o Filipíny (1941–1942)\n\nBoj o Filipíny byl výsledkem japonské invaze na Filipíny v letech 1941 a 1942, které v té době bránily spojené síly USA a Filipínců. Výsledkem bylo japonské vítězství a největší kapitulace v amerických dějinách. Hlavní boje se odehrály na největších ostrovech Luzon (na severu Filipín) a Mindanao (na jihu).\n\nAčkoliv obránci měli početní převahu, jednalo se převážně o nedostatečně vycvičené a nedostatečně vybavené jednotky. Svoji roli sehrálo i americké podcenění Japonců, neschopnost americko-filipínského velení a japonský překvapivý úder na filipínská letiště během prvního dne bojů. Spolu s leteckými údery v následujících dnech se císařskému námořnímu a armádnímu letectvu podařilo prakticky eliminovat americké a filipínské letecké síly a získat nadvládu ve vzduchu. První japonská vylodění se uskutečnila 10. prosince 1941 u Aparri a Viganu na severu Luzonu, s následným postupem na jih. Ráno 12. prosince se další japonské jednotky vylodily u Legazpi na jihu Luzonu a zahájily postup na sever k Manile. Ráno 20. prosince se japonské jednotky vylodily v Davau na Mindanau. K vylodění hlavních sil 14. armády generálporučíka ( \"čúdžó\") Masaharu Hommy na Luzonu došlo 22. prosince v Lingayenském zálivu, odkud vedl Homma úder na jih k Manile. Ta byla 26. prosince vyhlášena otevřeným městem. Americko-filipínské jednotky se stáhly na poloostrov Bataan a ostrov Corregidor, kde dokázaly po tři měsíce klást odpor až do 9. dubna 1942 na Bataanu, či o měsíc déle na Corregidoru, který padl 6. května. Zajatce poté čekal takzvaný Bataanský pochod smrti do zajateckých táborů, při kterém se předpokládá, že zahynulo přes 8000 Američanů a Filipínců.\n\nNa ostatních ostrovech se ale americko-filipínské jednotky držely ještě o něco déle a teprve 9. června kapitulovala poslední posádka na ostrově Samar. Někteří obránci odešli jako partyzáni do hor a vedli záškodnickou válku až do osvobození Filipín, respektive do kapitulace Japonska.\n\nJaponský plán na obsazení Filipín byl součástí rozsáhlejšího plánu expanze do jihovýchodní Asie a Pacifiku. Plán expanze na jih získal mezi japonskými militaristy podporu zejména poté, co byla japonská armáda poražena Sověty v bitvách u Chalchyn–golu v létě 1939 a po uzavření sovětsko–japonské dohody o neútočení v dubnu 1940. Svoji roli sehrál i neuspokojivý vývoj „čínského incidentu“ a nakonec nátlak a embargo USA, Velké Británie a Holandska. Invazí na jih si Japonsko slibovalo získat přístup ke strategickým surovinám v Britské Malajsii a Holandské východní Indii. Možnost „omezené války“ pouze proti Británii a Holandsku, bez zatahování USA do války, byla Japonci vyhodnocena jako nepravděpodobná. Součástí invaze na jih proto muselo být i eliminování amerického tichomořského loďstva japonským Spojeným loďstvem a obsazení Filipín Jižní expediční skupinou armád (南方軍 \"nanpo gun\").\n\nJižní expediční skupina armád vznikla 6. listopadu 1934 pod velením generála (大将 \"taišó\") hraběte (伯爵 \"hakušaku\") a bývalého ministra války Hisaiči Teraučiho. Skupina armád měla za úkol vypracovat plán války pro případ, že by jednání se Spojenými státy selhalo a Japonsko nedosáhlo svých cílů. Pod Teraučiho velením se nacházely čtyři armády (včetně 14. armády) s celkem deseti divizemi a třemi smíšenými brigádami. Operace proti Filipínám a Malajsii měly být zahájeny současně na základě rozkazu císařského generálního štábu (大本営 \"daihonei\").\n\nFilipíny samy o sobě neměly příliš surovin, které Japonsko potřebovalo a které byly hlavním důvodem expanze, ale měly strategickou polohu. Invaze na Filipíny proto měla tři hlavní cíle:\n\nAby bylo možno podniknout invazi, bylo také třeba získat informace o plánovaných vyloďovacích oblastech a o prostředcích obrany. V dubnu 1941 byla proto císařským námořnictvem zřízena 3. \"kókútai\" (航空隊 ~ letecký pluk/skupina). Její bombardéry G3M2 „Nell“ byly upraveny pro dálkové fotoprůzkumné mise a zpočátku působily z letiště Takao na Formose. První průzkumný let 18. dubna měl za cíl Legazpi, přičemž na zpátečním letu bombardér přelétal přes Luzon. Po několika dnech byla jednotka přeložena na Palau a jejím cílem se staly americké mandátní tichomořské ostrovy.\n\nJaponský plán operace „M“ (M作戦 \"M sakusen\") počítal v první fázi s leteckými útoky proti cílům na Filipínách. Následovat měly tři výsadky na Luzonu: v Aparri na severu, Viganu na západě a Legazpi na jihovýchodě. Doplnit je měl jeden výsadek na Mindanau v Davao. Výsadky měly jako primární cíl zajištění letišť, která by pak sloužila jako předsunuté základny jednak pro podporu dalšího postupu na Luzonu, ale i k útoku na Borneo. Ve druhé fázi mělo dojít k hlavnímu vylodění na Luzonu v Lingayenském zálivu a v Lamon Bay s následným postupem k Manile.\n\nJaponský císařský generální štáb a velitelství Jižní expediční skupiny předpokládaly, že dobytí Luzonu bude trvat přibližně 50 dní a poté měly být síly uvolněny pro další postup na jihu. Ponechané jednotky pak měly dobýt zbývající ostrovy a celá kampaň měla skončit před koncem března 1942.\n\nOperace „M“ ale nebyla prvním japonským plánem na obsazení Filipín. Plány invaze na toto souostroví se císařská armáda i císařské námořnictvo zabývaly jíž od pozdního období Meidži.\n\nGenerál Terauči pověřil dobytím Filipín 14. armádu generálporučíka (中将 \"čúdžó\") Masaharu Hommy. Leteckou podporu měla poskytnout 5. letecká divize (飛行師団 \"hikóšidan\") generálporučíka (飛行中将 \"hikó čúdžó\") Hidejoši Obaty, která byla na Formosu převelena z Mandžuska. Vylodění měl zajistit Filipínský úderný svaz viceadmirála (中将 \"čúdžó\") Ibó Takahašiho pro který císařské námořnictvo vyčlenilo jednotky 3. loďstva (艦隊 \"kantai\"). Námořní letectvo přispělo 11. leteckou flotou (航空艦隊 \"kókú kantai\") viceadmirála Nišizo Cukahary, která operovala z pozemních základen na Formose a v Indočíně.\n\nHommova 14. armáda mohla nasadit do první linie při dobývání Luzonu dvě divize: 16. z Palau a Rjúkjú a 48. z Formosy, zatímco 65. samostatná brigáda byla určena k posádkové službě. 48. divize sice neměla bojové zkušenosti, ale byla považována za jednu z nejlepších jednotek japonské armády a byla vycvičena pro provádění obojživelných operací. Byla pověřena provést vylodění v Lingayenském zálivu. Šestnáctá divize, která byla vybrána jako jedna z nejlepších divizí dostupných v Japonsku, byla pověřena vyloděním v Lamon Bay. Kromě toho disponovala 14. armáda ještě dvěma tankovými pluky (4. a 7.), dvěma pluky těžkého dělostřelectva (1. a 8.), 9. nezávislým praporem těžkého dělostřelectva, čtyřmi prapory (40., 45., 47. a 48.) a dvěma nezávislými jednotkami (30. a 31.) polního protiletadlového dělostřelectva, čtyřmi nezávislými protitankovými jednotkami (3., 8., 9. a 10.) a 15. nezávislým praporem minometů. Invazní síly dále doplňovalo několik podpůrných jednotek ženistů, spojařů, zásobovačů a vojenské policie.\n\nKvůli samotné invazi bylo 3. loďstvo posíleno o dvě eskadry torpédoborců (水雷戦隊 \"suirai sentai\"), těžký křižník \"Maja\" od 2. loďstva a lehkou letadlovou loď \"Rjúdžó\" od 1. letecké floty (航空艦隊 \"kókú kantai\"). Filipínský úderný svaz tak sestával vedle \"Rjúdžó\" z celkem pěti těžkých křižníků (\"Mjókó\", \"Nači\", \"Haguro\", \"Ašigara\" a \"Maja\"), pěti lehkých křižníků (\"Kuma\", \"Nagara\", \"Natori\", \"Džincú\" a \"Naka\"), 29 torpédoborců, čtyř mateřských lodí pro hydroplány (\"Čitose\", \"Mizuho\", \"Sanuki Maru\" a \"Sanjó Maru\"), 17 minolovek a minonosek a čtyř torpédovek. Navíc vylodění v Lingayenském zálivu podporoval od 18. do 23. prosince hlavní svaz 2. loďstva v čele s bitevními loděmi \"Kongó\" a \"Haruna\".\n\nArmádní 5. letecká divize, která koncem listopadu přeletěla na Formosu z Mandžuska, mohla do boje nasadit 4. \"sentai\" (戦隊 ~ letecký pluk) se 72 stíhacími Ki-27 „Nate“, 27 bitevními Ki-30 „Ann“ a 54 bombardéry Ki-15 „Babs“, Ki-21 „Sally“ a Ki-48 Sokei/„Lily“ v pěti \"čútai\" (中隊 ~ perutích): 8., 14., 16., 50. a 24. K tomu je ještě třeba přičíst 34 průzkumných letounů 10. \"dokuricu čútai\" (独立中隊 ~ nezávislá peruť). Jedenáctou námořní flotu tvořily 21. a 23. letecká flotila (航空戦隊 \"kókú sentai\") s celkem pěti a půl \"kókútai\" (航空隊 ~ letecký pluk, či letecká skupina): 1., 3., \"Tainan\", \"Takao\", \"Toko\" a polovina \"Kanoja kókútai\" (proti Filipínám byla nasazena pouze polovina \"Kanoja kókútai\", neboť zbytek jednotky se nacházel na základně Thu Dai Moi v Indočíně). Tyto \"kókútai\" disponovaly celkem 90 A6M2 „Zero“, 24 A5M „Claude“, 81 G4M1 Model 11 „Betty“, 36 G3M „Nell“, 24 létajícími čluny H6K „Mavis“ a 12 navigačními C5M „Babs“. Letecké síly námořnictva doplňovalo ještě 16 stíhacích A5M4 „Claude“ a 18 bombardovacích B5N1 „Kate“ z \"Rjúdžó\" a několik desítek pozorovacích a průzkumných hydroplánů F1M „Pete“, E8N „Dave“ a E13A „Jake“ na mateřských lodích pro hydroplány a křižnících.\n\nAmeričané se rovněž obávali „páté kolony“ v podobě 30 000 Japonců žijících na Filipínách, přičemž nejvíce jich žilo v Davao na Mindanau. Po vypuknutí války byli odvlečeni do zajateckých táborů a někteří zabiti ustupujícími obránci.\n\nAktuálním plánem pro obranu Filipín byl válečný plán ORANGE-3 z dubna 1941, který vycházel ze společného plánu armády a námořnictva ORANGE z roku 1938. Plán počítal s překvapivým útokem Japonska bez vyhlášení války a s invazí přibližně 100 000 japonských vojáků, kteří se pokusí dobýt Manilu. Předpokládalo se, že varování přijde (pokud vůbec) nejvýše 48 hodin předem a Filipínská posádka se tak bude muset spolehnout pouze sama na sebe, bez pomoci z vnějšího světa.\n\nNejlepším obdobím k útoku bylo vyhodnoceno období sucha, nejpravděpodobněji v prosinci nebo v lednu. Američané rovněž vcelku správně předpokládali, že hlavní útok bude veden na Luzon a bude proveden sérií několika vylodění na různých místech kvůli rozptýlení obrany. Stejně tak byl předpokládán letecký úder bez varování a snaha Japonců zajistit co nejdříve předsunutá letiště.\n\nVzhledem k těmto všem předpokladům se ani nepočítalo s tím, že by bylo možné odrazit japonský útok. Obránci se měli stáhnout na poloostrov Bataan a ostrov Corregidor a tam klást odpor po dobu 6 měsíců. Cílem bylo blokovat Manilskou zátoku a znemožnit tak využití Manily jako námořní základny.\n\nORANGE-3 ale již neříkal nic o tom, co by se mělo stát po šesti měsících, až se obrana Bataanu zhroutí, takže neexistoval žádný plán na evakuaci Bataanu. Nejspíš se předpokládalo, že do té doby Tichomořské loďstvo z Pearl Harboru svede rozhodující vítěznou bitvu s japonským loďstvem a obnoví se přísun zásob a posil na Filipíny, díky čemuž bude možné přejít do protiútoku. Nic takového se ale nestalo a ve skutečnosti tomuto scénáři nikdo z velitelů v dubnu 1941 nevěřil a námořní velitelé byli přesvědčeni, že bude trvat nejméně dva roky, než se loďstvo probojuje k Filipínám. Filipínská posádka tak de facto byla odsouzena k záhubě v samotném počátku.\n\nV říjnu 1941 obdržel MacArthur nový válečný plán RAINBOW 5, který již rovnou počítal se ztrátou Filipín a mandátních území Guam a Wake. Prioritou měla být válka v Evropě a na Filipínách se počítalo jenom s obranou Manilské zátoky. S tím ale MacArthur nesouhlasil a dožadoval se revize válečných plánů a generál George C. Marshall mu počátkem listopadu vyhověl. Obráncům Filipín mělo být poskytnuto vše potřebné k obraně. MacArthur měl v plánu vést aktivní obranu a zejména s pomocí silného letectva napadat zázemí postupujících Japonců. Ale ani MacArthur nepočítal s obranou delší než šest měsíců.\n\nKoncem roku 1940 začaly USA – pod vlivem stupňujícího se mezinárodního napětí v oblasti – pomalu posilovat obranu Filipín. Ta byla svěřena americké dálněvýchodní armádě (\"US Army Forces in the Far East\" ~ USAFFE) generála Douglas MacArthura, který byl v létě 1941 opět povolán do služby. Samotná USAFFE byla založena ministerstvem války 26. července 1941 a skládala se z Filipínského vojenského okruhu (\"Philippine Department\") americké armády a ozbrojených sil filipínského společenství. Obě složky se tak poprvé dostaly pod jedno velení. K 21. červenci 1941 – tedy před zařazením do USAFFE – měl Filipínský okruh 22 532 mužů, z čehož ale pouze 10 560 byli Američané. Zbývajících 11 972 mužů tvořili Filipínští skauti (\"Philippine Scouts\" ~ PS), jejichž navýšení na 12 000 mužů schválil prezident Roosevelt v lednu 1941. Tehdy byla jejich síla pouhých 6500 mužů.\n\nMacArthur doporučil nahradit dosavadního velitele Filipínského okruhu generálmajora George Grunerta, který měl čtyři měsíce před odchodem ze služby. Ministerstvo války proto Grunerta odvolalo a na jeho místo jmenovalo 23. října MacArthura.\n\nNejvětší vojenskou jednotkou na Filipínách byla Filipínské divize generálmajora Jonathan M. Wainwrighta. Ovšem divizí byla pouze podle jména. Chybělo vybavení a ani organizace neodpovídala běžné divizi. Její součástí byl i 31. pěší pluk, který byl jediným pěším plukem na Filipínách složeným výhradně z Američanů. Kromě 31. pluku, příslušníků štábu a několika vojenských policistů byl zbytek příslušníků Filipínské divize tvořen Filipínskými skauty. Ti byli organizováni v 45. a 57. pěším pluku filipínských skautů. Dělostřelectvo Filipínské divize představovaly 23. a 24. pluk polního dělostřelectva vyzbrojené 75mm děly. K vytvoření třetího pluku polního dělostřelectva, ani praporu 155mm houfnic již nedošlo. K 31. červenci 1941 měla divize 10 233 mužů a byla umístěna na Luzonu v Manile a nejbližším okolí.\n\nKromě Filipínské divize se v červenci 1941 na Filipínách nacházely další menší jednotky americké armády. 5360 mužů Přístavní obrany (\"Harbor Defenses\") generálmajora George F. Moora střežilo vjezdy do Manilské zátoky (Corregidor a pevnosti Hughes na ostrově Caballo, Fort Drum na El Fraile a Fort Frank na Carabao) a do Subické zátoky (Fort Wint na ostrově Grande) na západě Bataanu. Dále tu byly 26. pluk kavalerie PS, dva pluky (86. a 88.) polního dělostřelectva PS a zásobovací, signální a policejní jednotky.\n\nMacArthur volal po posilách, ale po letech izolacionismu, omezování výdajů na armádu a nakonec i produkci určené pro armády spojenců v rámci zákona o půjčce a pronájmu nebylo kde brát. Proto musel být rád, že se mu podařilo získat aspoň něco. Do 30. listopadu 1941 dorazily ze Států 200. pobřežní dělostřelecký pluk s dvanácti 76,2mm a dvaceti čtyřmi 37mm protiletadlovými děly a 192. a 194. tankový prapor s celkem 108 lehkými tanky M-3 Stuart. Dorazilo také deset 75mm houfnic, lehké kulomety, jeepy, ambulance a další materiál. Filipíny dokonce dostaly v zásobování přednost před Havají. Ke stejnému datu měl Filipínský okruh 31 095 mužů. Z toho bylo 19 116 Američanů a 11 988 Filipínských skautů.\n\nMacArthur rozdělil USAFFE na čtyři taktická velitelství. Severoluzonské síly (\"North Luzon Force\") měly na starost nejohroženější oblast Luzonu severně od Manily, včetně Bataanského poloostrova. Její velení převzal 3. prosince generálmajor Wainwright. Byly mu podřízeny 11., 21. a 31. pěší divize Filipínské armády (FA), 26. kavalerie Filipínských skautů (FS), jeden prapor 45. pěšího pluku FS, dvě baterie 155mm děl FS a baterie 74,9mm horských děl FS. Formálně mu podléhala i 71. divize FA, ale ve skutečnosti o jejím nasazení mohlo rozhodnout pouze USAFFE.\n\nJiholuzonské síly (\"South Luzon Force\"), které byly podstatně slabší než Severoluzonské, měly na starosti obranu Luzonu jižně od Manily a velel jim brigádní generál George M. Parker, Jr. Skládaly se ze dvou divizí (41. a 51.) FA a 86. baterie polního dělostřelectva FS.\n\nObranu zbývajících filipínských ostrovů měly na starosti síly Visayan–Mindanao (\"Visayan–Mindanao Force\") pod velením brigádního generála William F. Sharpa. Kromě velení se skládaly výhradně z příslušníků FA organizovaných do 61., 81. a 101. divize FA. 61. divize byla umístěna na Panay, 81. na Cebu a Negros a 101. měla bránit Mindanao. Úkolem těchto divizí byla především ochrana letišť a nepředpokládalo se, že by měly bránit pobřeží před vyloděním. K obraně průlivů mezi jednotlivými ostrovy měla být ze Států dodána 155mm děla, která byla slíbena MacArthurovi. Jejich dodávka byla naplánována na duben 1942, což už ale bylo příliš pozdě.\n\nČtvrtou skupinou byly rezervy (\"Reserve Force\"), které se nacházely v Manile a nejbližším okolí severně od města. Podléhaly přímo MacArthurovu štábu a skládaly se z téměř celé Filipínské divize (bez jednoho praporu), 91. divize FA, 86. jednotky polního dělostřelectva FS, dálněvýchodního letectva (které ale bylo dislokováno i jinde) a velitelství Filipínského departmentu a FA. Pátou skupinu tvořila Přístavní obrana generálmajora Moora.\n\nAmerické armádní letectvo pro dálný východ (\"US Army Forces in the Far East Air Force\" ~ USAFFEAF, též jenom Dálněvýchodní letectvo \"Far East Air Force\" ~ FEAF) dostalo 13. listopadu 1940 nového velitele, kterým se stal generálmajor Lewis H. Brereton. Dne 4. srpna 1941 bylo FEAF podřízeno MacArthurovi a jeho štábu.\n\nAmerické letectvo na Filipínách bylo rovněž dlouho zanedbáváno. Proto se počátkem 40. let dělalo vše pro jeho posílení, včetně zabavování strojů určených pro jiná letectva. Koncem roku 1940 tak byly Filipíny posíleny o část ze 60 zabavených stíhacích Seversky EP-106 určených pro Švédsko. Ty potom spolu s 48 P-35A a prvními modely P-40 tvořily páteř stíhacího letectva FEAF na Filipínách. Situace Filipínského letectva byla ještě horší. To se muselo spokojit se zastaralými P-26A Peashooter, které mu přenechalo FEAF po obdržení P-35A.\n\nSituace u bombardovacího letectva vypadala obdobně. Zastaralé bombardéry B-10B byly na přelomu let 1940 a 1941 nahrazeny za jenom o něco málo lepší B-18A Bolo. Vyřazené B-10B pak putovaly k Filipínskému letectvu.\n\nVelitel USAAF generálmajor Henry H. Arnold zdůraznil v červenci 1941 nutnost posílit letectvo na Filipínách. První skutečně moderní stroje na Filipínách představovala dodávka prvních 31 kusů P-40B Tomahawk. Podle \"Krvavá jatka I.\" se tak stalo v březnu 1941, zatímco podle Mortona k tomu došlo až v srpnu. Do 8. prosince dorazilo na Filipíny celkem 107 P-40 ve verzích B a E a byly přiděleny k jednotlivým perutím 24. PG (\"Pursuit Group\" ~ stíhací skupina): 3. PS (\"Pursuit Squadron\" ~ stíhací peruť) na Iba Field, 17. a 21. PS na Nichols Field a 20. PS na Clark Field.\n\nP-40 byl navržen jako přepadový stíhač a jako takový se v manévrovém boji nemohl měřit s japonskými stíhačkami. Jak poukazoval Čankajškův americký letecký poradce plukovník Claire Chennault, bylo v souboji s obratnějšími japonskými stroji třeba použít taktiku „udeř a uteč“ a využít tak vyšší rychlost P-40. Tyto rady ale zůstaly na Filipínách nevyslyšeny (pokud se k pilotům vůbec dostaly) a piloti se se svými P-40 pouštěli do manévrového vzdušného boje s mnohem obratnějším protivníkem. Dalším nedostatkem bylo používání neohrabaných trojčlenných formací. V neposlední řadě pak hrálo roli i hrubé podcenění letadel a pilotů protivníka, kteří byli – na základě článku \"JAPAN'S BUSH LEAGUE AIR FORCE\" (Letecká liga japonských křováků) v \"American aviation magazine\" – považováni za neschopné a létající na špatných kopiích západních letadel. O to větší byl pro Američany šok, když se v boji setkali se Zerem. Někteří piloti P-40 později přiznali, že raději vyčerpali palivo někde v bezpečí a poté svůj stroj opustili na padáku, než aby se svojí P-40 riskovali střetnutí se Zerem!\n\nSituace u bombardovacího letectva se zlepšila v září 1941 s dodávkou prvních devíti „létajících pevností“ B-17D 14. BS (\"Bombing Squadron\" ~ bombardovací peruť). Do 8. prosince dorazilo celkem 35 strojů ve verzích C a D v celkem třech vlnách. Každá vlna letěla z Pearl Harboru přes Midway na Wake, odkud s narušením vzdušného prostoru japonských mandátních území v centrálním Pacifiku přeletěla do Port Moresby a následně přes Darwin na Clark Field. B-17 tvořily hlavní výzbroj 19. BG (\"Bombing Group\" ~ bombardovací skupina), jejíž čtyři (14. a 93. na Del Monte a 28. a 30. na Clark Field) z pěti perutí byly vybaveny právě létajícími pevnostmi. Dalších 12 strojů 7. BG bylo během mezipřistání v Pearl Harboru zaskočeno japonským útokem. Většina B-17 na Filipínách byla ponechána v barvě kovu, což mělo značný demaskující efekt a pouze několik z ních bylo kamuflováno olivověšedohnědou barvou (\"Olive Drab\") na horních a bočních plochách.\n\n52 střemhlavých bombardérů A-24 Banshee pro 27. BG nebylo nikdy dodáno, ačkoliv její personál a piloti již na Filipínách byli.\n\nSituaci (nejenom) letectva na Filipínách – zejména stíhačů – nezlepšoval ani nedostatek munice pro palubní zbraně. Z požadovaných šesti milionů kusů půlpalcové munice pro palubní zbraně letadel a dalších 13,3 milionů kusů pro pozemní instalace bylo na Filipíny dodáno pouhých 3 800 000 kusů. Ty musely být navíc do nábojových pásů zasouvány ručně. Z toho důvodu si piloti P-40 mohli nechat o ostrých střelbách jenom zdát. Později se rovněž ukázalo, že se kulomety Browning velice často zasekávají a tak i když se americkým stíhačům přece jen podařilo dostat Zero (či jiný cíl) do zaměřovače, často zjistili, že například ze šesti kulometů P-40E ani jeden nevystřelil.\n\nLetiště na Filipínách měla vesměs nezpevněný povrch. V období dešťů se stávala nepoužitelnými, neboť se měnila v bažiny a v období sucha zase operace znesnadňoval zvířený prach. Hlavní základnou byl Clark Field (), kde měly základnu 20. PS, 28. a 30. BS a 2. OS (\"Observation Squadron\" ~ pozorovací peruť). Nacházel se asi 60 mil (96,6 km) severně od Manily a jižně od něj se nacházelo Del Carmen (), na kterém měla základnu 34. PS s P-35A. Jižně od Manily ležel Nichols Field (), kde měli základnu stíhači 17., 20. a 21. PS. Nielson Field () jihovýchodně od Manily se pro operační létání nepoužívalo, ale bylo tu umístěno velitelství dálněvýchodního letectva. Na severu Mindanaa se nacházelo Del Monte (), které bylo druhým a posledním letištěm, ze kterého mohly operovat B-17. Kromě těchto letišť se na Filipínách nacházela řada záložních a nouzových ploch. Všechna letiště ale trpěla nedostatkem místa pro rozptýlení letounů, takže letouny se na zemi stávaly snadným terčem – jak se později potvrdilo.\n\nJediný funkční radar byl SCR-270B v Iba na západě Luzonu (Morton uvádí druhý radar u Manily). Včasné varování proto záviselo hlavně na síti 200 pozemních pozorovatelů. Rovněž byl nedostatek protiletadlových děl, která by chránila letiště.\n\nCelkem mělo americké armádní letectvo k 30. listopadu 1941 na Filipínách 5609 mužů, včetně 669 důstojníků.\n\nAsijské loďstvo USA mělo velitelství v Manile a velitelství 16. námořní oblasti (\"Naval District\") se nacházelo v Cavite, jihozápadně od Manily. Velitelem asijského loďstva byl admirál Thomas C. Hart a jeho velení podléhaly v předvečer vypuknutí války tyto jednotky: těžký křižník USS \"Houston\", lehký křižník USS \"Marblehead\", 13 čtyřkomínových torpédoborců třídy \"Clemson\" a celkem 29 ponorek. Ty doplňovalo sedm dělových člunů v Číně, jachta USS \"Isabel\", šest velkých minolovek, dva tankery (USS \"Pecos\" a USS \"Trinity\") a oceánský remorkér USS \"Napa\". Ne všechny jednotky se ale nacházely na Filipínách. Například lehký křižník \"Marblehead\" se spolu s pěti torpédoborci nacházel v Tarakanu na Borneu a další čtyři torpédoborce byly v Balikpapanu na Borneu. Pět ze sedmi dělových člunů Asijského loďstva působících v Číně bylo v listopadu převeleno na Filipíny. Jednalo se o USS \"Asheville\", USS \"Tulsa\", USS \"Oahu\", USS \"Luzon\" a USS \"Mindanao\". Zbývající USS \"Wake\" byl odstrojen a ponechán v Číně k demolici a USS \"Tutuila\" byla předána Číňanům. Na druhou stranu se ve filipínských vodách na Cebu nacházel lehký křižník USS \"Boise\", který patřil k Pacifickému loďstvu.\n\nLetecký průzkum zajišťovalo celkem 28 létajících člunů PBY-4 Catalina od Patrol Wing 10, které byly organizovány do perutí VP-101 a VP-102. Podporu jim zajišťovaly čtyři mateřské lodě pro hydroplány: USS \"Langley\", USS \"Childs\", USS \"William B. Preston\" a USS \"Heron\".\n\nNámořnictvo vybudovalo novou námořní základnu v Mariveles na jižním cípu poloostrova Bataan. Ta nahradila základnu Olongapo. Kromě toho bylo další námořní základnou Cavite na jižním břehu Manilské zátoky. Jak Manilská, tak Subická zátoka byly do konce srpna 1941 zaminovány.\n\nVedle ponorek bylo asijské loďstvo posíleno šesti torpédovými čluny PT (čluny \"PT-31\" až \"-35\" a \"PT-41\"). Z nich byla zformována 3. eskadra torpédových člunů se základnou v Cavite. Zbývajících šest objednaných člunů nikdy nedorazilo. Hart ale mohl počítat navíc se dvěma čluny Filipínské armády, které mu přislíbil MacArthur.\n\nNa přelomu listopadu a prosince připlulo z Číny 750 vycvičených a vybavených příslušníků 4. pluku sboru námořní pěchoty. Jednalo se o většinu 4. pluku, kterému se podařilo opustit Čchin-chuang-tao předtím, než padlo do rukou Japonců. Čtvrtý pluk byl rozmístěn v Mariveles, Olongapo a na Corregidoru.\n\nMacArthur počítal s mobilizací 75 000 mužů desíti záložních divizí (11., 21., 31., 41, 51., 61., 71., 81., 91. a 101.) Filipínské armády mezi 1. zářím a 15. prosincem 1941. Mobilizace začala včas povoláním jednoho pluku od každé divize, ale nedostatek vybavení zdržoval výcvik. Američané a Filipínští skauti sloužili jako instruktoři. Druhé pluky se k divizím přidaly nejdříve až 1. listopadu a třetí pluky vznikaly až po vypuknutí války. Při vypuknutí války byla mobilizace dokončena pouze ze 2/3, ale nakonec se podařilo dosáhnout síly Filipínské armády asi 120 000 mužů.\n\nVětšina odvedenců byla negramotná, nebo nerozuměli jazyku svých velitelů a mnohdy ani sobě navzájem. Problémem byl i nedostatek vybavení. Většina Filipínců neměla ani kovové přilby a jenom ti šťastnější měli kožené boty. MacArthur sice požadoval dodání 125 000 přileb a 84 500 pušek M1 Garand, ty ale nebylo kde vzít. Hlavní zbraní FA tak byly staré Enfieldky a Springfieldky z první světové války. Kvůli nedostatku protitankových děl nebyl vytvořen ani jeden protitankový prapor.\n\nPlukovník Clifford Bluemel, který byl pověřen velením 31. divize Filipínské armády, se o filipínských vojácích své divize vyjádřil, že dobře uměli pouze dvě věci: „první: když se objevil důstojník, křičet nahlas 'Pozor!', vyskočit a salutovat a druhou: dožadovat se tří jídel denně.“\n\nMezinárodní napětí se na podzim 1941 stále více stupňovalo. Dne 27. listopadu varovalo americké ministerstvo obrany před nenadálým japonským útokem, který nebylo schopno předvídat, ale který bylo možno očekávat každým okamžikem. Říkalo se v něm rovněž:\nZajímavé na tomto sdělení, které bylo určeno Filipínám a Havaji, je jednak to, že se v něm nemluví o válce (\"war\"), ale o nepřátelství (\"hostilities\") a hlavně instruktáž, že se Spojené státy nesmějí dopustit nepřátelství jako první, ale jinak mají velitelé povinnost zajistit průzkum a všechny potřebné opatření pro obranu. Přesto 2. prosince MacArthur odmítl vyslat jednu ze svých B-17 na průzkum zátoky Cam Ranh, o což ho žádal letecký maršál (\"Air Chief Marshal\") sir Robert Brooke-Popham, vrchní velitel britských dálněvýchodních sil v Singapuru. MacArthur to odůvodnil tím, že má takové operace zakázané.\n\nTaké ministerstvo námořnictva odeslalo 27. listopadu varování podřízeným jednotkám. Po obdržení těchto zpráv se ještě téhož dne setkal MacArthur s Hartem a americkým komisařem pro Filipíny Francisem B. Sayre, aby probrali nutná opatření. Následujícího dne MacArthur seznámil štáb s přijatými opatřeními. Jedním z nich bylo i rozšíření leteckého průzkumu. Vážnost situace ale očividně nedocházela všem, neboť například velitel Nichols Field odmítl nechat kopat zákopy na svém letišti, protože by se tím zdevastoval trávník!\n\nDne 1. prosince narazila ve Formoské úžině malá skupinka amerických plavidel – složená z minolovky \"Finch\", záchranného ponorkového plavidla \"Pigeon\" a dělových člunů \"Luzon\" a \"Oahu\" – na japonský konvoj doprovázený válečnými plavidly a směřující na jih. K žádnému incidentu nedošlo, nad americkými plavidly pouze zakroužil hydroplán a každý konvoj pokračoval vlastní cestou.\n\nPřed rozedněním 4. prosince nacvičovalo šest P-40B od velitelské (HS) a 20. PS noční stíhání ve spolupráci s B-18 a světlomety. Během toho narazila dvojice \"1st Lt\" (~ nadporučík) Joseph H. Moore (20.) a \"1st Lt\" William Cummings (HS) na neidentifikovaný letoun, který považovali za P-35. Letoun jim zmizel ve tmě, ale po přistání se ukázalo, že žádná jiná vlastní letadla v oblasti nebyla. Rovněž radar SCR-270B v Iba zaregistroval neidentifikovaný kontakt letící podél západního pobřeží Luzonu na jih. Po půlnoci na 5. prosince zaznamenal SCR-270B opět neznámý kontakt, proti kterému odstartoval jeden P-40E od 3. PS z Iba. Kvůli ztrátě radiového spojení ale cíl nenašel a musel se vrátit. Tu samou noc byl před úsvitem během dalšího nácviku nočního stíhání opět zpozorován další neidentifikovatelný letoun. Na základě těchto incidentů povolil náčelník MacArthurova štábu brigádní generál Richard K. Sutherland sestřelení vetřelců nad Luzonem, ale zakázal jejich stíhání nad mořem.\n\nV sobotu 6. prosince nařídil MacArthur Severoluzonským silám pohotovost, aby byly připraveny se okamžitě přesunout na pobřeží a hájit vyloďovací pláže. Letadla byla rozptýlena na letištích (jak jen to nedostatek místa dovoloval) a hlídána kvůli obavám ze sabotáží.\n\nV noci ze 7. na 8. prosince – ještě před napadením Pearl Harboru – radar v Iba opět po několika dnech zaznamenal neidentifikovaný kontakt letící podél západního pobřeží k jihu. Jednalo se o čtveřici \"rikkó\" (tedy buďto G3M nebo G4M) na meteorologickém průzkumném letu. Odstartovalo proti nim šest P-40E od 3. PS z Iba, ale opět kvůli ztrátě spojení (a neznalosti letové hladiny Japonců) nic nenašly.\n\nPrvní zprávy o útoku na Pearl Harbor zachytila stanice Východoasijského loďstva v Manile ve 2:30 v pondělí 8. prosince (na Havaji bylo 8:00 7. prosince). Za půl hodiny se zpráva dostala k admirálu Hartovi a ten rozkázal vysílat jí dál, aby jí zachytily i další lodě. Ve 3:30 se o útoku dozvěděl náčelník MacArthurova štábu brigádní generál Richard K. Sutherland, který zprávu o útoku slyšel z rozhlasu. Sutherland okamžitě o útoku informoval MacArthura, který v té době byl ve svém apartmánu hotelu Manila. Rovněž Clark Field se o útoku dozvěděl z rozhlasového vysílání. Ráno již o útoku na Pearl Harbor věděli všichni. Přesto se podařilo něco naprosto neuvěřitelného: japonský útok na americká letiště zaskočil Američany nepřipravené a s letouny na zemi…\n\nJako první zaútočily námořní letouny z \"Rjúdžó\" na Mindanao a armádní bombardéry z letišť Čchia-tung a Ťiaji na severu Formosy na sever Luzonu. Krátce po 6:00 dorazily nad svůj cíl – Davao na Mindanau – letouny z \"Rjúdžó\", ale jelikož letiště i přístav byly prázdně, pokračovaly dál v pátrání a v 7:10 zaútočily na mateřskou loď hydroplánů USS \"William B. Preston\" a dvě zakotvené PBY-4 Cataliny (101-P-4 a 101-P-7) od VP-101. Zničily obě Cataliny, ale \"William B. Preston\" unikl bez poškození. První útok na Filipíny stál Japonce pouze jeden B5N1 z \"Rjúdžó\". Osmá \"čútai\" vyslala 25 Ki-48-Ib Sokei, které krátce po 9:00 zaútočily na letiště u města Tuguegarao. Čtrnáctá \"čútai\" vyslala 18 Ki-21-IIa, které ve stejnou dobu zaútočily na Camp John Hay v Baguio.\n\nJako reakci na první radarový kontakt nad Luzonem (armádní bombardéry mířící na Baguio a Tuguegarao) odstartovaly mezi 8:00 a 8:30 stíhačky 17. a 20. PS. Radarový kontakt ale zmizel a stíhačky na žádného nepřítele nenarazily. S ubývajícím palivem se nejprve v 10:45 vrátila na Clark Field 17. PS a poté i 20. PS. Vystřídala je část 34. PS, která kroužila nad Iba. Obranu Clark Fieldu, Corregidoru a Iba kolem poledne zajišťovaly hlídky 3., 17. a 21. PS. Ty ale musely ve 12:30 přistát (ale některé stroje byly v době útoku stále ještě ve vzduchu) a dotankovat a 20. PS, která měla převzít hlídku nad Clark Fieldem, ještě neodstartovala.\n\nNa americké straně se mezitím velitelé dohadovali o následujícím postupu. Již v 5:00 přijel na velitelství dálněvýchodního letectva generálmajor Brereton. Plánoval vyslat své B-17 z Clarku k dennímu náletu na Formosu. Neodvážil se ale vyslat útok na vlastní zodpovědnost a nedařilo se mu spojit se s MacArthurem, aby získal povolení. Spojil se pouze s brigádním generálem Sutherlandem, který schválil přípravu útoku, ale rovněž trval na tom, že útok musí potvrdit MacArthur. V 10:00 se opět Brereton pokusil získat povolení k útoku, ale (podle Breretona) to Sutherland zamítl. Vzápětí ale Breretonovi volal MacArthur a souhlasil s náletem v pozdních odpoledních hodinách. Mezitím měly být vyslány tři B-17 na průzkum japonských pozic na Formose. Zbývající B-17 začaly být v 11:30 vyzbrojovány pumami. Podle jedné Sutherlandovy verze chtěl Brereton mít napřed fotografie cílů, podle druhé Sutherlandovy verze to naopak byl Sutherland, kdo nařídil průzkumný let.\n\nPo válce MacArthur popřel, že by mu Brereton navrhoval provedení útoku na Formosu a že naopak on sám plánoval provedení útoku ráno 9. prosince. Celkově je situace v americkém velení v ranních a dopoledních hodinách 8. prosince zahalena mnoha nejasnostmi a navzájem si protiřečícími výpověďmi. Situaci neulehčuje ani to, že Sutherland později měnil své výpovědi a i MacArthurovi výpovědi si odporují. Existují rovněž nejasnosti, jestli vůbec letadla (zejména B-17) na Clarku byla, či nebyla, vyrovnána na ploše a představovala snadný cíl. Podle japonských zdrojů se opravdu podařilo překvapit Američany s letouny vyrovnanými na ploše.\n\nClark Field a další letiště v okolí Manily měly napadnout letouny císařského námořního letectva ze základen na jihu Formosy. Jejich letiště Taiču, Tainan a Takao byla ale zahalena mlhou a tak musel být start téměř dvou set letadel odložen. Teprve když se mlha zvedla, odstartovala první skupina 25 G3M od 1. \"kókútai\" (jeden při startu havaroval) a 27 G4M1 od \"Takao kókútai\" s eskortou 36 A6M2 od \"Tainan kókútai\" (dvě se pro poruchu vrátily zpět). Tato skupina měla za cíl Clark Field a Del Carmen. Následovala jí druhá skupina 27 G4M1 od \"Takao kókútai\", 27 G4M1 od \"Kanoja kókútai\" a 53 A6M2 od 3. \"kókútai\" a \"Tainan kókútai\". Tato skupina – ze které se pro poruchy oddělila a vrátila zpět jedna G4M1 a dvě A6M2 – měla za cíl Iba Field.\n\nJako první dorazila nad svůj cíl druhá skupina, která se ve 12:35 objevila nad Iba Field. Zde se zrovna chystala přistát jedna letka 3. PS, ale A6M2 jí zmasakrovaly. Pumy navíc zničily radarovou stanici. Ve 12:40 se Japonci objevili nad Clark Field. Stíhačky 20. PS startovaly mezi vybuchujícími pumami. Poté přišly na řadu A6M2, které postřelovaly letiště. Do vzduchu se dostaly pouze tři P-40B, jejichž piloti (Moore, Keator a Gilmore) si nárokovali čtyři sestřely. Zbývajících 20 P-40B 20. PS bylo zničeno nebo poškozeno. Kromě A-27, B-10 a B-18 bylo zničeno také 14 B-17. Do boje zasáhlo i pár strojů 17. a 21. PS a šest P-40E 3. PS. Ty si nárokovaly pět sestřelených Japonců při vlastní ztrátě dvou strojů. Z Del Carmen odstartovaly P-35A od 34. PS, přičemž jeden byl sestřelen a další musel nouzově přistát. P-35A dokázaly sestřelit dvě nebo tři A6M2.\n\nJaponská 3. \"kókútai\" si – převážně nad Clark Fieldem – připsala sedm sestřelů a další tři pravděpodobné při vlastní ztrátě tří A6M2. Na zemi 3. \"kókútai\" zničila nebo zapálila 22 strojů, z toho 7 B-17. \"Tainan kókútai\" útočila na Clark Field a Del Carmen. Ztratila při tom čtyři A6M2 i s piloty. Její piloti si nárokovali osm jistých a čtyři pravděpodobné sestřely, jeden letoun havarovaný při přistání a dalších 25 zničených, zapálených nebo poškozených letounů na zemi.\n\nVýsledek náletu byl pro americké letectvo na Luzonu zdrcující: přišlo o čtvrtinu stíhačů (po útoku letuschopných pouze 58 z 92 operačních P-40 před náletem) a pouze jediná B-17 z Clark Fieldu zůstala použitelná. Během náletu bylo na zemi zabito asi 100 Američanů a Filipínců a dalších 250 zraněno. Clark Field byl jako hlavní základna opuštěn a nadále sloužil již jenom jako předsunuté letiště.\n\nVečer ještě (podle \"Krvavá jatka I\") devět G3M od 1. \"kókútai\" zaútočilo na Nichols Field a Fort McKinley. Podle Bartsch I se jednalo pouze o sedm G3M a čas 3:15 9. prosince.\n\nRáno 8. prosince se vylodilo 490 japonských vojáků na ostrově Batan v souostroví Batanes severně od Luzonu. Vylodění podporovaly torpédoborec \"Jamagumo\", torpédovky \"Manazuru\" a \"Hacukari\", mateřská loď hydroplánů \"Sanuki Maru\" a minolovky \"W-13\" a \"W-17\". Japonci se nesetkali s odporem a rychle obsadili letiště u Basco, které plánovali využít pro podporu vylodění na severu Luzonu. Již 9. prosince z něj začaly operovat stíhací Ki-27 24. a 50. \"čútai\". Letiště ale bylo malé a práce na rozšíření se záhy zastavily, neboť po úspěšném útoku na Clark Field došli Japonci k závěru, že jej nebudou potřebovat.\n\nAmerické námořnictvo na Filipínách vyvázlo z prvního úderu – až na lehké ztráty způsobené náletem z \"Rjúdžó\" – nepoškozeno. Kontradmirál William A. Glassford soustředil na Panay křižníky \"Houston\" (vlajková loď \"Task Force 5\") a \"Boise\" spolu se zásobovací lodí hydroplánů \"Langley\". Na rozkaz admirála Harta s nimi večer 8. prosince odplul na jih. Napřed do Holandského Bornea, kde se k němu připojili další jednotky a poté do Austrálie. Tím byly námořní síly na Filipínách redukovány na několik starých torpédoborců, minolovek, torpédových a dělových člunů a ponorky.\n\nNásledujícího dne 9. prosince byl klid, neboť špatné počasí nad Formosou zabránilo dalším útokům. Přesto ale Američané přišli o tři stroje (dvě P-40E 21. PS a jedna B-17) při letecké nehodě, jeden O-52 byl sestřelen „přátelskou palbou“. Tou byla poškozena i Catalina 102-P-21 během přiblížení na přistání v Subic Bay. Třetí PS de facto zanikla předáním posledních dvou zbývajících P-40 17. a 21. PS. Ani Japoncům se ztráty nevyhnuly: pravděpodobně kvůli špatnému počasí se z průzkumného letu nevrátily dvě G3M.\n\nAmeričané se pokoušeli posílit protiletadlovou obranu oblasti kolem Manily, kam 9. prosince stáhli 200. (později přeznačen na 515.) pobřežní dělostřelecký (protiletadlový) pluk z Clark Fieldu a 60. pobřežní dělostřelecký (protiletadlový) pluk z Corregidoru.\n\nV 8:00 9. prosince odstartovala jedna B-17 z Clark Fieldu k průzkumnému letu nad Formosu, ale kvůli mechanické závadě se musela vrátit zpět. Nad severním Luzonem hlídkovaly stíhačky a východně a severovýchodně od Luzonu hlídkovaly námořní PBY-4 PatWing-10. Nic ale nenašly.\n\nBěhem dne odstartovalo z Del Monte na Mindanau 13 nebo 17 B-17 a přeletěly na Luzon, aby se mohly zúčastnit plánovaného útoku na Formosu, který byl naplánován na 10. prosince. Šest či devět B-17 přistálo na Clark Fieldu ve 14:30. Po dotankování opět vzlétly a kroužily ve vzduchu až do setmění, aby je případný nálet nezastihl na zemi. Zbývajících sedm či osm B-17 přistálo na záložním letišti San Marcelino na západě Luzonu a následující den ráno přeletěly na Clark Field. Z plánovaného úderu na Formosu 10. prosince ale sešlo, neboť začala invaze…\n\nRáno 10. prosince proběhla současně tři vylodění na severu Luzonu u Aparri a Viganu a na ostrově Gamiguin (\n). Jako vzdálené krytí vylodění u Aparri a Viganu sloužila eskadra viceadmirála Ibó Takahašiho složená z těžkých křižníků \"Ašigara\" a \"Maja\", lehkého křižníku \"Kuma\" a torpédoborců \"Asakaze\" a \"Macukaze\".\n\nRáno 10. prosince se vojáci, kteří 8. prosince obsadili ostrov Batan, vylodili na ostrově Gamiguin. Morton uvádí, že se jednalo o vojáky 3. divize dělových člunů, ale Hackett & kol. uvádějí, že šlo o dvě čety sasebské \"kaigun tokubecu rikusentai\" (海軍特別陸戦隊 ~ Speciální námořní vyloďovací jednotka). Vylodění vojáků z nosiče hydroplánů \"Sanuki Maru\" podporoval torpédoborec \"Tačikaze\". Japonské námořnictvo zřídilo na Gamiguin základnu hydroplánů. Ta ale neposkytovala letounům dostatečnou ochranu a byla posléze opuštěna.\n\nU Aparri se měla vylodit „skupina Tanaka“: část (štáb, 2. prapor a polovina 1. praporu, celkem asi 2000 mužů) 2. formoského pěšího pluku 48. divize pod velením plukovníka Toru Tanaky. Vylodění zajišťoval svaz kontradmirála Kenzaburo Hary složený z lehkého křižníku \"Natori\" (vlajkový), torpédoborců \"Fumizuki\", \"Nagacuki\", \"Sacuki\", \"Minazuki\", \"Harukaze\" a \"Hatakaze\", tří minolovek (\"W-15\", \"W-16\" a \"W-19\"), devíti stíhačů ponorek (\"CH-1\", \"CH-2\" a \"CH-3\" od 1. protiponorkové eskadry, \"CH-13\", \"CH-14\" a \"CH-15\" od 2. protiponorkové eskadry a ???, ??? a ???) a šesti transportních lodí.\n\nHlavním cílem vylodění bylo letiště v Aparri, neboť pro postup na Manilu se Aparri nehodilo. Odpor v Aparri prakticky neexistoval (nacházela se tu pouze jedna rota 3. praporu 12. pěšího pluku 11. divize FA, která ustoupila bez boje), ale přesto se v Aparri vylodily pouze dvě roty. Kvůli špatnému počasí bylo vyloďování dalších jednotek v Aparri zastaveno a zbytek vojáků byl vyloděn v Gonzaga východně od Aparri.\n\nAmerickou reakcí na vylodění v Aparri bylo pouze nařízení leteckých útoků MacArthurem a Wainwright vyslal několik průzkumných vozidel 26. kavalérie FS pro spojení s 11. divizí na severu Luzonu. MacArthur rovněž nařídil zničit mosty v údolí Cagayan a bránit průsmyk Balete, který spojoval silnicí č. 5 údolí Cagayan s jihem.\n\nNa Harovy jednotky zaútočily tři B-17C 14. BS, které zasáhly minolovku \"W-19\". Ta musela najet na břeh a byla odepsána jako totální ztráta. Blízkými dopady pum byly rovněž lehce poškozeny \"Natori\" a \"Harukaze\". Kvůli leteckému útoku se Hara rozhodl přerušit vyloďování dříve, než bylo plánováno a odplout do bezpečí. Zbytek nevyložených zásob byl hozen do moře, aby dodriftoval k pobřeží.\n\nPrvní tři stíhačky Ki-27 50. \"čútai\" přistály na letišti v Aparri pozdě večer 10. prosince. Po vylodění v Aparri a Gonzaga se skupina Tanaka rozdělila: část postupovala na jih po silnici č. 5 na Tuguegarao, které s letištěm obsadila 12. prosince. Druhá část čistila mys Engaño na severovýchodě a třetí se vydala na západ po silnici č. 3 zajistit letiště v Laoagu.\n\nU Viganu se měla vylodit „skupina Kanno“: polovina 1. praporu a 3. prapor, celkem asi 2000 mužů 2. formoského pěšího pluku 48. divize. Stejně jako u Aparri bylo i u Viganu hlavním cílem obsazení letiště. Vylodění zajišťoval svaz kontradmirála Šodži Nišimury složený z lehkého křižníku \"Naka\" (vlajkový), torpédoborců \"Murasame\", \"Júdači\", \"Harusame\", \"Samidare\", \"Asagumo\", \"Minegumo\" a \"Nacugumo\", šesti minolovek (\"W-9\", \"W-10\", \"W-11\", \"W-12\", a ???), devíti stíhačů ponorek (\"CH-10\", \"CH-11\" a \"CH-12\" z 31. protiponorkové eskadry a \"CH-4\", \"CH-5\", \"CH-6\", \"CH-16\", \"CH-17\" a \"CH-18\" z 21. protiponorkové eskadry) a šesti transportních lodí.\n\nJaponské jednotky se začaly vyloďovat jihovýchodně od Viganu u ústí řeky Abra. Kvůli rozbouřenému moři a americkým náletům se na břeh dostala pouze část invazních jednotek. Ty se v 10:30 zmocnily Viganu.\n\nObránci byli o vylodění informováni pilotem P-40E, který byl ve 2:10 vyslán z Nichols Field, aby ověřil situaci u Viganu. Po dramatickém návratu nahlásil Grant Mahony v 5:13 zpozorování invazní flotily. Proti invazním jednotkám odstartovalo pět B-17 se 100lb (45,4 kg) pumami, několik P-40 17. PS a 16 (8 jich ale pro poruchu motoru útok vzdalo) P-35A od 34. PS. Vylodění u Viganu podporovaly bombardovací Ki-48 od 8. \"čútai\" a stíhací Ki-27 od 24. \"čútai\". V nastalé bitvě přišli Američané o tři P-40 (jeden sestřelen Ki-27 a dva sestřelené palubními střelci Ki-48 nebo uzemněné poruchou motoru) a dva P-35A (jeden pro poruchu motoru a stroj poručíka Samuela H. Marretta). Japonské ztráty na letadlech byly jedna sestřelená a šest poškozených Ki-48. Invazní sily ztratili minolovku \"W-10\", které explodovala po několika Marrettových náletech a potopila se. Exploze zničila i Marrettův P-35A a Marrett zahynul. Transportní lodě \"Oigawa Maru\" a \"Takao Maru\" byly poškozené a musely najet na břeh. Křižník \"Naka\" a torpédoborec \"Murasame\" byly lehce poškozeny postřelováním.\n\nVyloďování skupiny Kanno pokračovalo i 11. prosince. Část jednotky zamířila na sever po silnici č. 3 do Laoagu. Ten byl spolu s letištěm obsazen 12. prosince.\n\nPlukovník Tanaka byl 14. prosince v Aparri pověřen velením nad oběma výsadky v Aparri a Viganu. Část skupiny Tanaka, která postupovala na Laoag proto pokračovala na jih do Viganu, kam dorazila 20. prosince a kde se spojila se skupinou Kanno. Ještě téhož dne Tanaka vyrazil se svojí sjednocenou jednotkou na jih k Lingayenskému zálivu po silnici č. 3. Ve Viganu, Aparri a Laoagu zůstaly pouze jednotky potřebné k zajištění letišť. Ráno 22. prosince, když začalo vylodění v Lingayenskému zálivu, dorazil Tanaka do San Fernando.\n\nDopoledne 10. prosince vyslali Japonci z Formosy další vlnu bombardérů a stíhaček k útokům na cíle na Luzonu. Námořní 1. \"kókútai\" vyslala 27 G3M (jeden se musel pro poruchu motorů vrátit) k útoku na námořní základnu Cavite jihozápadně od Manily. \"Takao kókútai\" vyslala 24 G4M1 k útoku na Nichols Field a dalších 27 G4M1 na Del Carmen. Doprovod jim zajišťovalo 22 A6M2 (čtyři se musely pro poruchu motoru vrátit) od \"Tainan kókútai\" s jedním navigačním C5M. Další tři C5M navigovaly 34 A6M2 od 3. \"kókútai\" do oblasti Manily. Armádní letectvo přispělo bombardéry Ki-21 4. \"čůtai\", které měly zaútočit na Iba Field.\n\nKolem poledne se 27 G4M1 \"Takao kókútai\" objevilo nad Del Carmen, ale kvůli oblačnosti nad cílem zamířily na Cavite. Na Del Carmen právě přistály P-35A 34. PS, na které se vrhly A6M2 \"Tainan kókútai\". Po jejich útoku bylo dvanáct P-35A zničeno a další neopravitelně poškozeny. Zničeny byly i zásoby paliva, takže Del Carmen bylo prohlášeno za nepoužitelné a opuštěno. Část \"Takao kókútai\" zaútočila na Nichols Field, kde se nesetkala s žádným odporem. Část pum ale dopadla na Manilu. P-40 17. a 21. PS se v prostoru Manily a Del Carmen dostaly do souboje s A6M2 \"Tainan kókútai\" a 3. \"kókútai\", přičemž Američané přišli o 11 P-40 a další musely odepsat kvůli nehodám při přistání. Japonci ztratili jedno A6M2 od \"Tainan kókútai\" a dvě od 3. \"kókútai\" i s piloty a dalších 19 A6M2 bylo poškozeno. Část poškozených A6M2 musela později nouzově přistát.\n\nMezitím bombardéry \"Takao kókútai\" a 1. \"kókútai\" bombardovaly námořní základnu Cavite. K baterii devíti 76,2mm protiletadlových děl, která ale do letové hladiny bombardérů nedostřelila, se přidala i protiletadlová děla plavidel zakotvených v Cavite i těch, které stačily vyplout do Manilské zátoky. Po odletu bombardérů se nad arzenálem vznášel kouř ze zasažené elektrárny, dílen, skladišť, kasáren a radiostanice. Ponorka USS \"Sealion\" byla těžce poškozena jedním přímým zásahem a jednou pumou, která dopadla těsně vedle a dosedla na dno. Spolu se \"Sealionem\" byla těsným dopadem pumy poškozena i vedle zakotvená ponorka USS \"Seadragon\". Jedním zásahem byl poškozen i torpédoborec USS \"Peary\". Americké námořnictvo muselo odepsat také minolovku USS \"Bittern\". Oheň se vymkl kontrole a arzenál hořel ještě několik dní. Zničeno bylo i na 200 ponorkových torpéd.\n\nStíhači 3. \"kókútai\" zastihly v Cavite čtyři PBY-4 PatWingu 10 vyzbrojené torpédy a chystající se odstartovat proti japonským invazním jednotkám. LT Harmon T. Utter (101-P-5) a ENS James H. McConnel (102-P-28) dokázali odstartovat, ale jejich Cataliny byly natolik poškozené, že musely nedaleko Cavite nouzově přistát na hladině. Utterův střelec si nárokoval sestřelení jednoho A6M2, což by znamenalo první vzdušné vítězství pro US Navy. Japonci si nárokovali tři sestřelené Cataliny. Onou třetí by mohla být 101-P-12 (podle Alslebena), ale Knott uvádí, že zbývající dvě Cataliny vyvázly.\n\nPři návratu musely dvě G4M1 od \"Takao kókútai\" nouzově přistát: jedna ve Viganu na čerstvě obsazeném letišti a druhá na jihu Formosy. Dvě G3M od 1. \"kókútai\", jedno A6M2 od \"Tainan kókútai\" a velitel 3. \"kókútai\" \"taji\" (poručík) Tomocu Jokojama se svým poškozeným A6M2 museli nouzově sednout na vodu.\n\nPo japonském náletu z 10. prosince zůstalo USAFFEAF bojeschopných pouze 22 P-40, 18 B-17 a pět nebo osm P-35A. Námořnictvo disponovalo 24 PBY-4 (což by znamenalo, že Japoncům padly za oběť pouze 101-P-4 a 101-P-7 8. prosince a 101-P-5 a 102-P-28 10. prosince).\n\nBěhem 10. a 11. prosince zaminovala minonoska \"Jaejama\", doprovázená lehkým křižníkem \"Džincu\" a torpédoborci, úžinu Surigao (Dull uvádí i zaminování úžiny San Bernardino).\n\nČasně ráno 12. prosince se ze sedmi transportních lodí začalo vyloďovat asi 2500 mužů skupiny Kimura a 575 mužů 1. kurské speciální námořní vyloďovací jednotky. Skupině Kimura velel generálmajor Naoki Kimura a skládala se ze štábu, 33. pěšího pluku (bez 1. praporu), baterie polního dělostřelectva a ženistů 16. divize.\n\nVylodění zajišťovaly lehký křižník \"Nagara\", torpédoborce \"Jamakaze\", \"Suzukaze\", \"Kawakaze\", \"Umikaze\", \"Jukikaze\" a \"Tokicukaze\", nosiče hydroplánů \"Čitose\" a \"Mizuho\", minolovky \"W-7\", \"W-8\" a dva hlídkové čluny. Vzdálené krytí poskytovaly letadlová loď \"Rjúdžó\", těžké křižníky \"Haguro\", \"Mjóko\" a \"Nači\", lehký křižník \"Džincu\" a torpédoborce \"Amacukaze\", \"Hajašio\", \"Kurošio\", \"Hacukaze\", \"Nacušio\", \"Ojašio\" a \"Šiokaze\".\n\nJaponské jednotky se na pobřeží nesetkaly s žádným odporem. V 9:00 již bylo letiště a železniční stanice v rukou Japonců. Vylodění se pokusily narušit pouze dvě P-40, přičemž 1st Lt. (nadporučík) Robert T. Hanson si nárokoval sestřelení jednoho létajícího člunu. V oblasti se nenacházely žádné pozemní jednotky obránců, ale po vylodění Japonců vyslala 51. divize FA několik jednotek na Bicolský poloostrov. Jejich úkolem bylo provést evakuaci železnice a zničení silničních a železničních mostů.\n\nPo vylodění a zajištění Legazpi se skupina Kimura vydala na sever podél silnice číslo 1. Dne 17. prosince došlo k prvnímu kontaktu, když japonská hlídka narazila poblíž Ragay na 51. ženijní prapor. Ten pracoval na demolici mostu přes řeku a po jeho zničení se japonská hlídka stáhla. Dne 18. prosince jednotka Kimura obsadila město Naga a 19. prosince vstoupili Japonci do Sipocot.\n\nDvě roty 1. prapor 52. pěšího pluku 51. divize FA držely asi jedenácti kilometrovou pevninskou šíji mezi Ragayským zálivem na východě a Lamon Bay na západě. Dne 21. prosince byly roty B a C vyslány k Sipocot. Ráno 22. prosince se podařilo rotě B 1. praporu východně od Negritos Camp na silnici číslo 1 odrazit japonský pokus o postup na západ. Japonci ale toto střetnutí považovali za vlastní vítězství. Dne 23. prosince se filipínské jednotky začaly stahovat, neboť jim hrozilo obklíčení v důsledku japonského vylodění v Lamon Bay.\n\nDálněvýchodní letectvo utrpělo v předchozích bojích těžké ztráty a následující akce dálněvýchodního letectva měly charakter spíše samostatných akcí jednotlivých letadel. V důsledku ztrát se MacArthur rozhodl ušetřit zbývající stíhačky pro plnění průzkumných úkolů a stíhačům „bylo nařízeno vyhýbat se přímému boji“.\n\nRáno v pátek 12. prosince se vydalo šest B-17 z Del Monte (sedmý havaroval při startu) bombardovat cíle u Viganu. Po odbombardování se všechny stroje vrátily na základnu. Ve stejnou dobu odstartovaly z Formosy japonské stroje k dalšímu náletu na Luzon. Cílem 36 G3M, 79 G4M1 a 63 A6M2 byly Clark Field, Iba Field, Batangas, Manila a Subic Bay. Japoncům se postavili filipínští stíhači se svými zastaralými P-26A. Na konto Filipínců (Jesus A. Villamor od 6. perutě) šel pravděpodobně jeden G3M 1. \"kókútai\", který nouzově přistál poblíž Clark Fieldu, a jeden až dvě A6M2. Filipínci ztratili tři P-26A a další dva byly těžce poškozeny. Stíhači \"Tainan kókútai\" a 3. \"kókútai\" zaútočili nezávisle na sobě na zakotvené PBY-4 PatWingu 10 v Subic Bay a sedm jich zničili. Jednalo se o stroje 102-P-16, 102-P-17, 102-P-18, 102-P-19, 102-P-20, 102-P-21 a 101-P-10.\n\nBěhem 12. prosince provedl velitel 17. PS Lt. Boyd D. Wagner průzkumný let nad Aparri, při kterém si nárokoval sestřelení čtyř Ki-27 a „několika“ letounů na letišti. Japonské záznamy (které jsou ale neúplné) potvrzují pouze sestřel jedné Ki-27.\n\nV sobotu 13. prosince zaútočily armádní Ki-27, Ki-21 a Ki-48 na Del Carmen, Clark Field, Cabanatuan a na město Baguio. Námořní \"Takao kókútai\" vyslala 26 G4M1 napadnout Olongapo a Ibu a 26 G4M1 na Del Carmen. Nichols Field napadlo 26 G4M1 z \"Kanoja kókútai\" a 26 G3M1 od \"1. kókútai\". Eskortu tvořilo celkem 33 A6M2, které se věnovaly hloubkovým útokům na letiště. Nálety se podle \"Krvavá jatka I\" pokusil narušit pouze jediný P-40, kterého si japonští stíhači nárokovali jako sestřelený. Podle Bartsche byl jedinou P-40 sestřelenou onoho dne stroj \"1st Lt.\" Walter L. Cosse, kterou během průzkumného letu „sundali“ japonští stíhači nad Aparri.\n\nV neděli 14. prosince opět armádní letectvo zaútočilo na luzonská letiště. Na Del Carmen zaútočilo 11 Ki-27 50. \"čútai\" (operující z Aparri), šest Ki-21 14. \"čútai\" a několik Ki-27 24. \"čútai\" z Viganu. 24. \"čútai\" navíc napadla Clark Field a Cabanatuan. Námořní letectvo vyslalo 26 G4M1 \"Takao kókútai\" a devět A6M2 3. \"kókútai\" proti cílům v Manilské zátoce. Došlo také k přesunu jednotek na Luzon. Do Aparri se přesunula část 16. \"čútai\" s lehkými bombardéry Ki-30 a do Legazpi se přesunulo šest G4M1 \"Takao kókútai\" a devět A6M2 \"Tainan kókútai\" doprovázených dvěma C5M. Američané vyslali odpoledne proti lodím u Legazpi šest B-17 z Del Monte. Kvůli poruchám k cíli doletěly pouze tři bombardéry. Nezpůsobily žádné vážné škody, jeden byl sestřelen stíhači a druhý poškozen. Večer ještě na letiště u Legazpi zaútočil osamělý P-40 pilotovaný Mahonym, který poškodil dvě A6M2 a pět G4M1. Téhož dne u Aparri ponorka USS \"Seawolf\" zaútočila na japonskou zásobovací loď hydroplánů \"Sanjó Maru\", kterou zasáhla jedním torpédem Mark 14. Torpédo selhalo a \"Sanjó Maru\" mohla dál plnit své povinnosti.\n\nJelikož Japonci získali naprostou převahu ve vzduchu, rozhodl se admirál Hart zachránit zbytek jednotek námořnictva, které ještě zůstávaly na Filipínách a odeslat je na jih. Dne 14. prosince tak 11 letuschopných Catalin PatWingu 10 zamířilo na Ambon. Během mezipřistání na jezeře Lanao na Mindanau byla ztracena Catalina 102-P-24 BuNo 1217, která najela na skálu a potopila se. Ze šesti Catalin ponechaných na Filipínách se podařilo později čtyři stroje zprovoznit a musely se přes den skrývat před japonskými letadly. Spolu s Catalinami odpluly na jih i poslední tři zásobovací lodě hydroplánů \"Childs\", \"William B. Preston\" a \"Heron\". Na jih zamířil i štáb asijského loďstva. Sám Hart se rozhodl zůstat v Manile, dokud budou z Filipín operovat ponorky. Hartovi tak na Filipínách zůstaly pouze dva torpédoborce, všech šest torpédových člunů, dvě zásobovací lodě ponorek, tři dělové čluny, 27 ponorek a několik pomocných plavidel.\n\nV pondělí 15. prosince se opakovala obvyklá sada náletů na luzonská letiště. Ki-27 24. \"čútai\" a Ki-21 14. \"čútai\" napadly třikrát Del Carmen, 11 Ki-30 16. \"čútai\" a 18 Ki-27 50. \"čútai\" zaútočilo na Clark Field a Del Carmen. Ki-48 8. \"čútai\" zaútočily na Tarlac a Baguio. 26 G4M1 \"Takao kókútai\" a 15 A6M2 3. \"kókútai\" napadly Nichols Field, Del Carmen a cíle v Manilské zátoce. 21. PS se přesunula na nové tajné letiště západně od Lubao na severovýchodě bataanského poloostrova.\n\nV úterý 16. prosince zaútočily tři P-40 na viganské letiště. \"Lt.\" Russell M. Church byl sestřelen protiletadlovou palbou. Na zemi bylo zničeno osm letounů a sedm poškozeno. Wagner si nárokoval své páté vzdušné vítězství, když sestřelil jedinou Ki-27, které se podařilo odstartovat. Tento útok sice byl porušením MacArthurova rozkazu o vyhýbání se boje, ale přesto byli Wagner a Church vyznamenáni DSC.\n\nNa Breretonův rozkaz přeletělo ve středu 17. prosince šest B-17 z Filipín na Batchelor Field v Austrálii. Ve čtvrtek 18. prosince je následovaly čtyři další a 19. prosince odlétla poslední B-17, čímž skončilo působení B-17 ze základen na Filipínách.\n\nRovněž na japonské straně došlo 18. prosince k přesunům. Ki-27 24. \"čútai\" se přesunuly z Viganu na sever do Laoagu, aby se zabránilo opakování překvapivých útoků jako 16. prosince a G4M1 \"Kanoja kókútai\" se přemístilo z Formosy na Peleliu. Armádní Ki-21 16. \"čútai\", Ki-27 50. \"čútai\" a Ki-48 8. \"čútai\" zaútočily na Nichols Field a Zablan Field. Další Ki-48 8. \"čútai\" napadly Tarlac.\n\nV časných ranních hodinách 20. prosince se Japonci vylodili v Davao na Mindanau (viz Jižní a centrální Filipíny). Šestice P-35A od 34. PS napadla školní budovu u Viganu, ve které se nacházeli Japonci. Japonské armádní bombardéry 4. \"sentai\" zaútočily na letiště Iba, Clark a Nichols.\n\nDne 21. prosince 4. \"sentai\" zaútočila na letiště Nichols, Cabantuan a zálivy Subic a Baler. Ki-55 od 52. \"šótai\" (小隊 ~ letka) 10. \"dokuricu čútai\" shodil nad Manilou letáky s výzvou ke kapitulaci města. Ten samý den zřídilo námořnictvo základnu hydroplánů ve Viganu. Operovalo odtud dvanáct F1M a jeden E13A ze \"Sanuki Maru\" a \"Sanjó Maru\" a tři letouny z \"Natori\" a \"Naka\". Útoky námořního letectva se soustředily převážně na Mindanao. Pouze čtyři A6M2 od \"Tainan kókútai\" zaútočily na letiště Batangas. Jejich piloti si nárokovali zničení pěti stíhacích letounů na zemi, ale pravděpodobně se jejich cílem staly pouze boje neschopné P-26A 6. perutě filipínského letectva.\n\nDosavadní vylodění měla za hlavní cíl zajistit letiště pro námořní a armádní letectvo. Po dokončení této fáze ofenzívy nadešel čas pro hlavní úder: postup k Manile. Ze severu měly postupovat jednotky vyloděné 22. prosince v Lingayenském zálivu na severozápadě Luzonu a z jihu měly postupovat jednotky vyloděné 24. prosince v Lamon Bay na jihovýchodě Luzonu.\n\nRáno 17. prosince vyplul z Kirungu na severu Formosy první ze tří invazních konvojů převážejících vojáky a materiál 48. divize (bez 2. formoského pěšího pluku, ze kterého byly sestaveny skupiny Tanaka a Kanno) generálporučíka Juiči Cučibašiho pro vylodění v Lingayenském zálivu. Skládal se z 21 transportních lodí, eskortovaných. V poledne 18. prosince vyplul z Mako na Pescadorech druhý konvoj 28 transportérů a odpoledne téhož dne opustil Takao na jihozápadní Formose třetí konvoj složený z 27 transportérů.\n\nKaždý z konvojů měl přiděleno vlastní krytí a vlastní vyloďovací úsek. Jako první se měl v 5:00 22. prosince nejvíce na jihu u Agoo vylodit \"taisa\" (大佐 ~ plukovník) Isamu Janagi s 47. pěším (bez jednoho praporu) a 4. tankovým plukem (bez jedné roty), které přepravoval konvoj z Takao. K tomu mělo být použito 69 vyloďovacích člunů: od malých \"šóhacu\", přes větší \"daihacu\" až po velké \"toku daihacu\", které byly schopné převážet jeden tank. Asi 10 kilometrů severněji a o něco později se měly u Caba vylodit \"taisa\" Hifumi Imai s 1. formoským pěším a 7. tankovým plukem, které přepravoval konvoj z Mako. Ty měly k dispozici 57 vyloďovacích člunů a 19 motorizovaných sampanů. Jako poslední se nejseverněji u Bauangu měla vylodit „skupina Kamidžima“ (velitel \"taisa\" Kamidžima), tvořená 9. pěším plukem a přepravovaná Kirungským konvojem. Ta měla k dispozici 20 vyloďovacích člunů a 29 motorizovaných sampanů.\n\nCelkem transportéry přepravovaly 43 110 mužů Hommovy 14. armády. V jednom z konvojů plul i generálporučík Homma.\n\nDoprovod konvojům a krytí vylodění zajišťovaly Takahašiho těžké křižníky \"Ašigara\" a \"Maja\", lehké křižníky \"Kuma\", \"Naka\" a \"Natori\", 16 torpédoborců a množství menších plavidel. K těm se jako vzdálené krytí přidalo Kondóovo 2. loďstvo složené z bitevních lodí \"Kongo\" a \"Haruna\", těžkých křižníků \"Atago\" a \"Takao\" a osmi torpédoborců uvolněných z malajské operace.\n\nKonvoje pluly bez letecké ochrany. Teprve až 21. prosince jim ochranu poskytly Ki-27 24. a 50. \"čútai\". V noci z 21. na 22. prosince vplula japonská invazní flotila do Lingayenského zálivu. První ze 76 armádních transportních lodí tam zakotvily krátce po půlnoci. Kvůli navigační chybě zakotvil nejjižnější konvoj jižněji, než bylo plánováno. Místo u Agoo kotvil naproti asi 6,5 kilometru jižněji ležícímu Santo Thomas.\n\nKrátce po druhé hodině v noci se začaly první jednotky přesouvat do vyloďovacích člunů a v 5:17 vkročili první vojáci na suchou zem jižně od Agoo. V 5:30 dosáhly pláží u Aringay (jižně od Caba) první čluny prostředního konvoje z Mako a v 7:30 se na břeh u Bauangu dostala první část skupiny Kamidžima. Zbytek skupiny Kamidžima se v 8:30 vylodil u jižněji ležícího Santiaga.\n\nAmeričané sice měli zprávy o blížícím se konvoji již 18. prosince a prostor Lingayenského zálivu byl (zcela správně) považován za pravděpodobné místo vylodění jednotek, které mají postupovat k Manile, ale přesto nebyli obránci schopni zajistit odpovídající obranu daného prostoru. Celý prostor Lingayenského zálivu měly bránit pouhé dvě divize FA. Východní stranu zálivu až po San Fernando na severu hájila 11. divize FA posílená o 71. pluk LTC Donalda Van N. Bonnetta 71. divize FA a jižní pobřeží zálivu mela chránit 21. divize FA. Šestadvacátý pluk kavalérie FS byl umístěn na silnici č. 3 v Pozorrubio a měl bránit japonskému postupu na jih. Těsně předtím, než první Japonci vstoupili na vyloďovací pláže, se 26. kavalerie začala přesunovat z Pozorrubio do Rosario. Četa průzkumníků pokračovala až do Damortis a poté na sever…\n\nZ amerických ponorek pronikla do zálivu pouze USS \"S-38\" a potopila 5445tunový armádní transportér \"Hajo Maru\". Zdecimované Dálněvýchodní letectvo se zmohlo pouze na symbolický odpor: několik stíhaček vyslaných postřelovat a bombardovat předmostí a plavidla nemohlo vylodění zastavit. \"Krvavá jatka\" uvádějí, že šlo pravděpodobně o dva P-35 a dvě P-40. Burton a Bartsch popisují akci šesti P-40 od 17. PS a tří P-40 od 20. PS (další tři P-40 od 20. PS k cíli nedoletěly).\n\nJaponské armádní Ki-48 bombardovaly Nichols Field, Camp Morphy a Limay.\n\nNa většině pláží Japonci prakticky nenarazili na odpor. Pouze u Bauangu se skupině Kamidžima postavil na odpor velitelský prapor 12. pěšího pluku 11. divize FA. S jedním těžkým a několika lehkými kulomety dokázal skupině Kamidžima způsobit těžké ztráty, ale ve vytvoření předmostí Japoncům zabránit nedokázal a následně ustoupil. Skupině Kamidžima se poté u Bauangu podařilo přepadnout nepřipravený detašovaný 71. pluk 71. divize FA, který předchozího dne vyrazil na sever, aby zaútočil na Tanakův 2. formoský pěší pluk v San Fernando. Většina 71. pluku ustoupila na východ do Baguio. Na zbývajících plážích bylo jediným protivníkem Japonců počasí. Vlny znesnadňovaly přestupování do výsadkových člunů a některé čluny kvůli vlnám uvázly na plážích. Po první vlně měla následovat druhá, ale nepříznivé počasí narušilo časování.\n\nSe stoupajícím přílivem musely vyloďovací plavidla změnit kotviště a přesunuly se ještě více na jih. Tím se nejjižněji umístěná plavidla dostala na dostřel děl 86. praporu polního dělostřelectva FS, jehož jedna baterie dvou 155mm děl byla umístěna u San Fabian a další dvoudělová baterie měla svůj palpost u Dagupanu. Žádnou škodu ale invazním jednotkám nezpůsobily.\n\nPo vylodění se skupina Kamidžima (bez 2. a 3. praporu) vydala na sever po silnici č. 3. V 11:00 se předsunuté hlídky skupiny Kamidžima setkaly s hlídkama Tanakova 2. formoského pěšího pluku, který během několika posledních dnů prošel z Viganu a Appari až do San Fernando. Ve 14:00 pak došlo ke spojení obou skupin. Druhý prapor skupiny Kamidžima obsadil a zajistil (kolem 17:00) město Bauang a jeho okolí. Třetí prapor téže skupiny se vydal na východ po silnici na Baguio, aby obsadil letiště v Naguilian.\n\nOdpoledne 22. prosince se stále ještě hlavní jednotky japonské 14. armády nacházely na lodích. Generálporučík Homa, který zůstal na jedné z lodí u pobřeží, de facto ztratil kontrolu nad jednotkami na pobřeží. K žádnému americkému protiútoku v tomto – pro Japonce kritickém – okamžiku nedošlo. Zároveň se ve štábu 14. armády ozvaly opatrné hlasy volající po vybudování předmostí u Agno, než bude zahájen postup k Manile. Homma ale nakonec dal na agresivnější hlasy ve štábu a rozhodl pokračovat v postupu podle plánu, bez zdržování se budováním předmostí.\n\nRozbouřené moře stále bránilo vylodění dělostřelectva a dalšího vybavení. Homma se rozhodl přesunout kotviště ještě více na jih a pokračovat ve vyloďování následující den. K tomu ale bylo potřeba neutralizovat 155mm baterii u San Fabian na jižním pobřeží zálivu, která by jinak měla zakotvené lodě jako na dlani. Úkolem byla pověřena 48. divize.\n\nNa plážích uprostřed vyloďovacího sektoru u Aringay se shromáždily vyloděné Imaiovy jednotky a před polednem zahájily postup na jih po pobřežní silnici na Damortis (jižně od Santo Thomas) a Rosario (ve vnitrozemí východně od Damortis), k Janagiho jednotkám. Vylodění Janagiho jednotek na nejjižnějších plážích mezi Damortis a Santo Thomas se zpočátku nesetkalo s odporem a Janagi okamžitě zahájil postup na jih na Damortis. Od Damortis na sever postupující četa průzkumníků 26. kavalerie FS narazila již vyloděné japonské pluky 48. průzkumný a 4. tankový a stáhla se do Damortis. Jedenáctá divize FA proti Janagiho vyloďujícím se jednotkám vyslala jeden pěší prapor, ale ten rovněž narazil na 48. průzkumný a 4. tankový pluk a rovněž ustoupil do Damortis.\n\nDo Damortis se přesunul z Rosario i zbytek 26. kavalerie FS \"Col\" (plukovník) Clintona A. Pierce. Pierce v Damortis vybudoval obranné postavení spolu s 11. a 71. plukem, ale již ve 13:00 byly Pierceho jednotky vystaveny útoku postupujících Japonců a letadel armádního letectva. Pierce proto žádal o posily. Wainwright nařídil, aby se do oblasti přesunula rota tanků 192. tankového praporu, který USAFFE uvolnil pro potřeby severoluzonského velitelství. Kvůli nedostatku paliva se ale do boje vydala pouze pět tanků jedné čety roty C 192. tankového praporu. U Agoo se americké M3 Stuart setkaly se svými japonskými protějšky typu 95 Ha-gó. V následující první tankové bitvě na tichomořském válčišti byl jeden americký tank zničen a zbývající čtyři ustoupily do Rosario, kde je později téhož dne zničilo letectvo.\n\nV 16:00 se Imaiova formace postupující od Aringay spojila se 48. průzkumným a 4. tankovým plukem. Pierce se rozhodl vyklidit Damortis a stáhl se na pozici východně od města. V 19:00 již měli Japonci město pod kontrolou. Východně od Damortis se v 16:30 Pierce setkal s brigádním generálem Clyde A. Selleckem, velitelem 71. divize FA, která se přesunovala z Urdaneta na pomoc Damortis. Šestadvacátá kavalerie byla mezitím podřízena 71. divizi a Selleck jí po zjištění stavu rozkázal ustoupit do Rosario. Toto město se mělo stát hlavním obranným bodem v oblasti. Od západu ale Rosario ohrožovaly japonské jednotky (48. průzkumný a Imaiův 1. formoský pěší pluk a část 48. pluku horských děl) postupující z Damortis a od severozápadu postupoval Janagiho 47. pěší pluk z Agoo.\n\nÚstup 26. kavalerie do Rosario byl podporován tanky roty C 192. tankového praporu. Tankisté se ale ve 20:00 začaly stahovat do Rosario a kavalerii nechali za sebou. Americké tanky záhy nahradily tanky japonské, které ve tmě pronikly přes zadní voj 26. kavalerie a způsobily masakr mezi jejími příslušníky. Japonskému průniku až k Rosario zabránilo až kousek západně od města zablokování jednoho mostu přes říčku zasaženým tankem. Zbytek 26. kavalerie dorazil do města.\n\nZe severozápadu postupující Janagiho 47. pěší pluk se střetl se skupinou F, kterou donutil k ústupu. V dosažení Rosario mu ale zabránilo odvolání zpět do Agoo a pověření úkolem zajistit San Fabian.\n\nTím de facto skončil japonský postup v den vylodění. Japonské jednotky stály na jihu před Rosario (ze kterého se obránci již stáhli) a na východě se blížily k Baguio.\n\nRáno 23. prosince se nad Lingayenský záliv podařilo proniknout čtyřem B-17 od 19. BG, které předchozího dne přiletěly na Del Monte z Austrálie. Nálet ale prakticky žádné škody nezpůsobil a poté, co B-17 unikly sedmnácti japonským stíhačům, přistály bombardéry na holandském ostrově Ambon.\n\nBonnett v Baguio se domníval, že Japonci již odřízli cestu na jih přes Rosario a se svým 71. plukem FA se během 23. prosince stáhl z Baguio na východ, přes hory do Cagayanského údolí. V Baguio zůstal pouze LTC John P. Horan – velitel Camp John Hay.\n\nNa jihu zaujali obránci ze Selleckovy 71. divize FA pozice na silnici č. 3 vedoucí z Rosaria na jih přes Sison a Pozorrubio. První linie obrany se nacházela jižně od Sisonu. 26. kavalerie se mezitím stáhla do Pozorrubio. Dopoledne 23. prosince na Selleckovu linii zaútočily dva prapory Janagiho 47. pěšího pluku, které prošly přes Rosario. Seleckovi se – hlavně díky dělostřelecké podpoře – podařilo japonský první útok odrazit. Časně odpoledne dorazila Japoncům posila v podobě 48. průzkumného a 4. tankového pluku.\n\nOdpoledne zahájily japonské jednotky nový útok na Seleckovu linii podporovaný armádním letectvem. Filipínští vojáci 71. divize se před útočícími Japonci dali na útěk. Na pomoc Seleckovi byla z Cabanatuanu vyslána 91. taktická skupina (\"Combat Team\") 91. divize. Japonské letouny ale zničily most přes řeku Agno a tím zdržely postup 91. taktické skupiny na sever. Snaha vybudovat a udržet novou linii severně od Pozorrubio selhala, neboť očekávaná posila dorazila do Pozorrubio až večer. Současně s příchodem 91. taktické skupiny se 26. kavalerie dala na další ústup na jih do Binalonanu. Generál Wainwright dostal od MacArthura svolení stáhnout se za řeku Agno. Během noci na 24. prosince Pozorrubio padlo do rukou Japonců.\n\nBěhem 24. prosince bombardovalo devět G3M od 1. \"kókútai\" radiostanici v Cavite, zatímco armádní bombardéry bombardovaly Clark Field, Del Carmen a Batangas. Císařské armádní letectvo na Luzonu bylo posíleno příletem 14. \"čútai\" s bombardéry Ki-21 z Formosy.\n\nPřed svítáním 24. prosince se další japonské jednotky vylodily jižně od Manily v Lamon Bay…\n\nRáno 24. prosince se LTC Horan stáhl z Baguio a město během dne obsadila japonská armáda. Rovněž na jihu předmostí obnovili Japonci svůj postup. Kolem 5:00 narazily tanky japonského 4. tankového pluku na muže 26. kavalerie, kteří bránili přístup do Binalonanu. Opuštěné ostatními jednotkami se 26. kavalerii podařilo samotné a bez protitankových zbraní odrazit útok 4. tankového pluku. I když byl 4. tankový pluk později ráno posílen 2. formoským pěším plukem, dokázala 26. kavalerie klást odpor až do 15:30, kdy se na Wainwrightův rozkaz začala stahovat. Teprve večer 2. formoský pěší pluk obsadil Binalonan, zatímco 26. kavalerie ustoupila přes Agno na jihovýchod do Tayugu.\n\nBěhem noci na 25. prosince držely americké a filipínské jednotky obranou linii, kterou na jihovýchodě tvořila řeka Agno a na jihu se táhla mezi městy Urdaneta a San Carlos.\n\nDne 24. prosince, dal MacArthur do chodu předválečný válečný plán WPO-3 (War Plan Orange 3), který vyzval k použití pěti zdržovací pozic v centrálním Luzonu, zatímco síly ustoupily na poloostrov Bataan. To bylo provedeno z části 26. kavalérií. MacArthur odebral generálu Parkerovi velení nad jednotkami v jižním Luzonu a nechal ho připravovat obranná postavení na Bataanu. Jak vojenské velitelství a Filipínská vláda byly přesunuty na Bataan. Následovalo devět dnů dodávek na Bataan, a to především z Manily, ve snaze nakrmit předpokládané síly 43.000 vojáků po dobu šesti měsíců. (Nakonec 80.000 vojáků a 26.000 uprchlíků zaplavilo Bataan). Nicméně, značné síly zůstaly v jiných oblastech po dobu několik měsíců.\n\nOd 7 do 14. ledna 1942, se Japonci soustředili na průzkum a připravovali útok na hlavní bitevní linie od Abucay k hoře Natib na Maubanu. Ve stejné době, což bylo kritickou chybou, byla vystřídána 48. divize, zodpovědná za velkou část úspěchu japonských operací, za mnohem méně schopnou 65. brigádu, která byla původně určena jako posádka. Japonská 5. Letecká skupina byla stažena dne 5. ledna jako příprava na pohyb s 48. divizí do Nizozemské východní Indie. Americké a filipínské síly odrazily noční útoky v blízkosti Abucay a část divize americko-filipínské armády uskutečnili protiútok 16. ledna. To se nepodařilo, a divize se stáhla na rezervní frontu u Casa Pilar do Bagac ve středu poloostrova 26. ledna.\n\nBěhem této doby byly části divize americké filipínské divize přesunuty na pomoc při obraně jiných oblastí.\n\nCorregidor byla Americká pobřeží dělostřelecká základna která bránila vstup do Manila Bay. Byla vyzbrojena dvěma staršími pobřežními dělostřeleckými bateriemi 59. a 91. pluku pobřeží dělostřelecké a proti-letadlové jednotka, 60. CA. Ta byla umístěnaa na vyšších pozicích v Corregidor kde byla schopna úspěšně čelit japonským leteckým útokům. Starší staniční baterie s nepřenosnými mortary a obrovskými kanóny, pro obranu před útokem z moře, byly snadno uvedeny mimo provoz japonskými bombardéry. Američtí vojáci a filipínští Skauti bránili malou pevnost.\n\nNa začátku roku 1942, japonské velení vzdušných sil nechalo instalovat kyslík do svých bombardérů, aby mohli letět výš než je dosah protiletadlových baterií v Corregidor, a poté začalo masivní bombardování.\nCorregidor byl bráněn 11,000 vojáky, které byly umístěné na Corregidor. Někteří byli schopni se dostat do Corregidoru z poloostrova Bataan, poté co Japonci přemohli tamní jednotky. Japonci začali finální útok na Corregidor dělostřeleckou palbou 1. května. V noci 5-6. května, přistáli dva prapory 61. japonského pěšího pluku na severovýchodním konci ostrova. I přes silný odpor, si japonské jednotky vytvořily předmostí, které bylo brzy posíleno tanky a dělostřelectvem. Obránci byli rychle tlačeni zpět k pevnosti Malinta Hill.\n\nPozději 6. května, Wainwright požádal Homma o podmínkách kapitulace. Homma trval na tom, že předání bude obsahovat všechny spojenecké síly na Filipínách. V domnění toho, že životy všech těch, na Corregidor by byly ohroženy, byl Wainwright přijat. Dne 8. května, poslal zprávu Sharpovi s rozkazem se vzdát. Sharp vyhověl, ale mnoho jedinců pokračovalo v boji jako partyzáni.\n\nV pondělí 15. prosince provedly tři H6K z Palau první nálet na Cebu.\n\nVe čtvrtek 18. prosince zaútočilo pět A6M2 \"Tainan kókútai\" z Legazpi na Iloilo na Panay, kde zničily tři letouny. Následně na Iloilo zaútočilo 18 G3M a 39 G4M1 \"Takao kókútai\" z Formosy.\n\nV pátek 19. prosince Japonci objevili letiště Del Monte a při prvním útoku čtyř A6M2 byly na zemi zničeny tři B-18. Japonští piloti si však nárokovali podstatně tučnější kořist: dvě B-17, tři zničené dvoumotorové letouny a čtyři poškozené dvoumotorové letouny.\n\nV časných ranních hodinách soboty 20. prosince se v Davao vylodily japonské jednotky. Del Monte bylo bombardováno 54 bombardéry a osmi létajícími čluny. Dansalang, Malabang a Cebu byly napadeny stíhači z \"Tainan kókútai\".\n\nFilipíny byly od Japonců dobyty zpět během let 1944 a 1945 (viz Boj o Filipíny (1944-1945))\n\n\n"}
{"id": "409979", "url": "https://cs.wikipedia.org/wiki?curid=409979", "title": "Paolo Conte", "text": "Paolo Conte\n\nPaolo Conte (* 6. ledna 1937) je italský zpěvák, klavírista a skladatel proslulý díky svému nezaměnitelně zvučnému hlasu. Jeho skladby jsou svou atmosférou podobné hudbě frankofonních zpěváků (jako například Jacques Brel nebo Georges Brassens) a mají mnohdy lehce melancholické texty.\n\nSvou kariéru začal jako doprovodný hráč na vibrafon v místních kapelách (Saint Vincent Jazz Festival). Brzy začal skládat se svým bratrem Giorgio Conte, později pak sám své vlastní písně. Sólovou kariéru začal v roce 1974 vydáním LP, jehož název byl prostě \"Paolo Conte\". Od té doby vydal přes dvacet dlouhohrajících alb, k nejvýznamnějším patří \"Un gelato al limon\", \"Appunti di viaggio\", dvojalbum \"Aguaplano\" či v roce 1990 deska \"Parole D'Amore Scritte a Macchina\", která se těšila značnému úspěchu v celé Evropě. Oficiálně vydaná kompilace největších hitů nese název \"The Best of Paolo Conte\".\n\nNěkteré z jeho skladeb byly použity ve filmech, například píseň \"Come Di\" ve snímku \" Mickovy modré oči \" (1999), \"Vieni via con me\" ve \"Francouzský polibek\" (1995) , \"Recept na lásku\" (2001), \"Bombakšeft\" (2002), \"Sparring Partner v \"5x2\" a \"Fritz\" v reklamě na Coca Colu, která byla široce vysílána v amerických kinech na začátku roku 2006.\n\nJeden z jeho největších hitů \"Azzurro\" (1968, interpretovaný A. Celentanem a později mnohými dalšími umělci) byl \"přivlastněn\" oddanými fanoušky italské fotbalové reprezentace a nazýván \"\"gli azzurri\"\" a stal se jakousi neoficiální \"hymnou\" mistrovství světa ve fotbale roku 2006.\n\n\n"}
{"id": "409980", "url": "https://cs.wikipedia.org/wiki?curid=409980", "title": "Kropáčové z Nevědomí", "text": "Kropáčové z Nevědomí\n\nRod pánů z Nevědomí byl slezský panský rod. Své jméno si zvolili podle hradu Nevědomí nedaleko Rybniku s erbem: tři zkřížené zlatou kropáče, zakončená stříbrným čepelem, v modrém poli. Vymřeli roku 1572 po meči.\n\n\n\n"}
{"id": "409984", "url": "https://cs.wikipedia.org/wiki?curid=409984", "title": "Výbuch ubytovny v Tachově", "text": "Výbuch ubytovny v Tachově\n\nVýbuch ubytovny v Tachově je označení pro jedno z nejhorších civilních neštěstí v Česku.\n\nVe čtvrtek 13. prosince 1973 asi ve 3:15 hodin ráno došlo na tachovském sídlišti Východ k výbuchu ubytovny národního podniku Plastimat. Při neštěstí zahynulo 47 osob. Jiné zdroje však udávají až 50 smrtelně zraněných. Co do počtu zemřelých patří toto neštěstí k nejhorším z těch, k nimž po druhé světové válce došlo na území bývalého Československa.\n\nZáchranné práce začaly již asi 15 minut po výbuchu a byly ukončeny v pátek 14. prosince kolem 20. hodiny. Celkem bylo ze sutin budovy vyproštěno 47 mrtvých a 17 zraněných osob. Raněné odvezly sanitky do nemocnice v Plané. Dalších 8 lidí bylo po vyšetření propuštěno do domácího ošetřování. Na vyprošťování se podílelo cca 300 příslušníků armády, Pohraniční stráže, Veřejné bezpečnosti a také záchranná četa Uranových dolů.\n\nVyšetřování ukázalo, že výbuch byl způsoben unikem svítiplynu do podzemních prostor budovy.\n\nNa stejném místě byla později postavena nová ubytovna. V ní 18. srpna 2016 vypukl požár, při kterém muselo být evakuováno více než 100 lidí.\n\n"}
{"id": "409985", "url": "https://cs.wikipedia.org/wiki?curid=409985", "title": "Saint John", "text": "Saint John\n\nSaint John je největší město v provincii Nový Brunšvik a nejstarší město v Kanadě. V roce 2006 mělo 68 043 obyvatel. Aglomerace (\"Census Metropolitan Area\") s 122 389 obyvateli je druhá největší v provincii. Město se rozkládá podél severního pobřeží zálivu Fundy v ústí řeky svatého Jana.\n\n\n"}
{"id": "409989", "url": "https://cs.wikipedia.org/wiki?curid=409989", "title": "Zookoutek Malá Chuchle", "text": "Zookoutek Malá Chuchle\n\nZookoutek Malá Chuchle, označovaný též jako malá lesní zoo či minizoo, je zřízen u hájovny v Chuchelském háji v Malé Chuchli v Praze. Provozovatelem je Středisko ekologické výchovy Lesů hl. m. Prahy. Oficiálně byl zřízen v říjnu 1999.\n\nV zahradě se nacházejí zvířata jak ve volných multidruhových výbězích, do nichž je možno nahlížet z vyvýšených ramp, tak v klecích. Zoo se specializuje hlavně na české druhy jako jsou například mufloni, daňci, divoká prasata, liška či rys ostrovid.\nZoo se nachází přibližně 1,5 kilometru západně od Malé Chuchle a je dostupná po žluté turistické značce. V areálu se nachází dětské hřiště a bufet. Zookoutek je v provozu a přístupný celoročně, bufet je v provozu každý víkend a přes sezonu každý den.\n\n"}
{"id": "409993", "url": "https://cs.wikipedia.org/wiki?curid=409993", "title": "Škrabák", "text": "Škrabák\n\nŠkrabák (slangově \"šábr\") je dílenský nástroj, v současnosti už používaný jen pro odstranění otřepů po vrtání, frézování nebo soustružení. Nejvíce je nyní využíván při strojním obrábění.\n\nAsi do 70. let minulého století to však byl klíčový nástroj pro zaškrabávání kluzných ložisek na ojnicích automobilů (u parních lokomotiv na ojnicích a spojnicích). Ložiska byla odlévána z ložiskové kompozice – z měkkého ložiskového bronzu. Ložisko se při výměně namazalo, ojnice se smontovala a pootočilo se s ní. Pak se rozebrala a na ploše ložiska bylo vidět, kde bodově dosedá. Tyto body se ostrou hranou šábru zaškrabávaly, aby nakonec ložisko dosedlo většinou své plochy. Tuto práci prováděli pracovníci s nejvyšší kvalifikací.\nŠkrabák jako nástroj se dal koupit, anebo si ho dělníci vybrousili sami ze starých, hlavně trojhranných pilníků. Nesmělo však dojít k vyhřátí pracovního ostří nástroje, které by žíháním změklo. Šábr užívají restaurátoři a také například renovátoři veteránů. \n"}
{"id": "409996", "url": "https://cs.wikipedia.org/wiki?curid=409996", "title": "Korčák", "text": "Korčák\n\nPříjmení Korčák nosí více osobností:\n\n\nženská podoba:\n\n\n"}
{"id": "410001", "url": "https://cs.wikipedia.org/wiki?curid=410001", "title": "Jug", "text": "Jug\n\nJug ( ) je řeka v Kirovské a ve Vologdské oblasti v Rusku. Je dlouhá 574 km. Povodí řeky má rozlohu 35 600 km².\n\nPramení na vysočině Severní Úvaly a protéká kopcovitou krajinou, přičemž vytváří velké zátočiny. Je pravou zdrojnicí Severní Dviny, kterou vytváří soutokem se Suchonou.\n\nZdrojem vody jsou převážně sněhové srážky. Průměrný roční průtok vody ve vzdálenosti 35 km od ústí činí 292 m³/s, maximální 4930 m³/s a minimální 25,5 m³/s. Zamrzá na konci října až v první polovině prosince a rozmrzá v dubnu až na začátku května. Nejvyšších vodních stavů dosahuje od dubna do června.\n\nJe splavná pro vodáky. Při vyšším stavu vody je na ní možná vodní doprava v délce 361 km. Leží na ní město Nikolsk.\n"}
{"id": "410006", "url": "https://cs.wikipedia.org/wiki?curid=410006", "title": "Velká Úpa", "text": "Velká Úpa\n\nVelká Úpa (německy \"Gross Aupa\") je část města Pec pod Sněžkou ve východní části Krkonoš.\n\nVelká Úpa leží 2,5 kilometru východně od centra Pece pod Sněžkou. S Pecí je spojena silnicí 296 do Trutnova, která vede podél toku řeky Úpy. Již za První republiky se v obci nacházela v poloroubené stavbě vyhlášená cukrárna.\nVe Velké Úpě žije 677 obyvatel\n\nVe Velké Úpě se nachází lyžařský areál SkiPort Velká Úpa s lanovou dráhou spojující Velkou Úpu a Portášovy Boudy a dvěma vleky.\n\n\n\n"}
{"id": "410009", "url": "https://cs.wikipedia.org/wiki?curid=410009", "title": "Minčol (Čergov)", "text": "Minčol (Čergov)\n\nMinčol je nejvyšší vrchol slovenského pohoří Čergov. Dosahuje nadmořské výšky 1157 metrů. Leží na rozhraní okresů Bardejov, Sabinov a Stará Ľubovňa. Vrchol je bezlesý a je z něj výhled na hlavní hřeben i boční hřebeny Čergova, do doliny řeky Topľa, která pramení na jeho východním svahu.\n\nV roce 1986 byla vyhlášena národní přírodní rezervace Čergovský Minčol, jež se rozprostírá na vrcholu s výměrou 171,08 ha. Předmětem ochrany jsou ekosystémy nejvyšších poloh a typická horská karpatská květena.\n\n"}
{"id": "410012", "url": "https://cs.wikipedia.org/wiki?curid=410012", "title": "Jaromír Korčák", "text": "Jaromír Korčák\n\nJaromír Korčák (12. července 1895 Vrážné u Jevíčka – 6. října 1989 Praha) byl představitel české geografie, demografie a statistiky. Sám o sobě ovšem uváděl, že pracuje v oboru mesologie (anthropogeografie) a vědy populační.\n\nByl synem venkovského učitele. Po absolvování gymnázia vystudoval přírodopis a zeměpis na pražské univerzitě a poté pracoval ve Státním úřadu statistickém jako vrchní ministerský komisař a působil jako expert Státní statistické rady a člen Sboru pro výzkum Slovenska při Slovanském ústavě. Po druhé světové válce přednášel na vysokých školách (Vysoká škola obchodní ČVUT, Vysoká škola politická a sociální, Univerzita Karlova).\n\nV roce 1946 byl na Vysoké škole sociální a politické jmenován profesorem. V roce 1948 se habilitoval na docenta demografie na Přírodovědecké fakultě Univerzity Karlovy a v roce 1951 byl jmenován profesorem geografie. Po rozdělení katedry geografie v roce 1953 na katedru kartografie a fyzické geografie a na katedru ekonomické a regionální geografie byl Jaromír Korčák až do roku 1960 vedoucím nové katedry ekonomické a regionální geografie. Založil tu výzkum a výuku sociálněekonomické geografie (dle jeho pojetí geografických pravidelností vznikla tzv. \"albertovská škola geografie\", jejímž nejvýznamnějším představitelem je Martin Hampl) a vychoval mnoho současných českých i slovenských humánních geografů a demografů (např. Martina Hampla, Zdeňka Pavlíka, Václava Gardavského, Zdeňka Čermáka, Kolomana Ivaničku, Jana Müllera, Olivera Bašovského), z nichž mnozí působí jako učitelé a vědci nejen Přírodovědecké fakultě UK, ale i na jiných geografických pracovištích v Česku.\nMnozí další působili a působí v oblasti aplikované geografie, zejména na úseku regionálního rozvoje a územního plánování. Do penze odešel v roce 1966, avšak i nadále publikoval. Vytvořil na 250 vědeckých prací.\n\nByl členem několika vědeckých společností, např. Československé statistické společnosti, Společnosti pro studium národnostních otázek, Československé společnosti zeměpisné. V letech 1961–1962 byl úřadujícím místopředsedou Československé společnosti zeměpisné a v letech 1962–1969 byl jejím předsedou. Působil i jako předseda redakční rady Sborníku ČSZ. Byl též členem Komise pro český demografický slovník při Ekonomickém ústavu ČSAV.\n\nV demografii je pokračovatelem Antonína Boháče, ve statistice navázal na matematika Václava Lásku a ekonomy Ladislause Bortkiewicze a Vilfreda Pareta, z geografů byli jeho učiteli Viktor Dvorský, Jiří V. Daneš, Jovan Cvijić, v oborech příbuzných anropolog Jindřich Matiegka a archeolog a antropolog Lubor Niederle. Již před druhou světovou válkou propagoval užití matematických metod a aplikace matematických modelů v geografické analýze. Zabýval se mj. demografickou analýzou a syntézou, vymezením urbanizovaných území v podobě areálů maximálního zalidnění nebo ekonomickogeografickou regionalizací Československa a také přispěl k teorii etnogeneze. Zdůrazňoval vliv geografického prostředí na populaci a „usedlost“ považoval za základní znak národa jako regionálního typu lidské pospolitosti. Svým statistickým přístupem k realitě zobecnil význam statistické struktury rozlišením souborů podle jejich vnitřní struktury na homogenní struktury (výsledkem bývá pravidelný útvar, Gaussova křivka) a na heterogenní struktury (studuje se různorodá oblast, dominují vnější faktory diferencující dané soubory pozorování krajně asymetrické rozložení, pravidlo “velikost – pořadí” (angl. rank–size rule), Zipfovo pravidlo, mocninná křivka jako základ fraktálů,). Obohatil teorii regionální geografie např. grafickým znázorněním, že kausální vztahy v geografii nejsou jen lineární, ale současně plošné. Jedná se o autora pojmu kmenová oblast. Přednášel na Přírodovědecké fakultě UK. Je autorem mnoha učebnic a vědeckých prací. Publikoval například v časopisech Sociální problémy, Statististický obzor, Národnostní obzor, Česká mysl, Sborník ČSZ, Acta Universitatis Carolinae - Geographica, aj.\n\nJeho bratr Rostislav Korčák (1894–1984) byl český novinář a publicista, redaktor ilegálního antinacistického časopisu Český kurýr (1939–1941). Synem je architekt Pavel Korčák (1929 - 2016) a dcerou jeho je architektka Olga Bašeová (* 1934). Prasynovcem a praneteří Jaromíra Korčáka byl Vladimír Korčák (1949–2012) básník a překladatel, a jeho sestra Jiřina Korčáková (* 1955), česká herečka a spisovatelka, oba vnuci Rostislava Korčáka.\n\nPo Jaromíru Korčákovi byl pojmenován \"Korčákův zákon\" (angl. \"Korcak's law\")., V ekologii se používá \"Korčákův index mozaikovitosti a fragmentace krajiny\", (angl.\n\"Korcak exponent of patchiness\"),, a \"Korčákova dimenze\" (angl. \"Korcak dimension\"). Později se ukázalo, že vztah ustavený B. Madelbrotem mezi Korčákovým exponentem a fraktální (Hausdorffovou) dimenzí není platný \n\nV roce 1965 byl vyznamenán Řádem práce.\n\nDne 6. října 2009 byla v Praze 2 na „Albertově“ pojmenována jedna z ulic (do 5. října 2009 bezejmenná, mezi ulicemi Horská a Hlavova) na počest Jaromíra Korčáka Korčákova ulice.\n\nV budově děkanátu Přírodovědecké fakulty UK v Praze na Albertově 6 byla po Jaromíru Korčákovi pojmenována posluchárna Levá rýsovna na \"Korčákova posluchárna (Levá rýsovna)\".\n\n\n"}
{"id": "410014", "url": "https://cs.wikipedia.org/wiki?curid=410014", "title": "Sci-fi anime", "text": "Sci-fi anime\n\nScience fiction anime je odnož samotného anime žánru. Hlavní charakteristikou je výskyt sci-fi prvku, podle tohoto můžeme rozdělit sci-fi anime na několik subžánrů:\n\nLze se i setkat s hororovými seriály, případně filmy. Součástí často bývá mysteriózní zápletka, u které mystično ještě dodává napětí a vzrušení. Hororových anime je samozřejmě více, ale jen některá z nich lze zařadit do science fiction.\n\nMecha anime je typický prvek pro anime, zejména pro science fiction. V těchto seriálech/filmech se objevují velcí roboti ovládaní lidmi. Piloti je většinou používají jako nástroj k bojování, jako prostředek změny, prostředek pro vítězství ve válce. Velmi často děj doprovází poměrně rychlá inovace, takže modely jsou stále rychlejší, mocnější, silnější a na konci seriálu se málokdy setkáte se stejnými modely jako na jeho začátku.\n\nTypickými představiteli tohoto sci-fi žánru jsou seriály Gundam. Mecha prvky jsou ale v Japonsku velmi populární a tak se s touto odrůdou anime setkáte v množství děl.\n\n\nSpace opera je velmi populární žánr sci-fi anime. Jedná se o příběhy odehrávající se ve vesmíru, většinou daleko v budoucnosti, kdy lidé kolonizovali rozsáhlé končiny vesmíru, často dokonce zapomněli kde leží planeta Země.\n\nSoučástí space opery je válka a v ní bojující bitevní křižníky, často se děj odvíjí od geniálních strategií vůdců jednotlivých válčících stran. Svou charakteristikou se space opera odehrává ve velmi daleké budoucnosti, takže je zřejmé, že jednotlivé prvky vlastních anime budou zásadně odlišné. Autoři se mohou odvázat a zakomponovat do příběhů svou nejbujnější fantazii.\n\n\nAnime se často odehrává ve světě, který je tomu našemu na první pohled podobný, ale podstatně ho odlišují některé prvky. Nejedná se ani o budoucnost ani o minulost, jedná se o alternativní svět, ve kterém se od určité doby začaly události ubírat jiným směrem.\n\nSamotné přemýšlení a chování hlavních postav v těchto anime je většinou shodné s tím, jak se chovají lidé v naší realitě. Nicméně alternativní svět umožňuje autorům dostat hlavní hrdiny do situací, které by v našem světě nebyly možné. Vznikají tak bizarní až pohádkové světy nebo naopak obrovská impéria snažící se ovládnout celý svět.\n\nV některých dříve vzniklých anime se objevují události, které se později odehrály i v reálné historii, v době vzniku anime však byla tato data ještě v nedohlednu (pro anime vzniklé v roce 1987 je rok 1995 v budoucnosti). Tyto události však většinou pouze vedou k vytvoření světa v daleké budoucnosti, ve kterém se potom odehrává samotný děj. Tyto anime se také dají považovat za ty v alternativním světě, i když tak původně autor nemusel zamýšlet. Například některé Gundam seriály.\n\n\nSchopnosti počítačů jsou rok od roku větší, kvalitnější, razantnější. Za 20 let bude internet všude, i tam, kde si to doposud neumíme ani představit. V cyber anime se často proplétá virtuální svět internetu s reálným světem. Často dokonce takovým způsobem, že hrdinové ani neví, co je realita a co už ne.\n\nV době, kdy technologie dovolují lidem zdokonalit své tělo implantáty v mozku či jinde na těle se objevují cyborgové, kteří nejsou ani roboty ani lidmi. To vyvolává filosofické otázky o tom, co ještě je živá bytost a co je robot. Anime tak dostává zvláštní existencialistický nádech a tím o nový rozměr vnímání celého děje.\n\n\nV utopických anime se děj odehrává ve společnosti, která zdánlivě vypadá jako ideální, kde spolu lidé žijí v míru a prosperitě. Nikdy však nic není tak jednoduché a černobílé.\n\n\n"}
{"id": "410015", "url": "https://cs.wikipedia.org/wiki?curid=410015", "title": "Rochesterská univerzita", "text": "Rochesterská univerzita\n\nRochesterská univerzita, anglicky \"University of Rochester\", je soukromá vysoká škola v Rochesteru v americkém státě New York. Je členem Asociace amerických univerzit (Association of American Universities).\n\nByla založena v roce 1850.\n\nSportovní týmy University of Rochester se nazývají \"Yellowjackets\". Škola je součástí University Athletic Association.\n\n\n"}
{"id": "410017", "url": "https://cs.wikipedia.org/wiki?curid=410017", "title": "Límec", "text": "Límec\n\nLímec je součást oděvu, která obepíná krk a je buď k oděvu přišitá nebo umístěná samostatně. Má dvě základní funkce - jednak krk chrání, jednak zdobí; lze říci, že funkce estetická nad praktickou převažuje, a to jak v průběhu vývoje, tak v současnosti.\n\nV průběhu vývoje oděvu se objevilo nespočet různých variant límců. Součásti oděvu připomínající límec existovaly již v starověkém Egyptě, kde se nosily samostatné šperky sloužící jako límce, ale často též přidržující oděv. Límec podobný dnešnímu se začal v Evropě vyvíjet v 14. - 15. století a s téměř každou novou módní vlnou se mění. Původně sloužil k zahalení ženského dekoltu, později měl podobu pruhu vyztužené látky, který byl připojen přímo k oděvu na rameno (stojáček), kruhovitě se ovíjel okolo krku, padal na ramena, zapínal se vpředu nebo se svazoval pomocí stuhy. 16. století bylo ve znamení španělské módy s tzv. okružím - bohatě nabíraného a škrobeného krajkového límce, v němž hlava nositele vypadala jako na talíři (Král Filip IV. dokonce roku 1623 proti nošení obrovských okruží vydal zákon). V 17. století se límec díky neustálému vývoji zvětšil natolik, že přepadával přes ramena a tvořil na první pohled téměř samostatný oděv.\n\nPřese všechny změny zůstává límec součástí našeho oděvu dodnes.\n\n"}
{"id": "410018", "url": "https://cs.wikipedia.org/wiki?curid=410018", "title": "Centaur (rozcestník)", "text": "Centaur (rozcestník)\n\nSlovo Centaur má několik významů. \n\n\n"}
{"id": "410033", "url": "https://cs.wikipedia.org/wiki?curid=410033", "title": "Martin Munkácsi", "text": "Martin Munkácsi\n\nMartin Munkácsi (18. května 1896 Kolozsvár, Maďarsko – 13. července 1963, New York narozen jako Márton Mermelstein – jeho otec, Lipton Mermelstein, změnil příjmení rodiny kvůli antisemitským názorům) byl maďarský novinářský fotograf, který pracoval v letech 1928–1934 v Německu a pak v USA.\n\nV Německu byl představitelem moderní fotožurnalistiky v letech 1900–1920 podobně jako Erich Salomon, Tim N. Gidal, Wolfgang Weber, Alfred Eisenstaedt a Felix H. Man.\n\nPracoval pro magazín Berliner Illustrierte Zeitung.\n\n\n\n"}
{"id": "410034", "url": "https://cs.wikipedia.org/wiki?curid=410034", "title": "Felix H. Man", "text": "Felix H. Man\n\nFelix Hans Man (30. listopadu 1893 - 30. ledna 1985) byl německý fotograf, průkopník fotožurnalistiky a spisovatel, který později emigroval do Velké Británie. Publikoval emotivní sociální reportáže v britských a amerických časopisech \"Washington Post\" a \"Life\", byl editorem v \"Münchner Illustrierte\".\n\nV Německu byl představitelem moderní fotožurnalistiky v letech 1900 - 1920 podobně jako Erich Salomon, Tim N. Gidal, Wolfgang Weber, Alfred Eisenstaedt a Martin Munkácsi.\n\n\n"}
{"id": "410035", "url": "https://cs.wikipedia.org/wiki?curid=410035", "title": "HK Almaty", "text": "HK Almaty\n\nHK Almaty je hokejový klub z Almat, který hraje Kazašskou hokejovou ligu. Klub byl založen roku 1967.\n\n"}
{"id": "410039", "url": "https://cs.wikipedia.org/wiki?curid=410039", "title": "Senátní obvod č. 1 – Karlovy Vary", "text": "Senátní obvod č. 1 – Karlovy Vary\n\nSenátní obvod č. 1 – Karlovy Vary je podle zákona č. 247/1995 Sb. tvořen Vojenským újezdem Hradiště a okresem Karlovy Vary mimo obce Toužim a Otročín.\n\nSenátorem za obvod Karlovy Vary je již od roku 2004 starosta Božího Daru Jan Horník.\n\n1. kolo voleb se konalo 15. a 16. října, účast v něm byla 39,63 %. Do druhého kola postoupil z prvního místa dosavadní senátor Jan Horník, z druhého pak těsně Josef Pavel, když od třetího Jiřího Vyvadila ho dělilo méně než 100 hlasů.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "410041", "url": "https://cs.wikipedia.org/wiki?curid=410041", "title": "Kazachmys Satpajev", "text": "Kazachmys Satpajev\n\nKazachmys Satpajev je hokejový klub ze Satpajeva, který hraje Kazašskou ligu ledního hokeje. Klub byl založen roku 2002. Jejich domovským stadionem je Ice Palace Arena s kapacitou 2500 lidí. Tým do roku 2006 sídlil v Karagandě (ligu hrál pod názvem \"Kazachmys Karaganda\"), poté se však přestěhoval do Satpajeva.\n"}
{"id": "410042", "url": "https://cs.wikipedia.org/wiki?curid=410042", "title": "Krize třetího století", "text": "Krize třetího století\n\nKrize třetího století je historický pojem, jímž se označuje období římských císařských dějin mezi lety 235 a 284/285 n. l. Vnějšími znaky krize byla politická nestabilita (časté střídání císařů), ekonomický úpadek (inflace, deurbanizace) a snížená obranyschopnost státu vůči vnějším nepřátelům (Germáni, perští Sásánovci). Jejími dalšími projevy byla výměna elit, tedy nástup povýšenců z řad armády k vrcholovým funkcím a ztráta mocenských pozic senátu, utužování císařské vlády (absolutní monarchie) a přesun mocenského ústředí z Říma do center v provinciích. V současné době se o pojmu krize třetího století často v odborných kruzích diskutuje a někdy bývá i zpochybňován (např. poukazy na to, že některé provincie zažívaly v této době i rozkvět), faktem však zůstává, že za Diocletiana musela být kompletně reformována správa, vojenství, měna i ideologie, aby říše mohla fungovat ve změněných podmínkách – což na krizové prvky ukazuje. Skutečnost, že krize neměla v rozlehlém římském státě stejný dopad, na samotném faktu její existence nic nemění, jakkoli lze diskutovat o detailech. Sami Římané pak uvedené období za úpadek pokládali, jak dokládají četná pozdně antická historiografická díla.\n\nPo zavraždění císaře Alexandra Severa byl Maximinus Thrax v roce 235 vzbouřenými jednotkami provolán císařem. Maximinus nebyl ze senátorského, ale z jezdeckého stavu. I přes počáteční vojenské úspěchy došlo po třech letech vlády k vnitřním nepokojům. Roku 238 vypukla proti Maximinovi vzpoura, ke které se připojil velký počet měst z východní části říše. Po zmatcích roku 238, kdy vládlo 6 císařů, se situace krátkodobě stabilizovaná, i když císař Gordianus III. zahynul roku 244 v bojích proti Sásánovcům. Roku 249 došlo k uzurpaci: Decius se nechal svými jednotkami provolat císařem.\n\nV následujícím období docházelo často k výměnám vladaře, kdy málokterý zemřel přirozenou smrtí. Naplno se projevila nefunkčnost systému \"akceptace\" Principátu: Císař byl volen výhradně vojskem a tak kdykoliv hrozila možnost uzurpace od svazků vojsk na Rýnu, Dunaji či Eufratu. Mnozí z pozdějších císařů (po roce 268) pocházeli z Ilýrie, která byla významnou oblastí pro nábor do armády, a byli z prostých poměrů. Od roku 260 se začaly měnit struktury v císařské administrativě, vojsku a ve správě provincií, současně docházelo k částečnému hospodářskému rozkladu. Již za císaře Gordiana III. docházelo v okrajových částech impéria ke vzpourám (např. Africe), mezi senátem a armádou vzrůstala vzájemná averze a jezdecký stav vytlačoval senátory z administrativy.\n\nK výše uvedeným problémům začalo negativně působit i ohrožení hranic. Na Rýnu vytvářeli tlak Alamani, zatímco se na Dunaji objevili Gótové, kteří roku 251 připravili císaři Deciovi zničující porážku. Tyto oblasti byly již delší dobu ohrožovány a v zásadě to nebylo nic nového, ale útoky začaly pravděpodobně sílit. Hlavně se začaly tvořit konfederace kmenů (Alamani a Frankové), jejichž útočné síly byly značné.\n\nJeště nebezpečnější byla situace na východě. Zde vyrostl Římské říši od roku 224 nový protivník: sásánovská říše. Sásánovci vyvrátili Parthskou říši a nahradili spíše volně řízenou říši silněji centralizovaným státem, který Řím zaměstnával cca 400 let (římsko-perské války). První perský útok z roku 231 byl za velkých ztrát odražen. Pod vedením krále Šárpúra I. pak Peršané znovu zaútočili na východní římské provincie. Císař Gordian III. utrpěl roku 244 porážku a císař Valerian dokonce padl roku 260 do zajetí – to byla dosud nevídaná potupa pro Řím. \n\nŘímské pokusy o obranu nebyly moc efektivní a až poté, co král Palmýry Septimius Odaenathus převzal vrchní velení, se podařilo zahnat agresora. Tím se Palmýra stala jediným stabilizujícím prvkem na východní hranici Říma – a současně i jeho rivalem. Po smrti Odaenatha padly pod nadvládu Palmýry, kterou vedla jeho vdova Zenobie, velké části římského orientu jako Sýrie a Egypt. Až císaři Aureliánovi se podařilo ztracená území dobýt zpět.\n\nVnější tlak zanechal stopy: mnoho legií bylo na frontách na východě a západě rozprášeno a zničeno a důsledkem se stalo vytváření mobilních jednotek armády, které mohly být nasazeny v místech největšího ohrožení.\n\nNa jedné straně častá výměna panovníků znemožňovala přistoupit ke kontinuální říšské politice a na straně druhé byli vojenští císaři natolik závislí na svých legiích, že nebyli schopni udržet disciplínu. I přes tyto potíže se říše nerozpadla, její hospodářství ovšem trpělo. Došlo k velkému znehodnocení peněz, jelikož zdroje sotva dostačovaly pro financování armády a správy. Od roku 270 se zvyšovala inflace. Tyto problémy se pokusil řešit Gallienus reformou správy, která v náznacích připomíná pozdější správu za Diokleciána a Konstantina. Gallienus, který senátorům zakázal službu v armádě, zemřel roku 268, aniž by se prosadil jako císař na území celé říše.\n\nJeho následovník Claudius II. byl velice úspěšný při obraně hranic, ale jeho následovníci nedokázali zabránit tendencím k odtržení se od říše, které vyvrcholily roku 260 vytvořením Impéria Galliária. To byl přímý důsledek nedostatečné účinnosti administrativy, který vedl v pozdější době k větší centralizaci správy. Dalším důsledkem bylo nadměrné zatížení armády, které vedlo tak daleko, že obrana před útočníky částečně připadla i regionálním jednotkám (například při vpádu Herulů do Řecka roku 267/68). Jedno začalo být očividné: Říše se stávala pro jednoho vládce neříditelná.\n\nČástečné překonání krize se již povedlo císaři Aureliánovi, který byl zkušený voják, a mohl sáhnout na reformy svých předchůdců jako byl Gallienus. Ten započal profesionalizaci armády. Po odražení několika velkých vpádů barbarů do Itálie a vyklizení provincie Dácie, která ležela na velice exponovaném místě, odstranil na východě království Palmýra a na západě připojil Imperium Galliarum zpět k říši. V oblasti náboženství se pokoušel zavést státní náboženství kult Boha slunce od kterého si sliboval zajištění vnitřní stability říše. Stále jasněji se totiž v tomto období krize vyznačoval trend k monoteismu. Také hospodářství se začalo výrazně vzpamatovávat, tomu napomohlo i to, že impérium vlastnilo východní i západní provincie.\n\nPo zavraždění Aureliána roku 275 se pokračovalo v konsolidačním úsilí, které začalo pomalu působit. I přes tyto kroky byla častá výměna vládce problematická. Také úspěšní císaři jako byl např. Probus byli zpochybňováni. Vojsko i nadále jmenovalo císaře, ale po smrti Cara se volbou důstojníka gardy Diocla roku 284 dosáhlo uklidnění. Nový císař si dal jméno Dioklecián a po odstranění Carina roku 285 se pustil do významných reforem říše.\nZavedl nový daňový systém (\"Capitatio-Iugatio\") a nové dělení armády (rozdělení na Comitatenses a Limitanei).\n\nDiokleciánem zavedený systém vládnutí tetrarchie neměl žádnou budoucnost, i přesto byla za jeho panování s konečnou platností ukončena krize třetího století během které se změnila správa, kulturní a náboženský život a také došlo ke změnám v hospodářství. Částečně mohl navázat na reformní úsilí některých vojenských císařů, což také ovlivnilo Římskou říši pozdní antiky.\n"}
{"id": "410047", "url": "https://cs.wikipedia.org/wiki?curid=410047", "title": "Akademika Sofia", "text": "Akademika Sofia\n\nAkademika Sofia byl hokejový klub ze Sofie, který hrával Bulharskou hokejovou ligu. Klub byl založen roku 1949. Zanikl v roce 2007. Jejich domovským stadionem je Winter Sports Palace.\n"}
{"id": "410050", "url": "https://cs.wikipedia.org/wiki?curid=410050", "title": "Tim N. Gidal", "text": "Tim N. Gidal\n\nTim N. Gidal (* 1909; † 1996) byl německý novinářský fotograf.\n\nV Německu byl představitelem moderní fotožurnalistiky v letech 1900 – 1920 podobně jako Erich Salomon, Martin Munkácsi, Wolfgang Weber, Alfred Eisenstaedt a Felix H. Man.\n"}
{"id": "410054", "url": "https://cs.wikipedia.org/wiki?curid=410054", "title": "Wolfgang Weber (novinář)", "text": "Wolfgang Weber (novinář)\n\nWolfgang Weber (17. června 1902 Lipsko – 5. března 1985 Kolín nad Rýnem) byl německý novinářský fotograf.\n\nV Německu byl představitelem moderní fotožurnalistiky v letech 1900–1920 podobně jako Erich Salomon, Martin Munkácsi, Tim N. Gidal, Alfred Eisenstaedt a Felix H. Man.\n\n\n"}
{"id": "410056", "url": "https://cs.wikipedia.org/wiki?curid=410056", "title": "Ladislav Fládr", "text": "Ladislav Fládr\n\nMgr. Ladislav Fládr (27. června 1935 v Chlumčanech u Plzně - 29. srpna 2007 v Plzni) byl český sochař, medailér a pedagog.\n\nStudoval na Pedagogické fakultě v Plzni a v Prešově obor matematika a výtvarná výchova. Dlouhodobě působil jako ředitel Základní umělecké školy v Plzni, kde učil hlavně modelování a žákům byl příkladem svou vlastní sochařskou prací. V rámci své pedagogické činnosti vydal učebnici Modelování.\nJiž od roku 1964 byl členem Svazu československých výtvarných umělců. Dále byl členem Unie výtvarných umělců (UVU) plzeňské oblasti a Asociace umělců medailerů v Praze.\nVe své sochařské tvorbě se v podstatě neodchýlil od základního východiska, jímž se mu provždy stal kubismus. Náměty pro svá díla čerpal z každodenního života a z trvalých hodnot - žena, milenci, rodina, děti, lidské činnosti a práce. K vytváření svých děl používal různorodý materiál: kámen, šamot, pálená hlína, cement, cín, bronz. Vytvořil téměř dvě desítky rozměrných exteriérových plastik, keramických stěn a reliéfů na mnoha místech regionu např.: v Plzni, Tachově, Domažlicích, Rokycanech, Klatovech, Nýřanech a Horažďovicích.\nZ oblasti medailí a plaket je nejznámější Pamětní medaile lékařské fakulty Univerzity Karlovy v Plzni. V rámci prezentace s FIDEM se zúčastňoval zahraničních výstav.\n\n\n\n\n\n"}
{"id": "410059", "url": "https://cs.wikipedia.org/wiki?curid=410059", "title": "Dálnice 3 (Izrael)", "text": "Dálnice 3 (Izrael)\n\nDálnice 3 (hebrejsky: כביש 3) je dálnice v Izraeli. Začíná na křižovatce s dálnicí 4 v Aškelonu a končí u města Modi'in-Makabim-Re'ut, měří 53 km. Původně pokračovala až do Ramalláhu a Jericha, tato část však v roce 1993 připadla Palestinské autonomii.\n"}
{"id": "410065", "url": "https://cs.wikipedia.org/wiki?curid=410065", "title": "Ruprecht III. Falcký", "text": "Ruprecht III. Falcký\n\nRuprecht III. Falcký (5. května 1352 Amberg – 18. března 1410 Landskron) byl falcký kurfiřt a římskoněmecký král z dynastie Wittelsbachů.\n\nRuprecht byl synem Ruprechta II. Falckého a Beatrix, dcery sicilského krále Petra II. 27. června 1374 se v Ambergu oženil s Eliškou Norimberskou.\n\nRoku 1400 se Ruprecht po sesazení Václava IV. stal římskoněmeckým králem. Ke zvolení došlo 20. srpna 1400 v Rhensu a korunován byl v lednu 1401 v Kolíně arcibiskupem Fridrichem III. ze Saarwerdenu. Zemřel roku 1410 a Eliška jej přežila o pouhý rok.\n\n\n"}
{"id": "410068", "url": "https://cs.wikipedia.org/wiki?curid=410068", "title": "Peugeot 309", "text": "Peugeot 309\n\nPeugeot 309 je malý osobní automobil francouzské automobilky Peugeot (koncern PSA). Peugeot 309 se vyráběl mezi lety 1985–1993, poté byl v licenci vyráběn také v Indii (1994–1997).\n\nModel 309 byl původně zamýšlen jakožto nový model značky Talbot pod názvem Arizona a měl nahradit modelovou řadu Horizon. Koncern PSA se ale během roku 1985 rozhodl ukončit prodej vozů značky Talbot a vůz byl přejmenován a prodáván pod značkou Peugeot. První 309 sjela z výrobního pásu v Rytonu v říjnu 1985, samotný prodej začal začátkem následujícího roku. Model 309 neměl za úkol nahradit Peugeot 305 a proto byl pojmenován 309 (náhrada za 305 měla být logicky 306), nadále měla číslovka poukázat na původ vozu (Talbot). Peugeot 309 se vyráběl v pětidveřové verzi, od roku 1987 i v třídveřové.\n\nV roce 1989 přišel Peugeot s upravenou verzí 309, která měla pozměněná zadní světla, sníženou nákladovou hranu kufru, lepší antikorozní ochranu (pozink), Převodovku (zpětný chod pod pátým převodovým stupněm namísto vedle prvního převodového stupně),také byl nabízen 4stupňový automat. dále upravený interiér a větší nabídkou motorů. Model 309 byl dodáván s opravdu širokou paletou motorů, jak vznětových tak zážehových od obsahu 1.1 až po 1.9, specialitou pak byl motor XU9 o obsahu 1905 cm³ s výkonem 115, 122 a 130 koňských sil, které byly montovány do řady 309 GTi.\nV roce 1993 Peugeot představil modelovou řadu 306, s jejímž příchodem skončila výroba řady 309. Peugeot 306 v mnoha směrech využívá odkaz svého předka a do prvních řad byly montovány motory které byly používány již v řadě 309.\nV tomto voze bylo používáno celkem 17 motorů,zde je jejich specifikace.\nBenzínové motory.\ntyp motoru TU 1/K obsah 1124 výkon 44,1 kW 5800 ot/m 87,5 Nm/3200\nDiesel motory\ntyp motoru XU D7/K 1769 43,5 4600 110 Nm/2000\n"}
{"id": "410077", "url": "https://cs.wikipedia.org/wiki?curid=410077", "title": "Fallout 3", "text": "Fallout 3\n\nFallout 3 je počítačová hra typu RPG vydaná roku 2008 jakožto třetí díl série her Fallout. Tvůrcem hry je společnost Bethesda Softworks a vydavatelem Zenimax. Hra byla vydána pro PlayStation 3, Windows a Xbox 360.\n\nFallout 3 se odehrává v roce 2277, 36 let po událostech z Fallout 2 a 200 let po nukleární apokalypse, která zdevastovala svět. Hra vezme hráče do role obyvatele Vaultu 101, přístřeší pro přeživší k ochraně malého počtu lidí během nukleárního spadu.\n\nPo vydání Fallout 3 obdržel velmi pozitivní ohlasy od kritiků a Game of the Year ocenění, chválící zejména otevřený konec gameplaye a flexibilní character-leveling systém. NPD Group odhaduje že Fallout 3 se prodalo přes 610 000 kopií během prvního měsíce od vydání v říjnu 2008. Hra se prodávala lépe než předchozí hra od Bethesdy Softworks, The Elder Scrolls IV: Oblivion, které se prodalo téměř 500 000 kusů v prvním měsíci. Hra také obdržela podporu když Bethesda vydala stahovatelné add-ons (přídavky) pro hru.\n\nHra se odehrává ve Washingtonu D.C. v roce 2277. Na město, přilehlé okolí (známé pod pojmem \"Capital Wasteland – Velká pustina\") a celé území USA v roce 2077 dopadlo několik atomových bomb a z USA se stane pustina. Ještě před touto událostí, společnost Vault-Tec nabízí lidem ochranu v protiatomových krytech nazývaných Vaulty. Všechny tyto kryty jsou následně uzavřeny na stálo. Tato informace je však jen oficiální zástěrkou, ve skutečnosti jsou Vaulty jen veliký experiment, a téměř každý má nějakou zvláštnost. (například Vault 101 se měl otevřít až po 200 letech, na rozdíl od ostatních padesáti). Na začátku hráč po útěku svého otce opustí Vault 101 a vydá se na putování Velkou pustinou, ve hře je nejvíce zajímavé, že vývoj postavy se formuje podle toho jak se hráč rozhoduje, koho zabíjí, co má za vybavení... Po opuštění Vaultu pátrá po informacích o svém otci, objeví město Megatuna – kde má možnost deaktivovat jadernou bombu, získá vlastní dům nebo luxusní apartmán v Tempenny Tower\n\nHráč narazí toulkami Pustinou na rádiový signál Odpadlíků Bratrstva oceli (Outcasts). Jakmile hráč dorazí na základnu Odpadlíků, je seznámen s problémem. Odpadlíci narazili na zamčený bunkr, do kterého se dostane pouze ten, kdo projde válečnou simulací osvobození Anchorage na Aljašce od čínských komunistů. Vy, jako vlastník Pip-Boye 3000, jste nyní strategickým partnerem a jedině vy můžete otevřít bunkr, ve kterém si můžete vzít některé nové zbraně a zbroje. Mezi nové vybavení patří Gauss rifle, Jingswei shocksword, Trench knife, Winterized T-51b, Winterized combat armor, atd.\n\nBěhem putování po pustině hráč narazí na rádiový signál jakéhosi Wernhera, který prosí o pomoc, a udává místo případného setkání. Poté, co se hráč s tímto Wernherem seznámí, zjistí oč jde. Wernher pochází z ocelářského města Pittsburgh, které je aktuálně ovládáno otrokáři, a jejich sluhové jsou z velké většiny Wernherovi přátelé. Wernherův záměr spočívá nejen v osvobození od otrokářů, ale také vynalezení jakéhosi léku proti podmínkám Pittsburghu (velký výskyt radiace, mnoho nemocí). Hráč má na výběr se přidat k otrokářům a stát se pobočníkem velitele otrokářů, nebo zařídit povstání a zajistit otrokům volnost, a otrokářům smrt. Mezi nové vybavení patří např. Infiltrator, Auto-axe, Steel knuckles, Filtration helmet, Tribal power armor, a další.\n\nPokračování hlavního úkolu v základním Falloutu. Hráč se po dvou týdnech po aktivování projektu Čistota probouzí v Citadele. Hráč se dozví, že je zde stále nebezpečí ze strany Enklávy, a tak se sestaví tým, který jde tuto záležitost prozkoumat podrobněji. Hráč zjistí, že Enkláva má nedaleko Bílého domu mobilní bojovou základnu. Vaším hlavním cílem je tuto základnu zničit... nebo s pomocí jejího vybavení zničit Citadelu. Kromě tohoto hlavního úkolu jsou zde však další, zahrnující převážně čistou vodu, která spuštěním projektu Čistota začala téct. Mezi nové vybavení patří např. Enclave hellfire armor, Heavy incinerator, Tesla cannon, a další.\n\nHráč zde má za úkol najít v Marylandu dceru ženy, která Vás požádá v Pustině o pomoc. Tento datadisk je považován za nejlepší přídavek, který vyšel. Kromě tohoto počátečního úkolu je zde podobných úkolů několik, avšak ten hlavní spočívá v nápomoci jednomu ze dvou předválečných profesorů, kteří jsou sami sobě rivalové. Mezi nové vybavení patří například Double barel shotgun, Lever action rifle, Axe, Shove, Tribal armor, Confederate hat, a další.\n\nHráč během své cesty narazí na podivný radiový signál. Při dosažení zdroje tohoto signálu ho unesou mimozemšťané. Hráč je nucen za pomoci ostatních zajatců dosáhnout můstku lodi a převzít nad ní kontrolu. Mezi nové vybavení patří například Alien Atomizer, Alien Disintegrator, Alien Shock baton, Winterized medic armor, Samurai Armor, Space suit, a další.\n\nVe všech doplňcích jsou také nové perky a achievementy.\n\n\n"}
{"id": "410078", "url": "https://cs.wikipedia.org/wiki?curid=410078", "title": "Vop (řeka)", "text": "Vop (řeka)\n\nVop ( ) je řeka ve Smolenské oblasti v Rusku. Je 158 km dlouhá. Povodí má rozlohu 3300 km².\n\nProtéká přes Smolenskou vysočinu. Na horním toku teče uprostřed bažin. Níže pak pokračuje v široké dolině, která je pokrytá řídkými částečně bažinatými lesy a loukami. Ústí zprava do Dněpru.\n\nPrůměrný průtok vody v ústí činí přibližně 22 m³/s.\n\nNa jaře se po řece plaví dřevo. Leží na ní město Jarcevo.\n"}
{"id": "410082", "url": "https://cs.wikipedia.org/wiki?curid=410082", "title": "Han Zenki", "text": "Han Zenki\n\nHan Zenki (: 潘善琪, \"Zenki Han\", narozen 7. října 1977) je profesionální hráč go.\n\nHan se narodil na Taiwanu v roce 1977. Profesionálním hráčem go se stal v roce 1996. V tomtéž roce mu byl udělen 2. dan. V roce 2000 se stal 5. danem. Nyní hraje s třídou 7. dan.\n\n"}
{"id": "410084", "url": "https://cs.wikipedia.org/wiki?curid=410084", "title": "Automobilový navigační přístroj", "text": "Automobilový navigační přístroj\n\nAutomobilový navigační přístroj, též autonavigace nebo lidově pouze navigace je elektronický přístroj využívající signálu z družic GPS sloužící k snadnému dosažení cíle automobilem. Přístroje fungují jako přijímače signálu GPS, který vyhodnocují pro získání potřebných dat, jako je poloha, aktuální rychlost a ve spolupráci s integrovaným software a mapovými podklady dává uživateli informace o blížící se odbočce, odhadu potřebného času k dosažení cíle, průměrné rychlosti cesty apod.\n\nOd turistické navigace se liší zpravidla větší obrazovkou, nutností elektrického napájení a předpokladem, že se uživatel bude vozidlem pohybovat po silnicích a cestách namísto volné krajiny a turistických cest. Přesto v dnešní době již nelze přesně kategorizovat, protože na trhu jsou i specializované navigace, jako například pro traktor nebo kombajn\n\nRozvoj automobilových navigačních přístrojů začal roku 2000, kdy byla vypnuta úmyslně zaváděná chyba do systému GPS a přesnost určení polohy se zvýšila ze stovek metrů na desítky až jednotky metrů.\n\nOd té doby se navigační přístroje neustále zdokonalují a ačkoliv všechny poslouží stejnému účelu \"nalezení cíle\", objevují se neustále nové funkce usnadňující uživateli řízení.\n\nPrvní navigační přístroje byly vybaveny pouze malým, jednobarevným LCD displejem, který zobrazoval pouze směrovou šipku, nanejvýš název další odbočky nebo silnice. V současnosti jsou všechny přístroje vybaveny mapovými podklady, dle kterých se navigace řídí a uživateli zobrazuje barevnou mapu. Systém zobrazení šipky, kudy se má uživatel dále vydat se dnes používá pouze u luxusnějších vozů, kde navigační přístroj promítá zobrazení na čelní sklo automobilu.\n\nNavigační zařízení jsou často považovány za odebrání části práce řidiči, ale je nutné mít na paměti, že jde pouze o pomůcku, která má usnadňovat řízení po neznámých cestách.\nNekritickým přijímáním pokynů navigačního systému se řidič může vystavit značnému riziku.\n\nPřenosné navigační přístroje jsou koncipované pro snadnou instalaci a opětovnou demontáž z vozu. Jejich velkou výhodou je především cena, která je zpravidla několikanásobně nižší než tomu je u vestavěných navigátorů a také skutečnost, že takový přístroj lze jednoduše používat ve více autech. Vždy ovšem mají menší displej a také jejich umístění ve vozidle je ovlivněno konstrukcí automobilu.\n\nVývojový trend jasně spěje ke snižování hmotnosti při zachování potřebných rozměrů obrazovky, aby přístroje byly snadno přenositelné neb se lehce stávají terčem zlodějů v případě ponechání ve vozidle.\n\nVýhody přenosných navigačních přístrojů:\n\nJsou zařízení, která do vozidla montuje již výrobce automobilu. Tyto přístroje pak disponují větším displejem a jejich hlavní výhodou je zpravidla propojení s dalším příslušenstvím automobilu (handsfree, autorádio...), ale také s další elektronikou a přístroj je tak například schopen odhadovat polohu vozu v tunelu, kde nemá signál GPS, pomocí údajů z řídící jednotky vozidla. Velkou nevýhodou ovšem bývá pořizovací cena, která bývá v desítkách tisíc Kč. Velký displej navíc může být využíván pro zobrazení TV vysílání.\n\nVýhody vestavěných navigačních přístrojů:\n\nV současnosti všechny navigátory určují polohu stejným způsobem za pomoci signálu GPS. Jednotlivé modely a značky od sebe odlišují především mapové podklady, které zajišťují firmy TeleAtlas nebo NAVTEQ, a jejich aktualizace. Další rozdíly tvoří funkce, které lze rozdělit na funkce pro navigaci a doplňkové.\n\nJde o funkce přístroje, které přímo usnadňují navigaci s přístrojem, např:\n\nJsou funkce vyloženě suplující a nikterak nezbytné pro navigaci samotnou\n\nPočet funkcí však zdaleka neovlivňuje vhodnost navigačního přístroje pro daného uživatele.\n\nNa světě je již celá řada výrobců automobilových navigačních přístrojů z nichž nejznámější jsou:\n\n\n"}
{"id": "410086", "url": "https://cs.wikipedia.org/wiki?curid=410086", "title": "China mobile", "text": "China mobile\n\nChina mobile je mobilní operátor v Číně a je největším na světě. Byl založen v roce 1997. Má přes 849 milionů aktivních zákazníků.\n\nV současnosti má 67,5% podíl na čínské pevnině konkurenčním mobilním trhu. China Mobile také vlastní společnost Paktel v Pákistánu, a v květnu 2008 společnost rovněž převzala China Tietong, třetí největší širokopásmové ISP v Číně.\n\nChina Mobile je největší společností registrovaných v Hongkongu.\nFunguje ve 219 zemí světa a její GPRS roamingové služby jsou zahrnuté 138 zemí a regionů.\n\nV roce 2008 zvýšila svůj zisk o neuvěřitelných 51% za 2. čtvrtletí\n\nV dubnu 2008, China Mobile začala testování třetí generace (3G) mobilních komunikací v osmi městech (Peking, Šanghaj, Tianjin, Guangzhou, Shenzhen, Qinhuangdao, Shenyangu a Xiamen. Rozvoji a rozšíření nových technologií má pomoci spolupráce s Nokia Siemens.\n\n\n"}
{"id": "410092", "url": "https://cs.wikipedia.org/wiki?curid=410092", "title": "Ha Čchan-sok", "text": "Ha Čchan-sok\n\nHa Čchan-sok ( 하찬석; anglickým přepisem: \"Ha Chan-seok\"; *20. prosince 1948 – 14. září 2010) byl profesionální hráč go.\n\nHa se stal 8. danem v roce 1987.\n\n"}
{"id": "410093", "url": "https://cs.wikipedia.org/wiki?curid=410093", "title": "Tobolka (léková forma)", "text": "Tobolka (léková forma)\n\nTobolka (lat. \"Capsulae\") je dutá léková forma většinou ze želatiny, různé velikosti, která plní funkci obalu k plnění tuhých nebo lipofilních léčivých látek nebo roztoků. Jsou vejčitého, kulovitého, válcového nebo jiného tvaru. Jsou bezbarvé nebo barevné, popřípadě průhledné. Aplikují se orálně nebo rektálně.\n\nJsou lékové formy různého tvaru a pevností želatinové stěny, která tvoří obal ze želatinové hmoty, ve chvíli kdy dochází k plnění dávkovaného lipofilního léčiva. Obal je tvořený z jedné části. Podávají se rektálně nebo orálně. Kapaliny se uzavírají přímo, pevné látky se obvykle rozpustí nebo dispergují ve vhodné pomocné látce. Příklad: omega 3 mastné kyseliny.\n\nTvoří je dvě duté válcové části, které do sebe zapadají. Do užší části se naplní léčivo, které se uzavře širší částí. Příklad: připravované tobolky v lékárně, např. s methioninem.\nTobolky se zpožděným uvolňováním, které odolávají působení žaludeční šťávy a uvolňují léčivou látku ve střevní tekutině. Obvykle se připravují naplněním tobolek granulemi nebo částicemi s enterosolventním obalem nebo se mohou připravit z měkkých nebo tvrdých tobolek s enterosolventním obalem. Příklady: omeprazol, enzymy slinivky břišní. \nTvrdé nebo měkké tobolky, jejichž obsah nebo obal, nebo obojí obsahují pomocné látky, nebo jsou vyrobeny postupem umožňujícím řídit rychlost, místo nebo čas uvolnění léčivé látky. Příklad: aminophylin s postupným uvolňováním, ambroxol s postupným uvolňováním.\n\nTobolky se vyrábějí ze želatinové hmoty, ta je dobře rozpustná v trávicím traktu. Mohou se ale vyrábět i z jiných látek. Tobolky svůj obsah zpravidla uvolní v průběhu 2 až 3 minut. Charakter želatinového obalu se ovlivní poměrem želatiny, glycerinu a obsahu vody.\n"}
{"id": "410098", "url": "https://cs.wikipedia.org/wiki?curid=410098", "title": "Růže", "text": "Růže\n\nRůže (\"Rosa\") je rod keřovitých rostlin z čeledi růžovitých, podčeledi \"Rosoideae\", s více než 100 druhy, které se v přírodě vyskytují na severní polokouli, především v oblasti mírného pásu. Jsou to většinou světlomilné opadavé keře, méně často prutnaté, plazivé nebo popínavé dřeviny. Květy mají oboupohlavné, zpravidla pětičetné. Plodem je souplodí nažek uzavřené v šípku.\n\nPodle odlišného přístupu jednotlivých botaniků je popsáno 100 až 300 samostatných druhů, v české flóře se uvádí 14 druhů. Vzhledem ke značné morfologické mnohotvárnosti a častým obtížím při určování bývá rod růže řazen mezi tzv. kritické taxony. Nejstarší doklady o existenci růží jsou z období raných třetihor.\n\nRůže se velmi často a ve velkém počtu pěstují, zejména jako okrasné rostliny v nesčetných historických i moderních kultivarech. Hojné využití mají jako oblíbené řezané květiny. Pěstují se ale též jako surovina pro výrobu růžového oleje, čajů, sirupů, marmelád a léčiv. Studiem a pěstováním růží se zabývá odborná disciplína zvaná \"rhodologie\". Růže je velmi starou kulturní rostlinou, pěstovanou již od starověku, a jako taková je hluboce zakořeněná v lidské kulturní historii, literatuře, mytologii a symbolice; v křesťanství je jedním ze symbolů Panny Marie.\n\nZahrada zaměřená na pěstování růží se nazývá rozárium. Největší světové rozárium najdeme v německém městě Sangerhausen, významná rozária jsou v mnoha velkých světových městech, jako je Vídeň, Paříž, Londýn, Montréal či Vancouver. Největší sbírky planých i kulturních růží v České republice je možné navštívit v Botanické zahradě Chotobuz; další významná rozária jsou v Olomouci, v Hradci Králové, v Rajhradě, v Praze na Petříně, Růžová zahrada na Konopišti, růžový sad v Lidicích a další.\n\nČeský název růže (staročesky \"róže\") je všeslovanskou přejímkou z latinského slova \"Rosa\"; to souvisí s řeckým \"rhodon\", jež je patrně praevropského původu. Rod \"Rosa\" a dvanáct jeho tehdy známých druhů platně popsal Linné ve svých \"Species plantarum\" z roku 1753; druhy přitom rozlišoval převážně podle tvaru šípku.\n\nRůže jsou opadavé, vzácně i stálezelené, relativně dlouhověké dřeviny. Nabývají několika základních růstových forem. Jednak to mohou být nízké až středně vysoké prutnaté keře, na stanovišti často vytvářející rozsáhlé porosty rozrostlé z jednoho jedince – polykormony; jiné druhy jsou poléhavé až plazivé nebo se opírají o okolní dřeviny a tím nabývají charakteru lián (zvláštní zařízení jako např. úponky nebo ovíjivé lodyhy sloužící k popínání ovšem růže nemají, k uchycení jim slouží hákovité ostny). Třetí, vývojově patrně nejodvozenější formou pak jsou gejzírovitě rostoucí keře s obloukovitě skloněnými větvemi. Při této formě dosahují obvykle vzrůstu 2–5 metrů, jako opíravé liány pak i 10–15 metrů; některé nízce keřovité druhy (např. růže keltská) však nedosahují ani výšky jednoho metru. Botanické druhy růží obvykle vytvářejí v prvním roce sterilní výhony, na nichž ve druhém roce zakládají kvetení; vyšlechtěné druhy kvetou naopak již na letorostech.\n\nBohatě větvená kořenová soustava se zřetelným hlavním kůlovitým kořenem je u některých druhů růží doplněna o mělce kořenící, někdy i značně dlouhé podzemní výběžky, kterými se vegetativně rozmnožují (silně např. růže keltská, bedrníkolistá, arkansaská nebo karolinská a jejich kultivary).\n\nVětve a letorosty růží jsou až na nemnohé výjimky ostnité (často používaný výraz trn není morfologicky správný). Ostny, které se dají snadno vylomit, se podle druhů liší tvarem, velikostí i hustotou umístění na větvích. Mohou být jak všechny takřka stejné, tak výrazně různotvaré; nalezneme ostny mohutně hákovitě zahnuté i jemně jehličnaté až štětinovité ostence. Téměř bezostné jsou růže převislá, růže karolinská nebo růže Banksové a některé kultivary pnoucích růží.\n\nListy růží jsou složené, lichozpeřené (zakončené jedním lichým lístkem), nejčastěji pěti, sedmi až devítičetné; na stonku vyrůstají střídavě. Lístky mají obvykle zubaté okraje, někdy jsou na spodní straně chlupaté až přisedle žláznaté; žlázky vylučují silici vonící po jablcích a nebo terpentýnu. Na povrchu jsou matné nebo lesklé (obzvláště u šlechtěných kultivarů). Zpravidla vytrvalé palisty jsou u převážné většiny druhů přirostlé k řapíku a nabývají různých tvarů a velikostí. U růží mírného pásu olistění na zimu opadává. Podzimní zbarvení je obvykle nevýrazně žlutohnědé, jen některé druhy získávají nápadnější žluté (růže mnohokvětá, růže svraskalá) či červené (růže bedrníkolistá) zbarvení.\n\nKvěty růží jsou oboupohlavné, vyrůstají jednotlivě nebo ve víceméně chudých (jen u některých druhů naopak velmi bohatých) chocholičnatých květenstvích. Tyčinek je zpravidla mnoho, čnělky pestíků bývají u druhů ze sekce \"Synstylae\" srostlé v pevný, přečnívající sloupek, u ostatních tvoří jakousi hlavičku na disku češule. Semeník je spodní a tvoří češuli, obsahuje 15–40 volných (nesrostlých) plodolistů, z nichž každý má vlastní čnělku a bliznu. Květy jsou opylovány entomomogamicky (hmyzem).\n\nVelikost květů se pohybuje zhruba od 2 do 10 cm, u šlechtěných velkokvětých růží i více. Korunních i kališních plátků je pět (pouze jediný druh, růže sérská, je má po čtyřech), jsou vejčitého tvaru, často mělce dvoulaločné; kališní lístky jsou celistvé, nebo naopak dělené a s přívěsky, což je i důležitý determinační znak. U planě rostoucích druhů jsou korunní plátky jednoduché, u prošlechtěných kultivarů naopak pomnožené a skládají květy poloplné či plné.\n\nBarva květů divoce rostoucích růží je nejčastěji růžová v různě sytých odstínech, čistě bílá nebo fialově červená; jen několik druhů, zastoupených výhradně v sekcích \"Pimpinellifoliae\" a \"Banksianae\", je žlutých. Z této barevné palety vychází i barvy kulturních kříženců (viz níže). Zajímavostí je, že růže v přirozené genetické výbavě postrádají vlohy pro tvoření modrého pigmentu; soustavné snahy o vyšlechtění modré růže se tak po staletí míjely účinkem. Teprve v roce 2004 se týmu australských a japonských vědců podařilo pomocí genové modifikace přidat modrý pigment delphinidin izolovaný z macešky. Ani zde však není výsledkem čistě modrá barva, jako spíš šeříkově fialová, a je tedy diskutabilní, zda lze mluvit o skutečném úspěchu. Podobně se dosud genetickými metodami nepodařilo vyšlechtit růži zcela černou. Růže se zmiňovanými odstíny prodávané někdy v květinářstvích jsou pouze uměle obarveny přírodními barvivy.\n\nTypický „plod“ růží – šípek (hypanthium) – není vlastně pravým plodem; z morfologického hlediska je to zvláštní typ souplodí drobných ochmýřených nažek uzavřených ve zdužnatělé češuli, která vzniká srůstem květního lůžka a spodních částí květních obalů. Co do tvaru mohou být šípky kulovité, vejčité, lahvovité, hruškovité či zploštělé, s ostnitými aromatickými žlázkami nebo bez nich; u některých druhů na konci nesou neopadané kališní lístky. Obvyklá velikost se pohybuje zhruba od 5 do 60 mm. V jejich zabarvení jednoznačně převládá červená v různých odstínech; vzácné je zbarvení zelené, černé, hnědé, oranžové či žluté. Jsou konzumovány řadou živočichů, kteří tak pomáhají k šíření diaspor (tento jev se nazývá endozoochorie). Semena většiny druhů růží jsou přeléhavá a před výsevem je tedy nutné je stratifikovat.\n\nRůže jako holoarktický floroelement rostou původně takřka po celé severní polokouli, a to jak v boreálním, tak (nejhojněji) v mírném a subtropickém pásu. Jen málo druhů zasahuje až do tropů; je tomu tak převážně v horách Mexika (růže Montezumova), jihovýchodní Indie nebo Filipín (růže filipínská); růže etiopská roste v Etiopii a na Arabském poloostrově. Naopak ve Skandinávii, na Islandu, v Kanadě nebo na Sibiři růže překračují polární kruh.\n\nPřevážná většina růží roste ve „starém světě“, ze Severní Ameriky pochází jen asi 20 druhů. Vývojovým centrem rodu jsou hory střední, východní a jihovýchodní Asie; jen v samotné Číně roste na 95 druhů, z toho 65 endemických. V krajině osidlují především světlá místa, jako jsou křoviny, lesní lemy, písečné a pobřežní duny, často rostou i na antropogenních stanovištích. Patří k rostlinám, které zahajují sukcesi dřevin na opuštěných pastvinách, neudržovaných loukách a jiných ladem ležících plochách.\n\nAž na výjimky růže vyžadují stanoviště s plným sluncem, pouze několika málo druhům (růže polní, růže Hugova, růže májová, růže svraskalá) se daří i v polostínu. Na půdu nejsou příliš náročné; preferují však půdy bohatší na dusík, vzdušnější, mírně kyselé až mírně zásadité. Některé druhy snáší i značné sucho, pouze některé americké druhy rostou i v zamokřené půdě. Všechny růže jsou rostliny více či méně vápnomilné. Z hlediska ekologického chování jsou to zpravidla C-stratégové (kompetitoři).\n\nBotanické i kulturní druhy bývají napadány nejrůznějšími chorobami a škůdci. Z řad hmyzu jsou to především mšice (např. kyjatka růžová – \"Macrosiphum rosae\"), které sají na mladých výhonech a způsobují jejich znetvoření, dále též puklice, pilatky, obaleči, listokazi či svilušky, škody mohou způsobovat svým okusem též brouci zlatohlávci nebo včela čalounice (\"Megachile centuncularis\"). Na mladých výhonech, ale i listech nebo květech divoce rostoucích růží můžeme nalézt dlouze chlupaté hálky blanokřídlého hmyzu žlabatky růžové (\"Diplolepis rosae\"). Z houbových chorob se objevuje padlí (\"Podosphaera pannosa\" – padlí růžové), rzi (v evropských podmínkách např. \"Phragmidium mucronatum\" vytvářející mazlavé oranžové povlaky na výhonech, listech a plodech), plísně (např. šedá hniloba – \"Botrytis cinerea\") či různé antraknózy; závažnou a velmi rozšířenou chorobou je černá skvrnitost růží způsobovaná houbou \"Diplocarpon rosae\". \n\nRod \"Rosa\" patří v rámci čeledi růžovitých do podčeledi \"Rosoideae\"; jejich fylogenetická struktura procházela v 90. letech 20. století a ve století 21. mnoha radikálními proměnami. Molekulární studie čínských vědců z roku 2017 řadí růže v rámci podčeledi do samostatného tribu \"Roseae\", za jehož sesterskou větev byl opakovaně potvrzen tribus \"Potentilleae\" (zahrnující rody jako mochna, mochnovec, kontryhel nebo jahodník); o úroveň výše se od této dvojice větví odštěpuje klad \"Agrimonieae\". Rod se tradičně dělí na 4 podrody, z nich tři jsou vesměs monotypické; naprostá většina druhů je zařazována do podrodu \"Rosa\" (též \"Eurosa\"). Tento největší podrod se dále člení na sekce. Molekulární fylogenetické studie 21. století zpochybnily monofyletičnost většiny sekcí kromě sekce \"Caninae\"; vnitřní struktura rodu tak není dosud zcela vyjasněna, a to včetně otázky, na jaké taxonomické úrovni pojímat dosavadní podrody.\n\nNejstarší fosilní záznamy, které lze přiřadit k rodu \"Rosa,\" existují z období počínajících třetihor, konkrétně z paleocénu a eocénu, v evropském prostředí pak až ze středního oligocénu až pliocénu. Velká část recentních druhů je zřejmě teprve holocénního původu; náchylnost k hybridizaci je známkou toho, že speciace v rámci rodu dosud nebyla uzavřena. Základní chromozómové číslo je x=7; kromě diploidních jedinců se běžně vyskytuje polyploidie (tetra-, penta- či oktoploidie). U druhů sekce \"Caninae\" existuje zvláštní typ nepravidelné meiózy, kdy se při tvorbě vajíčka neredukuje počet chromozomů na polovinu, ale snižuje o 7; tak např. při pentaploidii (2n=35) vajíčko přináší do reprodukce 28 chromozomů, zatímco pylové zrnko zbylých 7. Některé druhy z této sekce se navíc rozmnožují též apomikticky.\n\nRod patří mezi tzv. kritické taxony vzhledem ke značné morfologické proměnlivosti a snadné hybridizaci. Určování některých druhů růží je obtížné a vyžaduje porovnání celého komplexu znaků, tedy nejen květů, listů, ostnů a šípků, ale také kališních lístků po odkvětu či sterilních letorostů. Tato mnohoznačnost působila v minulosti značné problémy při popisu jednotlivých druhů i jejich systematickém uspořádáníː často byly některé druhy vedeny v nižší taxonomické jednotce, tedy jako poddruhy, nebo se naopak za samostatné druhy považovali i mezidruhoví kříženci a jednotlivé varianty; množství popsaných taxonů dosáhlo průběžně až počtu 10 000. I v rámci současné systematiky existují tendence k drobení taxonu do množství mikrodruhů nebo naopak považovat např. celou sekci \"Caninae\" za příslušníky jediného široce pojatého druhu. Oba přístupy by však přinesly řadu nepříjemných důsledků pro fytocenologická zkoumání i praktickou floristiku a nejsou tedy široce přijímány.\n\nNomenklatorickým typem rodu je růže májová (\"Rosa majalis\", syn. \"Rosa cinnamomea\").\n\nNásledující přehled není vyčerpávající, uvedeny jsou pouze vybrané významnější druhy.\n\n\n\nRůže jsou bezesporu jednou z nejčastěji pěstovaných okrasných rostlin na světě. Jejich hlavním estetickým účinkem je samozřejmě kvetení (dle odrůdy zhruba od května do října), dále dozrávající šípky a u některých druhů též dekorativní barevné ostny (velmi výrazné např. u formy \"Rosa seriacea\" var. \"pteracantha\"). Počet doposud vyšlechtěných kultivarů růží se odhaduje na 12 000–30 000 (někdy ale až na desetinásobek), což je nejvíce mezi dřevinami. Neexistuje jejich jednotná klasifikace, ale obvykle se dělí podle původu a doby vzniku do několika skupin uvedených níže.\n\nRůže byly pěstovány u lidských obydlí už od dob starověku; doklady o jejich přítomnosti v lidských sídlech máme již z období okolo 4000–6000 let před naším letopočtem z Mezopotámie, později také z Persie, Egypta, Indie a Číny. Zprvu šlo asi o zajímavé jedince přenesené z volné přírody a dále vegetativně množené, aby se uchovaly zajímavé znaky. Pěstovány a kultivovány byly hlavně růže mošusová (\"Rosa moschata\"), růže fénická (\"Rosa phoenicea\"), růže keltská (\"Rosa gallica\") a některé růže sekce \"Caninae\" (růže šípková, vinná atp.); v Číně pak růže ze sekce \"Indicae\". Jejich (zpočátku asi nezáměrným) křížením vznikly nejstarší kulturní hybridy růží. Do antického Řecka se růže dostaly pravděpodobně díky Alexandrovi Velikému (název ostrova Rhodos je odvozen od zmiňovaného starořeckého výrazu \"rhodon\", tedy růže). K velkým milovníkům a pěstitelům růží patřili staří Římané, později také Arabové a Turci. O intenzivním záměrném šlechtění kultivarů lze mluvit zhruba od přelomu 18. a 19. století.\n\nHistorické odrůdy vznikaly před vyšlechtěním moderních hybridních odrůd. V prostředí Evropy a Blízkého východu se zprvu jednalo výhradně o křížence růže keltské a jejich potomky. Jsou to jednou ročně kvetoucí, odolné, nenáročné keře s intenzivně vonícími květy, jejichž barevná paleta sahá od čistě bílé přes růžovou po odstíny červené a fialové. Teprve pozdější introdukce šlechtěných růží čínské provenience koncem 18. století přinesla jednak vlohy pro opakované kvetení, jednak nové odstíny barev, především žluté a oranžové.\n\nZa přelomové datum ve šlechtění růží se tradičně pokládá rok 1867, kdy byl uveden na trh první čajový hybrid nazvaný 'La France'. Slavnými pěstiteli růží ve 20. století byly např. francouzské rodiny Meillandů a Guillotů, Němci Späth, Tantau či Kordes a jeho synové nebo Angličan David Austin; v českém prostředí pak např. Jan Böhm z Blatné, Josef Strnad z Rosic u Brna nebo otec a syn Urbanovi z Želešic. Kultivar popínavé růže 'New Dawn' se v roce 1930 stal první rostlinou, na niž byla uplatněna patentová právní ochrana.\n\nKromě původu můžeme růže dělit též podle jejich habitu a využitelnosti při pěstování. Pak můžeme rozeznávat např. následující typyː\n\n\nPro zdárné výsledky při pěstování růže vyžadují náležitou péči. V prvé řadě je účelné věnovat pozornost výběru vhodné odrůdy a zjistit si informace např. o její vzrůstnosti vzhledem k plánovanému umístění, délce kvetení, náchylnosti ke škůdcům, požadavcích na péči apod. Moderní kultivary jsou často již šlechtěny na odolnost vůči houbovým chorobám.\n\nVšechny zahradní růže vyžadují teplé a vzdušné stanoviště s dostatkem přímého slunečního světla, dobře chráněné před nepříznivými klimatickými vlivy (např. úpalem poblíž jižně orientovaných zdí, studenými větry či vlivy mrazové kotliny). Půda by měla být písčitohlinitá nebo hlinitá, dostatečně úživná (před výsadbou lze na dno umístit několik lopat kompostu nebo dobře vyzrálého hovězího hnoje promíchaného se substrátem). Při výsadbě dbáme na to, aby místo očkování bylo „utopeno“ několik centimetrů pod úrovní povrchu a jáma na výsadbu byla dostatečně prostorná. Výsadba probíhá obvykle v bezlistém stavu na podzim nebo na jaře. Během suchých letních měsíců růže ocení pravidelnou zálivku, která vzhledem k silným a hluboko jdoucím kořenům nemusí být ani tak častá, jako spíše vydatná. Zaléváme je zásadně ke kořenům, nikoli kropením svrchu na listy. Hnojí se na jaře ke kořenům, v létě průběžně na list, důležitá je přítomnost stopových prvků, zejména vápníku.\n\nPro ochranu před silnými mrazy je vhodné k růžím na zimu nakopčit okolní zeminu nebo vyzrálý kompost, choulostivější odrůdy lze též zakrýt chvojím, ne však příliš brzo, aby se pod zeminou nemnožily houbové choroby a plísně; obvykle tedy ne dříve než v půlce listopadu. Pnoucí růže lze ovázat chvojím či překrýt pytlovinou. Zjara pak provádíme řez, kdy se nejprve odstraní všechny přebytečné, namrzlé, uschlé či jinak poškozené výhony, a to až do zdravého dřeva, poté výhony křížící se, zahušťující korunu či směrově nevhodné; zbylé se potom zakrátí na zhruba čtvrtinu délky starého (dvou- a víceletého) dřeva. Počet oček není rozhodující (i když se v mnoha zdrojích uvádí), důležité je zachovat zbylá očka živá. Platí, že silné a dlouhé vyzrálé výhony řežeme méně, slabé naopak více; stejně tak velkokvěté odrůdy (čajohybridy, grandiflory) se mají řezat hlouběji než odrůdy malokvěté (floribundy, polyantky ad.). V létě je vhodné průběžně odstraňovat odkvetlá květenství, aby se rostliny nevysilovaly tvorbou šípků a znovu nasadily na květ. Sadové a botanické růže každoroční řez nepotřebují, vystačí s občasným zmlazujícím odstraněním přestárlých výhonů jednou za několik let.\n\nRůže obsahují v květních plátcích směsi aromatických silic. Jejich množství velmi kolísá nejen u různých druhů a odrůd, ale i v závislosti na počasí a denní době (nejvíce jich květy obsahují ráno). Hlavní vonnou složkou jsou alkoholy geraniol, nerol a l-citronellol. Z botanických druhů a růží jim blízkých nejvíce voní růže keltská a její odvozeniny (růže damašská, stolistá, bílá)\",\" dále růže vonná (\"Rosa\" x \"odorata\"), růže Hugova nebo růže Banksové a též převážná většina historických růží. U moderních odrůd nalezneme význačně vonící odrůdy růží především mezi čajohybridy (např. kultivary 'Duftwolke', 'Eminence', 'Erotka', 'Christian Dior', 'Mainzer Fastnacht', 'Papa Meilland', 'Silver Star', 'Sutter´s Gold', 'Sterling Silver', 'Whisky') a floribundami. Voní též mnohé tzv. anglické růže. Velká část růží voní naopak jen zanedbatelně nebo vůbec – je to dáno výsledky moderního šlechtění, kdy před vůní byly ve výběru upřednostňovány vlastnosti jako odolnost proti chorobám, fyziologická vitalita a také co nejatraktivnější vzhled květu, což u některých mnohokrát šlechtěných kultivarů vedlo k postupnému vymizení genu pro tvorbu aromatických látek.\n\nKorunní plátky růží damašských a příbuzných druhů z okruhu růže keltské se zpracovávají na aromatický růžový olej, který je významnou součástí mnoha parfémů a kosmetických přípravků, jako jsou mýdla, pleťové krémy atp. Světoznámé je pěstování růží odrůdy \"Rosa\" x \"damascena\" var. \"trigintipetala\" v Bulharsku, které kryje 70 až 80 % světové potřeby. Éterické oleje růže damašské jsou využívány též v aromaterapii a medicíně pro širokou škálu účinků; působí jako uklidňující prostředek při bolestivé menstruaci, zažívacích problémech, ke zklidnění nervů, při bolestech hlavy, migréně, nervozitě a stresu. Pomáhají též při hojení ran a regeneraci pokožky, mají antibakteriální, protizánětlivé a protikřečové účinky, působit mají též jako afrodiziakum. Korunní plátky jsou jedlé a využívají se v orientální kuchyni ke kandování, ke zdobení a dochucování dezertů, nugátů apod. V kosmetice se využívají i dostupnější korunní plátky růže šípkové (\"Rosa canina\").\n\nRůže též s velkým náskokem dlouhodobě vévodí žebříčkům prodeje řezaných květin, následovány gerberami, chryzantémami, liliemi, karafiáty, fréziemi a dalšími květinami.\n\nPlody růží – šípky – obsahují cenné látky jako karotenoidy, flavonoidy, třísloviny, pektiny, organické kyseliny a vitamíny, konkrétně A, B1, B2, P a K a především vitamín C, jehož obsah kolísá od 0,2 do 1 %; u přezrálých plodů či při jejich nesprávném skladování rychle klesá (až o 80 %). Pravděpodobně nejčastěji se šípky sbírají na známý šípkový čaj užívaný jako posilující nápoj při horečkách a nachlazení; krom toho má i močopudný účinek. Využít se šípky dají i do marmelád, džusů, kompotů nebo omáček či k výrobě moštů, sirupů a rosolů. Oblíbené je také šípkové víno, i když obsah vitamínu C v něm je pouze nízký. V průmyslovém zpracování se šípků uživá k výrobě léčiv, např. koncentrátů s vitamínem C. Z nažek se lisuje olej využitelný v kosmetice.\n\nKromě sběru šípků v Evropě obecně rostoucí růže šípkové existují i odrůdy pěstované vyloženě na plody, jako např. ‘Karpatia’ růže dužnatoplodé (\"Rosa pomifera\", resp. \"Rosa villosa\") se sytě červenými, velkými šípky s malým počtem semen, nebo růže Moyesova (\"R. moyesii\") s až 6 cm dlouhými šípky lahvovitého tvaru, vynikajícími vysokým obsahem vitamínu C. Jedlé jsou ovšem šípky všech růží, včetně zahradních.\n\nRůže byla a je používána v mnoha symbolických významech, převážně jako symbol půvabu, mládí, radosti, krásy, lásky, nevinnosti a ženskosti. Ve starověkém Řecku byla přiřazována k božstvům lásky Afrodíté a Erótovi a taktéž Dionýsovi. Podle legendy měly první růže vyrůst z krve bohyně Afrodity, oplakávající umírajícího Adónise; jiná poetická pověst je ztotožňuje s ranními červánky, když bohyně Eós (Jitřenka) vysypává růžemi cestu slunečnímu vozu boha Hélia. Od starořecké básnířky Sapfó pochází označení růže za \"královnu květin\". V antickém Římě se každoročně konaly slavnosti růží – Rosalia, v nichž bylo oslavováno mládí, jarní znovuzrození a plodnost, ale též se připomínali zesnulí. Král Šalamoun přirovnává v Bibli růži k věčné moudrosti; posvátnou rostlinou je též pro muslimy, neboť dle legendy vyrostla z kapek Prorokova potu při jeho nebeské jízdě. U Germánů byla naopak květinou smrti.\n\nPo christianizaci Římské říše se růže stala (vedle lilie) rostlinným symbolem Panny Marie, s níž bývá často zobrazována; růžový, potažmo šípkový keř patří k častým motivům v mariánských legendách a zjeveních. Sama Marie bývá někdy zvaná jako \"Rosa mystica\" (mystická růže). Růže je rovněž symbolem Kristova srdce. Od růží je odvozen i název modlitby růžence (původně v němčině \"Rosenkranz\", tj. věnec z růží). Zlatá růže patří k nejvyšším vyznamenáním udělovaným papežem významným duchovním místům světa; jediným jejím nositelem v České republice je bazilika sv. Cyrila a Metoděje na Velehradě.\n\nV květomluvě je růže obecně symbolem a vyjádřením lásky k druhému člověku; dále se potom rozlišují různé významové odstíny podle barev. Tak například rudá růže je známým symbolem horoucí, vášnivé lásky, žlutá symbolem žárlivosti, bílá růže milostného soužení z odmítání a tak podobně. Ve středověkých klášterech a na radnicích byla nad stolem zavěšována (resp. malována) růže na znamení toho, že obsah rozmluvy zůstane v tajnosti; latinské rčení \"sub rosa\" (pod růžemi) tak značí důvěrné, diskrétní sdělení. Spát na lůžku vystlaném růžovými květy bylo symbolem požitkářství a luxusu; odtud rčení \"mít na růžích ustláno\".\n\n V heraldice je růže častým motivem. Známé jsou anglické rody Yorků (bílá růže) a Lancasterů (červená růže), tudorovská růže je též národní květinou celé Anglie. V českých zemích pak měli růži ve znaku Vítkovci, zváni přímo \"Páni z růže\", nebo Rožmberkové. Růži ve znaku má i několik desítek českých měst, namátkou např. Bavorov, Soběslav, Sedlčany, Vyšší Brod nebo Třeboň. Červená růže je symbolem sociální demokracie. Používá ji například Socialistická internacionála či britská Labouristická strana. Česká strana sociálně demokratická používá růži oranžovou. Heraldickou figurou jsou někdy také šípky.\n\nMotiv růže se objevuje v nesčetných výtvarných a literárních dílech. Často v ději mívá funkci iniciační květinyː tak např. v Apuleiově románu \"Zlatý osel\" se hrdina skrze růži promění z osla v moudrého zasvěceného člověka, ve středověkém francouzském \"Románu o růži\" se hrdina zamiluje do růžového poupěte a vede skrze něho mystický dialog s bohem Lásky, ve vrcholné scéně \"Božské komedie\" vidí putující Dante v nebi obrovskou růži, v jejíchž nesčetných květních plátcích sídlí věčně blažení a v jejím nitru se skrývá samotný Bůh. Významnou roli hrají růže i v moderní literatuře, např. v povídce Slavík a růže Oscara Wilda, v Exupéryho \"Malém princi\" nebo v prózách a poezii Willama Butlera Yeatse (sbírka \"Tajemná růže\"). Vyskytuje se též v mnoha útvarech ústní lidové slovesnosti, jako jsou pohádky (O Šípkové Růžence), písničky a mnohá přísloví. Velká růžová zahrada císařovny Josephiny v Malmaison inspirovala k mnohým vynikajícím kresbám botanického malíře Pierre-Josepha Redouta (1759–1840).\n\nZahrada zaměřená na pěstování růží pro okrasné či výzkumné účely se nazývá rozárium. Ve své době ojedinělá byla sbírka francouzské císařovny a Napoleonovy manželky Josefiny v zahradách zámku Malmaison u Paříže, v níž shromáždila na 250 tehdy známých taxonů a kultivarů. Největším světovým rozáriem současnosti je Europa-Rosarium v německém Sangerhausenu (spolková země Sasko-Anhaltsko). Významná evropská rozária jsou ve Vídni v zahradě Volksgarten nebo v zámeckém parku v Schönbrunnu, v Budapešti, v Mnichově, v Londýnském Regent´s Parku, v pařížské zahradě Bagatelle nebo v Krakově; ve světě patří k velkým rozáriím např. botanické zahrady Univerzity Britské Kolumbie ve Vancouveru nebo u Huntingtonovy knihovny v Kalifornii (USA). V České republice je největší sbírku růží možné navštívit v Botanické zahradě Chotobuz, ve které se pěstuje kolem 700 odrůd kulturních růží a přes 170 taxonů původních botanických druhů. Další významná rozária jsou v Olomouci, v Rajhradě, v Praze na Petříně, Růžová zahrada na Konopišti, růžový sad v Lidicích a další. V mnoha zemích jsou pořádány soutěže určené k oceňování a hodnocení nově vyšlechtěných odrůd; v rámci České republiky je mezinárodní soutěžní rozárium každoročně pořádáno v Hradci Králové.\n\n\n\n\n \n"}
{"id": "410106", "url": "https://cs.wikipedia.org/wiki?curid=410106", "title": "Kaňka (rozcestník)", "text": "Kaňka (rozcestník)\n\nKaňka je inkoustová skvrna na papíru, na šatech nebo prádle. Jedná se také o české příjmení, které nosí tyto osobnosti:\n\n\n"}
{"id": "410113", "url": "https://cs.wikipedia.org/wiki?curid=410113", "title": "Ruská superliga ledního hokeje 1994/1995", "text": "Ruská superliga ledního hokeje 1994/1995\n\nSezóna 1994/1995 byla 4. sezonou Ruské superligy ledního hokeje. Mistrem se stal tým HC Dynamo Moskva.\n\n\n\n\n"}
{"id": "410117", "url": "https://cs.wikipedia.org/wiki?curid=410117", "title": "Typologie", "text": "Typologie\n\nTypologie je buď zobecňující vědecká metoda, která se pokouší setřídit vybrané jevy podle podobných znaků:\n\n\nNebo:\n\n"}
{"id": "410121", "url": "https://cs.wikipedia.org/wiki?curid=410121", "title": "Kristall Elektrostal", "text": "Kristall Elektrostal\n\nKristall Elektrostal (ru: Кристалл Электросталь) je hokejový klub z Elektrostalu, který hraje Ruskou vyšší ligu ledního hokeje (2. liga po Kontinentální hokejové lize) v Rusku.\n\n\n"}
{"id": "410130", "url": "https://cs.wikipedia.org/wiki?curid=410130", "title": "Rubin Ťumeň", "text": "Rubin Ťumeň\n\nRubin Ťumeň (ru: Газовик Тюмень) je hokejový klub z Ťumeně, který hraje Vyšší ligu ledního hokeje (2. liga po Kontinentální hokejové lize) v Rusku.\n\n"}
{"id": "410131", "url": "https://cs.wikipedia.org/wiki?curid=410131", "title": "Proplastid", "text": "Proplastid\n\nProplastid je nezralý plastid neschopný fotosyntézy, přítomný především v dělivých pletivech rostlin.\n\nVšechny plastidy v dané rostlině vznikají z linie proplastidů, které byly přítomny v zygotě (oplozeném vajíčku) – a tyto obvykle pochází od matky, protože dědičnost plastidů je u mnoha rostlin maternální. Proplastidy se dělí v meristémech rostliny, načež se specializují na jednotlivé druhy plastidů, jako je kupříkladu chloroplast či leukoplast.\n\nNaše znalost o proplastidech není příliš detailní, protože jsou malé a dají se zkoumat především elektronovým mikroskopem. Obsahují obvykle rudimenty tylakoidních membrán bez fotosyntetických barviv. Dále mohou být pozorovány různé invaginace membrán, ribozomy nebo škrobová zrna. Buňky apikálních meristémů obsahují asi 10–20 proplastidů, i když počty jsou jen přibližné. Metabolismus a transkripce v proplastidech je nízká, pravděpodobně se oba děje nastartují až poté, co se spustí proces diferenciace plastidu, k čemuž asistuje také jaderný genom.\n"}
{"id": "410133", "url": "https://cs.wikipedia.org/wiki?curid=410133", "title": "Typologie (architektura)", "text": "Typologie (architektura)\n\nTypologie v architektuře třídí stavby podle jejich účelu, a to zejména kvůli rozboru jejich dispozičního uspořádání. Analýza dispozic slouží jako jedna z pomůcek při navrhování nových staveb. \n\n\n\n"}
{"id": "410134", "url": "https://cs.wikipedia.org/wiki?curid=410134", "title": "Stumbras Kaunas", "text": "Stumbras Kaunas\n\nStumbras Kaunas je hokejový klub z Kaunasu, který hraje Litevskou hokejovou ligu. Klub byl založen roku 2003. Jejich domovským stadionem je Ledos Arena.\n\nOficiální stránky klubu\n"}
{"id": "410149", "url": "https://cs.wikipedia.org/wiki?curid=410149", "title": "Henrietta Lacksová", "text": "Henrietta Lacksová\n\nHenrietta Lacksová (18. srpna 1920 — 4. října 1951) se stala nedobrovolnou dárkyní buněk z jejího rakovinného nádoru, které George Otto Gey nakultivoval a vytvořil tak nesmrtelnou buněčnou kulturu. Ta je pod názvem HeLa využívána v medicínském výzkumu dodnes.\n\nNarodila se jako Henrietta Pleasantová v Roanoke ve Virginii Elize (1886—1924) a Johnu Randallu Pleasantovi I. (1881—1969). Eliza zemřela při porodu svého desátého dítěte. Po její smrti vzal otec děti k příbuzným jejich matky. John pracoval na dráze jako brzdař.\n\nProvdala se za Davida Lackse I. (1915—2002) v Halifax County. Spolu se přestěhovali do Dundalku v Marylandu. Měli pět dětí, poslední se narodilo v listopadu 1950.\n\n1. února 1951 navštívila Nemocnici Johnse Hopkinse kvůli poševnímu výtoku. Zde jí byl diagnostikován karcinom děložního hrdla. Navzdory léčbě zemřela 4. října téhož roku ve věku 31 let. Pohřbena byla bez náhrobku v Lackstownu v Cloveru ve Virginii.\n\nJejí buňky z kultury označované jako HeLa jsou důležité pro medicínský výzkum. Již v roce 1954 pomohly při vývoji vakcíny proti dětské obrně. Buňky byly masově vyráběny a distribuovány po celém světě. Dostaly se i do vesmíru, kde pomohly vyřešit otázky, zda lidská tkáň přežije stav beztíže. Pomohly také při výzkumu rakoviny, AIDS, následků záření a jedů, genovém mapování a mnohých dalších vědeckých projektech. Buňky z linie HeLa se používají při testování mnoha kosmetických a jiných produktů.\n\n"}
{"id": "410152", "url": "https://cs.wikipedia.org/wiki?curid=410152", "title": "Železniční trať Týniště nad Orlicí – Otovice zastávka", "text": "Železniční trať Týniště nad Orlicí – Otovice zastávka\n\nŽelezniční trať Týniště na Orlicí – Otovice zastávka (v jízdním řádu označena číslem 026) se nachází na území Královéhradeckého kraje a vede z Týniště nad Orlicí do Meziměstí a dále do Broumova. Poslední úsek do Otovic zastávky není v současné době obsluhován.\n\nV roce 2010 se otevřely diskuse o obnovení trati do Tłumaczоwа, kde byl provoz zastaven o 57 let dříve (1953?). Za obnovení čtyřkilometrového přeshraničního úseku (2 km na každé straně hranic) lobbují majitelé lomu na melafyr u Tłumaczowa kvůli přepravě štěrku. Česká strana by uvítala obnovení osobního provozu mezi Broumovem a Otovicemi. Obnovení trati podporuje předseda představenstva Sdružení železničních společností Jiří Mužík. Starosta Otovic Petr Novák je označován za odpůrce obnovy, ten vyjádřil výhrady k tomu, že s obcí nikdo nejednal, a obavy z příliš velké frekvence náhradní dopravy, přeshraniční osobní dopravu by však uvítal. Podobné výhrady má také starostka Hynčic Věra Hermonová.\n\nList povolení Františka Josefa I. ze dne 14. září roku 1872 udělil společnosti StEG státní právo ke stavbě a užívání dráhy z Chocně do Meziměstí (německý název Halbstadt) s drahami připojující Broumov. Společnost se zavázala, že dráhu započne stavět v šesti měsících ode dne schválení s tím, že ji během tří let dokončí a uvede do provozu.\n\nDráhu vlastnila a provozovala Rakouská společnost státní dráhy od roku 1875 až do svého zestátnění z 1. ledna roku 1908.\n\nV roce 1900 byly podle tehdejšího jízdního řádu v provozu tyto stanice:\n\nTýniště, Velké Petrovice, Bolehošť, Ledce-Klášter, Očelice, Opočno, Pohoří, Rohenice, Bohuslavice-Černčice, Černčice, Nové Město nad Metují, Vrchoviny, Václavice, Vysokov, Náchod, Běloves, Malé Poříčí, Hronov, Žabokrky, Police, Maršov, Metuj-Dědov, Softenthal, Teplice, Bohdašín, Březová, Meziměstí, Ruprechtice-Jetřichovice, Hynčice, Heřmánkov-Olivětín, Broumov, Otovice, Otovice-Kostel\n\n\n"}
{"id": "410155", "url": "https://cs.wikipedia.org/wiki?curid=410155", "title": "Odkaz Dračích jezdců", "text": "Odkaz Dračích jezdců\n\nOdkaz Dračích jezdců (původní název \"\") je fantasy tetralogie amerického spisovatele Christophera Paoliniho. Příběh se odehrává ve fiktivním světě Alagaësia a vypráví o mladém chlapci Eragonovi a jeho dračici Safiře.\n\nEragon se vyskytuje ve všech čtyřech příbězích, má vlastního draka jménem Safira, umí kouzlit a dokáže se myslí spojit s jakýmkoli jiným živým tvorem. Také ovládá starověký jazyk elfů.\n\nPrvní díl: Od mladého farmáře k jednomu z nejslavnějších Dračích jezdců, tento famózní vývoj života zasáhl mladého Eragona., který šel na lov a našel modrý kámen. Eragonovi se vylíhla Safira a on musel po nějaké době odejít pryč z rodné vesnice. Eragona na jeho cestě doprovází vesnický vypravěč Brom. Eragon se spřátelí s Murtaghem, synem nejvěrnějšího z 13 Křivopřísežníků, najde spoutanou elfku a stane se nadějí Vardenů, vzbouřenců.\n\n\nPoslední díl série Odkaz Dračích jezdců vyšel ve Spojených státech dne 8. listopadu 2011. Kniha má zelenou barvu obálky a anglický název i český název je \"Inheritance\". \n\nPaolini začal knihu psát v roce 1998, když mu bylo 15 let, poprvé vyšla v nakladatelství jeho rodičů v roce 2002. V létě roku 2002 upozornil spisovatel Carl Hiaasen, jehož nevlastní syn si Eragona oblíbil, na knihu nakladatelství Alfred A. Knopf. Nakladatelství získalo práva k vydávání a to vedlo k dalším úpravám knihy i jeho obalu, jenž vytvořil John Jude Palencar. U nás jsou tyto knihy vydávány nakladatelstvím Fragment.\n\n15. prosince 2006 přišla do českých kin filmová podoba Eragona, kde hráli herci Edward Speleers, Jeremy Irons a John Malkovich. Jako svůj první film Eragona režíroval Stefen Fangmeier. Film vyrobila společnost 20th Century Fox. Hudbu k filmu napsal Patrick Doyle, mimo jiné tvůrce hudby ke čtvrtému dílu Harryho Pottera, úvodní píseň nazpívala Avril Lavigne. Většina záběrů byla pořízena na Slovensku a v Maďarsku. Snímek sice vydělal 249 milionů dolarů, ale setkal se spíše s negativními ohlasy kritiky. DVD s filmem Eragon vyšlo 20. března 2007. Většina fanoušků k filmu cítí odpor. Na Wattpadu dokonce vznikla kniha s názvem 'Film Eragon a proč ho nenávidět'\n\nPaolini stvořil pro potřeby svých knih 3 různé jazyky. Urgalština (jazyk urgalů, válečné rasy vzdáleně podobné lidem ) není v trilogii moc často používaná, objevuje se z ní jen pár slov. Značně používanější je v knihách jazyk trpaslíků. Nejpropracovanějším smyšleným jazykem trilogie je ovšem Starověký jazyk. Podle trilogie díky mocnému kouzlu dávné rasy není pouze pozemským jazykem smyšleným lidmi. Popisuje pravou podstatu věci. Pokud osoba zná slovo, naprosto ovládá danou věc. Toho využívají Paoliniho elfové, dračí jezdci aj. ke kouzlení. Dle knihy mají také výjimečný jazyk stínové, černokněžníci ovládaní zlými duchy. Z něj se tu ovšem neobjevuje žádná citace.\n\nCelý děj se odehrává ve světě zvaném Alagaësie. Vyskytují se zde klasické fantasy bytosti jako elfové, draci, trpaslíci, urgalové (něco na způsob orků ve hře World of Warcraft) aj.\n\nNa území Alagaësie jsou čtyři velké státy:\n\n\n\nTento řád, vyskytující se v jednotlivých dílech, byl ustanoven před dávnými časy po Du Fyrn Skulblaka (Válce s draky). A jelikož nějaký podepsaný papír pro draky nic neznamená, museli elfové vymyslet speciální zaklínadlo, které jim trvalo vytvořit 9 let, což je i v elfském měřítku hodně. Kouzlo způsobilo, že mezi každým mládětem a Jezdcem vznikne nezrušitelné pouto (pochopitelně jen s mláďaty, která byla v očarovaných vejcích darovaných draky Jezdcům), které jim umožňuje komunikovat v myšlenkách a spojí tyto dvě bytosti natolik, že odděleně působí jen jako půlka jedné bytosti, jedné duše. Později byli ke kouzlu připojeni i lidé, ale ne trpaslíci(právě proto se nikdy neobjevil žádný trpasličí Jezdec).\n\nFungovali v podstatě jako poslové mezi elfy a Draky. Prvním Jezdcem byl Eragon (pozor, nezaměňovat s hlavní postavou odkazu, první Eragon byl elf) a jeho drak se jmenoval Bid’Darm. Draci věnovali každý rok 1-2 vejce pro Jezdce. Zbraně vyráběla elfská kovářka Rhunön ze speciálního superpevného materiálu z vesmíru, který nazvala \"zářocel\". Ale postupem času Jezdci získávali stále větší moc, až nakonec vládli celé Alagaesii.\n\nČasem se k jezdcům přidal i ambiciózní Galbatorix a jednou vyletěl se svými dvěma přáteli na cestu na sever. V noci u ohně je přepadli urgalové, kteří nakonec zabili jeho přátele a nakonec i jeho draka. Zešílel, ale touha po tom, aby mu Jezdci vydali nového draka ho donutila přežít, ale Jezdci mu nového draka odmítli vydat (mezi tehdejší radou starších Jezdců byl i budoucí Eragonův učitel Oromis). Galbatorix naverboval jednoho z Jezdců (Morzan, Murtaghův otec) na svou stranu a společnými silami v městě tehdy zvaném Ilirea (později Galbatorixem přejmenované na Uru'baen) ukradli dračí mládě, které Galbatorix opředl temnými kouzly, aby mu sloužilo a dal mu jméno Šruikan. Společně s Morzanem a dalšími, kteří se k němu připojili (13 Křivopřísežníků) zabíjel Jezdce jednoho po druhém. Vrael, vůdce jezdců, měl možnost Galbatorixe zabít, ale zaváhal, Galbatorix toho využil a Vraela zabil. Pak se prohlásil králem Alagaësie. Posledním žijícím tedy zůstal Brom, bez dračice, kterou mu zabili. Jmenovala se Safira, stejně jako Eragonova dračice a měla i stejnou barvu. Oromis a jeho drak Glaedr, jež se později, po smrti Broma a odcestování Eragona se Safirou do Du Weldenvarden, stali jejich učiteli, Galbatorix se svým drakem Šruikanem, který mu neslouží dobrovolně, a později i Eragon se Safirou a Murtagh s Trnem.\n\nEldunarí nebo také česky \"srdce srdcí\" je orgán draků z románů v podobě kamene. Roste společně s drakem, nejstarší a největší draci měli Eldunarí o průměru asi 0,5 m, barva je stejná jako barva draka. Má jej každý již od narození. Drak do něj může schovat celou svoji osobnost, vyvrhnout ho a někomu darovat dobrovolně, tzn. pokud by nějaký tvor měl Eldunarí toho draka u sebe, mohl by s ním v myšlenkách komunikovat, nebo si od něj půjčovat energii bez ohledu na to, jak by od sebe byli vzdálení. A nebo nedobrovolně, když drak zemře, nevyvrhnul jej, ale vložil do něj svou osobnost, přežije jeho Eldunarí smrt jeho těla.\n\n"}
{"id": "410156", "url": "https://cs.wikipedia.org/wiki?curid=410156", "title": "Třída Světlana", "text": "Třída Světlana\n\nTřída Světlana byla jedinou třídou lehkých křižníků carského Ruska. Úkoly na ně kladené byly typické pro lodě této kategorie. Měly sloužit k průzkumu pro nové ruské dreadnoughty tříd \"Gangut\" a \"Imperatrica Marija\" a měly také doprovázet eskadry torpédoborců. Celkem bylo pro Ruské carské námořnictvo rozestavěno osm jednotek této třídy, první z nich v roce 1912.\n\nStavbu lodí na řadu let přerušila Únorová revoluce v Rusku. Až v polovině 20. let 20. století se situace Sovětského námořnictva zlepšila natolik, že bylo rozhodnuto dokončit tři z lodí jako křižníky a dvě jako rychlé tankery. Zbylé tři trupy byly sešrotovány. Stalo se tak v rámci tzv. prvního pětiletého plánu na obnovu flotily a lodě již dříve dostaly nová jména.\n\nKrasnyj Krym (ex \"Světlana\", \"Profintern\") a Červona Ukrajina (ex \"Admiral Nachimov\") se svou konstrukcí příliš radikálně neodchýlily od původního projektu a jejich hlavní výzbroj tvořilo 15 kusů 130mm kanónů, částečně umístěných v kasematách a částečně v dělových věžích. Na druhé straně Krasnyj Kavkaz (ex \"Admiral Lazarev\") byl výrazně modifikován a dokončen jako těžký křižník s výzbrojí čtyř 180mm kanónů. Lehká výzbroj se u lodí průběžně měnila, byly také vybaveny pro nesení min a hydroplánů. Jako tankery byly dokončeny jednotky \"Admiral Spiridov\" a \"Admiral Greig\".\n"}
{"id": "410159", "url": "https://cs.wikipedia.org/wiki?curid=410159", "title": "PGM-19 Jupiter", "text": "PGM-19 Jupiter\n\nJupiter byla balistická raketa středního doletu vyvinutá pro letectvo Spojených států. Byla to raketa na kapalné palivo (kapalný kyslík a RP-1) s jediným motorem vyvíjejícím tah 667 kN. Raketa Jupiter byla druhou americkou raketou středního doletu po raketě Thor. Na jejím základě byla postavená také nosná raketa Juno II.\n\nV září 1955 Wernher von Braun informoval tehdejšího ministra obrany, že logickým rozšířením rakety Redstone bude raketa s doletem 2 400 km. V prosinci téhož roku armáda a námořnictvo ohlásily společný projekt na vytvoření rakety středního doletu schopné startovat z pevniny i moře. Kvůli záměru startů z moře byla raketa Jupiter navržena tak, aby se s ní dalo lehce manipulovat na palubě lodě. V listopadu 1956 ale námořnictvo kvůli projektu balistické rakety na tuhé palivo Polaris od společného projektu upustilo. Přesto zde zůstal návrh rakety se zkráceným tělem. Výsledkem bylo, že raketa byla příliš široká, než aby se dala převážet tehdejšími nákladními letadly americké armády.\n\nNa konci listopadu 1956 Ministerstvo obrany převedlo všechny pozemní balistické rakety pod Letectvo Spojených států amerických. Pro armádu zůstaly bojové rakety s doletem ne delším než 320 km. Také vývoje balistické rakety Jupiter se ujalo letectvo. Protože letectvo mělo už svou vlastní raketu středního doletu, balistickou raketu Thor, vždy se dívali na raketu Jupiter jako na „vyvinutou jinde“.\n\nExistuje několik nejasností ohledně jiné armádní rakety s názvem Jupiter-C. Raketa Jupiter-C byla modifikací balistické rakety Redstone. Nádrž rakety Redstone byla prodloužená a na ní byl umístěný malý raketový stupeň na tuhé palivo. Takto upravené rakety Jupiter-C byly použity na testy opakovaného vstupu do atmosféry hlavice rakety. K vypuštění družic Explorer 1 a Explorer 3 byla použita raketa Juno I, která byla přímou nástupkyní rakety Jupiter-C. Diagram dole ukazuje rozdíly mezi raketami Redstone, Jupiter-C, Mercury-Redstone a Jupiter.\n\nNosné rakety Saturn I a Saturn IB byly vyrobeny s použitím jedné nádrže rakety Jupiter obklopené osmi palivovými nádržemi rakety Redstone, aby tak vytvořily silný první raketový stupeň.\n\nBalistická raketa Jupiter byla upravena přidáním dalšího stupně sestaveného z balistických raket Sergeant a vytvořila nosnou raketu pro vynášení kosmických sond a družíc. Tato modifikovaná raketa Jupiter sa nazývala Juno II.\n\nRakety Jupiter byly použité v sérii suborbitálních biologických testovacích letů. Dne 13. prosince 1958 z Cape Canaveral Air Force Station odstartovala raketa Jupiter AM-13 s námořnictvem vytrénovanou opičkou z rodu kotulů (lat. \"saimiri\") pojmenovanou Gordo na palubě. Padák návratové přídě rakety se však neotevřel a opička \"Gordo\" let nepřežila. Telemetrická data však ukázala, že opička přežila zrychlení 10 \"g\" (100 m/s2) při startu, 8 minut v beztížném stavu a 40 \"g\" (390 m/s2) při návratu do atmosféry v rychlosti 4,5 km/s. Hlavice rakety spadla do moře 2411 km od mysu Canaveral a nebyla vyzdvižena.\n\nJiný biologický let odstartoval 28. května 1959. Na palubě rakety Jupiter AM-18 byl 3,2 kg makak rhesus \"Able\" a 310 g jihoamerická opička saimiri \"Baker\". Opice dosáhly v přídi rakety výšky 579 km a vzdálenost 2 700 km od startovací rampy na Floridě. Vydržely zrychlení 38 g a devět minut strávily v beztížném stavu. Jejich raketa během 16 minutového letu dosáhla maximální rychlost 4,5 km/s. Po přistání na moři byl nos rakety s oběma opicemi vyzdvižen americkou lodí USS Kiowa ATF-72.\n\nOpice přežily let v dobré kondici. Na Zemi \"Able\" zemřel čtyři dny po přistání po užití anestetik během operace, která měla odstranit nefunkční elektrodu. \"Baker\" zemřela 29. listopadu 1984 v Alabama Space and Rocket Center v Huntsville.\n\nGordo, Able a Baker byly jen tři z mnohých opic poslaných do vesmíru.\n\nV dubnu 1958 Ministerstvo obrany Spojených států pověřilo letectvo Spojených států přípravou rozmístění prvních třech eskader raket Jupiter (45 raket) ve Francii. Vyjednávání mezi Spojenými státy a Francií trvalo do června 1958. Charles de Gaulle, nový francouzský prezident, odmítal umístění byť jen jediné rakety. Toto rozhodnutí přimělo Spojené státy přezkoumat možnosti rozmístění raket v Turecku nebo v Itálii. Americké letectvo ve stejné době rozmisťovalo čtyři eskadry raket Thor (60 raket) ve Spojeném království poblíž Nottinghamu.\n\nV dubnu 1959 ministr letectva pověřil letectvo rozmístěním dvou eskader raket Jupiter v Itálii. Od roku 1961 do 1963 bylo na deseti místech v Itálii rozmístěno dohromady 30 raket. Obsluhovali je příslušníci italských vzdušných sil, ale Američané měli pod kontrolou jaderné hlavice. Tyto rakety rozmístěné v Itálii byly pod správou 36ª Aerobrigata Interdizione Strategica (36. strategické letecké eskadry italských vzdušných sil) umístěných na letecké základně Gioia Del Colle. V roce 1962 bulharské špionážní letadlo MiG-17 po přeletu nad jedním z těchto míst havarovalo v nedalekém olivovém háji.\n\nVe čtyřech případech mezi polovinou října 1961 a srpna 1962 byly rakety Jupiter, rozmístěné v Itálii a vybavené jadernými hlavicemi o síle 1,4 megatun TNT (5,9 PJ) zasaženy bleskem. Tím byly aktivované termální baterie a ve dvou případech byl tritio-deuteriový plyn napumpovaný do hlavice, čímž se tyto staly částečně nabité. Po těchto čtyřech falešných poplaších U.S. Air Force nainstalovala na všechna odpalovací zařízení ochranu proti bleskům.\n\nV říjnu 1959 byla podepsána mezivládní dohoda USA s Tureckem o rozmístění třetí a poslední eskadry v Turecku. Prezident Eisenhower ale rozmístění raket oddaloval v přesvědčení, že tento krok nevyhnutelně vyvolá prudké zostření sovětsko-amerických vztahů. Rakety totiž vzhledem k dlouhé (několikahodinové) době přípravy ke startu byly prakticky použitelné pouze v případě překvapivého prvního úderu Spojených států.\n\nAž na podzim roku 1961 nový prezident Kennedy rozhodl o instalaci raket v Turecku. V letech 1961 až 1963 bylo 15 raket rozmístěno na 5 místech v blízkosti města Izmir. Tato místa byla pod přímou správou personálu amerického letectva. Rakety byly v operační pohotovosti od března 1962. První letka tří Jupiterů byla převedená pod správu tureckých leteckých sil až koncem října 1962 před začátkem Kubánské krize. Američani však stále kontrolovali jaderné hlavice. Skutečné rozmístění raket Jupiter v Turecku je tajné. Podle nejmenovaného zdroje z období rozmisťování v roku 1961 jedno z pěti míst bylo v horách blízko města Manisa a další v horách blízko města Akhisar. Hlavní základnou pro rozmisťování raket byla letecká základna Cigli.\n\nVšechny rakety Jupiter byly odstraněny až v dubnu 1963, na základě tajné části dohody se Sovětským svazem o odstranění sovětských raket z Kuby. Oficiálně bylo odvezení raket po roce služby zdůvodněno jejich zastaralostí. Skutečný důvod stažení raket přiznali Američané až koncem 80. let 20. století.\n\n\nVšechny testy se uskutečnily z Cape Canaveral Air Force Station na Floridě. Následující seznam není kompletní, vystihuje pouze důležité lety.\nCelkově bylo 46 testovacích startů.\n\n\n"}
{"id": "410160", "url": "https://cs.wikipedia.org/wiki?curid=410160", "title": "Juno II", "text": "Juno II\n\nJuno II byla americká nosná raketa, odvozená z rakety balistické střely Jupiter IRBM. Byla používaná od konce roku 1958 do května 1961. Základní první stupeň byl převzat z Jupiteru a konfigurace horních stupňů byla identická s raketou Juno I. První stupeň o délce 18,28 metrů a průměru 2,67 metru byl vybaven jedním motorem S-3D na RP-1 a kapalný kyslík. Druhý stupeň byl tvořen jedenácti raketovými motory na tuhé pohonné látky, odvozenými od MGM-29 Sergeant. Třetí stupeň byl poskládán ze tří Sergeantů a čtvrtý stupeň měl jediný motor. Při letu, pořadové číslo AM19B, startovala raketa pouze se třemi stupni, což poskytlo dalších 9 kilogramů nosnosti, avšak na nižší orbitu.\n\nRaketa byla vyvinuta týmem vědců z Redstone Arsenal pod vedením Wernhera von Brauna. Cílem projektu bylo zvýšení nosnosti raket. Při vývoji Juno II bylo použito stejného postupu, jako u Juno I, tedy přestavěním stávajícího vojenského vybavení pro potřeby kosmických letů. Tímto postupem bylo ušetřeno mnoho finančních prostředků a značná byla i úspora času. Ačkoli raketa dosáhla jistých úspěchů, stále se opakovaly podobné závady jako u předchozích raket Vanguard a Juno I a raketa tak dosáhla pouze 40% úspěšnosti. 28. ledna 1959 se konal \"National Aeronautics and Space Council\" na kterém se raketa Juno II dočkala, stejně jako Vanguard, Thor-Able a Juno I (Jupiter-C), kritiky za neuspokojivé výsledky, uspěchanou konstrukci a nedostatek potenciálu pro budoucí rozvoj.\n\n\n"}
{"id": "410164", "url": "https://cs.wikipedia.org/wiki?curid=410164", "title": "Dolejší Kunčice", "text": "Dolejší Kunčice\n\nDolejší Kunčice (do roku 1950 pouze \"Kunčice\", německy \"Kunzendorf\") je vesnice a místní část Fulneku, rozkládající se na slezské straně moravsko-slezské zemské hranice. Nalezneme je zhruba 8 km severozápadně od města. Obec je součástí přírodního parku Oderské vrchy. Krajina v okolí obce je zalesněná, kopcovitá, vyskytují se zde i drobné skalní útvary. Obcí protéká Husí potok, na okraji obce do něj ústí potok Červenka.\n\nPrvní zmínku o obci najdeme ve spisech z roku 1301. V roce 1964 byla obec připojena k Vlkovicím. Později se stala místní částí města Fulnek. V 18. století byl v centru obce vystavěn kostel sv. Vavřince.\n\nKrajina kolem vsi je vhodná pro pěší turistiku, ale i cyklistiku. Ve vsi je nejvýznamnější památkou kostel sv. Vavřince z 18. století. Kunčicemi prochází zelená turistická trasa.\n\nVe vsi je bývalá školka. Základní škola donedávna fungovala v nedalekých Vlkovicích. V současné době děti do školy dojíždějí do Fulneku. Ve vsi byla hospoda a v letech 1812–1873 také pivovar.\n\n"}
{"id": "410166", "url": "https://cs.wikipedia.org/wiki?curid=410166", "title": "Mistrovství světa v jízdě na skibobech 2009", "text": "Mistrovství světa v jízdě na skibobech 2009\n\nXXXI. ročník Mistrovství světa v jízdě na skibobech 2009 se konalo v polském středisku Ustroň od 26. února do 28. února 2009. Na programu šampionátu byl závod v super G, obřím slalomu, slalomu a kombinaci a to v kategorii mužů a žen.\n\n"}
{"id": "410178", "url": "https://cs.wikipedia.org/wiki?curid=410178", "title": "Archaeoceratops", "text": "Archaeoceratops\n\nArchaeoceratops (\"starobylá rohatá tvář\") byl rod bazálního neoceratopsidního marginocefalního dinosaura, žijícího v období spodní křídy (stupeň apt) na území dnešní Číny. Šlo o malého dvounohého býložravce s relativně velkou hlavou a malým krčním límcem. Délka těla činila jen kolem 0,9 až 1,5 metru a hmotnost asi 10 kg.\n\nDva exempláře tohoto druhu byly objeveny v oblasti Masong Šan v provincii Gansu. Typový exemplář byl popsán paleontologem Dongem Zhimingem v roce 1997 jako \"A. oshimai\". Je veden pod katalogovým číslem IVPP V11114, sestávajícím z neúplné kostry včetně lebky, ocasních obratlů, pánve a větší části zadní končetiny včetně kompletního \"chodidla\". Typový exemplář je mírně menší než holotyp.\n\n\"Archaeoceratops\" byl primitivním rohatým dinosaurem, pro kterého autoři popisu vytvořili novou čeleď Archaeoceratopsidae. V roce 2010 byl popsán další druh, \"A. yujingziensis\".\n\n\n"}
{"id": "410185", "url": "https://cs.wikipedia.org/wiki?curid=410185", "title": "Yamaceratops", "text": "Yamaceratops\n\nYamaceratops (\"rohatá tvář (tibetského božstva) Yamy\") byl rod drobného rohatého dinosaura, žijícího v období spodní křídy (asi před 130 až 125 miliony let) na území dnešního Mongolska (poušť Gobi). Dosahoval délky pouze 50 cm a hmotnosti kolem 2 kg. Podle paleontologa Thomase R. Holtze, Jr. byl však poněkud větší a dosahoval délky asi 1,5 metru.\n\nTypový exemplář byl popsán v září roku 2006 paleontology P. J. Makovickym a M. Norellem. Zdá se, že \"Yamaceratops\" stojí někde mezi rody \"Liaoceratops\" a \"Archaeoceratops\" v rámci kladu Neoceratopia. Krční límec byl u tohoto rodu nevýrazný a nebyl zřejmě používán jako prostředek signalizace. Rodové jméno tohoto dinosaura je odvozeno z názvu buddhistického božstva Yama. Holotyp IGM 100/1315 sestává z neúplné lebky, v roce 2002 a 2003 byl objeven další materiál, přiřazený k tomuto druhu. Fosilizované embryo ptakopánvého dinosaura, objevené ve stejné oblasti, může také patřit tomuto dinosaurovi.\n\n"}
{"id": "410188", "url": "https://cs.wikipedia.org/wiki?curid=410188", "title": "Jindřich Marco", "text": "Jindřich Marco\n\nJindřich Marco (10. května 1921, Praha – 20. prosince 2000, Praha) byl český fotograf a numismatik. Dokumentoval poválečný stav evropských měst, strádání jejich obyvatel a začínající obnovu.\n\nPo maturitě v roce 1940 pracoval v propagaci. V roce 1944 byl kvůli svému rasovému původu umístěn do sběrného tábora, odkud se mu podařilo uprchnout za východní frontu. Počátkem roku 1945 se dostal do Košic, kde fotografoval pro novou československou vládu. V Budapešti fotografoval boje o město.\n\nPo válce v letech 1945–1948 dokumentoval jako fotoreportér uklízení důsledků války v Evropě. Spíše než trosky měst ho zajímaly osudy obyčejných lidí, kteří znovu stavěli domy, školy a továrny a vraceli se do obyčejného života. Bezprostředně po skončení 2. světové války fotografoval v Berlíně, Drážďanech, Varšavě, Budapešti, Londýně a dalších městech. Podobně jako fotografové té doby Robert Capa, Margaret Bourke-White, Leonard McCombe, Werner Bischof, Jevgenij Chalděj také on se snažil zachytit symboly válečného barbarství bez válečného boje. Snímky ukazují osudy lidí, kteří sami válku nezavinili a nevyvolali, ale jejich životy válka změnila a sami trpěli dlouho po jejím skončení. Jeho snímky se objevily ve světových časopisech \"Weekly Illustrated\", \"Life\", \"Lilliput\", \"Picture Post\" nebo francouzském týdeníku \"Paris Match\".\n\nV roce 1948 fotografoval také v novém izraelském státě.\n\nV roce 1950 byl uvězněn a odsouzen ve vykonstruovaném politickém procesu. Po návratu z vězení se již reportážní fotografii nevěnoval. Psal knihy o grafice, numismatice a starých zbraních a pořizoval do nich fotografickou dokumentaci.\n\n\n"}
{"id": "410192", "url": "https://cs.wikipedia.org/wiki?curid=410192", "title": "Syner", "text": "Syner\n\nSYNER, s.r.o. patří mezi největší stavební firmy v České republice.\n\nSyner byl založen v roce 1991 a zaměřil se na oblast pozemního stavitelství a průmyslových staveb. Nyní patří mezi desítku největších firem v tomto oboru. Realizoval asi 500 projektů za téměř padesát miliard korun.\n\nSYNER, s.r.o. je plně vlastněn akciovou společností SYNER Group. Posledními vlastníky před převodem společnosti pod holding v roce 2007 byli Ing. Jiří Urban (49,5%) a Petr Syrovátko (50,5%).\n\nSpolečnost SYNER sídlí v Liberci. Dělí se na 16 samostatných středisek a má pobočky v Praze, Brně, a Kroměříži.\n\nSpolečnost vlastní většinový podíl ve sportovním klubu Bílí Tygři Liberec.\n\nV roce 2007 vznikl transformací firmy SYNER, s.r.o a jejích dceřiných společností SYNER Group a.s..\n\nstavební divize\n\ndivize správy majetku\n\ndivize filantropie\n\nsportovní kluby\n\nSkupina sponzoruje Liberecké ZOO, Divadlo F.X. Šaldy a Judoclub Liberec.\n\nFirma se stala veřejně známá hlavně svým propojením s politickým vedením města Liberce a netransparentním způsobem získáváním zakázek. Primátorem Liberce byl od roku 2000 Jiří Kittner (ODS), který od roku 1994 byl nejprve ekonomem a později obchodním ředitelem firmy Syner.\n\n\n"}
{"id": "410199", "url": "https://cs.wikipedia.org/wiki?curid=410199", "title": "Zhejiangopterus", "text": "Zhejiangopterus\n\nZhejiangopterus byl rod azdarchidního pterodaktyloidního ptakoještěra, který žil v období svrchní křídy na území dnešní Číny.\n\n\"Zhejiangopterus\" byl veliký pterosaurus s délkou těla asi 1,1 metru a rozpětím křídel přesahujícím 5 metrů. Lebka tohoto druhu byla dlouhá, nízká a přesně klenutá. Postrádala jakýkoliv hřeben, typický například u rodu \"Pteranodon\". Na lebce splynuly otvory v jediné velké \"okno\". Zobák byl bezzubý, dlouhý a úzký, vybíhal v ostrou špici.\n\n\n\n"}
{"id": "410203", "url": "https://cs.wikipedia.org/wiki?curid=410203", "title": "Dobrica Ćosić", "text": "Dobrica Ćosić\n\nDobrica Ćosić (29. prosince 1921 – 18. května 2014) byl srbský spisovatel. Byl také prvním prezidentem Svazové republiky Jugoslávie, tedy Srbska a Černé Hory po odtržení Chorvatska a Slovinska a během války v Bosně a Hercegovině, v dobách režimu Slobodana Miloševiće. Vzhledem k jeho politické i literární úloze je stále rozporuplnou osobností; zatímco jeho obdivovatelé ho označují jako \"otce moderního národa\", odpůrci poukazují na podporu nacionalistickým kruhům.\n\nPolitická kariéra Dobrici Ćosiće začala již během druhé světové války. Tehdy sloužil jako politický komisař v Resavském partyzánském oddíle, rovněž byl i členem Svazu komunistické omladiny Jugoslávie. Po ukončení války působil v AGITPROPu, dvanáct let potom zastával funkci svazového poslance v Bělehradské skupštině. Poprvé na sebe upoutal pozornost v okamžiku, kdy se postavil proti odstavení Aleksandra Rankoviće od moci. Rovněž se rozhodl oponovat Titovi a jeho politice. Ćosić vedl mnohé diskuze ohledně postavení národů, jejich vlivu, stejně jako jejich spolupráce (což bylo ve federativní a mnohonárodnostní Jugoslávii dost ožehavé téma).\n\nNa jednání Svazu komunistů Srbska v roce 1968 upozornil na zhoršující se postavení Srbů v Kosovu, což bylo v ostrém rozporu s oficiální politikou. Následně proto vystoupil ze strany, v 70. letech se z něj stal významný disident.\n\nV polovině 80. let se stával obdiv k Titovi a jeho vizi jednotné mnohonárodnostní Jugoslávii pomalu záležitostí minulosti a vztahy mezi jednotlivými svazovými republikami se komplikovaly. Ćosić zastával tehdy stále se šířící ideu, že je třeba najít nové postavení Srbska v rámci SFRJ, případně posílit to stávající. Rovněž oponoval vzrůstajícím antisrbským tendencím v Kosovu a Vojvodině a vyslovil se pro těsnější svazek Srbska s těmito celky. Svůj přístup obhajoval tvrzením, že \"srbský národ vyhrává ve válce, ale prohrává v míru\". Začal být znepokojován s postavením srbských menšin zvlášť v Kosovu, organizoval různá hnutí, která měla poukázat na porušování práv srbských a černohorských obyvatel v této autonomní provincii. Ke konci 80. let se podepsal pod memorandum SANU, které nacionalistické snahy v Srbsku akcelerovalo. Ćosić také Tita veřejně v tisku kritizoval; mluvil o něm jako o politikovi, který nese vinu za veliké ztráty při bojích na sremské frontě – ale hlavně jako politika, který patří do stalinistické éry, jemuž je demokracie cizí.\n\nV pozdějších letech Ćosić podpořil nové srbské politiky, a to jak v srbské svazové republice, tak i Bosně a Hercegovině. Díky tomu se stal vhodným kandidátem pro významný post. Roku 1992 se tak stal jugoslávským prezidentem.\n\nĆosić, jako spisovatel, vstoupil na scénu již roku 1951 románem \"Daleko je sunce\", (Slunce je daleko) ve kterém popsal své zkušenosti z bojů druhé světové války a pokusil se vykreslit krizi lidskosti ve válečném konfliktu. Obraz nezdolných partyzánů je zde narušen; bojovníci jsou v obklíčení nepřítelem a vykreslováni jako váhající a nejistí přemýšlí, zda bojovat dále, či nikoliv. V pozdějších letech pracoval na dalších románech, kde se dotkl i dějin Srbska, konkrétně 19. století. O tom pojednává například jeho román Koreni (Kořeny), kde se věnuje srbské vesnici z těchto dob a dramatickým proměnám srbské společnosti. V novějších románech se opět zabývá těmito časovými oblastmi, objevuje se ale také i dílo, které je zasazeno do první světové války, a to s názvem \"Vreme smrti\" (Čas smrti). Tento rozsáhlý historický román, který má čtyři části, se zabývá početnými lidskými osudy i historickými událostmi. V 90. letech se ve svých dílech začal věnovat problematice Kosova.\n\nZa svůj literární přínos dostal Ćosić ocenění časopisu NIN (celkem dvakrát – 1954, 1961).\n"}
{"id": "410204", "url": "https://cs.wikipedia.org/wiki?curid=410204", "title": "Důlčík", "text": "Důlčík\n\nDůlčík, též důlkovač (slangově \"kilner\", slovensky \"jamkár\"), je ruční nástroj používaný pro označení přesného středu díry a pro zachycení vrtáku, při vrtání stojanovou i ruční vrtačkou. Důlčíky s broušeným kuželovým hrotem jsou buď obyčejné, na něž se klepne kladivem, nebo automatické s pružinou, které se pouze stisknou rukou.\n\n"}
{"id": "410210", "url": "https://cs.wikipedia.org/wiki?curid=410210", "title": "Kulturní dům", "text": "Kulturní dům\n\nKulturní dům (zkratka KD, lidově \"kulturák\") je název kulturně osvětového zařízení, zavedený po únoru 1948. Stavby kulturních domů se staly základnou pro politickou agitaci, osvětovou činnost a v dobovém slovníku nedílnou součástí \"budování vyspělé socialistické společnosti\". Kulturní domy se měly stát součástí kulturní vybavenosti obcí a zároveň jejich dominantou. KSČ plánovala, že osvětová činnost postupně přejde na společenské organizace sdružené v Národní frontě, na národní výbory, orgány ROH či Jednotná zemědělská družstva.\n\nV letech 1959-1989 sloužily kulturní domy k organizování kulturních, uměleckých a společenských akcí (např. hromadné oslavy svátku MDŽ, plesy, taneční zábavy, koncerty, divadelní představení), k propagandě socialistických myšlenek (schůze politických organizací, oslavy státních svátků), kulturně zájmové činnost (např. folklórní soubory, akce PO SSM), měly reprezentovat obec a nahradit jejich dominanty kostelů, přičemž se staly příjmovou složkou státního rozpočtu.\n\nSe zakládáním celé řady spolků v druhé polovině 19. století vznikla také potřeba společných potkávacích prostor a center k uspokojování kulturních potřeb, které byly v každé obci rozdílné. V únoru 1948, kdy došlo k oficiálnímu převzetí moci komunisty a kdy se započalo s budováním socialismu, došlo také na budování veřejných staveb, sloužících socialistické kultuře. Kulturní dům se měl podle komunistických plánovačů stát společenským a klubovým střediskem pro všechny obyvatele vesnice či města. Základní funkcí KD bylo naplňování osvětové práce, která se stala „\"součástí budování vyspělé socialistické společnosti\"”.\n\nZákladním stavebním kamenem se stal zákon č. 52/1959 Sb. O osvětové činnosti, následně pak Usnesení vlády č. 3 z roku 1961, které rozpracovalo zásady rozvoje, úprav a výstavby kulturních zařízení klubového typu (KD). To celé dotvářela československá státní norma č. 73 5252 „Projek­tování kulturních domů“. Výsledkem normovaných staveb KD mělo dojít k celostátnímu sjednocení a k vytvoření podkladu pro typizaci. Zároveň stanovila kategorie KD. \n\n\nKulturní zařízení klubového typu, přičemž zahrnuje základní organizační jednotky jako osvětovou besedu, závodní klub ROH, dům kultury ROH, kulturní a společenské středisko, družstevní klub JZD.\nKulturní zařízení, které svým působením a vybavením stanovuje předpoklady k rozvoj krátkodobé rekreace a ke kulturnímu oddechu obyvatel velkých měst. Soustřeďuje nejrůznější formy kulturních osvětových a uměleckých pořadů, aktivního odpočinku, společenské zábavy a vzdělání.\n\nZdeněk Jírový: Osvětou k svobodě. Praha: Nipos, 2005\n\n\n"}
{"id": "410211", "url": "https://cs.wikipedia.org/wiki?curid=410211", "title": "Boškov", "text": "Boškov\n\nBoškov (německy \"Poschkau\") je vesnice v okrese Přerov, místní část Potštátu. Leží asi se 3 km jihozápadně od něj, v nadmořské výšce 550 m n. m. Katastr obce má rozlohu 902 ha.\n\nPrvní písemná zmínka je z roku 1394. V roce 1675 měl Boškov přibližně 225 obyvatel a patřil Karolíně d'Austria, provdané kněžně Contecroi. Tehdy bylo v Boškově 10 velkých gruntů, 6 středních gruntů, 11 tzv. zahradníků, 16 chalupníků bez pole a 1 mlynář. Po smrti Karolíny D'Austria připadlo panství císaři a ten je prodal roku 1663 Janovi svobodnému pánovi z Walderode.\n\nV minulosti byl osídlen převážně německým obyvatelstvem, za druhé světové války byla vesnice součástí Německé říše (německý název \"Poschkau\"), patřila do okresu Moravský Beroun. Po válce, v roce 1946, bylo německé obyvatelstvo odsunuto. Do roku 1989 obec trpěla blízkostí vojenského výcvikového prostoru Libavá a přítomností vojáků Sovětské armády. \n\nDnes zde žije 73 obyvatel, stojí 48 domů. Většina domů je využívána k víkendové rekreaci obyvatel Ostravska, Přerovska a Hranic. Ze stálých obyvatel je většina zaměstnána v lesním hospodářství. Ve vesnici není žádná občanská vybavenost (škola, školka, hostinec ani obchod), chybí kanalizace, plynofikace. Veřejný vodovod byl zprovozněn v roce 2012.\n\nKostel sv. Maří Magdaleny ze 16. století byl původně protestantský, později katolický. V 90. létech 20. století byla vyměněná břidlicová střecha za novou z kanadského šindele, zdivo je ve špatném stavu. Mše se konají jedenkrát ročně. V poli na jižním okraji obce stojí také kaple, pochází z počátku 20. století. Původně byla ve špatném stavu, nyní rekonstruována jako myslivecká chata.\n\nRoku 1821 byla zřízená u Boškova tzv. \"Skelná huť\", byl to pobočný závod Reichovy továrny v Krásně u Valašského Meziříčí. V továrně se vyráběly sodovkové láhve, cylindry, lék. láhve, sklenice a jiné. Odvoz ke dráze byl svízelný. Výroba se tím prodlužovala a roku 1908 musela být výroba zastavena. Boškovští občané velmi usilovali v roce 1898 o zřízení železniční odbočky, čímž by byla továrna zachráněna. Ke stavbě železniční trati však nikdy nedošlo.\n\nZa zmínku stojí i ruiny větrného mlýna na kopci cca 1 km jižně od vsi. Rok vybudování větrného mlýnu holandského typu není znám, podle historických informací byl v provozu nejméně od roku 1875. V roce 1927 koupil nefunkční mlýn Zikmund Desfours-Walderode, který na základním kamenném válci postavil šestibokou věžičku, čímž vznikla 16 m vysoká rozhledna, která sloužila veřejnosti od roku 1929. Roku 1949 shodila střechu vichřice a stavba postupně chátrala. V 70. letech 20. století byla stržena a dnes zbývá z bývalého větrného mlýna uprostřed mlází jen val naznačující zbytky zdí. Z místa je krásný rozhled po okolní krajině Nízkého Jeseníku, za dobrého počasí je vidět i vrchol Hrubého Jeseníku – Praděd, východním směrem lze vidět u televizní vysílač u Veselí (okres Nový Jičín) a šest větrných elektráren. \n\n"}
{"id": "410217", "url": "https://cs.wikipedia.org/wiki?curid=410217", "title": "Diecéze kostnická", "text": "Diecéze kostnická\n\nDiecéze kostnická byla založena roku 585 díky činnosti mnišských misionářů Fridolína, Landolina, Trudperta a Havla v okolí Bodamského jezera. Ve středověku byla Kostnice největší diecézí Svaté říše římské. Se stavbou kostnického minstru Panny Marie (katedrály) bylo započato roku 1054 a odehrávaly se v ní nejdůležitější momenty kostnického koncilu (1414–1418). Po sekularizaci r. 1803 připadlo biskupství Bádensku, od roku 1821 bylo zrušeno a jeho území rozděleno mezi nově vzniklá biskupství freiburské a rottenburské, švýcarské části posléze k biskupství Sankt-Gallen (zřízeno 1823).\n\n\n"}
{"id": "410218", "url": "https://cs.wikipedia.org/wiki?curid=410218", "title": "Finanční arbitr", "text": "Finanční arbitr\n\nFinanční arbitr je mimosoudní orgán k řešení sporů, který bezplatně rozhoduje spory mezi zákazníky a finančními institucemi. Institut byl zřízen k 1. lednu 2003 v rámci harmonizace práva České republiky se zeměmi Evropské unie, a to na základě zákona Parlamentu České republiky č. 229/2002 Sb., o finančním arbitrovi. \n\nHlavním posláním finančního arbitra a tedy i hlavním důvodem jeho zřízení je zajištění rychlého, bezplatného a efektivního vyřizování sporů klientů s institucemi. Za výkon své práce odpovídal Poslanecké sněmovně. Finanční arbitr byl příslušný k rozhodování sporů: \n\nNovelou zákona o finančním arbitrovi č. 180/2011 Sb. byla podstatně rozšířena i příslušnost arbitra k rozhodování sporů a to tak, že finanční arbitr je ode dne 1. červece 2011 příslušný k rozhodování sporů mezi:\npokud je jinak k rozhodnutí tohoto sporu dána pravomoc českého soudu. Arbitr usiluje zejména o smírné vyřešení sporu.\n\nNa období let 2003–2007 zvolila Poslanecká sněmovna Parlamentu ČR do funkce finančního arbitra JUDr. Ing. Otakara Schlossbergera, Ph.D. Zástupcem finančního arbitra byl Poslaneckou sněmovnou zvolen JUDr. Petr Scholz, Ph.D. \n\nNa období 2008–2012 byl zvolen finančním arbitrem Dr. Ing. František Klufa. Zástupcem arbitra byl opětovně zvolen JUDr. Petr Scholz, Ph.D. Dne 16. září 2011 se Dr. Ing. František Klufa výkonu funkce finančního arbitra vzdal. Z tohoto důvodu dočasně vedl, počínaje dnem 17. září 2011, Kancelář finančního arbitra JUDr. Petr Scholz, Ph.D. \n\nV souladu se zákonem o finančním arbitrovi jmenovala vláda dne 16. listopadu 2011 na funkční období pěti let novým finančním arbitrem Mgr. Moniku Nedelkovou.\n\nS účinností od 1. července 2011 byla zákonem č. 180/2011 Sb., kterým se mění zákon č. 229/2002 Sb., zřízena Kancelář finančního arbitra, organizační složka státu, jako samostatná účetní jednotka, jejíž příjmy a výdaje jsou součástí rozpočtové kapitoly ministerstva financí a v jejímž čele je finanční arbitr. Kancelář finančního arbitra, organizační složka státu, je zcela samostatná a nemá žádné další organizační složky, či pobočky. Od téhož dne za výkon své funkce odpovídá finanční arbitr i jeho zástupce vládě. \n\nŘízení je bezplatné a zahajuje se na návrh navrhovatele (uživatel platebních služeb, držitel elektronických peněz, spotřebitel ze spotřebitelského úvěru a spotřebitel z fondu kolektivního investování).\n\nNávrh na zahájení řízení před finančním arbitrem lze podat písemně, v elektronické podobě opatřený zaručeným podpisem, prostřednictvím datové schránky, osobně, resp. ústně do protokolu v sídle Kanceláře finančního arbitra, prostřednictvím formuláře, který je dostupný na internetové adrese. Stejným způsobem lze podat dotazy týkající se působnosti finančního arbitra. \n\nV řízení postupuje finanční arbitr podle zákona o finančním arbitrovi s přiměřeným použitím správního řádu. \n\nProti rozhodnutím (nález, usnesení, rozhodnutí o pokutě) finančního arbitra lze uplatnit opravné prostředky – námitky podle § 16 nebo 23 zákona o finančním arbitrovi. Nález je soudně vykonatelný podle občanského soudního řádu, jakmile uplyne lhůta k plnění. Není-li stanovena lhůta k plnění, tak jakmile nabyl právní moci. V případě nesouhlasu je možné podat proti rozhodnutí finančního arbitra – nálezu ve smyslu § 15 ve spojení s § 17a zákona o finančním arbitrovi žalobu o přezkum nálezu civilním soudem podle páté části občanského soudního řádu. Rozhodnutí finančního arbitra o pokutě podle § 23 zákona o finančním arbitrovi je pak přezkoumatelné správním soudem podle soudního řádu správního. \n\nInformace jsou poskytovány podle zákona o svobodném přístupu k informacím a podle samostatného Předpisu finančního arbitra o poskytování informací ze dne 26. října 2011. Proti rozhodnutí finančního arbitra o odmítnutí poskytnutí informace lze podle § 16 zákona o svobodném přístupu k informacím podat odvolání. Sazebník úhrad je stanoven na základě zákona o svobodném přístupu k informacím a vychází z vnitřního Předpisu finančního arbitra o poskytování informací s tím, že sazebník úhrad je k dispozici na internetové adrese finančního arbitru.\n\nKancelář finanční arbitra plní úkoly spojené s odborným, organizačním a technickým zabezpečením činnosti finančního arbitra; v čele Kanceláře stojí finanční arbitr, v době jeho nepřítomnosti zastupuje finančního arbitra v plném rozsahu jeho pravomoci a odpovědnosti zástupce finančního arbitra. \nOrganizační členění Kanceláře finančního arbitra: finanční arbitr, zástupce finančního arbitra, sekretariát Kanceláře finančního arbitra, oddělení platebních služeb, oddělení spotřebitelských úvěrů, oddělení kolektivního investování.\n\n\n"}
{"id": "410219", "url": "https://cs.wikipedia.org/wiki?curid=410219", "title": "Transcendence", "text": "Transcendence\n\nTranscendence (z lat. \"transcendó\", překračuji, přesahuji) označuje přesahování, překračování toho, co je bezprostředně dáno, například jako smyslová skutečnost. Opak je imanence.\n\n\n\n\n"}
{"id": "410220", "url": "https://cs.wikipedia.org/wiki?curid=410220", "title": "Motorový vůz 805.9", "text": "Motorový vůz 805.9\n\nMotorové vozy řady 805.9 (dopravce používá Kryšpínovo označení, řadu M 27.0) jsou úzkorozchodné motorové vozy. Byly vyrobeny v mezi lety 1984 a 1986 vagónkou 23. August (dnes FAUR) v Bukurešti a byly původně dodány pro polské dráhy, jež je provozovaly jako řadu MBxd2. V letech 2005 a 2006 zakoupily čtyři kusy Jindřichohradecké místní dráhy (JHMD), Drážní úřad je označil řadou 805.9.\n\nVozová skříň je usazena na dvou dvounápravových podvozcích, z nichž jeden je hnací. Motor značky RÁBA-MAN se nachází pod podlahou vozu. Nápravy pohání hydromechanická převodovka s hydrodynamickým měničem, mezi níž a nápravovými převodovkami je vložena redukční převodovka. Ta byla u stroje 805.901 (M 27.001) před jeho zprovozněním vyměněna za jinou, umožňující maximální rychlost 60 km/h. Polské vozy řady MBxd2 měly odlišné redukční převodovky pro rozchod kolejí 1000 a 750 mm. Vůz 805.901 jezdil v Polsku na rozchodu 750 mm, proto byl původně vybaven převodovkou pro maximální rychlost 40 km/h. Dalšími úpravami v souvislosti se zprovozněním v Česku byla úprava spřáhel, nové teplovodní vytápění či dosazení systému pro mazání okolků. V interiéru vozidla se nachází dva velkoprostorové oddíly pro cestující. Uprostřed vozu je nástupní prostor (dveře z obou stran), další dveře se nacházejí v čelních částech vozidla vždy v levé bočnici po směru jízdy.\n\nJHMD zakoupily v letech 2005 a 2006 čtyři motorové vozy polské řady MBxd2. Dva z nich byly provozovány na rozchodu 1000 mm, dva na rozchodu 750 mm. Vůz provozovatelem označený jako M 27.001 (podle současného schématu označování 805.901) byl veřejnosti představen v původním stavu v září 2006, poté byl rekonstruován a následující rok opět vystaven (absolvoval i krátkou předváděcí jízdu). Na jaře 2008 vykonal technicko-bezpečnostní zkoušky a o něco později by zařazen do provozu. Stal se tak prvním motorovým vozem na jindřichohradeckých drahách po 45 letech (poslední vůz řady M 21.0 zde dojezdil v roce 1963). Zbylé tři vozy původní polské řady MBxd2 byly ve stavu vraků a čekaly na rekonstrukci.\n\nNa podzim 2012 vyhlásily Jindřichohradecké místní dráhy výběrové řízení na celkovou modernizaci všech čtyř vozů za předpokládanou celkovou částku 62,4 milionů Kč. Vyhrála jej firma 4RAIL, která vozy v květnu 2013 převzala, přičemž dodání rekonstruovaných vozidel bylo naplánováno na přelom let 2013 a 2014.\n\nV dubnu 2014 byl zahájen zkušební provoz prvních zrekonstruovaných vozů. Z původních vozů zůstaly jen rámy a podvozky. Podle návrhu liberecké architektonické kanceláře Mjölk mají vozy kulatá boční okna. Tvůrci chtěli vytvořit netradiční vozidlo a inspiraci prý našli ve starých kresbách z Kamenice nad Lipou, na nichž lidé kreslili, jak bude vypadat vlak za sto let. Vozy si tak získaly přezdívky Hašišbedna, Ponorka nebo Nautilus. Vůz má 32 míst pro cestující, použity byly pruhované sedačky s molitanovou výplní bez opěrek hlavy, původně vyřazené z trolejbusů. Na rekonstrukci vozů měly přispět 33 miliony Kč regionální operační programy Evropské unie, avšak regionální rada dala JHMD podmínku, že vozy musí mít schválení k provozu do konce září roku 2014.\n\nNa přelomu září a října 2014 Drážní úřad schválil provoz těchto modernizovaných vozidel. Protože však podle výpočtů vozová skříň nemá pevnost, jako požadují normy na železniční osobní vozy, byly vozy schváleny jako tramvaj. Jejich provoz by si tak vyžádal výraznou úpravu vnitřních předpisů dráhy, případně i předpisů SŽDC týkajících se splítkového úseku.\n\n"}
{"id": "410228", "url": "https://cs.wikipedia.org/wiki?curid=410228", "title": "Dungarvan", "text": "Dungarvan\n\nDungarvan ( ) je irské přímořské město a přístav v hrabství Waterford. Nachází se zhruba na polovině cesty mezi Waterfordem a Corkem na silnici N25.\n\nDungarvan má 7813 obyvatel (2006).\n"}
{"id": "410229", "url": "https://cs.wikipedia.org/wiki?curid=410229", "title": "Holmes", "text": "Holmes\n\nHolmes může být:\n\n\n\n"}
{"id": "410232", "url": "https://cs.wikipedia.org/wiki?curid=410232", "title": "DA", "text": "DA\n\nSpojení písmen D a A může mít různé významy:\n\n\n\n"}
{"id": "410233", "url": "https://cs.wikipedia.org/wiki?curid=410233", "title": "Wolfgang Weber", "text": "Wolfgang Weber\n\nWolfgang Weber nesou nebo nesly následující osobnosti:\n"}
{"id": "410236", "url": "https://cs.wikipedia.org/wiki?curid=410236", "title": "Emilie Strejčková", "text": "Emilie Strejčková\n\nEmilie Strejčková (22. ledna 1939, Domažlice - 8. března 2009, Praha) byla česká pedagožka a environmentalistka.\nVystudovala matematiku, výtvarnou výchovu a defektologii na Pedagogické fakultě Univerzity Karlovy a postgraduálně ochranu přírody na Přírodovědecké fakultě UK.\n\nV roce 1993 na Českém ekologickém ústavu zahájila aktivity v oblasti ekologické výchovy. Od října 1994 budovala Ekologické centrum hlavního města Prahy v Toulcově dvoře a jeho ředitelkou byla devět let.\n\nOd roku 1992 byla členkou Společnosti pro trvale udržitelný život a v roce 1997 získala za celoživotní práci v oblasti ekologické výchovy Cenu ministra životního prostředí.\n\n\n"}
{"id": "410237", "url": "https://cs.wikipedia.org/wiki?curid=410237", "title": "Kupka", "text": "Kupka\n\nPříjmení Kupka nebo Kubka může znamenat:\n\n\n"}
{"id": "410239", "url": "https://cs.wikipedia.org/wiki?curid=410239", "title": "Strà", "text": "Strà\n\nNázev města vychází z latinského \"strata\", \"dlážděná cesta\". V římské epoše touto oblastí procházela vojenská cesta, která spojovala Padovu, Altino a Aquileiu.\n\nKdyž bylo v 16. století rozhodnuto, že nové koryto řeky Brenty bude vybudováno u obce Strà, zněnilo se město ve svého druhu \"rekreační zónu\". Bohaté benátské rodiny si zde začaly stavět své nádherné vily, jejichž počet jde do desítek. Nejslavnější z nich ale přece jenom zůstává Villa Pisani (také známá jako Villa Nazionale), postavená v 18. století. V jejím tanečním sále je nástropní malba od Giovanni Battista Tiepolo \"Oslava rodu Pisani\", která je jedním z jeho vrcholných děl. Nádherný je také park, který budovu obklopuje – kdysi dějiště velkolepých nočních slavností při lampionech, koncertů apod., ale také v roce 1934 místo prvního setkání Hitlera s Mussolinim.\n"}
{"id": "410240", "url": "https://cs.wikipedia.org/wiki?curid=410240", "title": "Smejkal", "text": "Smejkal\n\nČeské příjmení Smejkal nosí více různých osobností:\n\n\n"}
{"id": "410243", "url": "https://cs.wikipedia.org/wiki?curid=410243", "title": "Ulrich", "text": "Ulrich\n\nUlrich nebo Ullrich může být:\n\n\n\n\n"}
{"id": "410246", "url": "https://cs.wikipedia.org/wiki?curid=410246", "title": "CONTOUR", "text": "CONTOUR\n\nCONTOUR (\") byla kometární sonda americké kosmické agentury NASA, která měla v rámci programu Discovery zkoumat jádra dvou komet. Sonda byla zničena po pokusu dostat se na heliocentrickou dráhu. Cíle mise nebyly splněny.\n\nPrimárním cílem mise byl průlet kolem dvou kometárních jader a jejich průzkum s možností návštěvy ještě třetí některé známé nebo do té doby neobjevené komety. Byly zvoleny komety Encke a Schwassmann-Wachmann 3, třetím možným cílem mohla být kometa d'Arrest. Vědci doufali, že se mezi roky 2006 a 2008 objeví ve vnitřních částech sluneční soustavy nová, zatím neznámá kometa, kterou by sonda CONTOUR mohla prozkoumat. Sonda měla kometární jádra snímat s rozlišením 4 m, provádět jejich spektrální zmapování s rozlišením 100–200 m a získat detailní data o složení plynu a prachu v okolí jádra.\n\nSonda měla tvar osmibokého hranolu o výšce 1,8 m a šířce 2,1 m. Čelo sondy tvořil širší štít, který chránil ostatní přístroje při průletech kolem komet. Celková hmotnost sondy CONTOUR byla 1005 kg, včetně paliva hydrazinu a urychlovacího stupně Star 30BP. Elektrická energie byla získávána ze solárních panelů na těle sondy, navržených pro operace ve vzdálenostech mezi 0,75 a 1,3 AU od Slunce. Při průletech kolem komet byla sonda tříose stabilizovaná, v přeletových fázích byla stabilizovaná rotací. Pro zpracování příkazů a vědeckých dat, řízení orientace jsou použity počítače vybavené mikroprocesory Mongoose V. Komunikace s řídícím střediskem byla zajištěna vysokoziskovou anténou o průměru 0,45 m podporující přenos dat s rychlostí do 85 kbit/s. Data a snímky byly ukládány ve dvou 3,3 Gb paměťových médiích s kapacitou 600 snímků.\n\nSonda byla vybavena čtyřmi hlavními vědeckými přístroji:\n\nSonda CONTOUR úspěšně odstartovala s pomocí rakety Delta 7425 z kosmodromu Cape Canaveral Air Force Station 3. července 2002 v 6:47:41 UT. Následovala série manévrů upravujících oběžnou dráhu. 15. srpna 2002 byl vyslán příkaz k zážehu urychlovacího stupně Star 30, který měl vyvést sondu z gravitačního vlivu Země na heliocentrickou dráhu. V předpokládané době, kdy měla sonda potvrdit úspěšnost manévru, se nepodařilo navázat spojení.\n\nNa předpokládané trajektorii byly pomocí pozemních dalekohledů nalezeny tři objekty, pravděpodobně trosky sondy. Technici se pomocí sítě DSN (\") pokoušeli navazovat spojení až do 20. prosince 2002, kdy byla sonda prohlášena za ztracenou.\n\n"}
{"id": "410247", "url": "https://cs.wikipedia.org/wiki?curid=410247", "title": "Prequel", "text": "Prequel\n\nPrequel ([ˈpriːkwəl]) je označení pro umělecké dílo, jehož děj předchází v dějové chronologii příběhu dříve uveřejněného díla. Dějově tak nenavazuje, ale často objasňuje či dovysvětluje předcházející dílo. Jde o anglický neologismus složený z předpony \"pre-\" („před“-) a části slova \"sequel\" („pokračování“). Tento postup vyprávění se používá ve filmech, televizních seriálech, literatuře, operách i počítačových hrách.\n\n"}
{"id": "410255", "url": "https://cs.wikipedia.org/wiki?curid=410255", "title": "Končistá (Vysoké Tatry)", "text": "Končistá (Vysoké Tatry)\n\nKončistá (polsky \"Kończysta\", maďarsky \"Koncsiszta\", 2537,5 m n. m.) je štít ve Vysokých Tatrách na Slovensku.\n\nKončistá je nejvyšší vrchol v bočním hřebeni Vysokých Tater vycházejícím přímo na jih z Popradského Ľadového štítu. Celý hřeben je jižně od sedla pod Drúkom nazýván hřebenem Končisté. Nachází se v něm ještě Malá Končistá, Štôlska veža a Severná veža Končistej. Hora má tři vrcholy, na nejvyšším jižním leží volný skalní blok Jármayho stôl.\nVýchodní svahy hory spadají do Batizovské doliny, západní pak do Štôlské doliny.\n\nNa Končistou nevede značená turistická stezka, výstup je možné realizovat jen jako horolezec a nebo v doprovodu horského vůdce. Samotný výstup patří ve Vysokých Tatrách mezi jednodušší a hora není pro horolezce příliš zajímavá. V okolí se nachází pouze jediná turistická značka. Červená Tatranská magistrála v úseku mezi sedlem pod Ostrvou a Velickou dolinou prochází kolem jižního konce hřebene Končisté.\n\nVýznamné výstupy:\n"}
{"id": "410257", "url": "https://cs.wikipedia.org/wiki?curid=410257", "title": "Ulrych", "text": "Ulrych\n\nPříjmení Ulrych nosí více různých osobnosti:\n\n\n"}
{"id": "410264", "url": "https://cs.wikipedia.org/wiki?curid=410264", "title": "BNP Paribas Open 2009 – ženy", "text": "BNP Paribas Open 2009 – ženy\n\nTenisový turnaj na okruhu WTA BNP Paribas Open 2009 se konal ve dnech 11. – 22. března v Indian Wells ve Spojených státech amerických venku na dvorcích s tvrdým povrchem. Odměny činily 4,500,000 USD.\n\nV závorce je kolo, ve kterém hráčka vypadla. Všechny nasazené hráčky měly v 1. kole volný los.\nV závorce je kolo, ve kterém hráčky vypadly.\n\n\n\n"}
{"id": "410269", "url": "https://cs.wikipedia.org/wiki?curid=410269", "title": "Haridvár", "text": "Haridvár\n\nHaridvár nebo také Hardvár (haridvār, har.dvār v písmu dévanágarí हरिद्वार, हरद्वार) je hinduistické svaté město a poutní místo v podhůří Himálaje na břehu řeky Gangy ve svazovém státě Uttarákhand (bývalý Uttaráňčal). Jeho název znamená „Brána Boží“, což symbolizuje jeho náboženský význam. Každých 12 let zde probíhá obrovská hinduistická pouť Kumbhaméla, což je vůbec největší náboženská pouť na světě, která předčí i pověstnou muslimskou pouť do Mekky. Poslední Kumbhaméla se v Haridváru konala v roce 2010.\n\nVětšina starobylých hinduistických chrámů v Haridváru byla zničena muslimy v době mezi 14. a 18. stoletím. Některé byly úplně zbořeny a srovnány se zemí, některé „pouze“ vypleněny a umělecká díla byla zničena. Mnoho z nich bylo později obnoveno a vyrostly zde i nové moderní mandiry.\nAle i tak je město doslova „napěchováno“ množstvím hinduistických mandirů, dharmašál pro hinduistické poutníky, jógových ášramů je zde kolem 300, ale najdeme zde několik i sikhských gurudvár a také pár džinistických chrámů. Jsou zde významné hinduistické školy a univerzity, z nich nejvýznamnější je védská univerzita Gurukula Kāṅg.ŗī Viśvavidyālaya - गुरुकुल काँगड़ी विश्वविद्यालय, kterou provozuje organizace Árjasamádž. Tato univerzita se mimo jiné zabývá ájurvédou a alternativní medicínou a přírodní bylinnou farmakologií. Patří k ní také největší farmaceutická továrna vyrábějící čistě přírodní léčiva, mnohé i podle receptur tisíce let starých.\n\n\n"}
{"id": "410270", "url": "https://cs.wikipedia.org/wiki?curid=410270", "title": "Montreal Maroons", "text": "Montreal Maroons\n\nMontreal Maroons (celým názvem: Montreal Professional Hockey Club) byl profesionální kanadský klub ledního hokeje, který sídlil v Montréalu v provincii Québec. V letech 1924–1938 působil v profesionální soutěži National Hockey League. Maroons hrály ve své poslední sezóně v Kanadské divizi. Své domácí zápasy odehrával v hale Montreal Forum s kapacitou 17 959 diváků. Klubové barvy byly bílá a kaštanově hnědá.\n\nMontreal Maroons se členy NHL staly v roce 1924 společně s Bostonem Bruins. V první sezoně sice skončili předposlední, ale v sezoně 1925/1926 se v základní části umístili na druhém místě. V playoff porazili postupně Pittsburgh Pirates, Ottawu Senators a ve finále také celek Victoria Cougars a získali Stanley Cup. O rok později vypadli už ve čtvrtfinále, ale v sezoně 1927/1928 se znovu probojovali do finále, kde nestačili na New York Rangers. V následujících letech končila jejich cesta v playoff většinou v semifinále (kromě sezony 1933/1934, kdy skončili ve čtvrtfinále). V sezoně 1934/1935 se ještě jednou radovali ze zisku Stanley Cupu, když ve finále porazili Toronto Maple Leafs. Následující sezona 1935/1936 však pro \"trosečníky\" znamenala začátek jejich konce v NHL. Sice se jim podařilo v playoff dostat do semifinále (stejně jako o rok později), ale Montreal Canadiens si na NHL vyžádalo francouzsky mluvící hráče, což znamenalo odchod řady opor Maroons ke Canadiens. V sezoně 1937/1938 skončili \"trosečníci\" poslední. Ligové umístění s finančními potížemi v důsledku Velké hospodářské krize mělo za následek odhlášení z NHL a zánik.\n\n\n\n\n\n\nZdroj: \n\n\n\nZdroj: \n\n"}
{"id": "410271", "url": "https://cs.wikipedia.org/wiki?curid=410271", "title": "Pittsburgh Pirates (NHL)", "text": "Pittsburgh Pirates (NHL)\n\nPittsburgh Pirates byl profesionální americký klub ledního hokeje, který sídlil v pensylvánském městě Pittsburgh. V letech 1925–1930 působil v profesionální soutěži National Hockey League. Pirates hrály ve své poslední sezóně v Americké divizi. Své domácí zápasy odehrával v hale Duquesne Gardens s kapacitou 5 000 diváků. Klubové barvy byly černá, zlatá, bílá a oranžová.\n\nPittsburgh Pirates se členem NHL stal v roce 1925 společně s New York Americans. Během pěti sezon v NHL se do playoff dostali pouze dvakrát a vždy skončili ve čtvrtfinále. Ve své první sezoně 1925/1926 překvapivě skončili po základní částí na 3. místě, ale v playoff vypadli s Montrealem Maroons. Podruhé se do playoff dostali v sezoně 1927/1928, kdy vypadli s New York Rangers. V sezoně 1929/1930 skončili \"piráti\" poslední a tým se následně přestěhoval do Philadelphie, kde hrál jako Philadelphia Quakers.\n\n\n\n\nZdroj: \n\n\n\nZdroj: \n\n\n"}
{"id": "410273", "url": "https://cs.wikipedia.org/wiki?curid=410273", "title": "Eduard Světlík", "text": "Eduard Světlík\n\nEduard Světlík (13. března 1931 Blansko – 21. srpna 2018 Praha) byl český spisovatel a překladatel.\n\nReálné gymnázium v Teplicích (maturoval v roce 1950), sociologie a teorie kultury na FF UK v Praze, státní zkouška z němčiny na Jazykové škole v Ostravě.\n\nVyrostl v Rakovníku a Teplicích.\n\nV padesátých letech působil v tomto lázeňském městě jako flétnista v symfonickém orchestru, volný novinář a tajemník Krušnohorského loutkového divadla. Dále strávil několik let v Kolíně jako zemědělec a dělník.\n\nNa počátku šedesátých let odešel do Karviné, kde pracoval jako kulturní pracovník na hornickém učilišti a ředitel Klubu Máj Karviná. Spolu se Stanislavem Sohrem založil v Ostravě nakladatelství PULS a vydával Foglarovy knihy.\n\nOd roku 1970 žil v Praze. Nejprve tu byl ředitelem kulturní agentury Fortuna, v důsledku kádrových škraloupů za rok 1968 byl nucen živit se několik let jako hudebník (Hoboes, Banjo Band Ivana Mládka, Originální Pražský Synkopický Orchestr), načež se mu podařilo proniknout do Ústředního domu pionýrů a mládeže, kde zastával funkci vedoucího oddělení estetické výchovy. V té době se jeho hlavní aktivita přesunula k literatuře.\n\nOd osmdesátých let pracoval jako redaktor literárních časopisů (\"Dílna Literárního měsíčníku\", týdeník \"Kmen\"), nakladatelský lektor, organizátor a porotce literárních soutěží.\n\nDo devadesátých let vstoupil jako šéfredaktor humoristického měsíčníku \"Škrt\" a poté založil s Petrou Urbánkovou nakladatelství Marsyas, které kromě vydávání české literatury (mj. děl E. Hrycha, I. Krause, J. R. Picka) provozovalo knihkupectví a galerii na Žižkově a prodejnu slovenské literatury v Domě slovenské kultury. Po ukončení podnikatelské etapy působil jako šéfredaktor nakladatelství Pragma a časopisu \"Regena\".\n\nOd roku 2000 se věnoval převážně překládání, zasedal v redakční radě časopisu Obce spisovatelů (\"Dokořán\") a byl členem tvůrčí komise DILIA.\n\n\n\n\n\nTřicet pět knižních titulů z věcné i umělecké literatury, mj.\nDále romány M. Kampfové, S. Obermeiera, C. C. Bergiuse, detektivky islandské autorky Y. Sigurdardóttir aj.\n"}
{"id": "410287", "url": "https://cs.wikipedia.org/wiki?curid=410287", "title": "Giuseppe Ungaretti", "text": "Giuseppe Ungaretti\n\nGiuseppe Ungaretti (8. února 1888 v Alexandrii – 1. června 1970) byl italský básník a spisovatel.\n\nNarodil se 8. února 1888 v Alexandrii italským rodičům. Jeho otec pracoval jako dělník na stavbě Suezského průplavu a zemřel když byly Giuseppovi dva roky. V Alexandrii se také zapsal na prestižní školu École Suisse Jacot. Jeho láska k poezii se zrodila právě během těchto let.\n\nDo Itálie se dostal až ve svých čtyřiadvaceti letech. Po příjezdu do Itálie byl přijat okruhem přátel z florentského časopisu \"La Voce\"\", do nějž již během pobytu v Alexandrii přispíval a byl jeho předplatitelem. Na doporučení redaktora tohoto časopisu Giuseppa Prezzoliho se pak také zapsal na pařížské univerzitě Sorbona na filozofickou fakultu. Zde poznal takové velikány jako byli Guillaume Apollinaire, Giovanni Papini, Ardengo Soffici, Aldo Palazzeschi, Pablo Picasso, Giorgio De Chirico, Amedeo Modigliani e Georges Braque.\nZde také přispíval do časopisu \"Lacerba\".\n\nPo vypuknutí první světové války zastával názor interventistů, kteří požadovali vstup Itálie do války. Jeho postoj se však radikálně změnil poté, co jako dobrovolník vstoupil na frontu, kde zůstal až do konce války.\n\nPo válce se usadil v Itálii a v roce 1919 se oženil s francouzskou Jeanne Dupoixovou, se kterou měl dvě děti – dceru Annu Marii a syna Antonietta. V této době se dokonce přiklonil k fašismu.\nV této době hodně cestoval a překládal (např. Shakespeare).\nV roce 1935 přijal místo na katedře italské literatury na univerzitě v Sao Paulo v Brazílii. Zde rodina zůstala až do roku 1942. Během pobytu jim zemřel syn a to v něm zanechalo hlubokou stopu. Rodina se vrátila do Říma.\n\nZde přijal místo na univerzitě La Sapienza, kde setrval až do roku 1958.\n\nV roce 1969 se stal prvním laureátem Mezinárodní literární ceny Neustadt pro rok 1970.\n\n\n\n\n"}
{"id": "410297", "url": "https://cs.wikipedia.org/wiki?curid=410297", "title": "Administrativní dělení města Mostu", "text": "Administrativní dělení města Mostu\n\nMěsto Most se dělí na osm místních částí rozdělených do 61 urbanistických obvodů tvořících základní sídelní jednotky.\n\nÚzemí města Mostu se od sedmdesátých let minulého století více jak zdvojnásobilo. Důvodem byla vlna připojování území zaniklých obcí z důvodu povrchové těžby hnědého uhlí. Celkem se připojilo 7 zaniklých obcí a jedna stále existující (Vtelno).\n\n1. 1. 1976 – Skyřice, 1. 5. 1976 – Čepirohy, 1. 7. 1976 – Dřínov, 1. 7. 1980 – Kopisty, Třebušice, Vtelno, 1. 6. 1981 – Hořany, 1. 1. 1988 – Komořany\n\nDnešní rozložení městských místních částí tedy kopíruje historický vývoj města a jeho okolí. Dne 31. 12. 1998 došlo ke zrušení dvou městských částí: Souš a Rudolice nad Bílinou. Podle názoru městského úřadu byly zrušeny již dávno, ale tento akt nebyl nikdy oznámen Ústřednímu věstníku ČR. Proto je toto datum nutné chápat jen jako symbolické, kdy obě městské části přestaly oficiálně existovat jako záznamy v registru.\n\nKoncem května 2004 však došlo k předělání rozdělení města a 27. května byla městská část Souš znovuobnovena. Její území bylo ale oříznuto o urbanistický obvod Vrch Hněvín, který byl přiřazen do místní části Most. Ve stejný den také vznikly místní části Rudolice nad Bílinou a Starý Most, další dvě části zanikly. Kopisty se sloučily se Starým Mostem a Třebušice se připojily ke Komořan.\n\nVelebudice se staly součástí města Mostu 26. 11. 1971, kdy se k městu připojila obec Skyřice. Velebudice byly součástí Skyřic od roku 1961. Souš je součástí města od roku 1921.\n\nMost je sice statutárním městem, avšak nečlenění se na samosprávné obvody ani městské části. \n\nV územních plánech zpracovaných po roce 1950 se však objevuje v různých verzích číslování obvodů Nového Mostu. Plán z počátku 60. let uvažoval se sedmi městskými obvody (podle plánu architekta Pokorného z padesátých let), přičemž obvody 1, 2, 3, 4 a 6 měly převážně obytný charakter, obvod 5 byl zaměřen na sport a obvod\n7 měl funkci vzdělávací a rekreační, v obvodě 1 byl navržen areál nemocnice.\n\n\nZměny na úrovni urbanistických obvodů jsou častější než na úrovní místních částí. Od poloviny devadesátých let minulého století došlo k třem desítkám různých změn. Nejvíce změn (22) nastalo 27. května 2004 v důsledku změn ve vymezení částí města.\n\nZákladní sídelní jednotka Vrch Hněvín před sčítáním lidu roku 2001 zanikla a koncem května 2004 znovu obnovena, tentokrát byla ale odebrána místní části Souš a připojena k části Most.\n"}
{"id": "410322", "url": "https://cs.wikipedia.org/wiki?curid=410322", "title": "Rudolice v Horách", "text": "Rudolice v Horách\n\nRudolice v Horách () je bývalá obec, dnes osada v okrese Most v Ústeckém kraji, asi 4 km jižně od města Hora Svaté Kateřiny, jejíž jsou dnes součástí. Rudolice se nacházejí v Krušných horách v nadmořské výšce 821 metrů.\n\nPrvní písemná zmínka o dřevorubecké osadě Rudolice pochází až z roku 1606, kdy byly součástí panství Červený Hrádek u Jirkova. Později se dostaly do majetku města Mostu a až do roku 1848 patřily k městským statkům Kopisty - Janov - Židovice. Poté se Rudolice staly obcí s připojenou osadou Malý Háj, kde byla od roku 1852 vlastní fara při kostelu Nejsvětější trojice a hřbitov. Jako samostatná obec existovaly až do roku 1953, kdy byly i s Malým Hájem připojeny jako osady k Hoře Svaté Kateřiny. V té době již žilo v Rudolicích jen minimum lidí, neboť většina zdejších obyvatel byla německé národnosti a tudíž vysídlena. Proto dnes žije v Rudolicích trvale jen několik obyvatel, většina původní podlehla během uplynulých desetiletí demolicím, zbývající slouží převážně k rekreačním účelům.\n\nPo sloučení okresů Litvínov a Most v roce 1960 se osada začala nazývat \"Rudolice v Horách\", aby se jednoznačně odlišila od Rudolic nad Bílinou, které tvoří součást města Mostu.\n\nPři sčítání lidu v roce 1921 zde žilo 268 obyvatel (z toho 133 mužů), kteří byli kromě jednoho cizince německé národnosti a všichni patřili k římskokatolické církvi. Podle sčítání lidu z roku 1930 měla vesnice 270 obyvatel: 269 Němců a jednoho cizince. Kromě pěti evangelíků se hlásili k římskokatolické církvi.\n\n\n"}
{"id": "410324", "url": "https://cs.wikipedia.org/wiki?curid=410324", "title": "Česká volejbalová extraliga mužů 2008/09", "text": "Česká volejbalová extraliga mužů 2008/09\n\nČeská volejbalová extraliga mužů 2008/09. (Česká kooperativa extraliga mužů) \n\nZákladní část má 12 účastníků, každý s každým se utká dvakrát. Do play-off postoupí 8 nejlepších.\nDalší 3 týmy se čtyřkolově utkají o záchranu, poslední sestoupí. Tým juniorů ČR odstoupí po základní části.\n\nPoslední tým sestupuje z extraligy.\n\n\nTým ČZU Praha sestupuje do 1. ligy a v příštím ročníku nejvyšší soutěže ho nahradí tým EGE České Budějovice. Vítěz 1. ligy.\n\n(na tři vítězství) \n\nVK Kladno 3 : 0 JMP Volejbal Brno \n\nVK DHL Ostrava 3 : 0 VSC Fatra Zlín \n\nVK Jihostroj České Budějovice 3 : 2 VO Kocouři Vavex Příbram\n\nVK Opava 3 : 1 VK Dukla Liberec \n\n(na tři vítězství) \n\n\nVK DHL Ostrava 1 : 3 VK Jihostroj České Budějovice \n\n(na dvě vítězství) \n\nVK DHL Ostrava 2 : 0 VK Opava \n\n(na tři vítězství) \n\nVK Kladno 1 : 3 VK Jihostroj České Budějovice \n\nKonečná tabulka play off\n"}
{"id": "410325", "url": "https://cs.wikipedia.org/wiki?curid=410325", "title": "Johann Heinrich Alsted", "text": "Johann Heinrich Alsted\n\nJohann Heinrich Alsted (česky také Jan Jindřich Alsted, březen 1588 - 9. listopadu 1638) byl německý protestantský teolog, filozof a encyklopedista.\n\nPůsobil jako profesor filozofie a teologie nejdříve v Herbornu v Nasavsku a potom v Weißenburgu (nyní Alba Iulia) v Sedmihradsku, kde také zemřel v roce 1638. Napsal mnoho významných děl, z nichž nejznámější je Encyclopaedia Cursus Philosophici, která vyšla v roce 1630. Měl velký vliv na mladého Komenského, který studoval u něho v Herbornu.\n"}
{"id": "410327", "url": "https://cs.wikipedia.org/wiki?curid=410327", "title": "Hi-NRG", "text": "Hi-NRG\n\nHi-NRG (High Energy) je druh zrychlené elektronické taneční hudby (EDM), který byl populární v nočních klubech a diskotékách v osmdesátých letech.\n\nPrvní komerční hit a klíčová píseň tohoto žánru byla „I Feel Love“ (1977) od Donny Summer – tato píseň měla tak inovativní zvuk, že byla nesmírně vlivná na pozdější vývoj electronických žánrů typu techna, electra, house či samotného Hi-NRG.\n\nV roce 1977, když se zeptali Donny Summer, co říká na svůj song \"I Feel Love\", odpověděla \"This song became a hit, beacause it has a high-energy vibe.\"\n\nNěkteré písně tohoto stylu se také dostaly do britské hitparády.\n\nHi-NRG je charakterizováno energickým, staccato, nepřetržitým synthetickým zvukem, kde místo hi-hat činel je znít baskytara či synthetizátor. Ian Levine, jeden z kmotrů Hi-NRG a DJingu z Velké Británie definuje Hi-NRG jako \"melodická přímočará taneční hudba, která není příliš funky\". Toto je způsobeno tím, že Hi-NRG se ovlivnilo discem, ale už ne funkem, který je v discu zakomponován. Někdy je Hi-NRG často zaměňováno s disco hudbou z osmdesátých let, jelikož se někdy může Hi-NRG \"discoidně\" projevovat (používá některé postupy Disco hudby). Tempo Hi-NRG hudby je kolem 125 až 127 BPM (allegro).\n\nTermín Hi-NRG se někdy v USA aplikoval i na Eurobeat hudbu (japonsko-britsko-italská hudba).\n\nPříklady:\n"}
{"id": "410328", "url": "https://cs.wikipedia.org/wiki?curid=410328", "title": "Česká volejbalová extraliga žen 2008/09", "text": "Česká volejbalová extraliga žen 2008/09\n\nČeská volejbalová extraliga žen 2008/09.\n\nZákladní část má 11 účastníků, každý s každým se utká dvakrát. Do play-off postoupí 8 nejlepších týmů.\nSestoupí desátý tým po základní části, protože juniorky ČR odstoupí v polovině základní části.\n\n(na tři vítězství) \n\nVK Prostějov - 3:0 - PVK Přerov Precheza \n\nVK KP Brno - 3:0 - SK Slavia Praha \n\nSK UP Olomouc - 3:0 - VK TU Liberec \n\nTJ Mittal Ostrava - 1:3 - PVK Olymp Praha\n\n(na tři vítězství) \n\nVK KP Brno 3 : 0 SK UP Olomouc\n\nVK Prostějov 3 : 0 PVK Olymp Praha\n\n(na dvě vítězství) \n\nSK UP Olomouc 2 : 1 PVK Olymp Praha \n\n(na tři vítězství) \n\nVK Prostějov 3 : 1 VK KP Brno \n\nKonečná tabulka po vyřazovacích bojích\n\nmistryně extraligy 2008/09\n"}
{"id": "410335", "url": "https://cs.wikipedia.org/wiki?curid=410335", "title": "Konzervatívni demokrati Slovenska", "text": "Konzervatívni demokrati Slovenska\n\nKonzervatívni demokrati Slovenska (KDS) (: \"Konzervativní demokrati Slovenska\") byla křesťansko-konzervativní strana působící na Slovensku, která byla založena na počátku roku 2008. Předsedou strany byl bývalý slovenský ministr vnitra Vladimír Palko. Strana zanikla v prosinci 2014.\n\nStranu založili bývalí členové Křesťanskodemokratického hnutí (KDH) Vladimír Palko, František Mikloško, Pavol Minárik a Rudolf Bauer poté, co 21. února 2008 z KDH vystoupili. Strana byla na ministerstvu vnitra zaregistrována 22. července 2008. V prezidentských volbách v roce 2009 byl kandidátem KDS František Mikloško, jehož heslem bylo \"„Můžu se Vám podívat do očí“\".\n\nStrana zanikla v prosinci 2014.\n\nStrana neuvažovala o vytvoření funkcí místopředsedů.\n\n"}
{"id": "410341", "url": "https://cs.wikipedia.org/wiki?curid=410341", "title": "Vrgorac", "text": "Vrgorac\n\nVrgorac je město v Chorvatsku ve Splitsko-dalmatské župě. V roce 2011 žilo ve městě a přiléhajících vesnicích 6 572 obyvatel.\n\nKromě střediska Vrgorace zahrnuje opčina i vesnice Banja, Dragljane, Draževitići, Duge Njive, Dusina, Kljenak, Kokorići, Kotezi, Kozica, Mijaca, Orah, Podprolog, Poljica Kozička, Prapatnice, Rašćane, Ravča, Stilja, Umčani, Veliki Prolog, Vina, Višnjica, Vlaka a Zavojane.\n\n"}
{"id": "410343", "url": "https://cs.wikipedia.org/wiki?curid=410343", "title": "Jan Horník", "text": "Jan Horník\n\nJan Horník (* 19. března 1954 Mariánské Lázně) je od roku 2018 místopředseda Senátu PČR, od roku 2004 senátor za obvod č. 1 – Karlovy Vary, od roku 2000 zastupitel Karlovarského kraje, od roku 1990 starosta města Boží Dar a v letech 2017 až 2019 místopředseda hnutí STAN.\n\nNavštěvoval základní školu a gymnázium v Karlových Varech. Na pražské Vysoké škole zemědělské vystudoval obor meliorace. Po ukončení studií Meliorační fakulty pracoval jako projektant závlah a odvodnění v Agroprojektu. Vypracoval se na ředitele pobočky JZD Chýně a nakonec se staral o majetek TJ Jáchymov jako vedoucí lyžařského areálu a správy majetku. Podniká v oblasti ubytovacích služeb, ale vlivem ekonomické krize se jeho podnikání potýkalo s\nproblémy. Na internetu se objevily dokonce zprávy o jeho komplikacích se splácením dluhů. Tyto záležitosti zdá se byly vyřešeny po odeznění největších dopadů krize – Jan Horník podniká v oboru ubytovacích služeb i nadále bez zjevných potíží.\n\nDnes je Jan Horník držitelem řady odborných certifikátů pro zpracování studií a projektů různých kategorií, které zpracovává pro Boží Dar a některé obce v okolí.\n\nOd roku 1990 působí jako starosta Božího Daru a svůj mandát dokázal v roce 2010 již popáté obhájit, a to i přes velké zadlužení obce rovnající se 260 tisícům korun na obyvatele, které je ovšem opodstatněné velkým množstvím dotací z EU, na jejichž získávání je vedení Božího Daru opravdovým přeborníkem. Obec Boží Dar úspěšně hospodaří s vyrovnaným rozpočtem a všechny půjčky bez obtíží splácí. Ve volebním období od roku 2006 do roku 2010 získal Boží Dar, se svými 180 obyvateli, z Evropských fondů celých 112 miliónů korun.\n\nV komunálních volbách v roce 2014 obhájil post zastupitele města Boží Dar, když vedl kandidátku hnutí STAN. V listopadu 2014 byl pak zvolen starostou města pro další funkční období. Také ve volbách v roce 2018 obhájil post zastupitele města Boží Dar, když vedl kandidátku hnutí STAN. V říjnu 2018 byl opět zvolen starostou města.\n\nV roce 1992 vstoupil do ODA, v letech 2004 až 2009 byl nestraník. V lednu 2009 se stal členem politického hnutí Starostové a nezávislí (STAN) a byl zvolen do jeho celostátního výboru. Od roku 2000 je také zastupitelem Karlovarského kraje, kam kandidoval v roce 2000 za ODA, roku 2004 za SNK-ED a v roce 2008 za uskupení \"Alternativa pro kraj\". V kraji se Jan Horník zasazuje o zlepšení cestovního ruchu a chce do co největší míry využít potenciál Karlovarského kraje v terciárním sektoru. Usiluje o dostavbu dálnice D6, ve které vidí jak způsob odlehčení městům od dopravy, tak i prostředek ke zvětšení zájmu turistů o Krušnohorský region.Také stojí za názory studentů a občanů Karlovarského kraje a prosazuje zachování několika středních škol v kraji, kterým hrozí jejich zrušení.\n\nVe volbách v roce 2016 opět obhájil mandát zastupitele Karlovarského kraje, když kandidoval jako člen STAN za subjekt \"\"STAROSTOVÉ A NEZÁVISLÍ (STAN) s podporou KOA, KDU-ČSL a TOP 09\"\".\n\nV roce 2004 byl zvolen senátorem za senátní obvod č. 1 – Karlovy Vary za uskupení \"Alternativa pro kraj\" a po svém zvolení vstoupil do senátního klubu SNK ED. V senátu je členem Klubu TOP 09 s podporou Starostů, za které svůj mandát obhájil i ve volbách 2010. V Senátu PČR se mimo jiné stal v roce 2006 členem senátního Výboru pro regionální rozvoj, veřejnou správu a životní prostředí a v návaznosti na to byl později jmenován i zástupcem Monitorovacím výboru dotačního programu Zelená úsporám a nyní uplatňuje v zákonodárné činnosti své zkušenosti se životním prostředím získané v Karlovarském kraji a především v Krušnohorského regionu.\n\nVe volbách do Senátu PČR v roce 2016 obhajoval za hnutí STAN svůj mandát v obvodu č. 1 – Karlovy Vary. Jeho kandidaturu podporovala i KDU-ČSL. Se ziskem 23,46 % hlasů postoupil z prvního místa do druhého kola, v němž porazil poměrem hlasů 66,17 % : 33,82 % kandidáta hnutí ANO 2011 Josefa Váňu a senátorem tak zůstal.\n\nDne 14. listopadu 2018 se nejprve neúspěšně utkal s Jaroslavem Kuberou a Václavem Hamplem o post předsedy Senátu PČR. Následně však byl zvolen místopředsedou Senátu PČR, obdržel 56 hlasů od 80 přítomných senátorů. Zároveň skončil jako předseda senátorského Klubu Starostové a nezávislí, ve funkci jej nahradil Petr Holeček.\n\nNa IX. republikovém sněmu STAN v Praze byl dne 25. března 2017 zvolen místopředsedou hnutí. Funkci zastával do dubna 2019.\n\nJe podruhé ženatý. Z prvního manželství má dceru Michaelu. S druhou manželkou vychovává syny Daniela a Sebastiana.\n\nJan Horník se vždy aktivně věnoval sportu – vedle volejbalu to bylo lyžování. V době nesvobody přispíval k rozvíjení politicky nepopulárních „západních\" sportů jako skateboard, surfing, jachting.\n\n"}
{"id": "410344", "url": "https://cs.wikipedia.org/wiki?curid=410344", "title": "Kseniya Sitnik", "text": "Kseniya Sitnik\n\nKsenia Sitnik (* 15. května 1995 Mozyr) je běloruská zpěvačka. Reprezentovala Bělorusko v Dětském Eurosongu 2005 (anglicky: Junior Eurovision Song Contest), který vyhrála se svou vlastní písní My vmeste (česky Jsme spolu).\n\n\n"}
{"id": "410345", "url": "https://cs.wikipedia.org/wiki?curid=410345", "title": "Certifikát podepsaný sám sebou", "text": "Certifikát podepsaný sám sebou\n\nCertifikát podepsaný sám sebou ( ) je v kryptografii specifická forma digitálního certifikátu (resp. elektronického podpisu), který podepsal sám jeho tvůrce, který se tak zároveň stal certifikační autoritou. Používá se pro testování nebo pro potřeby uzavřených okruhů uživatelů (škola, firma či jiná komunita). Ověření takového certifikátu se děje jiným způsobem (typicky kontrolou jeho otisku).\n\nV asymetrické kryptografii je používán privátní a veřejný klíč, přičemž oba jsou generovány společně, mají na sebe těsnou vazbu (vždy patří k sobě jen tyto dva klíče) a zároveň je velmi obtížné až nemožné odvodit z jednoho z nich ten druhý (na čemž je asymetrická kryptografie postavena). Pokud je nějaký text zašifrován veřejným klíčem, lze ho privátním klíčem dešifrovat.\n\nPři šifrování textu pomocí veřejného klíče je nutné ztotožnit veřejný klíč s nějakou osobou. U certifikátů se za pravdivost údajů uvedených ve veřejném klíči zaručuje certifikační autorita, která k tomu využívá elektronický podpis (digitální certifikát je elektronicky podepsaný veřejný šifrovací klíč) a důvěryhodné úložiště v počítači uživatele (obsahuje důvěryhodný veřejný klíč certifikační autority).\n\nNepříjemným rysem certifikačních autorit je poplatek, který vybírají za svoji záruku, kterou digitálnímu certifikátu dodávají. Webový prohlížeč z důvodu jednodušší implementace podporuje pouze použití certifikátů, nikoli samostatných veřejných klíčů. Proto je nutné, aby každý veřejný klíč používaný k ověřování identity protistrany byl elektronicky podepsán.\n\nCertifikát podepsaný sám sebou se vytváří tak, že se vygenerují dva klíče pro asymetrickou šifru (privátní a veřejný) a vzápětí je veřejný klíč elektronicky privátním klíčem podepsán. Tvůrce certifikátu tak sám sobě podepisuje veřejný klíč (odtud označení \"certifikát podepsaný sám sebou\").\n\nCertifikát podepsaný sám sebou se používá buď pro testování (protistraně důvěřujeme, nepotřebujeme ověřovat její identitu) nebo pro vytvoření vlastní certifikační autority (resp. kořenového klíče vlastní certifikační autority).\n\nCertifikáty mohou být organizovány hierarchicky. V takovém případě existuje kořenová certifikační autorita, která se zaručuje za podřízené certifikační autority. Druhou možností jsou sítě důvěry, ve kterých je místo přísně hierarchické struktury vytvořena volně organizovaná síť vztahů důvěry. V obou případech může být využíván přenos důvěry a mohou být používány certifikáty podepsané sám sebou, které je však nutné ověřit jiným způsobem (například pomocí otisku).\n\n"}
{"id": "410346", "url": "https://cs.wikipedia.org/wiki?curid=410346", "title": "Jerkalnadějpur", "text": "Jerkalnadějpur\n\nJerkalnadějpur ( ) je řeka v Jamalo-něneckém autonomním okruhu Ťumeňské oblasti v Rusku. Je 423 km dlouhá. Povodí má rozlohu 7210 km².\n\nPramení ve východní části Sibiřských úvalů a teče nejprve západním směrem a níže se stáčí na sever. Koryto je velmi členité. Je pravou zdrojnicí Ajvasedapuru (povodí Puru).\n\nZdroj vody je smíšený. Průměrný roční průtok vody činí přibližně 60 m³/s. Nejvyšších vodních stavů dosahuje v květnu a v červnu. Na konci léta a na podzim dochází k povodním, které jsou způsobené dešti.\n"}
{"id": "410354", "url": "https://cs.wikipedia.org/wiki?curid=410354", "title": "David Dunbar Buick", "text": "David Dunbar Buick\n\nDavid Dunbar Buick (17. září 1854 Arbroath, Angus, Skotsko – 5. března 1929, Detroit) byl americký vynálezce a zakladatel společnosti Buick Motor Company. Narodil se ve Skotsku ve městě Arbroath. Když mu byly dva roky, jeho rodiče emigrovali do Spojených států, do Detroitu ve státě Michigan.\n\nV roce 1869 opustil školu a začal pracovat pro firmu vyrábějící armatury. Firma se v roce 1882 dostala do problémů, a tak ji Buick s dalším partnerem převzali. Toho času začal Buick plnit novátorské sliby, začal vyrábět mnoho novinek jako například postřikovač na trávník, a vymyslel způsob, jak trvale pokrýt litinu smaltem, což umožnilo výrobu „bílých“ van za nižší náklady. Ačkoli smaltované vany se dnes běžně nevyrábí, tato metoda se stále používá. Kombinace Buickových inovací a vedení, o nějž se staral jeho společník, přinesla firmě úspěch.\n\nBěhem 90. let 19. století se Buickův zájem přesunul k motorům s vnitřním spalováním a začal s nimi experimentovat. Na firmu mu však zbývalo málo času. Jeho spolupracovník začínal ztrácet trpělivost a nakonec firmu prodal.\n\nNyní mohl Buick všechen čas a peníze věnovat práci s motory. Roku 1899 založil novou firmu se jménem Buick Auto-Vim and Power Company. Hlavním zájmem společnosti bylo dodávat na trh motory pro zemědělské účely. Později Buick změnil výrobu motorů ve výrobu kompletních automobilů. Soustředil se také na výzkum a vývoj v ceně výroby a prodeje. Výsledek ukázal, že spotřeboval svůj kapitál na začátku roku 1902 bez záruky jakéhokoli podstatného obratu.\n\nA právě na začátku roku 1902 Buick založil druhou společnost – Buick Manufacturing Company, která se měla soustředit na výrobu a prodej motorů pro jiné automobilové společnosti, tak i na výrobu a prodej vlastních automobilů. Znovu se ale objevily finanční problémy spojené s výrobou a vývojem automobilů; na konci roku 1902 již Buickovi nezbývaly žádné peníze, pochlubit se v tom okamžiku mohl pouze jedním automobilem. Díky tomu, že se soustředil na vyvíjení, mohl vyvinout motory, které měly visutý ventil (tzv. „Valve-in-Head“). Tato revoluční metoda výroby motorů umožnila vyrobit mnohem silnější motory než v té době používané motory s ventily na boku. Motory s visutým ventilem využívala většina výrobců aut, nyní však tyto motory pravidelně vyrábí pouze GM a Chrysler. Všechny moderní motory jsou v podstatě odvozené od toho, který vynalezl Buick.\n\nPeníze mu však dlouho nevydržely, a tak byl Buick nucen pomoci si půjčkou 5 tisíc dolarů od svého přítele a automobilového nadšence Benjamina Briscoea. S jeho finanční pomocí mohl Buick založit společnost Buick Motor Company, která se později stala základem General Motors.\n\nBuick zemřel 5. března 1929 na rakovinu tlustého střeva.\n\n"}
{"id": "410359", "url": "https://cs.wikipedia.org/wiki?curid=410359", "title": "Carl Zeiss", "text": "Carl Zeiss\n\nCarl Zeiss (11. září 1816 Výmar – 3. prosince 1888 Jena) byl německý průmyslník a optik, známý především jako zakladatel společnosti Carl Zeiss AG. V roce 1846 získal povolení od vrchního stavebního úřadu v Jeně k otevření dílny, kde zahájil výrobu fotografických objektivů. V následujících letech se jeho jméno stalo značkou optiky známou po celém světě.\n\nNarodil se ve Výmaru, jako pátý z dvanácti dětí. Jeho otec byl dvorní soustružnický mistr August Zeiss. V 18 letech opouštil gymnázium s odhodláním stát se mechanikem, a proto nastoupil do učení k doktoru Fridrichu Körnerovi na univerzitě v Jeně, kde navštěvoval přednášky, především matematiku, fyziku a mineralogii. V roce 1846 si otevřel vlastní dílnu a v roce 1847 se začal věnovat konstrukci mikroskopů. Každý jeho výrobek byl unikát, protože stále chyběly teoretické podklady ke konstrukci mikroskopu. Na Jenské univerzitě působil mladý docent Ernst Karl Abbe, který se zajímal o jeho problémy s mikroskopy. Oba se dohodli na spolupráci a Ernst Karl Abbe začal pracovat v jeho dílnách. V roce 1869 se domnívali, že teoretické základy pro optické zobrazování již zvládli a tak sestrojili první mikroskop podle předem teoreticky vypočítaných hodnot. Mikroskop však měl horší zobrazovací vlastnosti než předešlé mikroskopy. Abbe při dalších pokusech zjistil, že ve své práci počítal pouze s lomem světla a úplně zanedbal ohyb světla. Roku 1870 se jim tento problém podařilo vyřešit a byl sestrojen mikroskop, který splňoval teoreticky vypočítané hodnoty. Konkurence Zeissovy výrobky kritizovala, ale veřejností byl jejich výrobek přijat. Jeho podnik navštěvovali renomovaní vědci, kteří jejich mikroskopy začali používat. V roce 1882 začali spoluprácovat se sklářským technikem Schottou, který pracoval na zlepšení vlastností skla, z kterého byly konstruovány čočky, tím se jim podařilo snížit barevnou vadu čoček. V září roku 1886 se konala oslava desetitisícího vyrobeného mikroskopu. Carl Zeiss kvůli zhoršujícímu se zdravotnímu stavu postupně opouštěl své postavení ve společnosti. Prodělal několik záchvatů mrtvice a 3. prosince roku 1888 zemřel.\n\n"}
{"id": "410360", "url": "https://cs.wikipedia.org/wiki?curid=410360", "title": "Tunely v Česku", "text": "Tunely v Česku\n\nTunely v České republice jsou od počátku výstavby železnice kolem poloviny 19. století používány zejména pro překonání jednotlivých kopců železničními tratěmi. Krátké silniční tunely byly ojediněle budovány již v průběhu 20. století, například Vyšehradský tunel začátkem století, Sečský a Kokořínský tunel ve 30. letech. V průběhu století byly vybudovány ještě dva městské tunely v Praze, Letenský tunel v roce 1953 a Těšnovský tunel v roce 1980. V polovině 90. let 20. století nastal, zejména v souvislosti s tlakem na ochranu životního prostředí, rozmach výstavby tunelů na dálnicích a městských rychlostních komunikacích. Na železnici byla většina tunelů postavena v 19. století během budování železničních tratí, které až na výjimky ustalo po první světové válce. Ojedinělé železniční tunely vznikly i v průběhu 20. století, teprve po roce 2000 začala v rámci modernizace tranzitních koridorů výstavba většího množství železničních tunelů.\n\nOd roku 2015 je nejdelším silničním tunelem Bubenečský (3091 metrů), který je součástí pražského tunelového komplexu Blanka (5502 metrů), jenž sestává ze tří samostatných, na sebe navazujících tunelů. Ze železničních tunelů je nejdelší Ejpovický tunel (4150 metrů) u Plzně, zamýšlený Barrandovský tunel na vysokorychlostní trati Praha – Beroun by měl měřit asi 19 km. \n\nCelkovou délkou tunelů na silničních komunikacích a železnicích však předčí tunely pražského metra nebo pražské kolektorové sítě. \n\nSpráva železnic spravuje 163 železničních tunelů. Z toho bylo 103 tunelů postaveno v 19. století. Nejstaršími železničními tunely v Česku byly Tatenický (zrušen 2004), Třebovický (zrušen 2005) a Choceňský tunel (zrušen 1949), zprovozněné roku 1845 na trati z Olomouce do Prahy. Mezi nejsmělejší záměry do budoucna patří téměř 20kilometrový tunel z Prahy do Berouna. \n\nČesko se neřadí mezi země s dlouhými tunely. Je to dáno charakterem české krajiny a také jinými nároky na prostorové vedení tratí v době, kdy byla většina tunelů na území dnešní ČR budována. Tunelů, které svou délkou přesahují 1000 m, bylo v Česku k prosinci 2018 devět. Nejdelší, Ejpovický tunel se dvěma jednokolejnými tubusy a měřící 4150 m, byl postaven na tranzitním koridoru nedaleko Plzně a k jeho uvedení do provozu došlo v listopadu a prosinci 2018. Druhý nejdelší, Březenský, byl postaven nedaleko Chomutova na přeložce železniční tratě vyvolané postupem těžby hnědého uhlí. Tento 1758 m dlouhý jednokolejný tunel byl zprovozněn v roce 2007. Třetím nejdelším je Špičácký tunel na trati Plzeň - Železná Ruda, jehož délka činí 1747 m. Tento tunel je stavebně dvoukolejný, ale provozovaný pouze s jednou kolejí. Zprovozněn byl v roce 1876. Následuje je dvojice tunelů Nového spojení v Praze – Vítkovský jižní tunel a Vítkovský severní. Další tři tunely s délkou nad jeden kilometr tvoří komplex postupně stavěných Vinohradských tunelů v Praze. Osmým je Krasíkovský tunel na trati Česká Třebová – Přerov, zprovozněný v roce 2004 v rámci staveb Třetího železničního koridoru. Devátý a poslední tunel delší než jeden kilometr je Zahradnický tunel, zprovozněný v roce 2012 v rámci modernizace Čtvrtého železničního koridoru mezi Prahou a Českými Budějovicemi. Celková délka železničních tunelů je asi 49 km.\n\nNejvětší silniční tunelovou stavbou v Česku je tunelový komplex Blanka v Praze, který měří 5502 m a který sestává ze tří navzájem navazujících tunelů, Bubenečského (s délkou 3091 m nejdelší v Česku), Brusnického a Dejvického. Nejdelším samostatným tunelem je tunel Panenská (2168 m) na dálnici D8. Většina silničních tunelů v Česku se nachází buď na dálnicích, nebo na kapacitních městských víceproudových komunikacích v Praze a v Brně. Několik se jich vyskytuje na silnicích I. třídy, na komunikacích nižších tříd jsou tunely zcela ojedinělé. Nejstarším silničním tunelem je Vyšehradský tunel v Praze z roku 1904.\n\nČeské dálnice překonávají také ekodukty\n\nPěší tunely nejsou příliš časté.\n\nPražské metro je, ostatně tak jako převážná většina všech tratí metra na celém světě, také vedeno v tunelech. Nejdelší souvislý tunelový úsek se nachází na lince B mezi stanicemi Rajská zahrada a Hůrka, měří asi 18 km.\n\nV Brně je připravována stavba tramvajového tunelu na nové trati Osová – Nemocnice Bohunice.\n\nV 51km tunelu je veden vodovodní přivaděč Švihov–Jesenice.\n\nZnámým pražským tunelem je Rudolfova štola, která slouží coby přivaděč vody do pražské Stromovky.\n\nV Praze se nachází mnoho dalších tunelů a štol především v pražském kanalizačním systému. Povahu specializovaných tunelů a štol má i rozsáhlý pražský kolektorový systém, menší kolektorový systém je i v Brně. \n\nRůzné typu tunelů a štol se také nacházejí v bývalých dolech a lomech, někdy se jedná o celé podzemní komplexy, které za druhé světové války sloužily jako letecký kryt pro nacistickou zbrojní výrobu (např. Podzemní továrna Richard v Litoměřicích i jinde)\n"}
{"id": "410365", "url": "https://cs.wikipedia.org/wiki?curid=410365", "title": "Svatý Tomáš (Přední Výtoň)", "text": "Svatý Tomáš (Přední Výtoň)\n\nSvatý Tomáš (; 995 m) je horská vesnice, patřící do obce Přední Výtoň, přístupná po dlouhých úzkých horských silničkách. Žije v ní asi 20 obyvatel. Nedaleko (300 m) od osady je hrad Vítkův kámen.\n\nDříve byla i tato oblast běžně obydlena, vedlo tudy několik cest spojující jižní Čechy s hornorakouskou oblastí Mühlviertel. V roce 1930 ve Svatém Tomáši žilo 193 obyvatel. Stával zde lovecký zámeček, škola z roku 1904 a několik dalších velkých kamenných domů.. Po roce 1945 bylo obyvatelstvo Svatého Tomáše vystěhováno a opuštěné domy zbořeny. V roce 1950 se zde usadila vojenská jednotka, byla postavena kasárna a domky pro důstojníky. Šťastnou náhodou se zachovala půvabná poutní kaple Božího těla z roku 1347, kterou armáda používala jako skladiště. Po roce 1990 se dočkala opravy. Bohoslužby se v této kapli nekonají. Jedná se o čtvrtý nejvýše položený kostel na českém území.\n\n\"Zámeček\" (schwarzenberská myslivna) z roku 1722 byl postaven ve „švýcarském slohu“ a býval vyzdoben Dürerovými obrazy. Sloužil také jako ubytovací hostinec. Za příznivého počasí bývala jeho okny nádherná vyhlídka k jihu, až k Alpám. Po znárodnění schwarzenberského majetku zámeček užívaly v letech 1947 až 1990 Státní lesy. V roce 1990 shořel, ruinu pak koupila soukromá firma, která ji přestavěla na exkluzivní horský hotel.\n\nNa vrchu Vítkův kámen je zřícenina hradu \"Vítkův kámen\" (Wittingstein, Wittinghausen) postaveného Vítkem z Načeradce v roce 1277. Na něm byl vězněn (1 den) král Václav IV. V letech 1427 až 1465 Vítkův kámen měli Reinprechtové z Wallsse, potom Rožmberkové. V roce 1602 jej Petr Vok přenechal císaři Rudolfu II. V roce 1622 přešlo krumlovské panství na Eggenbergy, po jejich vymření hrad zdědil Schwarzenberg, který na hradě ubytoval lesní personál. Brzy však hrad vyhořel a zůstal pustý. Ve vlastnictví Schwarzenbergů byl do roku 1945. Kvůli znamenitému rozhledu býval strategickým místem pro armádu. Už za třicetileté války v něm sídlila posádka. V roce 1919 si na věži zřídila pozorovatelnu československá finanční stráž. Po roce 1950 se zde usadila československá armáda, která si z hradního paláce udělala pozorovatelnu a nedaleko hradu zřídila radarovou základnu. Po odchodu armády v roce 1990 se majitelem hradu stala obec Přední Výtoň, objekt byl zpřístupněn veřejnosti.\n"}
{"id": "410367", "url": "https://cs.wikipedia.org/wiki?curid=410367", "title": "Utaró Hašimoto", "text": "Utaró Hašimoto\n\nUtaró Hašimoto (: 橋本 宇太郎, \"Hašimoto Utaró\", narozen 27. února 1907) byl profesionální hráč go.\n\nHašimoto se stal profesionálem v roce 1922, ve svých 15 letech. Ještě před dosažením 9. danu v roce 1954, vyhrál Utaró třikrát turnaj Honinbó. V roce 1950 založil Kansai Ki-in.\n\n"}
{"id": "410380", "url": "https://cs.wikipedia.org/wiki?curid=410380", "title": "Deutsche Eishockey Liga 2008/2009", "text": "Deutsche Eishockey Liga 2008/2009\n\nSezóna 2008/2009 byla 61. sezónou Německé ligy ledního hokeje. Mistrem se stal celek Eisbären Berlín. Sestoupil z finančních důvodů tým EV Duisburg Die Füchse, i když před sezónou nebyly žádné sestupy plánovány.\n\nhráno na 3 vítězná utkání.\n\nKonečný stav série: 1:3, do čtvrtfinále postoupil Grizzly Adams Wolfsburg.\nKonečný stav série: 3:2, do čtvrtfinále postoupil Hamburg Freezers.\n"}
{"id": "410381", "url": "https://cs.wikipedia.org/wiki?curid=410381", "title": "Nabí Šu'ajb", "text": "Nabí Šu'ajb\n\nNabí Šu'ajb (arab. جبل النبي شعيب) je nejvyšší vrchol Jemenu a celého Arabského poloostrova. Nachází se v provincii San'á, jihozápadně od hlavního města San'á. Jeho výška je 3666 m n. m.\n"}
{"id": "410382", "url": "https://cs.wikipedia.org/wiki?curid=410382", "title": "Čchang Chao", "text": "Čchang Chao\n\nČchang Chao (: 常昊, pinyin: \"Cháng Hào\"; * 7. října 1976, Šanghaj, Čína) je profesionální hráč go.\n\nNarodil se v Šanghaji. V roce 1990 se stal nejlepším hráčem Číny a je považován za jednoho z nejlepších hráčů světa. Při svém studiu byl považován za zázračné dítě. Vyhrál mnoho titulů, z nichž dva jsou mezinárodní. Je nejlepším přítelem Lee Chang-hoa, kterého poslední dobou nejčastěji porážel na jedenáctém Samsung Cupu. Mezi jeho koníčky patří fotbal, plavání a cestování. Oženil se s goistkou Zhang Xuan.\n\n2. místo v žebříčku nejlepších hráčů Číny.\n\n"}
{"id": "410383", "url": "https://cs.wikipedia.org/wiki?curid=410383", "title": "Bouřňák", "text": "Bouřňák\n\nBouřňák () je 869 metrů vysoký vrchol, nacházející se v Loučenské hornatině, ve východní části Krušných hor. Na Bouřňáku je lyžařské středisko. Na vrcholu stojí horský hotel, který se dnes nazývá Hotel Bouřňák – Chata Karla Líma. Od roku 1975 je na ní umístěna pamětní deska Karla Líma, který byl na začátku 20. století v Krušných horách prvním českým lyžařem a zasloužil se o stavbu první české chaty v Krušných horách. Základní kámen byl položen roku 1928 a v roce 1930 byla chata otevřena. Karel Lím také pojmenoval kopec jako Bouřňák.\n\nNa Bouřňáku je šest sjezdovek (1 mírná, 4 středně náročné a 1 obtížná) a cvičný svah pro začátečníky. Z Mikulova vedou na Bouřňák dva vleky. Výchozí přístup k vlekům je od parkoviště v Mikulově nebo při dobré sjízdnosti silnice z Mikulova na Moldavu lze využít i parkoviště v Novém Městě poblíž začátku běžkařských tratí. Na Bouřňáku se nachází stanice Horská služby.\n\nNa Bouřňáku se nachází přírodní památka Buky na Bouřňáku. Jedná se o větrem zdeformované buky a některé chráněné a vzácné rostliny (např. prha arnika). Podnebí je velmi studené, ročně spadne přibližně 900 mm srážek. Nedaleko se nacházejí tři větrné elektrárny.\n\n"}
{"id": "410387", "url": "https://cs.wikipedia.org/wiki?curid=410387", "title": "Frankfurt Lions", "text": "Frankfurt Lions\n\nFrankfurt Lions (celým názvem: Frankfurt Lions Eishockey GmbH) byl německý klub ledního hokeje, který sídlil ve Frankfurtu nad Mohanem v Hesensku. Oddíl patřil pod hlavičku sportovního klubu Eintracht Frankfurt. Založen byl v roce 1959 pod názvem Eintracht Frankfurt Eishockey. Svůj poslední název nesl od roku 1994. Zanikl v roce 2010 po vyhlášení konkursu. Oddíly zaniklého klubu pak přešly do nově založené organizace Löwen Frankfurt. Klubové barvy byly červená, bílá a černá.\n\nSvé domácí zápasy odehrával v Eissporthalle Frankfurt s kapacitou 6 990 diváků.\n\nTrenérsky v klubu působili mj. Jaromír Fryčer (1982/83), Vladimír Dzurilla (1988/89), Ladislav Olejník (1989–1991), Erich Kühnhackl (2009/10) a Kanaďan Martin Jiranek (2012/13), jako asistenti např. Pavel Gross a Marian Hurtík.\n\nZdroj: \n\n\n\nZdroj: \n\n\nZdroj: \n\n\n\n"}
{"id": "410388", "url": "https://cs.wikipedia.org/wiki?curid=410388", "title": "Tekeze", "text": "Tekeze\n\nTekeze ( ) známá též pod názvem Setit je velká, převážně na etiopském území protékající řeka. Je to významný pravostranný přítok řeky Atbary. Délka toku je 608 km. Plocha povodí dle FAO měří 66 800 km².\n\nŘeka pramení na severu Etiopie v Simienských horách, jež jsou nejvyšší částí Etiopské vysočiny. Na horním toku teče převážně severním směrem. Na středním toku si řeka razí cestu na severozápad hlubokým kaňonem. Dolní tok směřuje k západu, tvoří hranici mezi Etiopií a Eritreou. Níže po proudu vtéká Tekeze-Setit na území Súdánu, kde se vlévá zprava do řeky Atbary.\n\nVodní režim Tekeze je velmi podobný režimu Atbary. Maxim dosahuje v červenci až srpnu. Po zbytek roku má řeka nízký stav vody. Na rozdíl od dolního toku Atbary je však stálá. Průměrný roční průtok (Qr) během měření v roce 1976 ve stanici Embamadre v Etiopii (plocha povodí k profilu 45 700 km²) činil 143 m³/s.\n\nV Etiopii, přesněji ve svazovém státě Təgraj byla na řece v únoru roku 2009 dokončena stavba hydroelektrárny Tekeze, jejíž 188 m vysoká betonová hráz zadržuje 9,2 km³ vody. Celkový výkon všech čtyř turbín je 300 MW. V současné době se jedná o nejvyšší přehradní hráz na africkém kontinentě.\n\n"}
{"id": "410390", "url": "https://cs.wikipedia.org/wiki?curid=410390", "title": "Agartha", "text": "Agartha\n\nAgartha (někdy nazývána jako Agartta, Agharti, Agarta či Agarttha) je bájné společenství (říše), které by podle některých spisovatelů sci-fi mělo být ukryto uvnitř Země. Je spojena s myšlenkou Dutozemě a je významným zkoumaným předmětem v esoterismu. Pojem Agartha se také může vztahovat k soudobému přelíčení v Turecku. V tomto procesu nazvaném Ergenekon/Agartha (jméno obviněné organizace) je obviněna řada významných vysloužilých politiků, novinářů a armádních velitelů z toho, že páchali zločiny, připisované původně islámským extrémistům. Organizace Agartha se snažila o svržení tehdejší vlády za použití radikálních metod a usilovala o zachování sekulárního státu. Proces stále probíhá a to od října 2008.\n\nAgartha je jedno z nejčastěji užívaných výrazů pro bájné společenství podzemních obyvatel. Shamballa (také známá jako Shambalah či Shangri-La) je údajný název jeho hlavního města. Toto bájné společenství může být známé pod několika různými jmény: jako jsou například Forbidden Land (Zakázaná země) nebo Land of White Waters (Země bílých vod). Hindové znají toto území z termínu užívaném již v sanskrtu, Aryavarsha „the Land of the Noble/Worthy Ones“ (Země vznešených a bohatých) – země ze které pocházel Veda; v Číně je společenství známé jako Hsi Tien „Western Paradise of Hsi Wang Mu“ (Západní ráj Hsi Wang Mu), a na území Asie je nejznámější pod jménem Shambhala, což znamená 'místo míru a klidu.\n\nTato teorie zaujala několik generací, včetně Adolfa Hitlera a Silvie Zelinkové, a není podporována současnou vědou. Myšlenka podzemní společnosti mohla být inspirována starověkou mytologií a postavami jako byli Hades, Sheol a další.\n\nMezi údajnými vstupy do Agarthy:\n\n"}
{"id": "410391", "url": "https://cs.wikipedia.org/wiki?curid=410391", "title": "Hamburg Freezers", "text": "Hamburg Freezers\n\nHamburg Freezers byl německý klub ledního hokeje, který sídlil v Hamburku. Založen byl v roce 2002 po přesunu mnichovských baronů do Hamburku. Zanikl v roce 2016 po jeho zrušení americkým vlastníkem Anschutz Entertainment Group. Vše se odehrálo z finančních důvodů, protože AEG v tu samou chvíli vlastnilo v lize berlínský Eisbären. Po celou dobu své existence byl klub členem DEL (Deutsche Eishockey Liga). Klubové barvy byly křišťálově modrá a bílá.\n\nSvé domácí zápasy odehrával v Barclaycard Areně s kapacitou 12 822 diváků.\n\nZdroj: \n\n\nZdroj: \n\n\n\n"}
{"id": "410399", "url": "https://cs.wikipedia.org/wiki?curid=410399", "title": "Čchen Jao-jie", "text": "Čchen Jao-jie\n\nČchen Jao-jie (: 陳耀燁;, pinyin: \"Chén Yàoyè\"; narozen 16. prosince 1989) je čínský profesionální hráč go.\n\nČchen Jao-jie se narodil v Pekingu v Číně. V roce 2005 vyhrál turnaj National Go Individual se skórem 7 výher a 2 prohry. Těch časů, když mu bylo 15 let a 9 měsíců, byl nejmladším čínským hráčem, který vyhrál turnaj. V roce 2007 mu byl udělen 9. dan, poté co skončil na druhém místě na Asian TV Cup. Čchenův styl je výhodný v začátcích území a je podobný Čo Čchihunovu.\n\n"}
{"id": "410400", "url": "https://cs.wikipedia.org/wiki?curid=410400", "title": "Slatinice (rozcestník)", "text": "Slatinice (rozcestník)\n\nNázev Slatinice má více obcí:\n\n"}
{"id": "410408", "url": "https://cs.wikipedia.org/wiki?curid=410408", "title": "Vyšší hokejová liga", "text": "Vyšší hokejová liga\n\nVyšší hokejová liga (, ) je druhou nejvyšší mezinárodní hokejovou ligou v Eurasii. Vznikla v roce 1992.\n\nPřestože je liga řízena Ruským hokejovým svazem, ligy se mohou účastnit i zahraniční týmy.\n\nPřed vznikem Kontinentální ligy (KHL) vítězové Vyšší ligy postupovali do Ruské superligy. Po vzniku KHL již není možno sportovní cestou postoupit, a tak se uvažuje, že se jednotlivé celky stanou farmami týmů z KHL.\n\n\n"}
{"id": "410422", "url": "https://cs.wikipedia.org/wiki?curid=410422", "title": "Historismus (lingvistika)", "text": "Historismus (lingvistika)\n\nHistorismy (slova historická) jsou slova, která označují dávno zaniklé věci. Historismy úzce souvisejí s archaismy, ale liší se od nich tím, že archaismy mohou označovat i skutečnost dosud existující, pro niž se ovšem v současnosti používá vhodnější výraz.\n\nHistorismy se vyskytují především mezi podstatnými a přídavnými jmény, méně mezi slovesy a dalšími slovními druhy. Nejrychleji zastarávají výrazy, označující válečnou techniku (\"halapartna, kyrysník\"), jídlo (\"calta\" – druh koláče), oděvy a obuv (\"postol\" – střevíc z lýka), mince (\"rýnský, grešle\"), míry a váhy (\"píď, versta\") apod. Historismy a archaismy relativně nejdéle přežívají v místních jménech (\"Postoloprty\"), v ustálených rčeních (\"nestojí za zlámanou grešli\"), příslovích a lidových písních. \n\n\n"}
{"id": "410426", "url": "https://cs.wikipedia.org/wiki?curid=410426", "title": "Strž (rozcestník)", "text": "Strž (rozcestník)\n\nStrž může kromě základního významu, geomorfologického objektu strž (průrva, roklina), označovat:\n"}
{"id": "410433", "url": "https://cs.wikipedia.org/wiki?curid=410433", "title": "Palindrom (genetika)", "text": "Palindrom (genetika)\n\nPalindrom je v genetice sekvence nukleové kyseliny (DNA nebo RNA, která je stejná, pokud se čte od 5' konce k 3' konci jednoho vlákna a od 5' konce k 3' konci na komplementárním vlákně (viz direkcionalita a příklad v textu). Sekvence rozeznávaná restrikčními endonukleázami jsou často palindromatické.\n\nPříklad palindromatické sekvence:\n\nJako palindrom se někdy nepřesně označují také invertované repetice (inverted repeat, z angl. \"inverted\"–obrácený a \"repeat\"-opakování), někdy zkráceně IR, tedy sekvence nukleotidů (v DNA či RNA), která je komplementární k jiné sekvenci, ale pořadí bází je zrcadlově obrácené. Příkladem je řetězec:\n\nkterý může vytvářet vlásenku následující podoby:\n\nInvertované repetice je možné najít na koncích řetězce transpozonů, v určité části plastidové DNA, ale také v místech, kde může docházet k párování bází mezi řetězci.\n"}
{"id": "410448", "url": "https://cs.wikipedia.org/wiki?curid=410448", "title": "Tatranská magistrála", "text": "Tatranská magistrála\n\nPůvodní myšlenku na vybudování stezky publikoval Hugo Jeltsch roku 1903 v ročence Uherského karpatského spolku. V té době již existovaly některé úseky dnešní magistrály, nebyly však propojeny do jednoho celku. Nápad oživil v roce 1923 Petr Karel (pod pseudonymem Karel Petrovič), když popsal svoji cestu tehdejšími chodníky a vyslovil návrh na jejich propojení do \"Vyšné cesty tatranské\", pro kterou navrhl pojmenování \"Sokolská cesta\". Klub československých turistů návrh uskutečnil v letech 1931–1937 na vlastní náklady s přispěním státu. V pozdějších letech došlo k několika změnám, zejména přeložení a zkrácení úseku mezi Batizovským a Velickým plesem roku 1949. Největším zásahem se stalo uzavření celého hřebenu Belianských Tater v roce 1978, tím se magistrála zkrátila o 19 km. Tento úsek vedl z Kopského sedla hřebenem Belianských Tater přes Kobylí vrch do Tatranské Kotliny.\n\nNynější západní konec červené značky se nachází na rozcestí na Tokárinách nedaleko obce Jalovec u Liptovského Mikuláše. Od něj chodník prochází jižním pohůřím Západních Tater do Podbanského a dále jižními dolinami Vysokých Tater. Východní konec magistrály je u Velkého Bílého plesa pod Kopským sedlem.\n\nCelková délka je přibližně 65 km, čas potřebný ke zdolání trasy je asi dvacet hodin. Často se jako magistrála uvádí jen její vysokotatranská část od Podbanského. Ta se od západní části liší hlavně tím, že je vedena výše v horách s výraznějším převýšením.\n\n Turistická značená trasa 0860 nevystupuje tak vysoko do hor jako východní část ani nezabíhá do jižních dolin Západních Tater. Je vedena níže v podhůří, většinou po hranici Tatranského národního parku, od rozcestí na Tokárinách do ústí Jalovecké doliny, odtud k ústí Žiarské doliny, Račkové doliny a dále až do Podbanského. Na délce 22,5 km je celkové převýšení pouze 1000 m (600 m stoupání, 400 m klesání v uvedeném směru). Většina trasy prochází nadmořskou výškou 900–1000 m.\n\n Turistická značená trasa 0930 traverzuje úbočí všech jižních dolin Vysokých Tater. Z Podbanského stoupá přes Tri studničky k Jamskému plesu a pokračuje mírným klesáním Furkotskou dolinou ke Štrbskému plesu. Štrbské pleso značka těsně obchází a bokem Mengusovské doliny pomalu stoupá k Popradskému plesu. Za Popradským plesem následují serpentiny v prudkém svahu do sedla pod Ostrvou. Zde magistrála velice rychle vystoupá o 470 m a dosáhne své druhé nejvyšší nadmořské výšky. Také zde poprvé vystoupí trvale nad hranici lesa. Dále pokračuje Štôlskou a Batizovskou dolinou k Batizovskému plesu a stálým klesáním až do Velické doliny k hotelu Sliezsky dom u Velického plesa. Odtud chodník pokračuje Slavkovskou dolinou stálým klesáním opět až na úroveň lesa ke středisku Hrebienok. Ze střediska Hrebienok stoupá magistrála do ústí Velké Studené doliny a kolem Obrovského vodopádu přes Lomnickou vyhlídku na Skalnaté pleso. Zde už je opět nad úrovní lesa a nepřetržitým stoupáním vede do sedla pod Svišťovkou, kde dosahuje nejvyšší nadmořské výšky 2023 m. Následuje prudké klesání k Zelenému plesu a poslední, mírně stoupající úsek k Velkému Bílému plesu, kde červená značka v současnosti končí.\n\nVysokotatranský úsek magistrály je přibližně 46 km dlouhý, na trase překonává celkové převýšení 4800 m (2800 m výstup, 2000 m sestup v uvedeném směru).\nZ doliny Bielych plies, kde je východní konec magistrály, lze pokračovat zelenou značkou do Tatranské kotliny nebo po modré přes Kopské sedlo dolinou Zadné Meďodoly do Tatranské Javoriny. Třetí možnost je po modré v opačném směru do Tatranských Matliarů.\n\n Vede od Veľkého Bieleho plesa přes Belianské Tatry a Spišskou Maguru do Polska.\n\nCelou délku Tatranské magistrály pokrývají dvě turistické mapy:\n\n"}
{"id": "410450", "url": "https://cs.wikipedia.org/wiki?curid=410450", "title": "Oxid manganičitý", "text": "Oxid manganičitý\n\nOxid manganičitý (chemický vzorec MnO) je jedním z oxidů manganu. V přírodě se vyskytuje jako načernalý nebo hnědý minerál pyroluzit (starším českým názvem \"burel\"). Čistý oxid manganičitý je černá práškovitá látka s výraznými redoxními schopnostmi, nerozpustná ve vodě ani v kyselině dusičné. Je však dobře rozpustná v kyselině chlorovodíkové za studena a za horka i v kyselině sírové a hydroxidu draselném.\n\nOxid manganičitý se při teplotě 535 °C rozkládá za vzniku oxidu manganitého MnO a kyslíku. Při teplotách blízkých 1 000 °C pokračuje rozklad na podvojnou sloučeninu se vzorcem MnO (oxid manganato-manganitý). Při ještě vyšších teplotách pokračuje rozklad až na oxid manganatý MnO.\n\nOxid manganičitý má silné redukční i oxidační schopnosti. Působením kyseliny chlorovodíkové dochází k jeho redukci za vzniku chloridu manganatého a uvolňuje se chlór (této reakce využil i Carl Wilhelm Scheele k první izolaci chlóru roku 1774):\n\nPři působení horké kyseliny sírové na oxid manganičitý dochází dokonce k uvolnění kyslíku:\n\nZahřátím směsi hydroxidu draselného, oxidu manganičitého a za probublávání vzduchem dochází k oxidaci na manganan draselný, který dále samovolně přechází na manganistan draselný (díky oxidu uhličitému obsaženém ve vzduchu) a vzniklý oxid manganičitý dále reaguje opět za vzniku mangananu:\n\nRedukční schopnosti se dnes využívají nejvíce při výrobě manganistanu draselného KMnO. Oxidační schopnosti se využívaly dříve při výrobě chlóru, horká kyselina chlorovodíková se lila na pyroluzit a uvolňoval se chlór.\n\nPoužívá se mimo jiné v alkalických bateriích a zinko-uhlíkových článcích ve směsi s uhlíkem jako depolarizační činidlo, aby tak zabránil probíjení baterie naprázdno. .\n\nVyužívá se dále ke katalyzovanému rozkladu peroxidu vodíku v laboratořích na vývoj kyslíku:\n\nV organické syntéze se využívá k oxidaci allylických alkoholů na příslušné aldehydy nebo ketony.\n\n"}
{"id": "410452", "url": "https://cs.wikipedia.org/wiki?curid=410452", "title": "Lanová dráha Protěž – Slunečná", "text": "Lanová dráha Protěž – Slunečná\n\nLanová dráha Protěž – Slunečná, zvaná také Lanová dráha Protěž, je čtyřsedačková lanovka v lyžařském centru Janské Lázně ve východní části Krkonoš.\n\nLanová dráha postavená v roce 2004 firmou Doppelmayr slouží pouze v průběhu zimní lyžařské sezóny v lyžařském areálu SkiResort Černá hora - Pec.\n\nSpodní stanice \"Protěž\" se nachází přibližně 400 metrů od centra města Janské Lázně v nadmořské výšce 706 metrů. V dolní stanici je umístěn pohon lanové dráhy a rozjezdový pás pro cestující. Samotná lanovka je dlouhá 1275 metrů a končí v horní stanici \"Slunečná\" v nadmořské výšce 1005 metrů. Převýšení dráhy je 299 metrů a doba jízdy 8,17 minuty.\n\nPod lanovou dráhou se nachází červená sjezdovka.\n\n\n"}
{"id": "410463", "url": "https://cs.wikipedia.org/wiki?curid=410463", "title": "Rai 1", "text": "Rai 1\n\nRai 1 je první program italské veřejnoprávní televize Rai.\n\nJde o nejsledovanější kanál v Itálii, jeho průměrná sledovanost je 6 až 8 milionu diváků, výjimečně dosahuje i nad 10 milionu diváků. Jeho náplň představují především pořady pro rodinu, soutěže, zábavné pořady, filmy a seriály z vlastní produkce, v nočních hodinách i pořady z archivu. Obdobné vysílací schéma má britská BBC One. Filmy a seriály jsou zde zastoupeny exkluzivně italskou a evropskou produkcí (především Rai), a to až z 95 %. Seriály a filmy z americké produkce se objevují velmi zřídka. Publicistika se až na výjimečné události nevysílá. Ta je zastoupena ve větší míře na kanálech Rai 3 a Rai News24. Rai 1 vysílá volně ze satelitu Hot Bird a Eutelsat 5W.\n\n\n\n\n\n\n\n\n\n"}
{"id": "410465", "url": "https://cs.wikipedia.org/wiki?curid=410465", "title": "Demokratická strana zelených", "text": "Demokratická strana zelených\n\nDemokratická strana zelených (DSZ) je česká politická strana, vzniklá v březnu 2009. Jedná o subjekt hlásící se k prosazování zelené politiky.\n\nSoučasným předsedou Demokratické strany zelených (DSZ) je Jiří Anderle, zastupitel městyse Klenčí pod Čerchovem. DSZ prosazuje takovou zelenou politiku a snaží se o naplňování politiky ochrany přírody, fauny i flóry, čistých lesů, třídění odpadu. Její členové poskytují pomoc raněným zvířatům, podporují útulek pro nemocné a opuštěné koně, jsou proti geneticky upravovaným potravinám atd. DSZ se vymezuje vůči Straně zelených Matěje Stropnického i Liberálně ekologické straně Martina Bursíka, se kterými nesouhlasí stran migrační politiky.\n\nVětšinu členů tvoří bývalí členové Strany zelených, kteří nesouhlasili s jejím tehdejším vedením. Do strany vstoupila i poslankyně Olga Zubová (zvolená za Stranu zelených, spolu s Věrou Jakubkovou opustila na podzim 2008 poslanecký klub SZ a v březnu 2009 byla ze SZ vyloučena), čímž DSZ získala parlamentní zastoupení.\n\nPrvním předsedou Demokratické strany zelených byl zvolen Vladislav Koval, dříve předseda moravskoslezské organizace SZ, místopředsedou pak Jan Vondrouš, který byl zvolen předsedou liberecké krajské organizace SZ na podzim 2008, ale tato volba byla následně orgány SZ zneplatněna. Na konci června 2009 byla novou předsedkyní DSZ zvolena Olga Zubová.\n\nDSZ neúspěšně kandidovala ve volbách do Evropského parlamentu 2009 ve kterých získala 0,6 % hlasů. Ve volební kampani se DSZ (podle sponzora strany Jaromíra Soukupa) prezentovala na 350 billboardech. Volebním lídrem byl Daniel Solis, nejvýraznější tváří kampaně byla Olga Zubová a známou osobností na kandidátce byl také sociální ekolog Jan Keller. DSZ postavila několik kandidátů i do senátních voleb v roce 2010.\n\n4. července 2011 byla předsedkyně DSZ Olga Zubová představena na tiskové konferenci strany Jany Bobošíkové Suverenita jako nově zvolená předsedkyně Středočeské krajské organizace Suverenity. Dále bylo uvedeno, že spolupráce obou stran trvá již delší dobu. Společně získaly 11 mandátů v komunálních volbách na Domažlicku a Klatovsku.\n\nV roce 2012 tehdejší předseda strany, 23letý Bc. Vojtěch Tomeš v pořadu ČT Politické spektrum ze 7. 4. 2012 oznámil spíše protievropskou orientaci strany a jasně deklaroval postupné směřování ke splynutí se Suverenitou. Další diskutující za NS-LEV21.stol a za Stranu demokratického socialismu v debatě upozornili, že tímto krokem DSZ zcela zpochybňuje \"zelenost\" strany. Předseda Tomeš připustil v budoucnosti možnost spolupráce i s KSČM.\n\nDSZ byla iniciována koncem ledna 2009 poté, co čtyři členové tzv. Demokratické výzvy Strany zelených – Petr Bratko, Antonín Kuboš, Daniel Solis a Jiří Šteg – již neviděli prostor pro realizaci své politiky v rámci Strany zelených. Po zajištění 1000 podpisů pod petici byla strana v průběhu března 2009 zaregistrována.\n\nProgramové principy DSZ ji charakterizují jako občanskou stranu se silným důrazem na princip demokracie, subsidiarity, sociální soudržnosti a vyvážené existence lidské společnosti. V mezinárodní politice se hlásí k mírové koexistenci a spolupráci mezi státy a regiony a politice odzbrojení.\n\nDemokratická strana zelených byla v minulosti kritizována členy a příznivci Strany zelených. Podstatou kritiky je tvrzení, že DSZ byla účelově založena jen proto, aby poškodila SZ ve volbách a rozptýlila její voličskou základnu mezi dva subjekty, kdy ani jeden nepřekročí práh volitelnosti. Paradoxem je pak spolupráce DSZ se Suverenitou, které vyjádřil podporu prezident Václav Klaus, známý kritik zelené politiky. Jak v jednom rozhovoru uvedla poslankyně za SZ Kateřina Jacques: \"Hlavním tahounem byla Demokratická strana zelených, subjekt založený Olgou Zubovou, jehož jediným cílem bylo poškodit nás ve volbách\". Dále je DSZ kritizována za to, že je financována údajně prostřednictvím Jaromíra Soukupa a dalších osob z jeho okolí.\n"}
{"id": "410466", "url": "https://cs.wikipedia.org/wiki?curid=410466", "title": "Kassel Huskies", "text": "Kassel Huskies\n\nKassel Huskies (celým názvem: Eissport-Club Kassel Huskies) je německý klub ledního hokeje, který sídlí v hesenském městě Kassel. Založen byl v roce 1977 pod názvem ESG Kassel. Huskies v názvu klub obdržel až v roce 1994. V roce 2010 klub postihly silné finanční problémy, které měli za následek prodej DEL licence. Následující sezónu se pak přihlásil do hesenské zemské soutěže. Od sezóny 2014/15 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává v Eissporthalle Kassel s kapacitou 6 100 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "410472", "url": "https://cs.wikipedia.org/wiki?curid=410472", "title": "Pavlov u Herálce", "text": "Pavlov u Herálce\n\nPavlov u Herálce () je částí obce Herálec, která se nachází v okrese Havlíčkův Brod v Kraji Vysočina.\n\nPavelská kronika uvádí, že osada vznikla pravděpodobně roku 1140 a byla pojmenována podle prvního osadníka, mnicha Pavla. Tato osada pravděpodobně sloužila jako těžební osada kovkopů těžících stříbrnou rudu v okolí. Pozůstatky této těžby jsou patrné dodnes v zalesněném prostoru severně od komunikace 3.třídy č. 13116 vedoucí k odbočce k obci Slavníč.\n"}
{"id": "410476", "url": "https://cs.wikipedia.org/wiki?curid=410476", "title": "Pervaja liga", "text": "Pervaja liga\n\nPervaja liga je třetí profesionální hokejovou ligou v Rusku. Vítěz postupuje do Ruské vyšší ligy ledního hokeje.\n\nLiga je rozdělena do čtyř zeměpisných oblastí:\n\n\nKazašské kluby se této soutěže také mohou účastnit.\n"}
{"id": "410484", "url": "https://cs.wikipedia.org/wiki?curid=410484", "title": "Reprezentace (politika)", "text": "Reprezentace (politika)\n\nReprezentace (z lat. \"re-praesentatio\", znázornění, zpřítomnění) v politice znamená\n\nV každé lidské společnosti hrají významnou roli různé skupiny, spojené například původem (etnické skupiny), určitými vlastnostmi (například pohlavím), členstvím (ve spolku, v klubu, v politické straně) nebo občanstvím, ale také společnými cíli a zájmy (zájmové skupiny). Pokud chce ovšem taková skupina vystupovat, jednat a něco prosazovat, musí mít nějakou reprezentaci, která za ni hovoří, vyjednává a podobně. Reprezentace se liší podle míry formalizace skupiny, podle toho, jak chce vystupovat, i podle její velikosti, stálosti a soudržnosti.\n\nU skupin vzniklých nahodile a příležitostně (cestující v autobusu) se takové reprezentace ujímají lidé z vlastní vůle, pokud chtějí vyjednávat z řidičem, řešit nějaký spor a podobně. U skupin trvalejší povahy, které však nejsou institucemi a právnickými osobami, vzniká reprezentace podobně, musí si však získat aspoň neformální podporu a důvěru skupiny. Například neformální reprezentaci národního obrození tvořili čeští vzdělanci, vědci a spisovatelé. Zastupovali národ, který však neměl přesně vymezené členství a teprve si vytvářel své instituce.\n\nJakmile se skupina formalizuje, případně stává institucí (spolek, klub, církev a podobně), musí se na prvním místě formalizovat její reprezentace. Ta je určena stanovami (ve státě ústavou) a může být dědičná, někým jmenovaná anebo dnes nejčastěji volená. Pro platnou volbu je však nutné, aby se formalizovalo i členství ve skupině (občanství ve státě).\n\nDalším krokem k formalizaci skupiny je v moderních právních státech vznik právnické osoby, která už musí mít členství i formu reprezentace přesně stanovenu stanovami. Hlavním reprezentantem právnické osoby je statutární zástupce, oprávněný jednat a přijímat závazky jejím jménem. Kromě toho může mít ještě širší reprezentaci s různými pověřeními (představenstvo, kontrolní rada a podobně).\n\nVrcholným stupněm společenské organizace jsou v moderní době svrchované státy a nadstátní instituce, u nichž reprezentace také souvisí s výkonem vlády (státní moci). Protože vládní moc je v moderních státech rozdělena (dělba moci), mají političtí reprezentanti státu přesně vymezená pověření (kompetence), včetně toho, kdy a jak stát reprezentují.\n\nVrcholným politickým reprezentantem státu je hlava státu (prezident, případně král, diktátor), který obvykle vystupuje doma i v zahraničí jako symbolický představitel státu; v České republice je dodnes obvyklé, že portrét prezidenta je na poštovních známkách, že jeho portrét visí ve školách a podobně. Jeho moc je však v demokratických právních státech omezená a hlava státu dokonce nemá vždy tu největší moc: předseda vlády mívá větší výkonné pravomoci než prezident.\n\nDo širší politické reprezentace státu patří kromě toho volení funkcionáři státu (ministři, senátoři, poslanci), vysocí úředníci a v zahraničí diplomaté.\n\nRostoucí veřejný význam výkonového sportu vedl k tomu, že – zejména v souvislosti s Olympiádami – sportovci začali vystupovat a soutěžit za své státy. Tak vznikla státní reprezentace ve sportu, sportovní reprezentanti a reprezentační mužstva. Sportovní reprezentace pochopitelně nemá žádný podíl na vládní moci, obvykle se nevolí a výběr reprezentantů se řídí jejich výkony, případně o něm rozhodují trenéři národního mužstva.\n\nTaké na nižších úrovních se někdy tvoří krajské a jiné reprezentace, jejich význam je ale daleko menší.\n\n\n"}
{"id": "410488", "url": "https://cs.wikipedia.org/wiki?curid=410488", "title": "Strakapoud osikový", "text": "Strakapoud osikový\n\nStrakapoud osikový (\"Picoides pubescens\") je nejmenší severoamerický strakapoud. Dorůstá sotva 14–17 cm, dosahuje hmotnosti 21–28 g a v rozpětí křídel měří 25–30 cm.\n\nDospělý pták je svrchu převážně černý, má bílý hřbet, hruď a břicho, bílé pruhy na křídlech a světlou hlavu s tmavým pruhem přes oko, zobákem a temenem. Samec má na zadní části hlavy navíc červenou skvrnu, kterou samice zcela postrádá.\n\nStrakapoud osikový se zbarvením velice podobá výrazně většímu strakapoudu americkému. Mezi sebou nejsou přitom nijak blízce příbuzní, oba dva navíc zřejmě náleží do jiného rodu. Jsou tak typickým příkladem tzv. konvergentní evoluce.\nJe velmi hojným obyvatelem zalesněných ploch porostlých zejména opadavými stromy na velkém území Severní a části Střední Ameriky. Na většině svého areálu rozšíření se zdržuje po celý rok. Na zimu se směrem na jih přesouvají pouze ptáci ze severních oblastí, jedinci žijících v horách se obvykle stahují pouze do nižších nadmořských výšek.\nStrakapoud osikový hledá potravu na stromech. Živí se zejména hmyzem a jeho larvami, požírá však také i semena, oříšky a bobule. Přes zimu se často stahuje i do městských parků a zahrad a často je k vidění i u krmítek. Hnízdí v dutině stromů, které si pár společně buduje ve ztrouchnivělém stromě. Místo pro dutinu vybírá samice. Snáší 3 až 6 bílých vajec. Mladí ptáci se z dutiny hlasitě ozývají. Krmí je oba rodiče. O vyklízení dutiny se stará samec. V době hnízdění se ozývá bubnováním.\n\n"}
{"id": "410493", "url": "https://cs.wikipedia.org/wiki?curid=410493", "title": "Karel Dvořák", "text": "Karel Dvořák\n\nJméno a příjmení Karel Dvořák může označovat více osob:\n\n"}
{"id": "410494", "url": "https://cs.wikipedia.org/wiki?curid=410494", "title": "Uskoci", "text": "Uskoci\n\nUskoci byli členové polovojenských oddílů, které během období vlády Osmanské říše nad Balkánem napadali tureckou správu. Jednalo se především o příslušníky místních porobených národů. Na rozdíl od hajduků, kteří působili i v oblastech daleko od hranic s Habsburskou říší, uskoci působili pouze v pohraniční zóně, a to jak na souši, tak na moři, kde se proslavili svým pirátstvím. Rakouské území jim bylo dobrou základnou, kam „uskakovali“ z Turky okupované Bosny či Srbska. Podobně jako hajduci i uskoci získali mezi tehdejšími jižními Slovany poměrně pozitivní ohlas, který se projevil v literatuře i ústní lidové slovesnosti.\n\n\n"}
{"id": "410495", "url": "https://cs.wikipedia.org/wiki?curid=410495", "title": "Marie Benešová", "text": "Marie Benešová\n\nMarie Benešová (* 17. dubna 1948 Praha) je česká právnička (bývalá státní zástupkyně, advokátka) a politička, bývalá členka ČSSD. Od července 2013 do ledna 2014 byla ministryní spravedlnosti ve vládě Jiřího Rusnoka, v letech 2013 až 2017 byla poslankyní za ČSSD. Od dubna roku 2019 je opět ministryně spravedlnosti ČR, tentokrát však jako nestranička za hnutí ANO 2011 ve druhé vládě Andreje Babiše.\n\nV roce 1966 maturovala na SVVŠ a v roce 1971 absolvovala studium práv na Právnické fakultě Univerzity Karlovy v Praze. Od ukončení studia až do roku 1991 pracovala na okresní prokuratuře v Kladně, nejprve jako právní čekatelka, později jako prokurátorka v oblasti obecné kriminality, zejména násilné trestné činnosti, později jako prokurátorka-specialistka v oblasti dopravy. V té době dle vlastního (neověřeného) životopisu dvakrát odmítla vstoupit do KSČ.\n\nV roce 1994 se stala státní zástupkyní Vrchního státního zastupitelství v Praze, ale na jaře 1996 na funkci rezignovala a otevřela si v Kladně advokátní kancelář. V lednu 1999 jí ministr spravedlnosti Otakar Motejl nabídl funkci nejvyšší státní zástupkyně, kterou zastávala od 15. ledna 1999 až do 29. září 2005, kdy byla na návrh ministra Pavla Němce odvolána z funkce vládou Jiřího Paroubka. Po odvolání se vrátila do advokacie, kde působí doposud.\n\nV roce 2006 kandidovala za ČSSD v Chomutově do Senátu. S kampaní jí pomáhala tehdejší náměstkyně primátorky Chomutova Jana Vaňhová a její partner Roman Houska.\n\nV letech 2006–2010 působila ve stínové vládě ČSSD jako stínová ministryně spravedlnosti, třebaže zpočátku nebyla členkou ČSSD (a nikdy ani žádné jiné politické strany). Do ČSSD vstoupila v roce 2007.\n\nV roce 2009 podepsala hejtmanka Jana Vaňhová za Ústecký kraj smlouvu na poskytování právních služeb s advokátní kanceláří Benešová, Beránek, Bláha. Benešová pak mimo jiné zpracovala trestní oznámení za údajné poškození dobrého jména Ústeckého kraje na Leo Steinera, který upozornil na rozkrádání evropských dotací v kauze ROP Severozápad. Vaňhová je nyní spolu s dalšími 23 lidmi obviněna z poškozování finančních zájmů Evropské unie. Benešová vypracovala i žalobu na Alenu Dernerovou, která upozornila na předražené zakázky pro Krajskou zdravotní. Žaloba byla stažena poté, co audit ministerstva financí ukázal, že nákup zdravotní techniky skutečně o třetinu předražila, a Brusel zažádal o navrácení více než sto milionů korun. Kancelář Benešové zpracovala i analýzu k projektu Propagace rekultivovaných a revitalizovaných území v Ústeckém kraji, který měl na starost bývalý náměstek Vaňhové Pavel Kouda (ČSSD). Benešová doporučila v projektu pokračovat i poté, co v něm kontrola Ministerstva financí našla závažné nesrovnalosti. Útvar pro odhalování organizovaného zločinu obvinil v červenci 2012 tři úředníky ROP Severozápad včetně Koudy. Ministerstva financí a pro místní rozvoj budou požadovat náhradu škody přes 300 milionů korun. \n\nProslula výrokem o \"justiční mafii\", za jejíž součást označila řadu osob včetně nejvyšší státní zástupkyně Renaty Vesecké, exministra Pavla Němce ad. v souvislosti s jejich působením v kauze Jiřího Čunka. Za výrok ji tato skupina lidí žalovala a požadovala od ní omluvu. Po několikerém odvolání vynesl Vrchní soud v Praze 6. března 2011 rozsudek, že se Benešová musí žalobcům omluvit a za náklady řízení zaplatit 391 718 korun. Benešová však podala dovolání k Nejvyššímu soudu, který rozsudek Vrchního soudu zrušil. Omlouvat se tak nakonec nemusela. Vzhledem k tomu, že tak kvůli rozsudku nižšího soudu již dříve učinila, se obě strany dohodly, že Benešová omluvu nebude brát zpět a žalobci jí vrátí 370 000 Kč, které jim musela již dříve vyplatit.\n\nDne 19. března 2011 byla na 36. sjezdu ČSSD v Brně zvolena místopředsedkyní strany, na 37. sjezdu ČSSD funkci místopředsedkyně strany neobhájila.\n\nV červnu 2013 Jiří Rusnok oznámil, že si ji vybral do své vlády jako ministryni spravedlnosti. Kvůli účasti ve vládě Jiřího Rusnoka hrozilo Marii Benešové vyloučení z ČSSD. Na doporučení středočeské ČSSD pak 3. července 2013 oznámila, že v den jmenování do funkce přeruší své členství v ČSSD. Dne 10. července 2013 byla jmenována ministryní spravedlnosti a zároveň se stala předsedkyní Legislativní rady vlády, kde se jejím zástupcem a zároveň výkonným šéfem stal dosavadní ministr a předseda Legislativní rady vlády Petr Mlsna.\n\nVe volbách do Poslanecké sněmovny PČR v roce 2013 kandidovala v Ústeckém kraji na 5. místě kandidátky ČSSD. Aby však mohla být na kandidátce, musela vystoupit z ČSSD (a ne mít jen přerušené členství), protože nesplňovala podmínku členství ve straně po dobu šesti let. Následně využila postupu dle stanov strany, kdy jí byla udělena výjimka předsednictvem strany jakožto nestraníkovi. Byla zvolena z prvního místa díky preferenčním hlasům.\n\nPatří k lidem, kteří mají blízko k prezidentovi Miloši Zemanovi. Otevřeně jej podporovala už ve volbě hlavy státu v roce 2013, ačkoli tehdy ČSSD měla vlastního kandidáta. Roku 2013 byla jmenována poradkyní Miloše Zemana, spolu s Vratislavem Mynářem, místopředsedou SPOZ Martinem Nejedlým, Jiřím Rusnokem a Františkem Čubou.\n\nNa začátku dubna 2017 oznámila, že nebude kandidovat ve volbách do Poslanecké sněmovny PČR v říjnu 2017. Po volbách odešla z politiky, vadilo jí prý tehdejší vedení ČSSD.\n\nV dubnu 2019 však na post ministra spravedlnosti ČR ve druhé vládě Andreje Babiše rezignoval Jan Kněžínek a bylo oznámeno, že Benešová se stane jeho nástupkyní. Dne 30. dubna 2019 ji skutečně do funkce jmenoval prezident Miloš Zeman, a to i přes protesty tisíců lidí, které se konaly v českých městech o den dříve. Síla odporu ji dle vlastních slov překvapila.\n\nNěkolik dní po nástupu do funkce oznámila, že uvažuje o zrušení vrchních soudů a vrchních státních zastupitelství v Praze a Olomouci. Dne 6. května 2019 se stala také předsedkyní Legislativní rady vlády, opět se však proti ní konaly protesty s účastí několika tisíc lidí. Demonstranti mimo jiné skandovali heslo \"„Nejsme děti!“\", které odkazovalo na ani ne týden staré vyjádření Benešové, které znělo: \"„Včera jsem viděla na náměstí mladé lidi a troufám si odhadnout, že kolikrát ani nerozeznají rozdíl mezi státním zástupcem a soudcem.“\" Protestující tak odkazovali na projev vedoucího tajemníka Městského výboru KSČ v Praze Miroslava Štěpána během sametové revoluce v listopadu 1989.\n\nJeště jako poradkyně prezidenta Miloše Zemana pro justici zpracovala studii, v níž tvrdila, že si lze v Česku objednat trestní stíhání. Zveřejnění této studie však odmítla. Možnost objednání si trestního stíhání v ČR však následně vyloučil nejvyšší státní zástupce Pavel Zeman.\n\n\n"}
{"id": "410497", "url": "https://cs.wikipedia.org/wiki?curid=410497", "title": "Rai 2", "text": "Rai 2\n\nRai 2 je druhý program italské veřejnoprávní televize Rai.\n\nProgramové schéma je určen převážně divákům ve věku 15-45 let a je z větší části zaplněn komerčními filmy a seriály převážně z USA. Italská produkce se objevuje zřídka. Rai 2 klade důraz i na různá reality show a pořady pro děti a mládež. Publicistiku naopak prakticky nevysílá. V menší míře se objevuje sport, především fotbal. Kanál vysílá volně ze satelitu Hot Bird.\n\n\nRai 2 vlastní i exkluzivní práva ke světově nejúspěšnějším seriálům (především americké produkce) a některé z nich uvádí dokonce i ve světové premiéře zároveň s USA.\n\n\n"}
{"id": "410500", "url": "https://cs.wikipedia.org/wiki?curid=410500", "title": "Karel Dvořák (fotograf)", "text": "Karel Dvořák (fotograf)\n\nKarel Dvořák (8. ledna 1859, Plandry u Jihlavy – 12. dubna 1946, Praha) byl český novinářský fotograf.\n\nByl členem Klubu fotografů amatérů v Praze (KFA), publikoval ve Fotografickém obzoru. Na svých přednáškách se zabýval lidovou osvětou tohoto umění mezi amatéry. Propagoval ostré, čisté a národopisně laděné fotografie.\nSpolečně s Albertem Vojtěchem Fričem rozvíjeli tzv. národopisnou fotografii.\n\nRád zajížděl do okolí Uherského Hradiště, kde také v roce 1937 na Výstavě Slovácka ukončil svou výstavní činnost.\n\n"}
{"id": "410501", "url": "https://cs.wikipedia.org/wiki?curid=410501", "title": "Asiaceratops", "text": "Asiaceratops\n\nAsiaceratops (\"asijská rohatá tvář\") byl rod drobného rohatého dinosaura, žijícího v období počínající svrchní křídy (asi před 102 až 98 miliony let) na území dnešního Mongolska, Číny a Uzbekistánu. Typový exemplář byl popsán jako druh \"A. salsopaludalis\" v roce 1989, další druh \"A. sulcidens\" byl také přiřazen k tomuto rodu.\n\n\"Asiaceratops\" patří k ceratopsianům, tedy býložravým rohatým dinosaurům. Jeho čelisti byly přeměněny v rohovitý zobák a ze zadní části lebky vybíhal charakteristický krční límec. Tento rod dosahoval délky kolem 1,8 metru.\n\n\n"}
{"id": "410510", "url": "https://cs.wikipedia.org/wiki?curid=410510", "title": "Mano Negra", "text": "Mano Negra\n\nMano Negra byla francouzská kapela založená Manu Chaem, jeho bratrem Antoinem a bratrancem Santiagem Casariegem v roce 1987. Název kapely \"Mano Negra\" je podle stejnojmenné španělské anarchistické organizace \"La Mano Negra\", znamenajícím v překladu Černá ruka. Mano Negra mixovali punk, reggae, ska a latinskoamerickou hudbu. Rozpadli se v roce 1995.\n\n"}
{"id": "410511", "url": "https://cs.wikipedia.org/wiki?curid=410511", "title": "Rai 3", "text": "Rai 3\n\nRai 3 je třetí program italské veřejnoprávní televize Rai.\n\nRai 3 je určen především náročnějším divákům a vysílá hlavně publicistiku, diskuzní pořady, sport (střídá se s Rai Sport), přírodopisné dokumenty a filmy pro náročnější diváky. Hollywoodské filmy, seriály, soutěže či reality show vysílá pouze výjimečně​. Program klade velký důraz na politické dění v Itálii a ve světě. Kanál vysílá volně ze satelitu Hot Bird.\n\n\n\n\n\n\n"}
{"id": "410512", "url": "https://cs.wikipedia.org/wiki?curid=410512", "title": "Sekulární", "text": "Sekulární\n\nSekulární (z lat. \"saeculum\", věk, tento svět) znamená:\n\n\n\n\n"}
{"id": "410514", "url": "https://cs.wikipedia.org/wiki?curid=410514", "title": "Motorový vůz Dm12", "text": "Motorový vůz Dm12\n\nMotorové vozy řady Dm12 (v Česku označeny řadou 849) jsou čtyřnápravové železniční motorové vozy, které v letech 2004–2006 vyrobila firma ČKD VAGONKA (nyní Škoda Vagonka) pro finské dráhy VR-Yhtymä. Jedná se o zatím poslední motorové vozy z produkce studénecké vagónky, respektive jejích nástupnických společností.\n\nMotorový vůz řady Dm12 konstrukčně vychází z motorových vozů řady 842, které v letech 1993 a 1994 vyráběla tehdejší Moravskoslezská vagónka pro České dráhy. Lehká vozová skříň je samonosná a její kostra je vyrobena z válcovaných a ohýbaných profilů. Neprůchodná čela vozidla jsou vyrobena z laminátu. Karoserie je usazena na dvou dvounápravových podvozcích, hnací je vždy jedna náprava podvozku. Pohonné ústrojí, jenž tvoří motor MAN a hydrodynamická převodovka Voith, je zavěšeno na spodku vozu. Interiér rovněž vychází z řady 842. Tvoří jej dvě čelní (neprůchodná) stanoviště strojvedoucího, zavazadlový prostor (lze jej využít pro přepravu cestujících na invalidním vozíku) s několika sedačkami, přední nástupní prostor s kabinou WC, první velkoprostorový oddíl pro cestující, druhý nástupní prostor a zadní oddíl pro cestující. Kvůli přírodním podmínkám, které trvají ve Finsku, je interiér zcela izolovaný (je využita centrální větrací jednotka a teplovodní vytápění, kabiny strojvedoucího jsou klimatizovány) a je rovněž prachotěsný (s ohledem na prachový sníh).\n\nTehdejší ČKD VAGONKA vyhrála v roce 2001 výběrové řízení na dodávku 16 motorových vozů pro firmu VR-Yhtymä. Prototyp byl vyroben ve druhé polovině roku 2003, dokončen byl v lednu 2004. Poté následovaly různé zkoušky a zkušební jízdy, při nichž jej Drážní úřad administrativně označil řadou 849 (prototyp konkrétně jako vůz 849.001). V červnu 2004 byl vystaven na veletrhu Czech Raildays v Ostravě. Následovaly další zkoušky a počátek sériové výroby zbylých 15 objednaných vozů, z nichž poslední byl dokončen v roce 2006. Prototyp byl na konci roku 2004 odeslán do Finska (zde řada Dm12), kde byl po řadě dalších zkoušek v květnu 2005 zařazen do provozu pod číslem 4401.\n\nDne 26. října 2017 došlo na železničním přejezdu poblíž města Raseborg ke srážce vlaku s vojenským autem Sisu A2045. Při srážce zahynuli 4 lidé, tři z nich byli příslušníci finské armády ve vojenském automobilu a jeden cestující ve vlaku. Zraněno bylo dalších 11 lidí. Osobní vlak jel na lince z Karisu do Hanka.\n\n"}
{"id": "410521", "url": "https://cs.wikipedia.org/wiki?curid=410521", "title": "Ceratopsia", "text": "Ceratopsia\n\nCeratopsia (nebo také „Ceratopia“) byli skupinou ptakopánvých rohatých dinosaurů, žijících v období svrchní jury až nejsvrchnější křídy na území dnešní Severní Ameriky a Asie. První zástupce této skupiny byl formálně popsán z území současného státu Montana paleontologem Edwardem D. Copem již roku 1872, a to pod dnes již neplatným jménem \"Agathaumas sylvestris\". Pravděpodobně se jednalo o fosilie rodu \"Triceratops\".\n\nPrvní zástupci skupiny byli drobné, dvounohé formy, podobné rodu \"Psittacosaurus\". Mezi nejprimitivnější formy patří čínský rod \"Yinlong\" nebo mladší evropský \"Stenopelix\". Pozdější formy mohly dosahovat obřích rozměrů a byly téměř výhradně čtyřnohé. Největší evoluční rozmach této skupiny nastal v období svrchní křídy, asi před 80 miliony let. Ačkoliv v té době již převažovaly velké formy ceratopsů, relativně primitivní zástupci menších rozměrů (jako byl rod \"Leptoceratops\") se dožily až samotného konce křídy před 66 miliony let.\n\nRohatí dinosauři patří k relativně početným vývojovým skupinám dinosaurů, celkem je k červenci roku 2019 známo asi 109 druhů těchto ptakopánvých dinosaurů. To z nich činí čtvrtou nejpočetnější skupinu druhohorních dinosaurů, po teropodech (466), sauropodomorfech (362) a ornitopodech (213).\n\nNejznámějším a zároveň jedním z největších zástupců je severoamerický rod \"Triceratops\", jehož délka dosahovala až 9 metrů. Pozdější ceratopsidi byli čtyřnozí býložravci s charakteristicky rohatými hlavami a výraznými krčními „límci“. V průběhu evoluce se výrazně zpevňoval také čelistní aparát rohatých dinosaurů, což jim umožňovalo mechanicky zpracovávat i velmi tuhou rostlinnou potravu. Stejně jako ostatní neptačí dinosauři vymřeli všichni ceratopsiani na úplném konci křídy (při hromadném vymírání na konci křídy), před 66 miliony let.\n\n\n"}
{"id": "410523", "url": "https://cs.wikipedia.org/wiki?curid=410523", "title": "Rai 4", "text": "Rai 4\n\nRai 4 je čtvrtý program italské veřejnoprávní televize Rai.\n\nRai 4 je především filmovým a seriálovým kanálem, přičemž žánry filmů jsou různé od thrillerů, až po komedie, od erotiky po sci-fi . Rai 4 je jediným kanálem skupiny Rai, který vysílá pořady které jsou běžně viděny spíše na placených kanálech - např. seriály Netflixu, HBO či SyFy. Kanál také jako jediný mezi italskými FTA stanicemi často vysílá kontroverzní a necenzurované filmy s notnou dávkou otevřeného násilí nebo erotiky, např. tzv. splatter horory apod.\nKanál byl pro svoji otevřenost několikrát terčem kritiky od rady pro rozhlasové a televizní vysílání. Stanice je chráněna funkcí parental control což v případě, je li funkce aktivní, znemožní přístup k programu dětem a mladistvým.\nZprávy, publicistika, soutěže a show se zde neobjevují. Rai 4 vysílá volně v digitální síti DVB-T. Ze satelitu Hot Bird je kanál kódovaný.\n\n\n\n"}
{"id": "410524", "url": "https://cs.wikipedia.org/wiki?curid=410524", "title": "Rai Gulp", "text": "Rai Gulp\n\nRai Gulp je tematický kanál italské veřejnoprávní televize RAI pro děti a mladistvé.\n\nKanál Rai Gulp je určen dětem a mládeži od pěti do čtrnácti let. Vysílá filmy, seriály a pořady nejen z produkce Rai, ale i zahraniční. Rai Gulp klade velký důraz na vzdělávání dětí a mládeže, a proto uvádí výukové pořady angličtiny, chování na veřejnosti aj.Kanál je zprostředován volně ze satelitu Hot Bird.\n\n\n\n"}
{"id": "410526", "url": "https://cs.wikipedia.org/wiki?curid=410526", "title": "Karel Hájek", "text": "Karel Hájek\n\nKarel Hájek (22. ledna 1900 Lásenice – 31. března 1978 Praha) byl československý novinářský fotograf, považovaný za zakladatele moderní fotoreportáže.\n\nNarodil se 22. ledna 1900 v Lásenici. Jeho matka Kateřina, která spolu s ním vychovala pět dětí, byla výtečnou kuchařkou, navštěvovaná i Emou Destinnovou. Jeho otec Andreas vedl s manželkou hostinec a poštovnu, byl předsedou honebního výboru a lásku k přírodě a myslivosti podědil Karel nepochybně i po něm. Karel Hájek byl dvakrát ženat, druhý sňatek uzavřel se členkou opery ND v Praze Slávkou Procházkovou. Měl jediného syna JUDr. Miloše Hájka, který však zemřel 19. 7. 1984 v nemocnici v Rumburku. Z jeho nejbližších příbuzných můžeme uvést neteře Marii Kratochvílovou a Vlastu Šafářovou a synovce Ing. Jiřího Hájka.\n\nPo obecné škole se učil černému řemeslu (uměleckému kovářství), pak však musel rukovat a sloužil v Českých Budějovicích, ve Vídni a na frontě v jižních Tyrolích. Z války domů se vrátil 25. října 1919, a již tři dny nato odejel do Prahy, kde zůstal natrvalo, s četnými návraty domů k rodičům.\n\nFotografoval prezidenty Masaryka, Háchu, Gottwalda a Beneše, kterému dělal osobního fotografa. Působil v nakladatelství \"Melantrich\" (od 1932) a v časopisu \"Svět v obrazech\" (od roku 1945) a řadě světových časopisů. Ve 30. letech pracoval s časopisem Pestrý týden. S oblibou fotografoval zvířata ve volné přírodě.\n\nProsazoval směr moderní žurnalistiky v období 1900-1920 spolu s Pavlem Altschulem, Františkem Illkem, Alexandrem Paulem, Václavem Jírů nebo Janem Lukasem. Asistenta mu při práci na reportážích dělal Zdeněk Tmej.\n\nV období druhé světové války spolu s dalšími autory, jako byli Jindřich Marco, Oldřich Straka, Karel Ludwig, Václav Jírů nebo Václav Chochola, pokračoval v reportérské práci a zároveň dokumentoval každodenní život v protektorátu.\n\nJeho rodný dům č. p. 10 je nyní ve vlastnictví obce Lásenice, je zrekonstruován pro byty a je zde umístěna pamětní deska.\n\n\n\n\n"}
{"id": "410527", "url": "https://cs.wikipedia.org/wiki?curid=410527", "title": "Beipiaopterus chenianus", "text": "Beipiaopterus chenianus\n\nBeipiaopterus chenianus byl druh ptakoještěra z čeledi Ctenochasmatidae, žijící v období spodní křídy v provincii Liao-ning na území dnešní Číny. Fosílie tohoto pterosaura byly objeveny v proslulé formaci Yixian. Je to jediný popsaný druh rodu Beipiaopterus. Je známý podle většího počtu obratlů, celé kostry křídla a dvou zadních končetin.\n\nRozpětí křídel činilo zhruba 1 metr a délka trupu kolem 50 centimetrů. Svým vzhledem se \"Beipiaopterus\" blížil příbuznému rodu \"Ctenochasma\". Rodové jméno znamená v překladu \"křídlo z Beipiao (čínské město nedaleko lokality objevu)\".\n\n"}
{"id": "410529", "url": "https://cs.wikipedia.org/wiki?curid=410529", "title": "Expirace", "text": "Expirace\n\nExpirace či exspirace (z latinského \"ex(s)pirare\", vydechnout, zemřít, z ex \"ven\" a \"spirare\") může být:\n\n"}
{"id": "410530", "url": "https://cs.wikipedia.org/wiki?curid=410530", "title": "Rai Storia", "text": "Rai Storia\n\nRai Storia je tematický kanál italské veřejnoprávní televize RAI.\n\nJedná se o dokumentární kanál typu History Channel na kterém běží dokumenty z archivu RAI, resp. její odnože Rai Educational a nejen. Kromě dokumentů tu mají i své místo pořady o historii a životopisné filmy světových umělců či historické velkofilmy. Zahraniční produkce se objevuje výjimečně. O víkendu jsou také vysílány filmy RAI z 50., 60. a 70. let, které se zapsaly do historie RAI. Jedná se především o televizní inscenace a televizní filmy.Vysílá volně ze satelitu Hot Bird.\n\n\n"}
{"id": "410533", "url": "https://cs.wikipedia.org/wiki?curid=410533", "title": "Kölner Haie", "text": "Kölner Haie\n\nKölner Haie je německý klub ledního hokeje, který sídlí v Kolíně nad Rýnem ve spolkové zemi Severní Porýní-Vestfálsko. Založen byl v roce 1972 po vystoupení oddílu ledního hokeje ze sportovního klubu Kölner EK. Svůj současný název nese od roku 1994. Německým mistrem se stal v letech 1977, 1979, 1984, 1986, 1987, 1988, 1995 a 2002. Německý pohár vyhrál v roce 2004. Na mezinárodně scéně je největším úspěchem vítězství na Spenglerově poháru v roce 1999. Od sezóny 1994/95 působí v Deutsche Eishockey Lize, německé nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává v Lanxess Areně s kapacitou 18 650 diváků.\n\nZdroj: \n\n\n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "410534", "url": "https://cs.wikipedia.org/wiki?curid=410534", "title": "Milionář z chatrče", "text": "Milionář z chatrče\n\nMilionář z chatrče (anglický originál: \"Slumdog Millionaire\") je britský film z roku 2008 s dramatickým a romantickým podtextem, který se odehrává v Indii. Film je volnou adaptací prvotiny indického diplomata Vikase Swarupa, jež se stala světovým bestsellerem. Z anglického originálu \"Q and A\" do češtiny přeložil Šimon Pellar, kniha u nás vyšla pod názvem \"Kdo chce být miliardářem\" po premiéře filmu vydána s názvem \"Milionář z chatrče\".\n\nV roce 2009 získal film osm cen Oscar: za nejlepší film, nejlepší režii, nejlepší píseň, nejlepší zvuk, nejlepší střih, nejlepší kameru a nejlepší adaptovaný scénář. Dále získal čtyři Zlaté glóby, a to v kategoriích nejlepší drama, režie, scénář a filmová hudba.\n\nFilm si vysloužil obrovský pozitivní ohlas mezi diváky, Robbie Collin v \"News of the World\" o snímku napsal: „Nejpříjemnější film tohoto desetiletí.“\n\n\nMladý Jamal Malik z chudinské čtvrti v Bombaji se takřka bez vzdělání přihlašuje do indické adaptace soutěže Chcete být milionářem? a navzdory všem očekáváním se dostává až do finále, kde má možnost odpovědět otázku za 20 milionů rupií. Finále má však proběhnout až druhého dne a mezi tím jej zadrží nelítostná indická policie a mučením se z něj snaží dostat, jak podváděl, jak je možné, že zná odpovědi na otázky.\n\nJamal začíná vyprávět svůj příběh plný životních ztrát a těžkých období, kterými prošel spolu se svým bratrem Salimem a kamarádkou Latikou. Policistům je nakonec zřejmé, že Jamal otázky nikde nestudoval, ale sám se s odpověďmi na ně setkal ve svém životě; jsou jeho osudem.\n\nDěj začíná, když je Jamalovi přibližně 9 let a při nepokojích zahyne jeho matka. On prchá spolu se svým méně poctivým bratrem a záhy se hlavní hrdina setkává se stejně starou Latikou. Na útěku jim pomůže dobrý muž, který je vezme do svého tábora pro děti, kde jim dá jídlo a vše potřebné. Záhy se však ukáže, že uvnitř není takový, jako vypadá navenek (pro vlastní profit mrzačí děti, které mu důvěřují), a Jamal chce se Salimem a Latikou uprchnout. Latice se to ale nepodaří.\n\nBratři se jistou dobu živí prodejem a drobnými krádežemi ve vlacích, poté se dostávají k Tádž Mahalu, kde kradou boty a předstírají, že jsou průvodci. Po nějaké době se vrací do Bombaje a vyhledají Latiku, která pracuje stále pro stejného muže jako tanečnice. Jamalův bratr tohoto zločince zastřelí a všichni tři společně prchají. Salima si však vyhlídne vlivnější konkurent zabitého a Salim pro něj začne spolu s Latikou (proti její vůli) pracovat.\n\nDěj navazuje, jakmile má Jamal přibližně 18 let a pracuje pro telefonního operátora jako asistent. Setkává se se svým bratrem, který je nyní pravou rukou zločineckého šéfa města, a také s Latikou, která s ním musí žít. Pokusí se ji osvobodit, avšak zločinecká organizace mu v tom zabrání. Jamalovi se dostává příležitosti přihlásit se do soutěže Chcete být milionářem? a učiní tak. Doufá totiž, že jeho milovaná Latika se bude dívat, přestože má od svého pána zakázáno tento pořad sledovat.\n\nModerátor Jamalovi na sebevědomí moc nepřidává – naopak se jej snaží shodit, aby byl sám hvězdou č. 1. Jamalaovi se však v soutěži daří a moderátor se mu pokusí v reklamní pauze poradit špatnou odpověď. Jamal ho ale prokoukne a dostává se až k poslední otázce, která přichází až po mučení policií a postupném převyprávění celého svého životního příběhu.\n\nJakmile se Latika dozvídá, že je Jamal v soutěži, za pomoci jeho bratra uniká. Ten sám zastřelí svého šéfa, za což si vyslouží okamžitou smrt od jeho kumpánů. Latika se snaží dostat do studia. To se jí ale nepodaří kvůli zácpě způsobené tím, že celá Indie napjatě sleduje soutěž. Jamal si při poslední otázce neví rady, a tak použije poslední nápovědu a zavolá na mobil bratra. Ten však dal mobil Latice na útěku, takže se Jamal dovolá jí. Ačkoli mu nedokáže poradit, je Jamal rád, že to přežila a že slyší její hlas. Odpověď tipne a vyhrává 20 milionů rupií. Zanedlouho po soutěži se setkává se svou láskou na nádraží.\n\n"}
{"id": "410538", "url": "https://cs.wikipedia.org/wiki?curid=410538", "title": "Alexandr Paul", "text": "Alexandr Paul\n\nAlexandr Paul (nebo Alexander Paul) (30. října 1907, Rakovník – 1. prosince 1981, Praha) byl československý reportážní, dokumentární, a reklamní fotograf.\nAlexandr Paul se narodil v Rakovníku v pořadí čtvrtý ze šesti dětí Karlu Paulovi a Anně, rozené Wenzelové. Otec Karel, skladník u Buštěhradské dráhy, se s rodinou přestěhoval kolem roku 1913 do Prahy. Alexandr Paul začal základní studium v obecné škole na Smíchově, v měšťanské škole pokračoval (1918-1921) a „úplně ji dochodil, dostalo se mu tedy vzdělání dle § 17 Zákona o školách obecných. Přesahuje učební cíl školy obecné a tudíž propouští se ze školy“. Snem čtrnáctiletého chlapce bylo vyučit se leteckým mechanikem, v Hlavních leteckých dílnách letiště ve Kbelích ale zjistil, že by musel být již vyučeným automechanikem, aby mohl pomýšlet na leteckou specializaci. Zklamán, odpověděl na první pracovní inzerát, ten hledal sluhu do zavedeného fotografického atelieru FotoIDEAL Zelenka v Karlíně. Fotograf Jindřich Zelenka už po měsíci navrhl Karlu Paulovi, aby se jeho syn u něho vyučil fotografem. Po složení učňovské a posléze tovaryšské zkoušky Alexandr Paul krátce pracoval ve firmě Centropress, kde se seznámil se svými budoucími společníky, vedoucím oddělení dr. Pavlem Altschulem a vedoucím fotoateliéru Františkem Illkem. S nimi v roce 1931 uskutečnil zajímavý a zdařilý experiment, vytvořili fotografickou agenturu Press Photo Service, fotografové Illek a Paul; roku 1934 se Pavel Altschul osamostatnil a vydával ilustrovaný časopis \"Světozor\" (1933-1939). Firma PPS v Jungmannově ulici č. 37 patřila ve 30. letech 20. století k nejvýznamnějším českým studiím, udávajícím do značné míry tón v užité a reklamní fotografii a ve snímcích památek. Fotografové Alexandr Paul a František Illek dokázali, že je možné tvořit “na zakázku” nekonformním prosazováním kvality snímků, vybočující z tehdejšího konfekčního střihu podobných atelierů. Alexandr Paul vedl patrně nejmodernější atelier své doby. Na počátku své kariéry pracovali v této agentuře někteří významní fotografové - Vilém Heckel, Jindřich Brok, Fred Kramer, Dagmar Hochová.\n\nAlexandr Paul prosazoval směr moderní žurnalistiky v období 1930-1940 spolu s Pavlem Altschulem, Františkem Illkem, Karlem Hájkem, Václavem Jírů nebo Janem Lukasem. Byl členem film–fotoskupiny Levé fronty, tzv. Fi-Fo (vznikla 1931), která v roce 1933 uskutečnila v Praze výstavu \"Mezinárodní výstava sociální fotografie \". Od 30. let byl členem Umělecké besedy, v uměleckém prostředí výtvarníků, atelierů, architektů, i v dalších uměleckých oborech. Díky besednímu domu byl Alexandr Paul také spojen s počátky Osvobozeného divadla. Vznikla jedinečná fotografická dokumentace všech inscenací Osvobozeného divadla Jiřího Voskovce a Jana Wericha z let 1931-1938. Beseda v meziválečném období pořádala významné výstavy, které nakonec vyvrcholily ve dvou přelomových akcích mezinárodního dosahu - \"Staré umění na Slovensku\" (1937) a monumentální výstava \"Umění v Čechách 17. a 18. století \" spolu se slavností \"Pražské baroko\" (1938).\n\nPředválečné výstavy měly velký úspěch a vedly k myšlence ještě víc přiblížit výtvarné umění širokému okruhu veřejnosti. Pod záštitou Umělecké Besedy, z iniciativy Karla Šourka, prof. Čeňka Chyského a Alexandra Paula vznikala od roku 1940 edice, která by prezentovala výtvarné umění fotografickou technikou. Ve firmě, právě přejmenované na Fotografové Illek a Paul se začal uskutečňovat progresivní projekt: edice \"Documenta Bohemiae Artis Phototypica\", soubory černobílých snímků významných památek, zhotovené přímo fotografickou cestou. Jednalo se o ojedinělý komplet nejen v tvorbě Alexandra Paula, ale v celé československé fotografii; začaly být systematicky mapovány kulturní a umělecké poklady Čech. Vznikly konvoluty \"Gotická plastika XIV. století v dómě sv. Víta v Praze\" (I. Přemyslovské náhrobky a poprsí svatých patronů českých, budovatelů a stavitelů chrámů), soubor 117 fotografií, tři soubory iluminovaných středověkých rukopisů kláštera v Rajhradě ze 14. století, současně také kolekce \"Denáry ze sbírek Národního muzea\". Dále např. Boskovická bible, Doksany u Roudnice – románská krypta kostela Narození Panny Marie, Předklášteří u Tišnova, Kostel Matky Boží před Týnem, Emauzský klášter, různé lokality včetně Prahy. Nejrozsáhlejší komplet měl být věnován hradu Karlštejn, 300 až 400 snímků, s důrazem na Mistra Theodorika v kapli sv. Kříže. Zpracování probíhalo mezi léty 1944 až 1945, poválečné události však neumožnily dokončení díla. Rok 1948 ukončil činnost firmy Illek a Paul a tím i edici \"Documenta Bohemiae Artis Phototypica\". Zakázka na podobné mapování památek Anglie již nemohla být realizována. Během činnosti edice byly vyexpedovány desítky tisíc fotografií v konvolutech i samostatně, k dnešnímu dni se dochovalo několik set originálů samostatných fotografií. Fotografové František Illek a Alexandr Paul se stali zakládajícími členy Svazu výtvarného umění, takže mohli dál v atelieru pracovat jako fotografové – výtvarníci.\n\nAlexandr Paul pobýval se svou rodinou od konce třicátých let také v Čimelicích. K nim se vztahuje konvolut svitků fotografií, nalezených při vystěhování z paláce Adria, na nichž jedinečným způsobem zdokumentoval konec války – setkání německých, ruských a amerických vojsk. Na světové výstavě Expo 58 v Bruselu získal Alexandr Paul Diplome d´honneur a medaili za soubor velkoplošných barevných fotografií československých památek (3x1m). Ve 2. polovině 20. století se Alexandr Paul podílel svými černobílými i barevnými snímky uměleckohistorických památek, představujícími jeho poválečnou tvorbu, na řadě publikací o českém výtvarném umění. Spolupracoval například s historiky umění Viktorem Kotrbou, Josefem Krásou, Dobroslavou Menclovou, Jaromírem Neumannem, Emanuelem Poche a dalšími.\n\nRoku 1956 si po vzájemné dohodě rozdělili s Františkem Illkem atelier a archiv; Alexandr Paul si z archivu ponechal negativy architektury, užitého a lidového umění, rovněž negativy prací svých přátel, kteří přicházeli do paláce Adria. V atelieru již postupně pracovala jeho manželka, Růžena Paulová, jako retušérka, synové, fotografové Petr, Pavel, Prokop a Alexander Paul mladší. Poslední výstavou v jeho životě byla výstava \"Umění doby posledních Přemyslovců\", kterou připravil se svým synem Prokopem. V den otevření výstavy, 1. prosince 1981, zemřel.\n\nPřátelé Alexandra Paula se převážně rekrutovali z okruhu členů Umělecké besedy. Na dobových fotografiích z proslulých maškarních bálů, z večírků a besed poznáváme Emila Fillu, Adolfa Hoffmeistera, Zdeňka Seydla, Toyen, Václava Rabase, Jana Baucha, Karla Pokorného, režiséra Jiřího Lehovce, Jana Wericha, redaktora Karla Šourka. S těmito umělci jej spojovaly jak pracovní příležitosti, návštěvy v atelieru v paláci Adria, tak i odpočinkové chvíle na výletech, nebo také na automobilových závodech. Snímky ze závodů 1000 mil československých, z Masarykova okruhu, závodu Zbraslav – Jíloviště a dalších, představují další profesní zájem brilantního reportážního fotografa.\nMezinárodního věhlasu dosáhl mj. svým souborem fotografií barokní architektury. Fotografie velké výstavy \"Český barok\" z roku 1969 (100 fotografií, Staroměstská radnice v Praze) byly v roce 2011 zachráněny a restaurovány jeho synem, Prokopem Paulem, který uspořádal z tohoto souboru v roce 2012 výstavu fotografií v Topičově salonu v Praze pod názvem \"Alexandr Paul – fotograf\". V roce 2013 tvořil tento reprezentativní celek část retrospektivní výstavy \"Alexandr Paul – Legenda české fotografie\", představené v Muzeu fotografie a moderních obrazových médií v Jindřichově Hradci.\n\n\n"}
{"id": "410541", "url": "https://cs.wikipedia.org/wiki?curid=410541", "title": "Clambidae", "text": "Clambidae\n\nClambidae je čeleď brouků z nadčeledi Scirtoidea.\n\n"}
{"id": "410545", "url": "https://cs.wikipedia.org/wiki?curid=410545", "title": "Turistický navigační přístroj", "text": "Turistický navigační přístroj\n\nTuristický navigační přístroj, jednodušeji turistická navigace nebo lidově GPSka je přenosné zařízení pro určení vlastní polohy v terénu a snaží orientace při turistice, cykloturistice nebo hře Geocaching.\n\nOproti navigačním přístrojům pro auta jsou turistické navigátory uzpůsobeny pro delší provoz na baterie a bývají odolnější povětrnostním podmínkám, dokonce i vodě . Samozřejmostí bývá také nižší váha a ergonomičtější rozměry.\n\nPůvodní přístroje byly určeny výhradně pro zjištění přibližné pozice v terénu, protože systém GPS měl v sobě úmyslně zaváděnou chybu, která nedovolovala určení pozice na desítky metrů. Po vypnutí této překážky v roce 2000 začal rozvoj těchto zařízení i pro širokou veřejnost. \n\nDnes je možné pořídit jednoduchý turistický navigátor zhruba od 2 tisíc Kč.\n\nV základu lze přístroje rozlišit na mapové a nemapové. \n\nMapové přístroje jsou vybavené mapovými podklady a navigace probíhá podobně jako v případě navigace do automobilu. Uživatel vidí na displeji mapu a na ní zobrazenou svou pozici, případně pozici cílového místa. Jasnou výhodou těchto přístrojů je přehled o okolí a tak je méně pravděpodobné, že se uživateli do cesty postaví řeka nebo rokle.\n\nNemapové přístroje slouží pouze jako pomůcka ke klasické mapě a zobrazují buď aktuální souřadnice nebo kompas s ukazatelem směru k cíli. Tyto jsou postupně nahrazovány mapovými modely a na trhu se objevují již pouze kvůli nízké ceně. Výjimku tvoří náramkové přístroje, spíše hodinky s funkcí GPS navigace.\n\nPřístroje fungují jako přijímače signálu z družic GPS. Nedokáží jej vysílat. Po určení polohy signálem ze 3 - 4 družic je zařízení následně schopné uživateli dávat informace o aktuální rychlosti, směru, nadmořské výšce a vzdálenosti do definovaného cíle. \n\nV závislosti na mapových podkladech pak navigátor může vést trasu po silnicích, pěších a turistických trasách nebo přímo. Zpravidla každý přístroj vybavený potřebnou mapou lze použít i v automobilu, ale zde se stává nevýhodou menší displej a absence navádění hlasem.\n\nAby přístroj mohl kromě polohy určovat také přesný směr, je většina modelů vybavena kompasem. Ten může být elektronický nebo elektromagnetický. Nevýhoda elektromagnetického kompasu spočívá v tom, že dobře určuje světové strany pouze, když je uživatel s přístrojem v pohybu. \n\nK určení nadmořské výšky přístroje využívají barometrický výškoměr nebo signál GPS. Nevýhoda signálu GPS spočívá v potřebě příjmu signálu z více družic a měření není tak přesné jako u barometrického výškoměru.\n\nPřístroje zpravidla disponují dodatečnými funkcemi jako např:\n\nV dohledné době by se měly objevit i navigace s funkcí mobilního telefonu.\n\nMezi přední světové výrobce patří společnost Garmin. Mezi dalšími například Leadtek.\n\n\n"}
{"id": "410546", "url": "https://cs.wikipedia.org/wiki?curid=410546", "title": "Telavivská rychlodráha", "text": "Telavivská rychlodráha\n\nTelavivská rychlodráha, dříve též někdy Telavivské metro ( , \"ha-rakevet ha-kala be-Tel Aviv\", doslova \"lehký vlak v Tel Avivu\", oficiálně též , \"Ma'arechet la-sa'at ha-monim be-metropolin Tel Aviv\", doslova \"Systém hromadné dopravy v metropolitní oblasti Tel Avivu\"), je budovaný systém rychlodrážní přepravy (zčásti vedený v podzemí jako lehké metro) v aglomeraci Tel Avivu v Izraeli.\n\nAglomerace Tel Avivu (Guš Dan) prodělala v 2. polovině 20. století mimořádný urbanistický a demografický rozmach. V roce 2016 žilo v širší metropolitní oblasti 3 850 000 obyvatel, v úžeji definovaném regionu aglomerace to bylo přes 2 500 000 obyvatel. Z hlediska městské hromadné dopravy ale celá metropolitní oblast Tel Avivu nebyla během 20. století koncepčně řešena. Dominantní roli ve veřejné místní i dálkové dopravě hrála autobusová doprava a prudce rostoucí individuální doprava automobilová. Neúnosnou situaci jen zčásti řešily významné infrastrukturní stavby jako tzv. Ajalonská dálnice (hlavní severojižní silniční průtah, vedený po východním okraji vlastního Tel Avivu) nebo Ajalonská železniční trať (trasovaná paralelně touto dálnicí), vytvářející hlavní železniční koridor celého státu Izrael. Od 90. let 20. století zároveň začalo rozsáhlé budování nových železničních tratí, často vedených do okolních aglomerovaných měst. Roku 1993 byl rovněž zprovozněn mohutný komplex Telavivského centrálního autobusového nádraží, jeden z nejrozsáhlejších na světě. V místních dopravních tocích ale pokračovala neúnosná situace. \n\nOd 60. let 20. století se objevovaly úvahy o nutnosti výstavby zcela nového páteřního dopravního systému, založeného na podzemní dráze. V roce 1965 byla dokonce v rámci nově dobudovaného mrakodrapu Migdal Šalom Me'ir v centru Tel Avivu postavena i stanice budoucího metra (ovšem nebyla nikdy uvedena do provozu). Z mnoha důvodů nebyly záměry na zbudování podzemní dráhy po desítky let realizovány. Teprve počátkem 21. století došlo k urychlení projekčních příprav a postupnému započetí stavebních prací. Koncept budoucího dopravního systému byl mezitím změněn na rychlodráhu, vedenou jen zčásti (hlavně v nejhustěji osídlených centrálních částech aglomerace) v podzemních tunelech. \n\nZa přípravu a plánování výstavby sítě rychlodráhy zodpovídá od roku 2010 společnost Netivej tachbura ironim (נת\"ע – נתיבי תחבורה עירוניים, anglicky NTA Metropolitan Mass Transit System), která byla založená izraelskou vládou roku 1997. V roce 2012 zadala první veřejné zakázky na samotnou výstavbu. V srpnu 2015 pak začaly stavební práce, nejprve na červené lince budoucího systému rychlodráhy. Kritici ovšem poukazovali na to, že stavba rychlodráhy se opožďuje oproti původním plánům a že projektanti nejsou vnímaví vůči obavám místních obyvatel z proměny některých podružných ulic na frekventované dopravní tepny. \n\nPrvní budovaná trasa telavivské rychlodráhy má mít délku 24 kilometrů (z toho 11 km v tunelu) a 34 stanic (z toho 10 podzemních). Průměrná vzdálenost mezi nadzemními stanicemi je 500 metrů, u tunelového úseku je to 1000 metrů. V dopravní špičce mají být v centrálním podzemním úseku vypravovány soupravy v obou směrech každých 90 sekund. Trať vychází z města Petach Tikva, vede pak jihozápadním směrem přes Bnej Brak a Ramat Gan do Tel Avivu, přičemž pokračuje stále v jihozápadním směru. Z východu mine čtvrť Jaffa a jižním směrem pokračuje do cílové destinace ve městě Bat Jam. Úsek v Tel Avivu, Ramat Gan a Bnej Brak je veden v podzemí. Výhledově se umožňuje prodloužení linky jihovýchodním směrem do Rišon le-Cijon.\n\nZprovoznění červené linky rychlodráhy se podle údajů z léta roku 2018 očekávalo koncem roku 2021.\n\nZelená linka se plánuje v délce 39 kilometrů, s 62 stanicemi, z nichž 4 mají být podzemní. Tunelový úsek má měřit 4,5 km. Linka povede severojižním směrem. V severní sekci má jít o dvě větve z města Herzlija a technologické zóny Kirjat Atidim na severovýchodním okraji Tel Avivu. Tyto větve se mají spojit na severním předpolí řeky Jarkon a pak vstoupit do centrální části Tel Avivu, kterým projde podél třídy Ibn Gabriola a dál k jihu. Území Tel Avivu má opustit na jeho jihovýchodním okraji a pak obsluhovat město Cholon (opět dvěma koncovými větvemi). \n\nV létě roku 2018 už probíhala výběrová řízení na výstavbu fialové a zelené linky rychlodráhy v hodnotě 30 miliard šekelů. Šlo o zakázky v modelu PPP. \n\nFialová linka má mít 29 kilometrů a 45 stanic. Povede od východního okraje aglomerace, kde bude mít dvě větve z měst Jehud a Giv'at Šmu'el. Ty se mají spojit a přes město Ramat Gan vést západním směrem do Tel Avivu. Zde má linka opsat velký oblouk podél Allenbyho ulice, ulice Ben Jehuda a Arlozorovy ulice a skončit na východním okraji města. \n\nV stádiu plánování je hnědá linka, která má vést jižní částí aglomerace, mezi městy Lod, Rišon le-Cijon a Bat Jam. Má mít délku 30 km a 40 stanic. Další linky jsou ve stádiu úvah. \n\nNa Blízkém východě funguje už několik systému podzemní rychlodráhy. Prvním byla Haifa se systémem Karmelit otevřeným v roce 1959, metro v Káhiře bylo otevřené v roce 1987 a Dubaj otevřela své metro v roce 2009.\n\n\n"}
{"id": "410551", "url": "https://cs.wikipedia.org/wiki?curid=410551", "title": "Memory Type Range Registers", "text": "Memory Type Range Registers\n\nMemory Type Range Registers (zkratka MTRR) je v informačních technologiích sada řídících registrů procesoru, které poskytují doplňující informace o tom, jak se má pracovat s pamětí cache při přístupu do různých oblastí operační paměti. Využívá sadu programovatelných registrů, které jsou specifické pro daný procesor (Model-specific register, MSR) a jsou k dispozici ve většině moderních procesorů.\n\nMožné módy přístupu do oblastí paměti jsou:\n\nU procesorů x86-64 jsou doplňující bity použity pro využití stínové paměti ROM ( ) a pro paměťově mapované I/O.\n\nU dřívějších systémů s x86 architekturou, zejména tam kde cache byla realizována samostatnými čipy mimo CPU, je tato funkce řízena chipsetem a konfigurována přes nastavení BIOSu.\n\nKdyž byla CPU cache přesunuta dovnitř CPU, procesory implementovaly \"pevně daný rozsah MTRRs\". Ten pokryje první megabyte paměti, aby byla kompatibilní s tím, co v tom okamžiku poskytuje PC-BIOS. Toto se používá pro kontrolu cache politiky potřebné pro VGA přístupy a všechny ostatní paměťové přístupy provedené, když je systém v reálném módu. \n\nProcesory poskytují přes první MiB počet \"variabilních rozsahů MTRRs\", které mohou být volně umístěné a dokonce se překrývat. Tyto variabilní rozsahy MTRRs mohou být použity k nastavení cachovací politiky grafické paměti a ostatních paměťových rozsahů požívaných PCI zařízením.\n\nPočínaje rodinou Intel P6 procesorů (Pentium Pro, Pentium II a pozdějších), mohou být MTRRs použity pro kontrolu přístupu procesoru do paměti.\n\nCyrix 6x86, 6x86MX a MII procesory mají ARRs (Address Range Registers), které poskytují podobné funkce jako MTRRs.\n\nAMD K6-2 (stupňování 8 a vyšší) a K6-III procesory mají dva MTRRs. AMD Athlon rodina poskytuje 8 druhů Intel MTRRs.\n\nCentaur C6 WinChip má 8 MCRs, umožňující write-combining.\n\nVIA Cyrix III a VIA C3 procesory, nabízí 8 Intel druhů MTRRs.\n\nPaměťové rozhraní procesorů AMD K8 podporuje \"Rozšířený pevný rozsah MTRR kódování typu pole\" (Extended fixed-range MTRR Type-Field Encodings). To určuje, zda přístupy k určitému adresovému rozsahu jsou prováděny přístupem RAM přes \"přímo propojenou architekturu\" (Direct Connect Architecture), nebo je vykonává paměťově mapovaný I/O. To umožňuje například implementaci stínové paměti (Shadow RAM) kopírováním obsahu ROM do paměti RAM.\n\nNovější x86 procesory (zejména 64bitové) podporují vyspělejší techniku nazvanou Page Attribute Tables, která umožňuje nastavit režim pro každou tabulku stránek zvlášť, místo použití omezeného počtu registrů s hrubým rozlišením regionů paměti. Hodí se zejména pro současné systémy, které používají 8GB paměti i na notebooku a ještě více v desktopech nebo serverech. Detailní podrobnosti, jak MTRRs pracují, jsou popsány v manuálech procesorů.\n"}
{"id": "410556", "url": "https://cs.wikipedia.org/wiki?curid=410556", "title": "CAL Cargo Air Lines", "text": "CAL Cargo Air Lines\n\nCAL Cargo Air Lines je izraelská nákladní letecká společnost se sídlem v Tel Avivu, která provozuje pravidelné nákladní lety přepravující zboží podléhající rychlé zkáze a ostatní zboží do Evropy a zbytku světa. Její hlavní základna je Ben Gurionovo mezinárodní letiště v Tel Avivu a její uzlová letiště jsou letiště Lutych (Belgie) a letiště Amsterdam Schiphol. Ročně dopravce přepraví na 100 000 tun nákladu, včetně vývozu čerstvých zemědělských plodin a průmyslových materiálů a dovozu těžkých strojů, automobilů, hospodářských zvířat a průmyslových a vědeckých materiálů.\n\nSpolečnost CAL byla založena v červnu 1976 a charterové lety zahájila 2. listopadu téhož roku. Původně si společnost povinně pronajímala letadla od společnosti El Al, ale počínaje 1. prosincem 1999 zahájila, díky licenci od izraelské vlády, pravidelnou leteckou přepravu na vlastních letounech.\n\nCAL Cargo Air Lines provozuje nákladní dopravu do následujících destinací (k lednu 2005):\n\n\n\nFlotila CAL Cargo Air Lines sestává z následujících letounů (k březnu 2008):\n\n"}
{"id": "410569", "url": "https://cs.wikipedia.org/wiki?curid=410569", "title": "Madagaskar (film)", "text": "Madagaskar (film)\n\nMadagaskar (v anglickém originále Madagascar) je počítačem animovaný film z roku 2005. Filmu se režisérsky ujal Eric Darnell a Tom McGrath a producentem byla Mireille Soria. Film byl vytvořen ve studiu DreamWorks.\n\nHlasy postaviček v originále namluvili herci jako Ben Stiller, Chris Rock, Jada Pinkett Smith, David Schwimmer, Sacha Baron Cohen, Cedric the Entertainer, Andy Richter, a Bob Špageta. Hudbu napsal Hans Zimmer.\n\nNa film pak navazuje film \"\" (2008) a \"Madagaskar 3\" (2012).\n\nČtveřice kamarádů – zebra Marty (Chris Rock), lev Alex (Ben Stiller), žirafa Melman (David Schwimmer) a hrošice Glorie (Jada Pinkett Smith), žijí v zoologické zahradě v New Yorku. Marty ale čeká od života víc, a proto, když má své 10. narozeniny, si přeje žít v divočině. Jeho nadšení ale jeho kamarádi nesdílí, a proto se mu Alex snaží promluvit do duše, že lepší je zůstat v ZOO. Marty se ale i tak rozhodne jinak. Když už celá zoologická zahrada spí, Marty uteče na hlavní vlakové nádraží New Yorku. Glorie, Melman a Alex, kteří mezitím zjistí, že Marty je pryč, o něj mají strach, a proto se vydávají za ním. Na vlakovém nádraží je však zadrží policie a všechna zvířata uspí. Všichni se probudí v bednách na lodi, která pluje do Keni, kde by měli žít v přírodní rezervaci. Pasažéry jsou však i dva šimpanzy Mason, a jeho tichý přítel Phil, a čtyři tučňáci Kowalski, Rico a Vojín s jejich šéfem Skipperem, kteří se chtějí dostat do Antarktidy, a proto přemohou celou posádku a obracejí loď směrem na Jih. Všichni čtyři kamarádi se ale začnou hádat a způsobí, že krabice se uvolní a oni spadnou do moře. Ráno se sám Alex ocitne na pláži neznámého ostrova a vydává se hledat ostatní kamarády. Nakonec se všichni najdou, a v domnění, že jsou v San Diegu se rozhodnou najít lidi. Při tom ale najdou bandu lemurů s jejich králem Jelimánem. Král jim ale s jeho poskokem Mauricem prozradí, že se nachází v divočině a jediné co se tu nachází, je vrak letadla. Alex začne panikařit, ale jediné, co jim zbývá, je čekat. Marty je naopak nadšený a užívá si jak může. Fosy, kteří věčně napadají lemury se Alexe bojí, a proto je král Jelimán přijme jako své přátele, aby je chránili. Mezitím se dozví, že jsou na ostrově Madagaskar, a že je to vyloženě ráj. Jenže za pár dní se Alex kvůli nedostatku jídla a změny prostředí přestane ovládat a napadne svého kamaráda Martyho. Alexe to ale mrzí, a proto se sám vydává na druhý konec ostrova, aby již nikomu nemohl ublížit. Ale řešení společně s tučňáky najdou jeho kamarádi.\n\nDalší hlasy: Libor Hruška, Marek Páleníček, Svatopluk Schuller, Tomáš Juřička, Jana Páleníčková & Tomáš Lipský\n\n"}
{"id": "410571", "url": "https://cs.wikipedia.org/wiki?curid=410571", "title": "Madagaskar 2: Útěk do Afriky", "text": "Madagaskar 2: Útěk do Afriky\n\nMadagaskar 2: Útěk do Afriky (v anglickém originále Madagascar: Escape 2 Africa) je počítačem animovaný film z roku 2008. Film je pokračováním snímku \"Madagaskar\" z roku 2005. Filmu se režisérsky ujal Eric Darnell a Tom McGrath a producentem byla Mireille Soria. Filmu byl vytvořen ve studiu DreamWorks Animation SKG, kteří stvořila v originále film.\n\nHlasy postaviček v originále namluvili herci jako Ben Stiller, Chris Rock, Jada Pinkett Smith, David Schwimmer, Sacha Baron Cohen, Cedric the Entertainer, a Andy Richter. Hudbu napsali Hans Zimmer a will.i.am.\n\nFilm byl uveden i v kinech IMAX a podle filmu byla vytvořena stejnojmenná počítačová hra.\n\nJako mládě byl Alex (tehdy pod jménem Alakay) synem lva Zuby, krále smečky. Ačkoli se Zuba snaží Alakaye naučit být lovcem, ten má větší zájem o tanec, a tak je zajat pytláky, kteří na něj nastražili past. Alakaye zavřou do bedny a naloží do auta, jenže ta po cestě spadne do oceánu, a najdou ji až v New Yorku. Alakay je přejmenován na Alexe a je poslán do ZOO v Central Parku. Tam se seznámí se zebrou Martym, žirafou Melmenem a hrošicí Glorií.\nV současné době se Alex (Ben Stiller), Marty (Chris Rock), Melmen (David Schwimmer), Glorie (Jada Pinkett Smith), šimpanzi Mason (Conrad Vernon) a Phil, tučňáci Skipper (Tom McGrath), Kowalski (Chris Miller), Private (Christopher Knight), Rico (John DiMaggio), a dokonce i lemuří král Jelimán (Sasha Baron Cohen) s Mauricem (Cedric the Entertainer) a Mortem (Andy Richter) snaží opravit letadlo a odletět zpět do New Yorku. Letadlo sice odstartuje, ale nouzově musí přistát v Africe. Tam jsou čtyři kamarádi ohromeni obrovskou kolonií jejich druhu. Alex se dozví, že našel rodiče, a stává se tedy nástupcem krále. Marty zapadá do stáda a je nadšený, že našel tolik zeber, které vypadají jako on. Hypochondr Melman se stává šamanem, a léčí ostatní, a Glorie přitahuje pozornost jednoho hrocha Mota Mota.\nMezitím se tučňáci pustili do opravy letadla. Ukradnou několik aut turistům, mezi nimiž byla bohužel i babička (z prvního dílu). Ta se ale nechce jen tak vzdát, a snaží se s ostatními přežít. Bohužel, život v Africe není tak báječný jak se ukázalo. Makunga, dlouholetý nepřítel Zuby, připomíná smečce, že Alex musí splnit tradiční rituál na vzetí do smečky. Alex si ale myslí, že jde o taneční soutěž, (ve skutečnosti jde ale o boj). Alex v souboji prohraje, a tak je podle pravidel vykázán ze smečky. Zuba, jako král smečky je zodpovědný za vyloučení, jenže jako jeho otec to neudělá. Vzdá se své pozice krále a na jeho místo nastoupí Makunga. A ten jako nový král vykáže Alexe i jeho rodiče.\nMarty mezitím zjistí, že je stejný jako ostatní a není na něm nic výjimečného. Melman je šťastný, ale jen do doby než zjistí, že stejné příznaky jako má on, měli i předchozí šamani, kteří zemřeli. Mezitím zjistí, že Glorie jde na rande s Motem Motem a uvědomí si, že musí Glorii konečně říct, že ji miluje. Ta si ale po Melmenovém vyznání rychle uvědomí, že Moto Moto ji chtěl jen kvůli jejímu mohutnému tělu.\nDalší den zvířata propadnou v paniku, protože jejich jediné jezero vyschne. Alex a jeho otec se to dozví, a jdou hledat místo, kde se voda zasekla. Král Jelimán ostatní přesvědčí, že když donesou bohům oběti nahoru na sopku, pošlou jim vodu. Melmen, znechucen svým životem, se obětuje. Glorie ho ale v pravý čas zachrání a přesvědčí ho, že on je ta pravá láska pro ni.\nMezitím ale skupinka New Yorčanů v čele s babičkou zajmou Alexe a chtějí si ho upéct jako potravu. Jeho otec se ho pokusí zachránit, ale marně. Alexovi se podaří je zachránit tancem a kroky, které jeho New Yorčany znají. Poznají v něm jejich krále, lva Alexe.\nTučňákům a šimpanzům se mezitím podaří opravit letadlo a s jeho pomocí se pokusí rozbít hráz, kterou postavili obyvatelé New Yorku. Mezitím se ale pronásledovaný Mort objeví nahoře na sopce, kde stále marně čeká Jelimán s Mauricem na vodu. Morta ale pronásleduje žralok, který nechtěně spadne do sopky. Alexovi a jejím kamarádům se zatím podaří rozbít hráz, a voda se znovu začne rozlévat do jezera. Jelimán si myslí, že je to způsobené obětí (žralokem).\nMakunga je shozen z pozice krále, a na jeho místo má nastoupit Alex. Ten však řekne, že bude vládnout on i jeho otec. Film končí tak, že hlavní šéf tučňáků Skipper, se vydává na svatební cestu s panenkou z letadla, a odletí spolu s množstvím drahokamů pryč. Alex, Marty, Melmen i Glorie zůstávají spolu s lemury v Africe.\n"}
{"id": "410572", "url": "https://cs.wikipedia.org/wiki?curid=410572", "title": "Agentura", "text": "Agentura\n\nAgentura může označovat:\n\n\n\n"}
{"id": "410573", "url": "https://cs.wikipedia.org/wiki?curid=410573", "title": "Pinocchio (film, 1940)", "text": "Pinocchio (film, 1940)\n\nPinocchio je animovaný film z dílny Walta Disneye. Natočili jej roku 1940 režiséři Ben Sharpsteen a Hamilton Luske. Námět pochází ze stejnojmenné dětské knihy, kterou napsal Carlo Collodi. Jedná se o druhý film z takzvané animované klasiky Walta Disneye. V roce 2008 ho Americký filmový institut zařadil mezi 10 nejlepších animovaných filmů na světě.\n\nHlasy postaviček v originále namluvili herci jako Cliff Edwards, Dickie Jones, Christian Rub, Mel Blanc, Walter Catlett, Charles Judels, Evelyn Venable, a Frankie Darro. Hudbu napsali Leigh Harline, Paul J. Smith, a Ned Washington.\n\n"}
{"id": "410574", "url": "https://cs.wikipedia.org/wiki?curid=410574", "title": "Izraelská správa letišť", "text": "Izraelská správa letišť\n\nIzraelská správa letišť (hebrejsky: רשות שדות התעופה בישראל, arabsky: سلطة المطارات في إسرائيل) byla založena v roce 1977 jako veřejná korporace podle izraelského zákona o správě letišť. Je zodpovědná za řízení hlavních izraelských civilních letišť a hraničních přechodů mezi Izraelem a jeho sousedy (Egypt, Jordánsko a Palestinská autonomie).\n\n\nEgypt\n\nJordánsko\n\nPalestininská autonomie (pásmo Gazy)\n\n\"do pásma Gazy vedou rovněž další přechody\"\n\n\n"}
{"id": "410577", "url": "https://cs.wikipedia.org/wiki?curid=410577", "title": "Emoční kvocient", "text": "Emoční kvocient\n\nEmoční nebo emocionální kvocient (EQ) je v psychologii číselný ukazatel, který hodnotí emoční inteligenci – lidskou schopnost zacházet s emocemi a spolupracovat se sociálním okolím.\n\nOd inteligenčního kvocientu (IQ) se liší tím, že hodnotí lidské vlastnosti, které mají co do činění s city, emocemi a veškerou komunikací s okolím. Nehodnotí myšlenkové schopnosti, ale složky empatie, sebeovládání, sebeuvědomění, motivace a společenské obratnosti.\nLidé vnímají své okolí a podněty z něj (např. pohyb rukou, gestikulaci, oční kontakt, mrkání, intenzitu hlasu, vibrace, reakce druhé strany, odsednutí atd.) jako informace, se kterými dále pracují. Schopnost poznání a práce s těmito informacemi emocionální kvocient také hodnotí.\n\nEmoční inteligence je schopnost zvládat své emoce a vcítit se do emocí ostatních. Lze ji dělit na:\n\nEmoční kvocient určuje míru schopnosti vcítit se, ovládat nálady, přizpůsobit se, být nezávislý, přátelský, laskavý, úctu, oblíbenost, vytrvalost. Tento pojem poprvé použili v r. 1990 psychologové Peter Salovey z Harvardovy univerzity a John Mayer z univerzity v New Hampshire – pro popis emočních vlastností důležitých pro dosažení úspěchu: vcítění, vyjadřování a chápání pocitů, ovládání nálady, nezávislost, nepřizpůsobivost, oblíbenost, schopnost řešit mezilidské problémy, vytrvalost, přátelskost, laskavost, úcta.\nEmoční inteligence se skládá ze sebeuvědomování, sebeovládání, empatie, sociální dovednosti. Je to součást sociální inteligence, která zahrnuje schopnost sledovat vlastní i cizí pocity a emoce a rozlišovat je a využívat těchto informací ve svém myšlení a jednání. Nelze měřit jako IQ. EQ je mnohem méně geneticky zatíženo než IQ.\n\n\"EQ\" se staví vedle \"IQ\" jako další indikátor, který má vliv na úspěšnost životní dráhy Lidé s vyšším nebo vysokým \"EQ\" mají dobré předpoklady být dobří manažeři, vůdčí osobnosti, poradci, ale také přátelé, milenci a partneři. Mají tedy velký potenciál uplatnění ve společnosti. Dokáží předpovídat problémy (konflikty) předtím, než se zcela rozvinou, tudíž jim jsou schopni zabránit. Ovládají komunikaci a vyjadřováni, díky kterým rozumí svému okolí a okolí rozumí jim. Emoční inteligence je zastoupena stejně u mužů jako u žen, každé z pohlaví ale vyniká v trochu jiných složkách.\n\n\"EQ\" testy v současné době nejsou tak rozvinuté a rozšířené jako IQ testy. Většina z těch, které existují, nesplňuje kompletně požadavky odborné veřejnosti a jejich výpovědní hodnota je omezená. To se dá přičíst na vrub neustálému vývoji definice a vymezení EQ.\n"}
{"id": "410578", "url": "https://cs.wikipedia.org/wiki?curid=410578", "title": "Thomas Winkelbauer", "text": "Thomas Winkelbauer\n\nThomas Winkelbauer (* 14. března 1957 Vídeň) je rakouský historik, který se zabývá dějinami habsburské monarchie, především dějinami rakouských a českých zemí v raném novověku.\n\nV letech 1975-1984 vystudoval historii, politologii a klasickou filologii na univerzitě ve Vídni, kde v roce 1984 získal titul Dr. Od téhož roku působí na Historickém ústavu Univerzity Vídeň. V roce 1998 se habilitoval pro obor rakouské dějiny a v roce 2007 byl jmenován profesorem. Dne 24. května 2006 obdržel na Masarykově univerzitě v Brně titul Dr.h.c. v oboru historické vědy.\n\n\n\n"}
{"id": "410580", "url": "https://cs.wikipedia.org/wiki?curid=410580", "title": "Opytnyj", "text": "Opytnyj\n\nOpytnyj byl torpédoborec projektu 45, který používalo sovětské námořnictvo za druhé světové války. Sloužil v Baltském loďstvu a byl jedinou postavenou lodí své třídy, určenou víceméně k experimentům s pohonem. Loď postavily Ždanovovy loděnice v Leningradu. Kýl lodi byl založen v roce 1935 a ještě v témž roce spuštěn na vodu. Dokončení se ale protáhlo do roku 1941. Během obležení Leningradu loď sloužila jako plovoucí dělostřelecká baterie a v 50. letech byla sešrotována.\n"}
{"id": "410581", "url": "https://cs.wikipedia.org/wiki?curid=410581", "title": "Stirlingův vzorec", "text": "Stirlingův vzorec\n\nStirlingův vzorec (též Stirlingova formule) je nejznámější aproximací faktoriálu pro vysoké hodnoty argumentu. Stejně dobře jde vzorec použít i pro aproximaci gama funkce, která v podstatě představuje zobecnění faktoriálu a to na obor komplexních čísel. Je pojmenován po skotském matematikovi Jamesi Stirlingovi.\n\nStirlingův vzorec zní:\n\nformula_1\n\nSymbolu přibližně je nutno rozumět tak, že platí:\n\nformula_2\n\nS rostoucím formula_3 tedy Stirlingův vzorec procentuálně čím dál lépe aproximuje faktoriál. Absolutní odchylka faktoriálu a jeho Stirlingovy aproximace ovšem k nule jde.\n\nPředstavu o přesnosti tohoto vztahu si lze udělat z procentuální odchylky faktoriálu od Stirlingova vzorce. Tato odchylka je vždy kladná, tedy Stirlingův vzorec je vždy o něco menší než daný faktoriál. Z tabulky je patrné, že již pro formula_4 je odchylka docela malá. Pro formula_5 nemá Stirlingův vzorec smysl (není-li speciálně definována nula na nultou).\n\nStirlingův vzorec se používá hlavně při výpočtu limit, kde vystupuje faktoriál. Ve fyzice nalézá velké uplatnění ve statistické fyzice.\n\nNejlépe lze Stirlingův vzorec odvodit z definice funkce gama, platí totiž:\n\nformula_6\n\nArgument v exponenciále nabývá maxima pro formula_7, bude proto vhodné vůči tomuto bodu funkci aproximovat pomocí Taylorovy řady. První derivace je zde nulová, jelikož se jedná o maximum, druhá derivace je záporná a rovna formula_8.\n\nDostáváme tedy:\n\nformula_9\n\nKde první člen v exponenciále odpovídá funkční hodnotě v maximu, koeficient u kvadrátu je polovinou druhé derivace.\n\nDalší úpravou výrazu dostaneme:\n\nformula_10\n\nPoslední integrovaná funkce nabývá vysokých hodnot pouze v okolí počátku, a proto můžeme předpokládat, že rozšířením integračního oboru na celá reálná čísla se nedopustíme velké chyby (zajímají nás případy, kdy je formula_3 velké).\nPak je poslední integrál integrál Gaussův a je roven formula_12. Po dosazení tedy konečně vychází:\n\nformula_13\n\nCož je právě Stirlingův vzorec. Toto odvození je nutno brát s rezervou, nikde jsme totiž neodhadli chybu výpočtu.\n\nStirlingův vzorec je prvním členem asymptotického rozvoje funkce, tedy rozvoje, který dobře vystihuje chování faktoriálu v nekonečnu.\n\nChceme-li vystihnout chování faktoriálu v nekonečnu ještě lépe, je třeba použít i další členy asymptotického rozvoje. Stirlingova asymptotická řada pro faktoriál má pak tvar:\n\nTato řada umožňuje přinejmenším odhadnout chybu Stirlingovy formule, okamžitě vidíme, že velikost relativní chyby je pro velká formula_3 rovna formula_16. Tento odhad relativní chyby velmi dobře odpovídá chybám uvedeným v tabulce. \n\nPoznamenejme, že uvedená asymptotická řada bodově nekonverguje, pro určité pevné formula_3 se tedy od určitého členu začne součet řady vzdalovat od hodnoty, kterou má aproximovat. Vyšší členy mají tedy smysl hlavně pro velká formula_3.\n"}
{"id": "410583", "url": "https://cs.wikipedia.org/wiki?curid=410583", "title": "David Bushnell", "text": "David Bushnell\n\nDavid Bushnell (30. srpna 1740, Saybrook, Connecticut – 1824, Warrenton, Georgie) byl americký vynálezce v období války za nezávislost.\n\nJe spojován s vynálezem první ponorky z roku v roce 1775 použité v boji o rok později. Nazval ji Turtle (želva), podle toho, že byla spojena z dvou polovin, připomínajících želví krunýř. Jeho idea využití vody jako zátěže pro ponoření i vynoření ponorky je využívána dodnes, stejně jako pohon pomocí šroubu, který byl poprvé využit právě v \"Želvě\".\n\nBěhem svého studia na Yaleově univerzitě vyzkoušel a potvrdil, že střelný prach exploduje i pod vodou. David Bushnell také sestrojil první časovanou bombu i námořní minu. Své nápady zkombinoval a využil je při plánování útoku na britské lodě, blokující přístav v New Yorku v létě 1776. \"Želva\", poháněná i řízená dobrovolníkem Sgt. Ezrou Lee měla 7. září 1776 pomocí nebozezu, háku a nálože potopit britskou vlajkovou loď HMS Eagle. Pokus však skončil neúspěchem. Důvodem bylo oplátování trupu lodi, které Britové provedli jako ochranu proti parazitům na předchozí misi v Karibiku. \"Želva\" byla později britskou fregatou potopena.\n\nBushnell byl 8. června 1781 povýšen do hodnosti \"Captain of Sappers and Miners\". Později také obdržel medaili od George Washingtona.\n\nBushnell odcestoval po válce do Francie, kde chtěl svůj vynález pravděpodobně prodat. Po návratu se usadil ve Warrentonu v Georgii jako Dr. David Bush, zde přednášel na Warrenton Academy a provozoval lékařskou praxi. Zemřel v roce 1824.\n\nModel ponorky \"Želva\" je vystaven v U.S. Navy Submarine Force Museum and Library v Grotonu v Connecticutu.\n\n"}
{"id": "410592", "url": "https://cs.wikipedia.org/wiki?curid=410592", "title": "Gurmukhí", "text": "Gurmukhí\n\nGurmukhí (Gurmukhī – ਗੁਰਮੁਖੀ) je písmo, kterým se píše východo-paňdžábština, tedy východní sikhský dialekt paňdžábštiny, používaný na území Indie. \nNázev písma Gurmukhí je složen ze slov \"guru\" = učitel a \"mukh\" = ústa, jeho název je tedy něco jako „\"(pocházející z) úst Učitele\"“. Toto písmo totiž sestavil v 16. století druhý sikhský guru, Guru Angad Dev. Toto písmo ovládají všichni východní sikhové a to i jinak nevzdělaní vesničané, kteří žádné jiné písmo neznají. Většina sikhů ale ještě ovládá i latinku a dévanágarí.\n\nNaproti tomu západní, muslimský dialekt používaný v Pákistánu, se píše urdským písmem šáhmukhí, které je rozšířenou variantou písma perského vytvořeného na základě arabského písma. \n\nPísmo gurmukhí podobně jako většina indických písem vzniklo z písma Bráhmí. Proto je svojí grafickou podobou i principy velice blízké písmu dévanágarí, a také bengálskému a gudžarátskému písmu a také je slabičným písmem. Každá souhláska totiž obsahuje inherentní krátké „a“. Například souhláska „k“ je ve skutečnosti slabikou „ka“. Výjimkou z tohoto pravidla v hindštině v některých případech, jako na konci slova nebo na slovních švech, inherentní krátké „a“ odpadá, není-li ale pro výslovnost snazší ho zachovat, např. po skupině více souhlásek. Pro přidání jiných samohlásek (tj. náhradu „a“ jinou samohláskou) do slabiky se používají tyto samohlásky jen jako ligatury – nikoliv v plném tvaru. \n\nVýjimkou bez inherentního „a“ bývalo vokalické \"ṛ\" (jako v českém slově „sanskrt“), které ale již z novoindických jazyků vymizelo. Proto se zapisuje standardně foneticky se samohláskou, např. v severní Indii se zapisuje (podle výslovnosti) jako \"ri\" (a to i v sanskrtských slovech, např. jako právě sanskrt: „sanskrit“) a v maráthštině jako \"ru\".\nNejvýznačnějším literárním dílem, jehož originál byl napsán písmem Gurmukhí je bezesporu sikhská posvátná kniha Guru Granth Sahib.\n\nChceme-li používat písmo Gurmukhí v elektronické podobě, je vhodné použít kódování UTF-8. \nUnicode znaky písma Gurmukhí jsou U+0A00 až U+0A7F.\n"}
{"id": "410595", "url": "https://cs.wikipedia.org/wiki?curid=410595", "title": "Jupiter-C", "text": "Jupiter-C\n\nJupiter-C byla americká suborbitální testovací raketa, používaná v letech 1956-1957. Byla zkonstruována týmem Wernhera von Brauna v ABMA (Army Ballistic Missile Agency) na základě balistické rakety Redstone. V základní verzi startovala pouze třikrát, ale na jejím základě byla postavena raketa Juno I, která vynesla první americký satelit Explorer 1.\n\nRaketa byla třístupňová. První stupeň byl převzat z rakety Redstone a jeho nádrže byly prodlouženy o 2,4 metru. Byl vybaven jedním motorem Rocketdyne A-7, jež spaloval v té době novou směs tvořenou ze 60% asymetrickým dimethylhydrazinem a 40% diethylentriaminem, zvanou hydyn. Hydyn byl silně korozivní a toxický (stejně jako hydrazin), ale jeho výhodou bylo samovolné vzplanutí při kontaktu s kapalným kyslíkem, tudíž nebyly problémy se zážehem, jako v případě prvních raket Atlas. Další předností byla jeho čistota, ostatní paliva absorbovala vodu a další nečistoty ze vzduchu, ale hydyn pojal pouze malé množství oxidu uhličitého a kyslíku. Jeho cena byla dost vysoká, v cenách roku 1956 vycházel jeden kilogram na 0,8 dolaru, zatím co kilogram RP-1 (kerosenu) tehdy stál 0,05 dolaru.\n\nDruhý a třetí stupeň byly tvořeny zmenšenými raketami na tuhé pohonné látky MGM-29 Sergeant, někdy bývají označovány \"Baby Sergeant\". Rakety byly uloženy v kruhových objímkách a zvenčí byly kryty kuželovitým krytem. Druhý stupeň byl sestaven z jedenácti raket a třetí ze tří. Raketa postrádala jakýkoli naváděcí systém horních stupňů, proto bylo využito stabilizace rotací. K roztočení sloužil elektromotor uložený v prvním stupni, který roztáčel druhý a třetí stupeň, jež byly uloženy v kuličkových ložiscích. Rychlost rotace se pohybovala mezi 450-750 ot/min a byla předem naprogramovaná, systém tak nedokázal reagovat na aktuální vibrace nosiče. Roztáčení vyšších stupňů se odehrávalo ještě před startem. Řízení prvního stupně obstarával gyroskopický autopilot, který ovládal atmosférická směrová křidélka i křidélka na výstupu plynů z trysky. Jako startovací rampa byla použita jednoduchá ocelová deska. Po startu se raketa postupně navedla na dráhu se sklonem 40° k horizontále. V čase 155-157 sekund, po dohoření prvního stupně, byly odpáleny výbušné šrouby, které oddělily vyprázdněnou část prvního stupně s nádržemi a motorem, zatím co přístrojová sekce prvního stupně a vyšší stupně pokračovaly v letu. Pomocí čtyř křidélek u paty přístrojové sekce byl zbytek rakety naveden do horizontálního letu a po 250 sekundách byl radiovým signálem z pozemního střediska vydán pokyn k oddělení přístrojové sekce a zážehu druhého stupně. Třetí stupeň pak vynesl náklad na vrchol dráhy (apogeum).\n\nJupiter-C sloužil jako experimentální nosná suborbitální raketa pro testy ablativního chlazení bojových hlavic raket při návratu do atmosféry v sestupné fázi letu. Původní koncepce byla vyvinuta von Braunem pro zrušený projekt Orbiter, který byl zvažován společně s námořním Vanguardem a Atlasem letectva jako nosič prvního amerického satelitu. Po úspěchu sovětského Sputniku 1, byl Jupiter-C prodloužen o třetí stupeň a přejmenován na Juno I, která úspěšně dopravila satelit Explorer 1 na oběžnou dráhu.\n\n\n"}
{"id": "410596", "url": "https://cs.wikipedia.org/wiki?curid=410596", "title": "Cena (rozcestník)", "text": "Cena (rozcestník)\n\nCena může být:\n\n\n"}
{"id": "410599", "url": "https://cs.wikipedia.org/wiki?curid=410599", "title": "Hra (rozcestník)", "text": "Hra (rozcestník)\n\nHra může být:\n\n\n\n\n\n\n\n"}
{"id": "410604", "url": "https://cs.wikipedia.org/wiki?curid=410604", "title": "Audi Q5", "text": "Audi Q5\n\nAudi Q5 je kompaktní crossover vyráběný německým producentem automobilů Audi. Používá novou platformu Audi MLP, která se představila poprvé v roce 2007. Má velký výběr motorů – benzínové, TDI, hybridní (benzín/elektřina) o různém obsahu a výkonu. Ve voze je použita osmistupňová převodovka Tiptronic.\nVůz je vyráběn v německém Ingolstadtu a pro místní trh i v čínském Čchang-čchunu. Poprvé byl vůz představen v Pekingu na Auto show (19. dubna 2008), koncept na Greater Los Angeles Auto show o rok dříve.\n"}
{"id": "410608", "url": "https://cs.wikipedia.org/wiki?curid=410608", "title": "Toronto St. Patricks", "text": "Toronto St. Patricks\n\nToronto St. Patricks byl profesionální kanadský klub ledního hokeje, který sídlil v Torontu v provincii Ontario. V letech 1919–1927 působil v profesionální soutěži National Hockey League. Své domácí zápasy odehrával v hale Mutual Street Arena s kapacitou 7 500 diváků. Klubové barvy byly zelená a bílá.\n\nTým Toronto St. Patricks vznikl v roce 1919 přejmenováním týmu Toronto Arenas. Během sedmi sezon v NHL se \"svatí Patrikové\" do playoff nepodívali čtyřikrát. V sezoně 1920/1921 se jim podařilo vyhrát základní část, ale v semifinále prohráli s Ottawou Senators. V sezoně 1921/1922 se radovali ze zisku Stanley Cupu. V semifinále nejprve porazili Ottawu Senators a ve finále také Vancouver Millionaires. Naposledy se do playoff podívali v sezoně 1924/1925, kdy opět skončili v semifinále. V roce 1927 se klub přejmenoval na Toronto Maple Leafs a tak končí jeho historie.\n\n\n\n\nZdroj: \n\n\n\nZdroj: \n\n\n"}
{"id": "410609", "url": "https://cs.wikipedia.org/wiki?curid=410609", "title": "Audi Q7", "text": "Audi Q7\n\nAudi Q7 je velký luxusní sportovní užitkový vůz (SUV), vyráběný německou automobilkou Audi, odhalený v lednu 2006 na Los Angeles Auto Show. Q ve jménu znamená (pro Audi novou) skupinu vozů SUV a číslice 7 pak velikostní zařazení mezi modely Q6 a Q8, resp. A6 a A8. Tento vůz je dodáván pouze s automatickou převodovkou, zároveň se jedná o nejsilnější sériové SUV na světě (s motorem 6.0 V12 Tdi 500Hp, 1000Nm). Audi Q7 je možné pořídit buď s klasickým podvozkem, nebo vzduchovým, výškově regulovatelným. \n"}
{"id": "410610", "url": "https://cs.wikipedia.org/wiki?curid=410610", "title": "Jeho slovo je zákon", "text": "Jeho slovo je zákon\n\nJeho slovo je zákon je román amerického spisovatele Eda McBaina z roku 1973. Kniha je rozdělena do devíti kapitol, autor ji věnoval Sylvii a Donovi Buntovým. Pochází se série o fiktivním detektivním okrsku – známý jako 87. revír – ve vymyšleném městě Isola, a patří k velmi výrazným dílům dané série.\n\n\nNěkolikánobná vražda, válka gangů.\n\nDetektivka se odehrává v lednu roku 1973 a je vyprávěna s přeházenou posloupností, takže už v první kapitole je jasné, kdo zločin spáchal. Daleko rafinovanější je ale popis postupu detektivů z 87. revíru, který je doplňován výpovědí prezidenta gangu Amerických rebelů. Ve výkopu najde policie šest nahých mrtvol (mezi nimi i jedno nemluvně), je to část odplaty zvráceného myšlení prezidenta Amerických rebelů, který brutální vraždou chtěl nastolit totální mír mezi znepřátelenými gangy ve městě (Smrtihlavové, Rudí mstitelé a Američtí rebelové). Detektivové se postupně dostávají na stopu této brutální vraždy, navíc sám Randy udělá několik chyb, když se členové gangu nechtějí podřídit jeho zvrácené autoritě. Velmi drsné čtení, doplněné navíc dalšími vraždami, vykonávanými bez jakéhokoliv citu nebo přemýšlení nad tím, co se děje.\n"}
{"id": "410614", "url": "https://cs.wikipedia.org/wiki?curid=410614", "title": "Shania Twain", "text": "Shania Twain\n\nShania Twain, rozená Eilleen Regina Edwards OC (* 28. srpna 1965, Windsor, Ontario, Kanada) je kanadská country a popová zpěvačka.\n\nJejí rodiče, otec Clarence Edwards a matka Sharon (rozená Morrisonová), se rozvedli, když jí byly dva roky. Matka se s ní a s její sestrou Jill po rozvodu odstěhovala do města Timmins, které se nachází na severovýchodě kanadského Ontaria, kde se provdala za Jerry Twaina (původem Ojibwa). Její nový otec, Jerry Twain, děvčata adoptoval, a tak bylo jejich příjmení změněno na \"Twain\".\n\nByla jedním z pěti dětí v Twainově chudé rodině. Její rodiče moc nevydělávali, a tak byl v rodině celkem běžně hlad. Život v Timmins byl pro ní velmi těžký. Již od raného věku musela jako malá vystupovat v místních zakouřených hospodách a vydělávat po nocích zpěvem pár dolarů, aby pomohla svým chudým rodičům.\n\nJejí rodiče zahynuli při autonehodě, když jí bylo 22 let.\n\nZ prvního manželství s hudebním producentem Robertem Johnnem má syna Eja (\"Asia\") D'Angela, který se narodil 12.8. 2001.\n\n15. května 2008 se rozešla se svým mužem a den na to se dozvěděla o jeho nevěře se svou nejlepší kamarádkou Marie-Anne Thiebaud. Rozvedla se 9.6. 2010. Shodou okolností jí v té době byl nejlepším přítelem a oporou, paradoxně, bývalý manžel její nejlepší kamarádky, která jí „ukradla“ manžela, Frederic Thiebaud. Toho si vzala 1.1. 2011 na romantické pláži v Rincónu v Portoriku. (Frederic Thiebaud je manažerem společnosti Nestlé.)\n\nShania praktikuje Sant Mat, což jsou každodenní meditace, a vegetariánství.\n\nV současnosti napsala autobiografii: \"Shania Twain - From This Moment On\".\nJe velice dobře hodnocena, a dokonce si ji pozvala Oprah do své show, aby o svém osobním životě i této knize mluvila, píše zde o dospívání, její vlastní otec byl násilník a týral jejich matku, často jako malé děti byli svědky těchto ohavných událostí ona i její sourozenci. Paradoxně, jak již to tak často bývá, byl jejich nevlastní otec skvělým rodičem pro své děti, velice se jim věnoval a hodně se s ním nasmáli.\nhttp://www.amazon.com/This-Moment-Shania-Twain/dp/1451620748\n\nV současnosti patří mezi nejpopulárnější zpěvačky country i popové hudby, především v USA, Kanadě, Velké Británii a Austrálii. Její nejúspěšnější deskou se stalo album „Come on Over“ z roku 1997, kterým se stala jednou z nejprodávanějších sólových zpěvaček historie. Pravidelně se také umisťuje v anketách o nejpřitažlivější ženu planety.\n\n"}
{"id": "410618", "url": "https://cs.wikipedia.org/wiki?curid=410618", "title": "Pearl (album)", "text": "Pearl (album)\n\nPearl je druhé studiové album americké blues-rockové zpěvačky Janis Joplin. Album bylo koncipováno jako ukázka síly jejího zpěvu, na rozdíl od jejích předchozích alb, jako bylo např. \"Cheap Thrills\", které se vyznačovalo silnou hudební aranží. Producentem desky byl Paul A. Rothchild, který dříve spolupracoval mimo jiné i s The Doors. Album bývá považováno za nejlepší v krátké kariéře Janis Joplin. Posmrtným pomníkem se stal hit „Me and Bobby McGee“ a symbolický význam má i instrumentální skladba „Buried Alive in the Blues“, k níž měla Janis nazpívat slova 4. října 1970 – v den, kdy byla nalezena mrtvá.\n\nSkladby které obsahuje původní album vydané roku 1971 (CBS S 64 188).\nA strana\n\nB strana\n\nBonusové skladby obsažené na remasterovaná verzi z roku 1999. Ve všech případech se jedná o živé skladby.\n\n\n"}
{"id": "410619", "url": "https://cs.wikipedia.org/wiki?curid=410619", "title": "Fénix", "text": "Fénix\n\nFénix je bájný pták, který se vyskytuje v mytologiích mnoha národů. V podrobnostech se jednotlivé mytologie liší, základním atributem je však fakt, že Fénix zemře spálením sebe samého a opět se ze svého popela narodí. Nejstarším východiskem představy Fénixe je egyptský pták Bennu, spojovaný s bohem Re a zobrazován jako volavka nebo sokol s volavčí hlavou. Prvním autorem, který použil slovo Fénix, byl Hérodotos, a to při popisu Reovy svatyně v Heliopoli a kultu ptáka Bennu. Podle Hérodota přilétá starý Fénix jednou za 500 let do chrámu v Héliopoli a přináší s sebou nabalzamovanou mrtvolu svého uhynulého otce. Ovidius ve svých Proměnách tento údaj pozměnil v tom smyslu, že starý Fénix v Heliopoli jednou za 500 let shoří a znovu se narodí jako mladý pták. \nČíňané svého Fénixe nazývají \"Feng-chuang\", ačkoliv ten se od evropského Fénixe značně liší. Feng chuang je symbolem obnovy, ale také ženského principu jin. Často bývá zobrazený spolu s drakem, aby společně symbolizovali harmonii principů jin a jang. Fénix je univerzální symbol znovuzrození, jedná se patrně o jeden z kulturních archetypů lidstva.\n\n\n"}
{"id": "410621", "url": "https://cs.wikipedia.org/wiki?curid=410621", "title": "O'Brien Trophy", "text": "O'Brien Trophy\n\nO'Brien Trophy nebo také O'Brien Cup byla udělovaná trofej National Hockey Association a v National Hockey League v letech 1910 až 1950. Poprvé byla udělena do NHA Kanadským senátorem Michaelem Johnem O'Brienem na počest svého syna Ambrose O'Briena.\n\nV letech 1910-1917 byla udělována vítězi NHA. Po přechodu do NHL byla udělována vítězi play-off, v roce 1923 byla udělena naposledy. Od roku 1927 se opět udělovala vítězi kanadské divize. V letech 1939-1950 poraženému finalistovi.\n\n\n\n\n"}
{"id": "410626", "url": "https://cs.wikipedia.org/wiki?curid=410626", "title": "Třída Leningrad", "text": "Třída Leningrad\n\nTřída Leningrad byla třída torpédoborců sovětského námořnictva, které bojovaly v druhé světové válce. Skládala se z šesti jednotek. Sověti lodě klasifikovali jako vůdčí lodě torpédoborců, určené k vedení torpédoborcových eskader. Inspirovali je přitom velké francouzské torpédoborce, označované \"contre-torpilleur\". Stejné určení měl také torpédoborec \"Taškent\" a plánované čtyři lodě třídy \"Kijev\", jejichž dokončení zabránilo vypuknutí války.\n\nLodě byly stavěny od roku 1932 a do služby vstupovaly v letech 1936–1939. Výzbroj tvořilo pět 130mm děl v jednohlavňových věžích, které doplňovala dvě 76mm děla a dvě 45mm děla. Každá loď nesla dva čtyřhlavňové 533mm torpédomety a mohla také nést až 80 námořních min. Za války byla zesilována protiletadlová výzbroj, někdy i za cenu demontáže prostřední dělové věže.\n\nZa války byly ztraceny obě jednotky postavené pro Černomořské loďstvo – \"Moskva\" a \"Charkov\". Ostatní lodě válku přečkaly a byly vyřazeny a sešrotovány na konci 50. a v 60. letech.\n"}
{"id": "410630", "url": "https://cs.wikipedia.org/wiki?curid=410630", "title": "Mistrovství světa v orientačním běhu 1991", "text": "Mistrovství světa v orientačním běhu 1991\n\n14. Mistrovství světa v orientačním běhu proběhlo v České republice (tehdy Československu) s centrem v lázeňském městě Mariánské Lázně a termínu 21. až 25. září 1991. Na tomto mistrovství byla poprvé představena nejkratší podoba orientačního běhu sprint. V mužské i ženské kategorii zde zvítězili čeští závodníci, Jana Cieslarová a Petr Kozák. V mužích startovalo 132 (50 sprint + 72 long) závodníků a v ženách 108 (50 sprint + 58 long) závodnic. Ve štafetách 21 mužských čtyřčlenných a 19 ženských čtyřčlenných štafet z 28 zemí světa. Běželo se na mapách s názvy Rájec, Linhart a Rabštejn. Československo reprezentovali: Josef Hubáček, Petr Kozák, Tomáš Prokeš, Jozef Pollák, Jiří Hlaváč, Jana Cieslarová, Marcela Kubatková, Ada Kuchařová, Jana Galíková a Petra Novotná.\n\nÚplná medailová tabulka:\n"}
{"id": "410643", "url": "https://cs.wikipedia.org/wiki?curid=410643", "title": "Jevdokija Lopuchinová", "text": "Jevdokija Lopuchinová\n\nJevdokija Fjodorovna Lopuchinová ( ; 9. července 1669 – 7. září 1731) byla v letech 1689 – 1698 ruská carevna, první manželka ruského cara Petra Velikého.\n\nJako dcera bojara Fjodora Lopuchina pocházela ze vznešeného rodu. Svatba Petra Velikého s Jevdokijí se konala 6. února 1689. Manželství bylo nešťastné, car k Jevdokiji rychle ochladl, nesnášel její rodinu, přivržence starých časů; brzy se sblížil s krasavicí německého původu Annou Mons, dcerou vestfálského obchodníka s vínem a v roce 1698 se rozhodl, že svou zákonitou manželku zapudí. Vyzval ji, aby dobrovolně odešla do kláštera, Jevdokija však tento návrh odmítla a Petr I. ji nechal násilím odvézt do Spaso-Jevfimijova kláštera v Suzdalu 200 km východně od Moskvy. Zde žila jako řeholnice pod jménem Jelena, po půl roce však řeholní život opustila a fakticky žila s hejtmanem Stěpanem Glebovem.\n\nZ manželství se narodily tři děti, Alexej (1690), Alexandr a Petr. Mladší synové zemřeli jako děti, Alexej, z jehož narození byl car zpočátku nadšen, byl po Jevdokijině internaci v klášteře odtržen od matky a ani otec se s ním nestýkal, třebaže se mu snažil zajistit patřičnou výchovu a připravit ho na následnictví trůnu. Alexej však byl jiného založení a jeho způsob života se naprosto rozcházel s Petrovými představami. Po řadě různých peripetií byl uznán vinným z údajné vzpoury proti svému otci a carovi a odsouzen k trestu smrti. O dva dny později 7. července 1718 v žaláři v Petropavlovské pevnosti zemřel; oficiálně byla příčinou smrti mrtvice, ale ve skutečnosti zemřel zřejmě na následky mučení.\n\nZcela náhodně se během vyšetřování Alexejových provinění přišlo na to, že Jevdokija udržovala v suzdalském klášteře tajný milostný poměr se Stěpanem Glebovem. Řeholnice, které o poměru věděly, byly krutě mučeny a umučen byl také Glebov, nakonec byl naražen na kůl. Excarevna Jevdokija byla zbičována a uvržena do přísné klauzury v ladožském klášteře. Uvězněna byla i nevlastní carova sestra Marie Alexejevna.\n\nV roce 1725 byla převezena do pevnosti Schlüsselburg, kde ji carevna Kateřina I. Ruská držela obzvláště přísně. Po nástupu Petra II. na trůn byla převezena do Moskvy a tam žila v Novoděvičím klášteře. Existují doklady, že - přeživši Petra II. - odmítla nabídku trůnu, kterou jí učinili členové Nejvyšší tajné rady.\n\nZemřela v roce 1731 za vlády carevny Anny Ivanovny. Je pohřbena v kryptě chrámu Smolenské ikony Boží Matky Novoděvičího kláštera.\n"}
{"id": "410645", "url": "https://cs.wikipedia.org/wiki?curid=410645", "title": "Army Ballistic Missile Agency", "text": "Army Ballistic Missile Agency\n\nArmy Ballistic Missile Agency - ABMA (Armádní agentura pro balistické střely) byla agentura americké armády založená 1. února 1956 v Redstone Arsenal, Huntsville Alabama, jejímž úkolem byl vývoj první armádní balistické střely středního dosahu. Velitelem se stal generálmajor John B. Medaris a Doktor Wernher von Braun.\n\nPrvním velkým projektem přiděleným ABMA byla raketa Redstone. ABMA v čele s von Braunem na jejím základě vyvíjely raketu schopnou vynést satelit do vesmíru, projekt nesl název Orbiter. Ministerstvo obrany však rozhodlo ve prospěch projektu Vanguard a ABMA dostala rozkaz přerušit práce na projektu. Von Braun však rozkaz neakceptoval a soustředil se na vývoj rakety Jupiter-C, která měla krycí název IRBM Jupiter-C (balistická raketa středního dosahu) a sloužila pro testy návratu do atmosféry. Hned při prvním letu, kdy nesla přibližně 14 kilovou maketu satelitu a dosáhla výšky 1100 km. Spekuluje se, že již tehdy by bylo možné umístit satelit na orbitu, ale chybělo vládní povolení. To se změnilo o rok později, když sověti vypustili svůj Sputnik 1. ABMA dostala povolení a 31. ledna 1958 vypustili raketu Juno I se satelitem Explorer 1.\n\nDalším projektem bylo nahrazení rakety Redstone novým typem na tuhé pohonné látky. Původní název zněl Redstone-S, ale později byl přejmenován na Pershing. Výrobou MGM-31 Pershing byla následně pověřena společnost Glenn L. Martin Company. Vývoj začal již roku 1956, tedy před uvedením původních raketa Redstone do služby.\n\nV roce 1958 byl veškerý vědecký a inženýrský personál, včetně von Brauna, převeden pod nově vzniknuvší NASA a z budov a zařízení v jižní části Redstone Arsenal se stalo Marshall Space Flight Center. Zbytek ABMA přešel spolu s Redstone Arsenal, Jet Propulsion Laboratory, White Sands Proving Ground a Army Rocket and Guided Missile Agency pod správu Ordnance Missile Command (AOMC). Další restrukturalizací v roce 1961 přešly veškeré vesmírné aktivity AOMC pod kontrolu NASA, to znamenalo většinu personálu, objektů i vybavení. Poslední zbytky ABMA byly rozpuštěny roku 1962 nebo přešly pod nově zřízené Armádní velení raketových sil, zkráceně MICOM.\n\n"}
{"id": "410646", "url": "https://cs.wikipedia.org/wiki?curid=410646", "title": "Regina Pokorná", "text": "Regina Pokorná\n\nRegina Pokorná (* 18. ledna 1982) je slovenská šachová mezinárodní velmistryně (WGM). Zatím nejvyšší rating ELO měla v říjnu roku 2003, kdy dosáhla 2429 bodů. Trénoval ji mezinárodní velmistr Ján Plachetka.\n\nRegina Pokorná je mistryní Slovenska juniorek do 18 let z roku 1997. K jejím největším úspěchům patří zlato z Mistrovství Evropy juniorek z roku 1999. Vyhrála sérii chorvatských ženských turnajů v Rijece v letech 2001, 2002 a 2005 a ve Vrbniku roku 2008. Na šachových olympiádách reprezentuje Slovensko nepřetržitě od roku 1998. V roce 1999 byla členkou ženského družstva, které zvítězilo na ME v Batumi a na druhé šachovnici získala výkonem šesti bodů z osmi možných malou bronzovou medaili.\n\n"}
{"id": "410647", "url": "https://cs.wikipedia.org/wiki?curid=410647", "title": "Industrieverband Fahrzeugbau", "text": "Industrieverband Fahrzeugbau\n\nIndustrieverband Fahrzeugbau, zkráceně IFA, bylo sdružení automobilových firem v NDR. IFA kromě osobních a nákladních automobilů vyráběla i autobusy, motocykly a jízdní kola.\n\nIFA se skládala z 65 průmyslových firem, které byly na příkaz sovětské vojenské správy v Německu (SMAD) spojeny do jedné. Byla založena v roce 1948.\n\nAutomobily IFA byly založeny na základě předválečných vozidel DKW a byly vyráběny v továrně ve Zwickau. Typ F8 používal dvouválcový a typ F9 tříválcový motor. Design karoserie čerpal z předválečných modelů. Celkem bylo vyrobeno kolem 56 tisíc osobních vozidel. Nástupcem vozů IFA F8 a F9 byly automobily Wartburg.\n\nKromě nich automobilka produkovala nákladní typ IFA W50 a lehčí nákladní automobily Robur. Pod sdružení IFA patřily i značky Trabant, EMW, Multicar, Barkas, Robur, Simson, MZ (motocykly) a další.\n\nJednotlivé podniky sdružené do uskupení byly rozčleněny do jednoho ze tří kombinátů.\n\nHlavní závod Ludwigsfelde, okres Postupim.\n\nMateřský závod působil v Karl-Marx-Stadtu (dnes Chemnitz).\n\nMateřský závod v Suhlu.\n\n"}
{"id": "410648", "url": "https://cs.wikipedia.org/wiki?curid=410648", "title": "Mohavská poušť", "text": "Mohavská poušť\n\nMohavská poušť () je písčito-kamenitá poušť na jihovýchodě Kalifornie, ve Spojených státech amerických. Rozkládá se v jižní části Velké pánve, dále zasahuje na jih Nevady a velmi malou částí také do Utahu a Arizony. Její rozloha činí okolo 65 000 km²\n, roční srážky jsou 45 až 130 mm. Název pochází od slova Mohave – jména indiánského kmene, který ji obýval.\n\nZápadní hranici tvoří pohoří Tehachapi Mountains, na jihozápadě hory San Gabriel Mountains a hory San Bernardino Mountains, a též tektonické zlomy San Andreas a Garlock. Na severu hranici tvoří Great Basin a na jihu poušť Sonora. Severovýchodní hranice je nezřetelná – někdy je stanovena podle výskytu juky krátkolisté (\"Joshua Tree\"). Výskyt rostlinných druhů je sledován od roku 1750. Nachází se zde Národní rezervace Mojave, Národní park Joshua Tree a Národní park Zion.\n\nRoční srážky nepřesahují 150 mm ve vyšších partiích (1000-2000 m n. m.). V Údolí Smrti v Kalifornii v létě teplota přesahuje 120 °F (49 °C). Třebaže je to na poušti nezvyklé, je možné se v nadmořské výšce 7929 stop (cca 2 416,75 metrů) setkat se sněhem – zasněžený je např. štít Telescope Peak (3 392 m n. m.) a hora Clark severně od mezistátní dálnice č. 15. Nejnižší zaznamenaná teplota dosáhla 0 °F (− 17,7 °C), v zimě se teploty pohybují od 20 °F do 30 °F (od ok. −6 do ok. −1 °C), v létě obvykle kolem 100 °F (37,8 °C).\n\nPoušť vznikla existencí srážkového stínu na tomto území. Na mnoha místech, zejména níže položených, prší sporadicky a teploty v létě dosahují vysokých hodnot (Údolí smrti apod.) Srážkový stín způsobuje pohoří Skalnatých hor, za které srážky z Tichého oceánu stěží pronikají.\n\nZajímavostí je, že část této pouště ve vojenské oblasti Nevada Test Site se od roku 1951 používala jako testovací plocha pro jaderné zbraně<ref name=\"DOE/NV-209\">U.S. Department of Energy / Nevada Operations Office, \"United States Nuclear Tests - July 1945 through September 1992\", December 2000, DOE/NV-209 Rev 15 </ref>.\n\nV Mohavské poušti se nachází řada opuštěných sídel, např. Calico, dříve centrum těžby stříbra, nebo Kelso v \"Národní rezervaci Mohave\", jehož atrakcí je dochovaná původní železniční stanice.\n\nNacházejí se zde i větší města, např. Las Vegas. Z dalších lze jmenovat:\n\nNa tomto území byla vybudována Edwardsova letecká základna, využívaná letectvem i jako místo přistávání raketoplánů NASA.\n\n\n\n"}
{"id": "410649", "url": "https://cs.wikipedia.org/wiki?curid=410649", "title": "Taylor Swift", "text": "Taylor Swift\n\nTaylor Alison Swift (* 13. prosince 1989) je americká zpěvačka, textařka, skladatelka a herečka.\n\nVyrůstala ve Wyomissing v Pensylvánii a ve čtrnácti se přestěhovala do Nashville v Tennessee, kde začala svou hudební kariéru jako country popová zpěvačka. Podepsala smlouvu s nezávislým vydavatelstvím Big Machine Records a stala se nejmladší písničkářkou, která kdy byla najata vydavatelstvím Sony/ATV Music Publishing. Již po vydání svého prvního eponymního alba (\"Taylor Swift\") v roce 2006 se stala hvězdou country hudby. Třetí singl „Our Song“ z ní udělal nejmladší zpěvačku, která bez cizí pomoci napsala a vydala píseň, která se umístila na prvním místě žebříčku Billboard Hot Country Songs. V roce 2008 získala nominaci na cenu Grammy v kategorii \"Best New Artist\" (Nejlepší nový umělec).\n\nDruhé album \"Fearless\" bylo vydáno na konci roku 2008. Podpořeno úspěchem singlů „Love Story“ a „You Belong with Me“ v hitparádách zaujalo toto album pop crossoverové publikum a stalo se nejprodávanějším albem roku 2009. Album vyhrálo čtyři ceny Grammy v roce 2010, díky čemuž se Swift stala vůbec nejmladší výherkyní Grammy v kategorii „Album of the Year“ (album roku). Její třetí album \"Speak Now\" bylo vydáno na konci roku 2010 a prodalo se více než jeden milion kusů již v prvním týdnu od vydání. Poté Swift vyrazila na třináctiměsíční turné Speak Now World Tour, na kterém vystoupila na několika stadionech a které přilákalo přes 1,6 milionu fanoušků. Třetí singl alba „Mean“ vyhrál dvě Grammy. Čtvrté album Taylor Swift se jmenuje \"Red\" a bylo vydáno 22. října 2012. Pilotní singl „We Are Never Ever Getting Back Together“ se stal jejím prvním singlem, který dosáhl na čelo žebříčku \"Billboard\" Hot 100. Singly“I Knew You Were Trouble“ a“22“ se staly celosvětově úspěšnými hity, přičemž I Knew You Were Trouble se stal hitem číslo 1 v ČR. Severoamerické turné Red Tour začalo v březnu roku 2013. Taylořino páté a první popové album 1989 bylo vydáno koncem roku 2014 a singly Shake It Off a Blank Space byly jedny z nejpopulárnějších hitů roku 2014 a 2015. Album vyhrálo Grammy v kategoriích „Album of the Year“ a „Best Vocal Album“. Po třech letech Taylor vydala své šesté, velmi očekávané album \"reputation\". Po dramatu v roce 2016 se Taylor rozhodla album nepropagovat. Singl“Look What You Made Me Do“ se stal zpěvaččiným pátým hitem, který dosáhl #1 v žebříčku \"Billboard\" Hot 100.\n\nTaylor Swift je často popisována jako „miláček Ameriky“ a je známá písněmi, ve kterých často zpívá o lásce. Hudebně se jedná nejčastěji o písně s chytlavou melodií, díky čemuž člověku prakticky okamžitě vejde do povědomí (tzv. Hook) Jako textařka byla oceněna asociací Nashville Songwriters Association a organizací Songwriters Hall of Fame. Mezi další úspěchy Taylor Swift patří deset cen Grammy, dvacet tři American Music Awards, sedm Country Music Association Awards, šest Academy of Country Music Awards a třináct BMI Awards. Za dobu své kariéry již prodala přes 22 milionů alb a přes 50 milionů písní stažených online. Kromě své hudební kariéry si Taylor Swift vyzkoušela i roli herečky, objevila se v jedné epizodě Kriminálky Las Vegas v roce 2009, v komedii Na sv. Valentýna (2010) a v animovaném filmu \"The Lorax\" (2012). \"Forbes\" odhaduje, že si za svou kariéru vydělala přes 165 milionů dolarů. Za rok 2013 vydělala 40 milionů dolarů (téměř 789 milionů korun), což bylo nejvíc mezi lidmi v hudební branži.\n\nTaylor Swift podporuje umělecké vzdělávání, dětskou gramotnost, přispívá na pomoc při přírodních katastrofách, podporuje práva LGBT a charitu pro nemocné děti.\n\nTaylor Alison Swift se narodila 13. prosince 1989 v Readingu. Její otec, Scott Swift, je finanční poradce banky Merrill Lynch.\nVyrostl v Pensylvánii a je potomkem tří generací prezidentů banky. Její matka, Andrea Swift (rozená Finlay), pracuje v domácnosti a dříve pracovala jako obchodní jednatelka investičního fondu. Prvních deset let svého života strávila v Singapuru, pak se její rodina usadila v Texasu; její otec byl inženýr ropných vrtů a pracoval v jihovýchodní Asii. Taylor Swift byla pojmenována po zpěvákovi Jamesi Taylorovi; její matka věřila, že jí (Taylor) toto pohlavně neutrální jméno pomůže při budování podnikatelské kariéry. Taylor k tomu uvedla: „Máma myslela, že bude skvělé mít na vizitce napsáno Taylor, protože ten, kdo si ji přečte, nebude předem vědět, zda jde o muže či ženu.“\nMá mladšího bratra Austina, který studoval na University of Notre Dame, ovšem posléze přešel na Vanderbilt University. Taylor Swift svoje dětství strávila na malé plantáži vánočních stromků v Montgomery County a chodila na placenou školu Wyndcroft School. Když bylo Taylor devět let, její rodina se přestěhovala do Wyomissingu v Pensylvánii,; tam Taylor navštěvovala základní školu ve West Readingu a střední školu Wyomissing Area Junior/Senior High School. Letní prázdniny trávila v letním bytě svých rodičů ve Stone Harboru v New Jersey, které popisuje jako místo, kde vznikla většina jejích dětských vzpomínek.\n\nTaylořinou první zálibou byla jízda na koni. Její matka ji posadila do sedla, už když jí bylo devět let; později soutěžila v jezdeckých show. Její rodina vlastnila několik amerických kovbojských koní a Shetlandských poníků. V devíti letech Taylor obrátila svou pozornost na hudební divadlo a vystupovala v produkcích Berks Youth Theatre Academy muzikálů \"Grease\", \"Annie\", \"Bye Bye Birdie\" a \"The Sound of Music\". Pravidelně jezdila na Broadway na hodiny zpěvu a herectví, avšak po několika letech konkurzů v New Yorku, kdy nic nedostala, se Swift začala zajímat o country hudbu. Od té doby trávila své víkendy vystupováním na místních festivalech, veletrzích, kavárnách, karaoke soutěžích, zahradních klubech, skautských srazech a nemocnicích. V jedenácti letech po mnoha pokusech vyhrála Swift místní talentovou soutěž, kde zazpívala píseň „Big Deal“ od LeAnn Rimes a získala možnost vystoupit jako předskokan Charliemu Danielsovi v amfiteátru ve Strausstownu. Kvůli svému narůstajícímu zájmu o country hudbu se začala izolovat od svých spolužáků.\n\nPo zhlédnutí epizody \"Behind the Music\" o Faith Hill nabyla Swift přesvědčení, že „zde existuje kouzelná země jménem Nashville, kde se sny mění ve skutečnost a kam se potřebuje vydat.“ O jarních prázdninách odjela se svou matkou do Nashvillu, kde natočila demo z coverů Dolly Parton a Dixie Chicks pod taktovkou vydavatelství Music Row. Poté, co ji odmítla řada vydavatelů, zjistila, že „každý v tom městě chtěl dělat to, co já. Takže jsem si sama sobě říkala, že potřebuji přijít na to, jak být jiná.“ Na nejrůznějších sportovních událostech začala zpívat americkou hymnu (\"The Star Spangled Banner\"), protože to byla příležitost dostat se před 20 000 diváků, aniž by musela mít kontrakt s nahrávací společností. Při zahájení basketbalového utkání Sixers ve Filadelfii si jedenáctiletá Taylor po dozpívání hymny plácla s rapperem Jay-Z. Ve dvanácti letech jí opravář počítačů ukázal tři akordy na kytaru a inspiroval ji k napsání první písně „Lucky You“. Již dříve vyhrála národní básnickou soutěž s básní nazvanou „Monster in My Closet“, ale od této chvíle se zaměřila na psaní písní. V roce 2003 začala Taylor Swift se svými rodiči spolupracovat s hudebním manažerem Danem Dymtrowem z New Yorku. S jeho pomocí dělala reklamu pro modely Abercrombie and Fitch v rámci jejich kampaně“vycházejících hvězd“, jedna její píseň byla zahrnuta do kompilačního alba Maybelline Cosmetics a setkala se s velkými hudebními vydavateli. Po zazpívání svých původních písní na prezentaci RCA Records dostala Taylor Swift nabídku na rozvoj vlastní kariéry, a začala často jezdit do Nashvillu.\n\nKdyž bylo Swift čtrnáct let, přestoupil její otec do nashvillské pobočky Merrill Lynch a rodina se přestěhovala do domu na pobřeží jezera v Hendersonville v Tennessee. Swift toto později popsala jako „neuvěřitelnou oběť“ od své rodiny. Její rodiče to raději prezentovali jako přesun do milejší společnosti než jako možnost pro Taylor, aby se stala hvězdou. Její matka řekla: „Vždycky jsme jí říkali, že to neděláme ani pro peníze, ani abychom si splnili nějaký vlastní sen.“ V Tennessee chodila Swift na střední školu Hendersonville High School, kde měla v prvním i druhém ročníku na vysvědčení samé jedničky. Později, aby zvládala svůj koncertní rozvrh, přestoupila Swift na Aaron Academy, soukromou křesťanskou školu, která nabízela domácí vyučování. V roce 2008 získala středoškolský diplom poté, co dokončila poslední dva roky studia za dvanáct měsíců.\n\nVe čtrnácti letech se Swift přestěhovala do Nashville. V rámci kontraktu s RCA Records se setkávala se zkušenými písničkáři vydavatelství Music Row jako Troy Verges, Brett Beavers, Brett James, Mac McAnally a The Warren Brothers. Nakonec započala trvalou spolupráci s Liz Rose. Taylor Swift viděla Liz Roseovou vystupovat při akci RCA a navrhla jí spolupráci. Začaly se spolu scházet každé úterý odpoledne hned po škole na textařských sezeních. Rose řekla, že tato sezení byla „jedny z nejjednodušších, která jsem kdy dělala. V podstatě jsem byla jen její redaktorkou. Ona (Taylor) psala o tom, co se ten den přihodilo ve škole. Měla tak jasnou představu o tom, co se snaží říct. A vždy přišla s nejneuvěřitelnějšími nápady.“ Swift také začala nahrávat dema s producentem Nathanem Chapmanem. Po vystoupení BMI Songwriter's Circle show v The Bitter End, New York, se Taylor Swift stala nejmladší písničkářkou, která kdy byla přijata do Sony/ATV Music Publishing. Od RCA Records odešla v patnácti letech, protože společnost chtěla, aby nahrávala písně, které napsali jiní textaři, ale ona se cítila připravená založit vlastní kariéru s vlastními materiály. Taktéž přerušila spolupráci s manažerem Danem Dymtrowem, který se později s Taylor Swift a jejími rodiči soudil. „Opravdu jsem cítila, že mi ujíždí vlak,“ vzpomínala později Swift. „Chtěla jsem tyto roky zachytit na nějaké album, když v nich stále představuji, co jsem prožila.“ Na průmyslovém představení v nashvilleském The Bluebird Café v roce 2005 na sebe Taylor Swift upozornila jednatele Dreamworks Records Scotta Borchettu, který se připravoval založit nezávislé vydavatelství, Big Machine Records. Taylor Swift se stala jedním z prvních umělců, kteří s vydavatelstvím uzavřeli kontrakt, a její otec v novém vydavatelství koupil tříprocentní podíl. Aby ji uvedl do hudebního bysnysu country, zajistil Borchetta Taylor Swift vystoupení na CMA Music Festivalu, kde vystoupila jako umělecký doprovod.\nSwift začala pracovat na svém eponymním debutním albu krátce po uzavření kontraktu. Po experimentech se zkušenými nashvillskými producenty přemluvila Big Machine, aby najali jejího dřívějšího producenta Nathana Chapmana. Bylo to pro něj poprvé, co měl natočit studiové album, ale Swift věřila, že jim spolupráce dobře klape. Nakonec Chapman produkoval až na jednu píseň všechna čísla alba \"Taylor Swift\". Ona sama album popsala jako deníček počátku svého dospívání. Většinu čísel napsala během prvního roku na střední škole a popisují nové životní zkušenosti jako první lásky a pocity úzkosti v pubertě. Taylor Swift uvedla, že i když to zní „jako bych měla 500 kluků“, velkou část písní napsala z role pozorovatele. Tři písně na albu napsala Swift úplně sama, včetně dvou singlů, a zbylých osm ve spolupráci s textaři jako jsou Liz Rose, Robert Ellis Orrall a Angelo Petraglia. Hudebně bylo album popisováno jako „směs tradičních country nástrojů a čilých, svižných rockových kytar.“ \"Taylor Swift\" bylo vydáno v říjnu roku 2006. \"The New York Times\" popsal album jako „malé mistrovské dílo country-popu, jak udivující, tak cynické, vedené pevným přesvědčivým hlasem mladičké Swift.“ Roger Holland z časopisu \"PopMatters\" doufal, že Swift bude „schopna najít rovnováhu mezi klasickým country a svým zřejmým citem pro pop, protože album \"Taylor Swift\" ukazuje, že má jistě hodně co nabídnout.“ Sasha Frere-Jones z \"The New Yorker\" ji popsal jako „zázračné dítě“ a ocenil její netečnost k daným hudebním žánrům, takže zatímco Nashvillská hudební scéna je podle něho spíše konzervativní, Swift neváhá použít prvky R&B, rapu či rocku. Přesto lidé považují její styl za tradiční nashvillský country-pop. Na stránkách \"Country Weekly\" předpovídali, že „tak promyšlený materiál naznačuje talent, který přetrvá i po střední škole.“ \"Rolling Stone\" o Taylor Swift napsali: „Když v roce 2006 v šestnácti letech přišla na hudební scénu se svým debutovým albem, zněla jednak mladě, jednak ale pozoruhodně zrale. (...) „Our song“ prorazil na povrch se stejně bláznivě chytlavou melodií, jakou mají písně Britney nebo Patsy“.\nVydavatelství Big Machine Records bylo stále ve svých počátcích, když vydalo první hlavní singl „Tim McGraw“ v červnu roku 2006, a tak Taylor se svou matkou pomáhaly balit CD singlů do obálek a posílat je do rádií. Většinu roku 2006 strávila propagováním alba \"Taylor Swift\" při rádiovém turné, což později okomentovala:“Rádiová turné většiny umělců trvají šest týdnů. Moje trvalo šest měsíců“ Swift malovala obrazy (inspirované Jacksonem Pollockem), aby jimi obdarovala hudební dramaturgy, kteří zařadili její písně do vysílání. Několikrát vystoupila v televizních show, například v show Grand Ole Opry, \"Good Morning America\", a \"TRL\". Objevila se v několika reklamách, propagovala džíny l.e.i. a stala se tváří kampaně Verizon Wireless Mobile Music. Taylor Swift sama sebe označila jako „dítě internetu“, protože využívala sociální síť Myspace k získání fanoušků. Psala vlastní blogové příspěvky, komentovala statusy svých fanoušků a osobně odpovídala na všechny zprávy, které jí její fanoušci poslali. V té době to byl převrat v country hudbě. Borchetta uvedl, že jeho spolupracovníci zvedali obočí údivem, když se rozhodl podepsat smlouvu s šestnáctiletou zpěvačkou, ale Taylor Swift narazila na volné místo na trhu: dospívající dívky, které poslouchají country. Po singlu „Tim McGraw“ následovaly další čtyři, které byly vydány mezi lety 2007 a 2008: „Teardrops on My Guitar“, „Our Song“, „Picture to Burn“ a „Should've Said No“. Všechny byly velmi úspěšné v žebříčku Billboard Hot Country Songs, „Our Song“ a „Should've Said No“ se dostaly na jeho čelo. Díky singlu „Our Song“ se Taylor Swift stala nejmladší zpěvačkou, jejíž singl se dostal na čelo country žebříčku, aniž by jí s ním někdo pomáhal. „Teardrops on My Guitar“ se stal menším popovým hitem a dosáhl na třinácté místo v žebříčku \"Billboard\" Hot 100. Alba se prodalo 39 000 kusů již za první týden. a do března roku 2011 se ho prodalo přes 5.5 milionů kusů po celém světě. Swift také vydala Vánoční album, \"\" v říjnu roku 2007 a EP \"Beautiful Eyes\" v červenci 2008.\n\nNa podporu prvního alba Taylor Swift hodně vystupovala; kromě festivalů a divadelních vystoupení předskakovala na koncertních turné několika country umělců. Na konci roku 2006 otevírala koncerty pro Rascal Flatts na posledních devíti vystoupeních jejich Me & My Gang Tour, nahradila předchozího předzpěváka Erica Churche, který byl vyhozen. Swift později Churchovi poslala svou první zlatou desku s poznámkou: „Díky, že jsi hrál moc dlouho a moc nahlas na turné Flatts. Upřímně to oceňuji, Taylor.“ V roce 2007 uváděla dvacet vystoupení na turné George Straita, několik vystoupení na Flip-Flop Summer Tour Kenny Chesneyho, vybraná vystoupení pro Brad Paisleyho na jeho Bonfires & Amplifiers Tour a několik vystoupení na společném turné Soul2Soul II Tour Tima McGraw a Faith Hillové. V roce 2008 Swift hrála opět na turné Rascal Flatts. Kromě vlastního materiálu vystupovala Taylor Swift také s covery písní od Beyoncé, Rihanny, Johna Waita, Lynyrd Skynyrd a Eminema. Před i po každém koncertu uspořádala až čtyřhodinová sezení s fanoušky.\n\nV roce 2007 Swift získala společně s Alanem Jacksonem cenu Umělce roku Nashville Songwriters Association. Taylor Swift se stala nejmladší zpěvačkou, která kdy tento titul obdržela. Vyhrála také cenu Horizon Award za nejlepší nový objev na hudební scéně od Country Music Association V roce 2008 ji Akademie country hudby označila nejlepší mladou zpěvačkou a v rámci American Music Awards vyhrála cenu nejoblíbenější country zpěvačky. Za písně představené na albu \"Taylor Swift\" získala sedm cen BMI Awards. V roce 2008 byla Taylor Swift také nominována na Cenu Grammy v kategorii Objev roku (Best New Artist), ale nakonec prohrála s Amy Winehouse.\n\nV listopadu 2008 vyšlo její druhé studiové album s názvem Fearless. Na album napsala sedm písní sama, včetně dvou singlů a zbývající šest písní napsala se skladateli Liz Ros, John Rich, Collbie Caillat a Hillary Lindsey. Na albu spolupracovala s producentem Nathanem Chapmanem. Hudebně jsou nahrávky charakterizované jako : „hlasité, líbivé kytary, strhující refrény, příležitostně housle a v mixu zastrčené banjo.“ The New York Times napsal: „ Swift je jedna z nejlepších populárních skladatelek a předních představitelů country. Má více kontaktu se svým vnitřním životem než většina dospělých.“ Rolling Stone ji popsal jako: „Skladatelský učenec s vrozeným darem pro stavění sloky, refrénu a mostu. Její osobní a pradivé písně se doslova zdají být jako vytržené z předměstkého dívčího deníku.“Společně s Robertem Allem velmi podporuje album Fearless při vydávání. Na představení alba byla věnována jedna episoda z show Ellen DeGeneres. Také se objevila v mnoha jiných talkshow. S fanoušky komunikuje pomocí osobních videoblogů a Twitteru. První singl z alba „ Love Strory“ byl vydán v září 2008 a během několika sekund se stal nejlépe prodávaným country singlem všech dob. Jeho maximum bylo u čísla 4 na Billboard Hot 100. Během let 2008 a 2009 byly vydány další čtyři singly: „White Horse“, „ You Belong With Me“ , „Fifteen“ a „Fearless“. „ You Belong With Me“ byl nejlépe zaznamenaný singl s vrcholem u čísla 2 na Billboard Hot 100. Album debutovalo na vrcholu Billboard 200 Album Chart s prodejností 592 304 kopií v prvním týdnu, od té doby se ve světě prodalo přes 8,6 milionu kopií. Album se stalo nejlépe prodávaným albem roku 2009 a vyneslo Swift velký mezinárodní úspěch.\n\nNa podporu album Fearless se Swift vydala na své první turné. Fearless Tour mělo 105 vystoupení. 90 představení v Severní Americe, 6 v Evropě, 8 v Austrálii a jedno v Asii. Na jednorázové duety pozvala např. : Johna Mayere, Fait Hill nebo Katty Perry. Její předzpěváci byli např. : Justin Bieber, Kelli Pichler a Gloriana. Tour navštívilo přes 1,1 milionu fanoušků a vydělalo přes 65 milionu dolarů. Celovečerní film Taylor Swift : Journey to Fearless byl vysílán v televizi a později byl vydán na DVD a Blu-ray. Na Escape Tour Keitha Urbana vystupovala jako předzpěvačka. Vystupovala na mnoho předávání cen např. : CMT Giants vystoupila s vlastní verzí písně „Drive“ od Alana Jacksona, na 51. ročníku cen Grammy vystupovala společně s Miley Cyrus a písní „Fifteen“ a na ceny CMT napsala rapovou parodii s T-Pain. Také nahrávala řadu vedlejších projektů. V roce 2009 vydala vlastní verzi písně „American Girl“ od Toma Pettyho. S doprovodnými vokály se podílela na singlu od Johna Mayera „Half of My Heart“ , který je nejúspěšnější na jeho čtvrté desce. S Martinem Johnsonem a Robertem Eliss Orralem spolupracovala na dvou písních „You will Always Find You Way Back Home“ a „Crazier“ pro film Hannah Montana: The Movie Soundtrack. K filmu Na sv. Valentýna přispěla písní : „Today Was a Fairytale. Na album Naděje pro Haiti nahrála píseň „Breathless“ od Better Than Ezra.\n\nStala se prvním country umělcem, který vyhrál MTV Music Awards, když píseň „You Belong With Me“ vyhrála nejlepší ženské video roku 2009. Její děkovnou řeč však přerušil Kany West, který ji vytrhl mikrofon z ruku a prohlásil: „Nejlepší klip má stejně Beoyncé.“ Swift je fanynkou Westovy hudby a na tiskové konferenci řekla že „nemá žádné špatné pocity vůči němu.“ Incident získal velkou pozornost médií a zaplnil mnoho internetových oběžníků. Za několik dní zmínila v rozhovoru : „West mi nabídl omluvu, kterou jsem přijala. Byl velmi upřímný.“ V následujících rozhovorech odmítla o incidentu mluvit, protože z toho nechtěla dělat „velký případ“. „Stalo se to v televizi, takže všichni viděli co se stalo. Není tu o čem mluvit.“\n\nV roce 2010 vyhrála 4 ceny Grammy z celkového počtu 8 nominací. Album Fearless se stalo albem roku a Nejlepším country albem. Píseň „White Horse“ vyhrála nejlepší country píseň a Nejlepší ženský pěvecký výkon. Stala se nejmladším umělcem, který kdy vyhrál cenu za Album roku. Během předávání cen zazpívala společně se Stevie Nicksem písně „Rhiannon“ a „You Belong With Me“. Její pěvecký výkon získal negativní recenze a rozpoutal rozsáhlý mediální odpor. Zazněly formulace jako „překvapivě špatné“ a „neuvěřitelně ubohé“. Zatímco New York Times napsal: „je osvěžující vidět někoho tak nadaného něco zbabrat“ a „byla to nová nejdůležitější popová hvězda v posledních letech“, hudební analytik Bob Lefsetz předpovídal, že její kariéra skončí „přes noc“. Také veřejně apeloval na jejího otce, že má najmout „reklamního krizového agenta“, aby řídil tuto kauzu, protože „Taylor je příliš mladá a hloupá, aby pochopila chybu, kterou udělala.“ Stevie Nicks zpěvačku hájil: „Taylor mi připomíná mě samotného svým odhodláním a dětskou povahou. Je to nevinnost, která ji dělá zvláštní a vzácnou. To děvče, podobně jako Neil Diamond nebo Elton John, píše písničky, jež rozezpívají celý svět. Rock′n′roll-country-popová písničkářka je zpět a jmenuje se Taylor Swift. Hudební průmysl zachrání ženy, jako je ona.“\n\nFearless získalo mnoho dalších ocenění a stalo se nejoceňovanějším coutry albem v historii. Stala se nejmladší a teprve šestou ženou, která vyhrála Entertainer of the Year od Coutry Music Association. Fearless také dostalo od asociace cenu za Nejlepší album. Swiftová se stala nejmladším umělcem, který vyhrál Album roku na Academy of Country Music. American Music Awards ji ocenily za nejlepší Country album a jmenovaly ji Umělcem roku. Byla oceněna Hal david Starlight od Songwriter Hall of Flame a Nashville Songwritter Association ji jmenovali Skladatelem a Umělcem roku. Billboard ji ocenil umělcem roku 2009 a byla zahrnuta v seznamu 100 nejvlivnějších lidí roku 2010.\n\nV říjnu 2010 vydala své třetí studiové album Speak Now. Všech čtrnáct skladeb napsala sama a na nahrávání spolupracovala s dlouholetým producentem Nathanem Chapmanem. Hudebně se album rozšiřuje nad rámec country-pop, někdy i zasahuje do rocku a špinavého popu. The New York Times popsal album jako divoké, hudebně různorodé a „příliš vynikající, možná její nejlepší.“ Magazím Rolling Stones popsal Swift jako jednu z nejlepších skladatelů v popu, rocku nebou country: „Swiftová je možná chytrý nashvillský profík, který zná všechny triky na výrobu hitů, také je to ale přecitlivělá romantická holka.“\nS albem Speak Now provedla rozsáhlou propagační kampaň. Objevila se na různých ranních show a talk show, a také na bezplatných mini-koncertech na neobvyklých místech, jako např. v otevřeném dvoupatrovém autobuse na Hollywood Boulevard nebo v odletové hale na letišti JFK. Vedle Kris Kristofferson, Emmyly Harris, Vince Gill a Lionel Richie se podílela v Los Angelském Nokia Clubu na „kytarovém tahu“ – hudebníci se na podiu střídali a hráli akustické verze svých písní, aby získali peníze na Country Music Hall of Fame.\n\nPrvní singl z alba „Mine“ vyšel v srpnu 2010 a dalších a dalších pět singlů během let 2010 a 2011 jsou to: „Back to December“ „Mean“ „The Story of Us“ „Sparks Fly“ a „Ours“. Album mělo velký komerční úspěch, debutovalo na vrcholu US Billboard 200 chart. Úvodní prodej byl 1 047 000 kopií a to dělalo šestnácté album v historii USA, kterého se prodalo přes milion kopií v jednom týdnu. V únoru 2012 se alba celosvětově prodalo pře 5,7 milionu kopií.\n\nRok 2011 a začátek roku 2012 procestovala na turné k albu. Součástí třinácti měsíců bylo: 111 představení celosvětového turné. 7 dat v Asii, 12 v Evropě, 80 v Severní Americe a 12 v Austrálii. Poznala mnoho hudebníků, kteří se připojili k jednorázovým duetem během severoamerického turné. Pracovala s Jamesem Taylorem, Jasonem Mrazem, Shawn Colvin, Johnnym Rzezniakem, Andym Grammez, Talem Bachmanem, Justinem Biebrem, Selenou Gomez, Nicky Minaj, Nelly, B.o.B, Usher, Flo Rida, T.I., Johnem Foremanem, Jimem Adkinsem, Hayley Williams, Hot Chilly Rae, Ronnie Dunn, Darris Rucker, TIm McGraw a Kenny Chesney. Během severoamerického turné psala pro každé představení různé texty svých písní na levou paži, text měl být vnímán jako noční nálady kruhu. Během turné hrála mnoho akustických verzí svých písní a v každém městě ji vzdali hold jako domácímu umělci. Potvrdila, že verze písní jí dovolili aby byla spontánní v jinak dobře nacvičenm předsavení. Turné se zúčastnilo více než 1,6 milionu fanoušků a vyneslo více než 123 milionu dolarů. V listopadu 2011 bylo vydáno její první živé album Speak Now World Tour Live, kde je 17 vystoupení ze Severní Ameriky.\n\nNa 54. ročníku předávání cen Grammy, píseň „ Mean“ vyhrála cenu za Nejlepší Country píseň a Nejlepší Country Solo výkon. Během předávání cen také tuto píseň zahrála. Za roky 2011 a 2012 ji akademie country hudby jmenovala Entertainer of the Year Country a za rok 2011 i Music Assocation. V roce 2011 byla Umělcem roku na American Music Awards a album bylo jmenováno Nejoblíbenějším Country albem. Billboar ji jmenoval Ženou roku 2011.\n\nZatímco své čtvrté album dokončila v létě 2012, James Taylor ji pozval aby se objevila jako speciální host během jeho setu Tanglewood. Dohromady hráli písně „Fire and Rain „Love Story“ a „Ours“. James Taylor, který se s ní poprvé setkal, když ji bylo osmnáct, řekl: „prostě jsme si padli do noty. Miloval jsem její písně a její přítomnost na jevišti byla ohromná.“\n\nBěhem tohoto období přispěla dvěma originálními písněmi do soundtracku The Hunger Games. „Safe & Sound“ napsala a nahrála ve spolupráci s The Civel Wars a T-Bone Burnett. Singl byl vydán v lednu 2013 a od té doby se ho prodalo přes 1,4 milionu kopií v USA. Píseň získala cenu za nejlepší píseň napsanou pro Visual Media na předávání Grammy v roce 2013 a byla nominována na Nejlepší originální píseň an 70. ročníku Zlatých Globů. Její druhý příspěvek do soundtracku „Eyes Open“ byl napsán výhradně Swiftovou a produkoval ho Nathan Chapman. Kromě toho přispěla zpěvem na píseň „ Both of Us“. producent uveřejnil píseň na B.o.B druhém albu Strange Clouds.\n\nJejí čtvrté studiové album Red bylo vydáno v říjnu 2012. Sama napsala 9 ze 16 písní na albu. Na zbývajících sedmi písních spolupracovala s Maxem Martinem, Liz Rose, Danem Wilsnem, Edem Sheeranem a Gary Lightbodym. Nathan Chapman působil jako vedoucí producent na albu, ale na produkci jednotlivých skladeb se podíleli také: Jeff Blasher, Butch Walker, Jacknife Lee, Dan Huff a Shellback. Chapman uvedl, že povzbudil Swift aby otočila a vyzkoušela sebe v jiných situacích. Hudebně je album experimentování se srdcem rocku, dubstepu a tanečního popu je to více sypané mezi, ale více rozpoznáte Swift styl. John Caramica o Red napsal: „méně detailní a více uspěchané než obvykle. Na albu přestane předstírat, že je něco jiného než popová megastar a je zajedno s dospělými obavami. Magazín Rolling Stones poznamenali: „Často se jí daří vstoupit do tradice neúprosného emociálního mapování jako Joni Mitchell nebo Carol King… její projekt objevování sebe je jedním z nejlepších příběhů popu.“\n\nJako propagační kampaně Red byli zástupci ze 72 rozhlasových stanic po celém světě letecky dopraveni do Nashvillu, kde během úvodního týdne prodeje dělali individuální rozhovory se Swift. Objevila se v mnoho Tv talkshow a vystupovala na slavnostním předávání hudebních cen v USA, Velké Británii, Německu, Francii, Španělsku a Austrálii. Hlavní píseň alba „ We Are Never Ever Getting Back Together“ se stala jejím prvním číslem 1 na US Billboard hot 100. Dále bylo vydáno dalších 6 písní: „Begin Again“ (pro country radio), „ I Knew You Were Trouble“ „22“ „Everything Has Changed“ „The Last Time“ ( všechny pro popová rádia) a „Red (pro country radio). Album Red debutovalo na vrcholu Billboard 200 chart a úvodním týdnem prodje pře 1,21 milionu kopií. To znamenalo největší otevírací prodej za 10 let a Swift se stala první ženou, která má dvě alba s úvodním týdnem prodeje přes 1 milion kopií. V květnu 2013 se celosvětově prodalo přes 6 milionu kopií. V listopadu 2012 prodala během své kariéry 26 milionu alb a má 75 milionu digitálně stažených písní.\n\nRed tour v Severní Americe mělo 66 termínů včetně 13 show na stadionech a běželo od března 2013 - září 2013. Tour navštívilo v prosinci 2013 stadiony po celém Novém Zélandu a Austrálii, v únoru 2014 Anglii a Německo, turné končilo šesti daty v Asii. Na některé vystoupení pozvala speciální hosty jako Carly Simon, Tegan a Sara, Jennife Lopez, Luke Bryan, Patrick Stump z Fall Out Boy, Elli Goulding, Nelly, Lara Bareilla, Cher Loyd, B.o.B, Gary Lightbody, Train, Neon Trees, Rascal Flatts a Hunter Hayes. V téro éře spolupracovala s řadou umělců. Společně s Jackem Antonoffem napsala píseň „Sweeter Than Fiction“ pro soundtrack k filmu One Chance. Píseň získla nominaci na Nejlepší originální píseň na 71. ročníku Zlatých Glóbů. Na CMA Awards 2013 vystupovala s akustickou verzí písně „Red“ s Vince Gill a Alison Kraus. V Chicagu vystupovala se skupinou The Rolling Stones, později uvedla, že to byl jeden z nejlepších okamžiků její hudební kariéry.\nAlbum Red nevyhrálo žádné Grammy, ale bylo nominováno ve čtyřech kategoriích. Píseň „We Are Never Ever Getting Back Together“ byla nominována v roce 2013 na Nahrávku roku a album v roce 2014 na Album roku. Podobně nezískalo žádné ocenění na předávání cen Country Music Association. Nicméně byla Taylor Swift v 22 letech oceněna jedinečnou Pinnacle Award za „unikátní“ úspěch a celosvětový přínos country hudbě. V minulosti získal tuto cenu pouze Grath Brook. Její ocenění ji představili Tim McGraw, Faith Hill, Keith Urban, Rascal Flatts, George Strait a Brad Paisley, Mick Jagger, Cary Simon, Julia Roberts, Reese Whitherspoon, Ethel Kennedy a Justin Timberlake. The New York Times považoval udělení ceny za udržení Taylor Swift v žánru: „osobnost country hudby, její tvůrčí motor, jeho velvyslanec v širém světě.“ New Yorker uvedl: „může to být okamžik, kdy Swift dala sbohem žánru, který jí pomohl nasměrovat k nadvládě v popu.“ V roce 2012 vyhrála tři MTV Europe Music Awards, včetně ocenění za Nejlepší zpěvačku a Nejlepší živé vystoupení. Píseň „I Knew You Were Trouble“ vyhrála cenu za Nejlepší ženské video. Na American Music Awards 2012 vyhrála cenu za Nejlepší country zpěvačku a v roce 2013 cenu za Umělce roku.\n\nV Red éře se její milostný život stal intenzivním předmětem sledování v médiích. The Villaga napsal: „Je mladá, může být kontroverzně dramatická, dává sama sebe do centra jejích příběhů a samozřejmě, že chodí se spousty slavnými lidmi v relativně krátkém časovém úseku, ale nic z toho není mimořádně vzácné.“ Na slavnostním předávání Zlatých Glóbů, komici Tiny Fey a Amy Poehler zesměšnili její milostný život a doporučili, aby se držela dál od mladých mužů v publiku. Na profilu Vanity Fair byla později požádána, aby se o tomto incidentu vyjádřila: „Docela se mi to líbilo, vy víte, ráda si dělám legraci sama za sebe. Ale pokud chcete nějaké velké odhalení, od roku 2010 jsem chodila přesně s dvěma lidmi.“ Zatímco diskutovali Swift uznale citovala poznámku Madeline Albright: „V pekle je zvláštní místo pro ženy, které nepomáhají jiným ženám“\n\nKrátce po vystoupení s The Rolling Stones ze začátku června 2013 uveřejnila Taylor Swift, že začíná pracovat na svém pátém studiovém albu. „Už to začíná, takový pocit neklidu, a ten když začne, obvykle potom následuje skládání. Ráda bych psala dva roky, než nové album dokončím,“ odhalila při rozhovoru v zákulisí hiannon“CMA Music Fest v Nashville. Od té doby všechny podrobnosti držela v tajnosti, až konečně z kraje srpna přes sociální sítě sdílela nejprve několik vodítek a pak oznámila datum a čas živého streamu přes Yahoo – 18. srpna.13. srpna vystoupila Swift v televizní show Jimmyho Fallona a zároveň si zahrála v jeho skeči \"Ew!\", kde si zahrála šprtku Natalie; v rozhovoru v show se pak Fallon pokusil z Taylor Swift vypáčit nějaké informace ohledně živého streamu přes Yahoo. O dva dny později vešlo do kin filmové sci-fi drama \"Dárce\" (The Giver) režiséra Phillipa Noyce, kde si Swift zahrála roli Rosemary. 16. srpna se společně s Jaime King zapojila do tzv. „Ice Bucket Challenge“, internetové výzvy, jež slouží jako sbírka na výzkum léčby nemoci ALS. Vyzvaný člověk má za úkol se polít kbelíkem ledové vody, nechat se při tom natočit a video sdílet přes sociální sítě, při neuposlechnutí musí jako fant zaplatit sto dolarů, které jdou na konto Americké asociace pro boj s touto nemocí. Řada vyzývaných, včetně Taylor Swift a Jaime King, udělá obojí, polije se a zároveň přispěje.\n\nDne 18. srpna 2014 oznámila Taylor Swift přes Yahoo Live Stream, který byl vysílán z vrcholu newyorské Empire State Building, podrobnosti k připravovanému albu \"1989\", jež vyjde 27. října 2014. Zároveň představila první singl alba s názvem „Shake It Off“. Podle vlastních slov se při tvorbě alba inspirovala Pop music 80. let, zároveň se jedná o první album, které oficiálně prohlásila za popové. V neděli 24. srpna singl zazpívala poprvé naživo během galavečera MTV Video Music Awards 2014. „Shake It Off“ debutoval na prvním místě Billboard Hot 100 a na 4. pozici UK Singles Chart. Přesně o půlnoci na 14. října odhalila další z písní nového alba s názvem „Out of the Woods“. Poté zveřejnila písně Blank Space a Bad Blood s Kendrickem Lamarem.\n\nO dva měsíce později Swift a Zayn Malik vydali píseň s názvem“I Don’t Wanna Live Forever“, jako soundtrack filmu Padesát odstínů temnoty (2017). Píseň dosáhla ve Švédsku číslo jedna a ve Spojených státech vyvrcholila na druhém místě. Na 2017 MTV Video Music Awards, duo vyhrál cenu za nejlepší spolupráci pro hudební video písně.\n\nV srpnu roku 2017 Swift úspěšně žalovala Davida Muellera, bývalého moderátora ranní show na KYGO-FM. O čtyři roky dříve Swift informovala Muellerovy nadřízené, že ji sexuálně napadl. Poté, co byl Mueller propuštěn z práce, obvinil Swift z toho ze lhaní a zažaloval ji za následky ztráty práce. Krátce poté Swift podala proti-žalobu. Porota odmítla Muellerova tvrzení a rozhodla ve prospěch Taylor Swift. Společnost Swift následně vyčistila své účty na sociálních médií a vydala píseň“Look What You Made Me Do“ jako vedoucí singl z jejího šestého alba \"Reputation\" (stylizovaná jako reputace). Píseň dovršila 1. místa v Austrálii, Irsku, na Novém Zélandu, ve Spojeném království a ve Spojených státech. Její hudební video získalo během prvního dne na YouTube více než 43,2 milionu zhlédnutí, čímž za 24 hodin zaznamenalo záznam o nejnavštěvovanějším hudebním videu. V říjnu vydala Swift druhý singl“ ...Ready for It?“, který zaznamenal třetí místo v Austrálii a čtvrté místo ve Spojených státech. \nPřed vydáním alba \"Reputation\" ještě vydala 2 promo písně“Call It What You Want“ a“Gorgeous“, která se následně stala i singlem ale pouze pro Evropu. Album \"Reputation\" bylo zveřejněno 10. listopadu 2017. Prodalo se přes milión kopií jenom v USA a dostalo se mezi nejlépe prodávaná alba roku 2017 v USA. Prodeje během prvního týdne dosahovaly dva milióny kopií. S tímto úspěchem se stala první, kdo vlastní 4 alba s prodejem přes milión kopií během jednoho týdne USA. Album dosáhlo vrcholů žebříčků v několika zemích včetně Spojeného království, USA, Kanady a Austrálie. Později toho měsíce vystoupila v \"Saturday Night Live\" v“...Ready for It?“ a“Call It What You Want“.“End Game“ s Edem Sheeranem a Future, následoval v listopadu jako třetí singl a vrcholil na 18. místě v USA. O pár týdnů později spatřil“Delicate“ stala daším singlem alba. Reputation byla nominována na Grammy Award v kategorii Best Pop Vocal Album.\n\nV dubnu 2018 Swift hostolvala v písni“Babe“ od Sugarland. Na podporu \"Reputation\" se Swift vydala na její Reputation Stadium Tour, které trvalo od května 2018 do listopadu téhož roku. V červenci 2018 byla Taylor zařazená do role Bombaluriny ve filmové adaptace muzikálu Cats, která byla premiérována 20. prosince 2019.\n\n\"Reputation\" bylo posledním albem pod 12letou smlouvou s Big Machine Records. V listopadu 2018 Swift podepsala novou smlouvu s více albami s distributorem společnosti Big Machine Universal Music Group; ve Spojených státech budou její budoucí alba vydávána pod titulkem Republic Records. Swift uvedla, že smlouva obsahuje ustanovení, která jí umožňují zachovat vlastnictví svých hlavních záznamů. Společnost UMG navíc souhlasila s tím, že v případě, že bude prodávat část svého podílu ve společnosti Spotify, bude rozdělovat výnosy svých umělců a nebude je zpětně kompenzovat. Ke konci listopadu 2018 Big Machine Records zveřejnila na streamovacích službách Reputation Stadium Tour playlist, který obsahuje všechny písně, které Swift zahrála na B-stagi během Reputation Stadium Tour. 31. prosince 2018 byl na Netflixu vydán záznam z Reputation Stadium Tour v Arlingtonu.\nSwift spolu s Brendnem Urie z Panic! at the Disco vydala 26. dubna 2019“ME!“ jako vedoucí singl ze sedmého alba \"Lover\". Píseň tři dny po zveřejnění debutovala na pozici 100 v USA a následující týden skočila na 2. pozici žebříčku. Videoklip pro“ME!“ překonal Vevo rekordy díky 65,2 miliónům zhlédnutí v den vydání. 14. června 2019 vydala druhý singl“You Need To Calm Down“. 23. července 2019 vydala promo píseň z alba pojmenovanou“The Archer“. Třetím single se stala titulní skladba alba 16. srpna 2019. \n\nAlbum \"Lover\" vyšlo 23. srpna 2019 s pozitivním přijetím od kritiků a debutovalo na vrcholu žebříčku \"Bilboard 200\" s prvotýdenním prodejem 679 tisíc kopií. Všech 18 písní z alba se umístilo v \"Billboard Hot 100\", čímž se Swift stala nejúspěšnější ženskou umělkyní, které se toto podařilo. 17. září 2019 Swift oznámila festivalové turné Lover Fest, které má začít v červnu 2020. Swift na sociálních sítích konstatovala:“Album \"Lover\" jsou otevřená místa, západy slunce + LÉTO. Chci ho prezentovat tím způsobem, který je pro to autentický. Chci jít na místa, kde jsem nikdy nebyla a hrát na festivalech. Tam kde nebyly festivaly, tam jsme si nějaké vytvořili“.\n\nV červnu 2019 hudební manažer Scooter Braun odkoupil bývalé zpěvaččino vydavatelství, Big Machine Records, spolu s jejím vlastnictvím jejich šesti alb. Swift projevila své znepokojení přes příspěvek na sociální síti Tumblr slovy, že roky se snažila vlastnictví koupit a popsala Brauna jako“neúnavného a manipulativního tyrana“. V srpnu 2019 Swift oznámila svůj plán příslušná alba znovu nahrát v listopadu 2020. V listopadu 2019 Swift řekla, že Braun a zakladatel Big Machine, Scott Borchetta, jí zabránili od vystupování se svými staršími písněmi na American Music Awards 2019, kde byla oceněna Umělkyní Dekády, stejně tak od použití staršího materiálu pro její dokument \"Miss Americana\". Big Machine popřelo nařčení ve výroku a obvinilo Swift z dlužení“milionů dolarů a nesčetných přínosů“. V návaznosti na obvinění zástupci Swift zveřejnilo korespondenci ukazující vedení Big Machine odmítající udělit povolení k dokumentu a uvedlo, že Bug Machine dluží Swift přibližně $8 milionů v nezaplacených honorářích. 18. listopadu Big Machine uveřejnilo prohlášení, ve kterém souhlasí s udílením všech licencím pro jejich umělce, že smí vystoupení nahrát a vysílat na oboustraně povolených platformách, k American Music Awards, přestože Swift nebyla zmíněna jménem.\n\nV listopadu 2019 Swift a Andrew Lloyd Webber napsali originální píseň“Beautiful Ghost“ k filmu Cats (2019), která obdržela nominaci za Nejlepší originální píseň na 77. udílení cen Zlatý Glóbus. V prosinci téhož roku vydala vánoční píseň“Christmas Tree Farm“ a zahrála roli Bombaluriny ve filmové adaptaci Lloyd Webberova muzikálu \"Cats\". 15. ledna 2020 Swift oznámila její dokumentární film \"Miss Americana\" s datem zveřejnění na 31. ledna 2020 ve vybraných kinech a na Netflixu. Dokument bude zahrnovat novou píseň “Only the Young“, která bude hrát během závěrečných titulků. Swift tuto píseň napsala po prezidentských volbách v USA v roce 2018.\n\nV únoru 2020 Swift podepsala exkluzivní globální dohodu na vydávání hudby s Universal Music Publishing Group poté, co její šestnáctiletý kontrakt s Sony/ATV vypršel. 18. února 2018 zveřejnila živou verzi písně \"The Man\" pojmenovanou \"The Man (Live from Paris)\" nahranou během koncertu \"City of Lover\" v L'Olympia 9. září 2019. 27. února byl k písni \"The Man\" vydán videoklip.\n\nJedna z nejstarších hudebních vzpomínek Taylor Swift je zpěv v kostele, její babičky z matčiny strany, Marjorie Finlay (rozenou Moehlenkamp). Ve svém mládí byla Finlay televizní moderátorka v Puerto rice a hrála opery v Thajsku a Singapuru. Jako velmi malému dítěti se Taylor líbily soundtracky z Disney filmů:„Moji rodiče si všimli, že jakmile došli slova, chtěla jsem vytvořit své vlastní.“ Potzději ji rodiče představili umělcům jako jsou James Taylor, Simon & Garfunkel a Deff Leppard. Je velmi vděčná, za důvěru ke své matce, které ji i pomohla, když se připravovala na svou třídní prezentaci. Své matce také připisuje její „fascinaci ve psaní a vyprávění příběhů.“ Swift si oblíbila čtení a psaní poezie a především se věnovala pracím Shel Silverstein a Dr. Seuss. Její nejoblíbenější kniha je To Kill a Mockinbird (Jako zabít ptáčka).\n\nByla jí představena country hudba „velkých ženských umělkyň 90.let“ jako Shania, Faith, The Dixie Chicks. Taylor přithuje zvuk i vyprávění country hudby. Největší hudební vliv na její tvorbu měla interpretka Shania Twain. Její vzor z dětství Faith Hill se snažila kopírovat: „Všechno co udělala nebo řekla měla v sobě.“ Obdivovala lidově vzdorový postoj Dixie Chicks a jejich schopnst hrát své vlastní melodie. jejich píseň „Cowboy Take Me Away“ se jako první naučila hrát na kytaru.Poté začacla objevovat hudbu starších country umělců jako Patsy Cline, Loretta Lynn, Fammy Wynette a Dolly Parton. Věřila, že Parton je „úžasný příklad pro každého ženského skladatele.“ k dalším vlivným osobám tradiční country patří Miranda Lambert, Dwight Yoakam, George Strait, Garth Brooks, Kenny Chesney, Rebe McEntire, Alan Jackson, Martina McBridge, LeAnn Rimes, Tim McGraw, Brad Paisley, Ryan Adams, Patty Griffin, Lori McKenna a Bon Iver.\nTaké byla ovlivněna dalšími umělci, kteří jsou mimo žánr country. Jako dospívající se jí líbili Hanson a Britney Spears. Ještě i v dnešní době má „neochvějnou oddanost“ po Spears. Ve svých středoškolských letech poslouchala kapely jako jsou Dashboard Confessional, Fall Out Boy, The All – American Rejects a Jimmy Eat World. Byla také fanoušek současných ženských písničkářů jako Ingrid Clarkson, Michelle Branch, Pink, Alanis Morissette, Ashlee Simpson, Kelly Clarkson, Tefe Dolson a Avril Lavigne.\n\nTaylor také úzce sledovala hudební doprovod v televizních seriálech O.C. a Chirurgové, s každou staženou písní poté doma vystupovala. Je velký fanoušek hip hopu: „V životním stylu je něco co country a hip hop spojuje.“ Inspiraci čerpala i z katalogů veteránských umělců. Stevie Nickse popisuje jako „hrdinu, který mě inspiroval v mnoho směrech.“ Je posedlá umělci ze 60. let např.: The Shirelless, Doris Troy a The Beach Boys.\n\nJako vzory po její profesní kariéru jsou Paul McCartney, Bruce Springsteen, Emylou Harris, Kris Kristonfferson a Carly Simon. „Všichni se chopili šance, ale pořád jsou to stejní umělci během celé své kariéry.“ McCartny jako člen The Beatles a sólo umělec dělá na Swift dojem „jako by si v sobě zachoval srdce a mysl... každý hudebník by mohl jen snít o odkazu jako je tento.“ Obdivuje Springsteena: „je tak hudebně stejný po tak dlouhou dobu.“ Když Swift hudebně roste snaží se mít stejný přístup jako Harris: „Není to o slávě, ale o hudbě.“ O Krisoffersonovi říká: „Je to prostě jeden z těch lidí, kteří jsou v tomto oboru několik let, ale nemůžete říci, že je to od nich ohrané.“ Swift je známá pro citlivou, ale velmi silnou povahu.\n\nThe Guardian v průběhu prvních dvou alb poznamenal: „Tematicky je až fantasticky dobré, pokud jde o dospívající život s nostalgickými tóny a melancholickým stylem.“ New York Magazine poznamenal:„jen málo písničkářů píše tak výslovně velké nahrávky o jejich mladistvém věku. Jediný její předchůdce by mohl být, ze šedesátých let, Brian Wilson, jediný pravý dospívající autor než přišla ona.“ Je také porovnávaná s Janis Ian.\n\nNa jejím druhém albu \"Fearless \"se objevují obrazy pohádky. Zkoumala propojení „mezi realitou (lásky) a pohádkou (lásky).“ Její třetí, čtvrté a páté album je více určeno dospělým vztahům. Kromě romantiky a lásky pojednávají některé její písně o vztahu rodič – dítě („The Best Day“, „Never Grow Up“), přátelství („Fifteen“, „Breathe“, „22“), odcizení („The Outside“, „A Place In This World“, „Tied Together with a Smile“, „Mean“) a kariérní ambice („Change“, „The Lucky One“).\n\nNew Yorker uvedl o jejích písních: „nejsou vratké, mají určiou propracovanost... sentimentální písně jsou oživeny následným rozčarováním.“ Slate konstatoval, že se stavbou písní je Swift: „bez námahy, nadpřirozeně ovládá pop úmluvy. Jen málo skladatelů může stavět lepší mosty než ona.“ The Rolling Stones magazín ji popsal „jako písničkářský učenec, má vrozený dar pro stavbu sloky-refrénu-mostu.“ the Guardian napsal: „tráví tolik času líbáním v dešti, že je zázrak, že ještě nevymyslela nepromokavé boty.“ Časopis American Songwritter popisuje Swift jako „velký skladatel, který píše s bezkonkurenčním a téměř nepřirozeným viděním... dokonce i její nejstarší materiál se vyznačuje tím, že je přemýšlivý, má precizní výběr slov s úmyslnou melodickou stavbou. Nenaleznete jediný líný rým nebo bezcílné ladění.“\n\nVe své práci používá detaily ze svého života. Když poslouchala hudbu jako dítě, cítila se zmatená: „nedokázala jsem pochopit, když se něco dělo v osobních životech zpěváků a oni to neřešili v jejich hudbě.“ New York Times se domnívá „že důvod existence slečny Swift je napravování chyb.“ Ve svých písních řeší často anonymní zamilovanost ze svých středoškolským let a v poslední době kolegy z řad osobností. John Mayer se podle předpokladů vztahuje na píseň „Dear John“. Tato píseň ho prý ponížila. The Village Voice popsal tento aspekt v její tvorbě „v písních řekne co má na mysli, to je jako mít ctižádostivého profesora a toto ohrožuje správné uznání jejího talentu, který není zpovědnice, ale drama.“ Mnoho médií se domnívá, že mediální kontrola nad jejím rozhodnutím používat autobiografické detaily je nemravné, neboť se nezeptala svých bývalých partnerů. Zpěvačka sama prohlásila, že všechny písničky nejsou skutečné a často jsou založené na pozorování. Kromě své melodie se konkrétně snaží nemluvit o předmětech nebo osobách v písních, protože jsou to skuteční lidé: „Snažíte se nahlédnout, aniž byste někoho ponižovali.“\n\nJejí hudby obsahuje prvky popu, country, pop-country a pop-rocku. Popisovala se jako country umělec, ale od alba 1989 přechází na čistý pop.\nSkupina The Rolling Stones tvrdí „že by mohla hrát na country stanici, ale je jedna z mála originálních rockových hvězd, které jsme v těchto dnech dostali.“ The New York Times konstatuje: „od slečny Swift není mnoho hudby, která by se dala považovat za country, občas si pohrává s banjem, na jevišti občas nosí kovbojské boty má oslnivou kytaru, ale je tu něco v čem je v Nashvillu unikátní- půvab a velmi zranitelný přednes. Swift je považována za tradiční pop-country jen proto, že psala vypravěčské písně s melodickou jasností a dramatickým tvarem, a proto je v Nashvillu nutností v obchodě.“Její vlastní definice country hudby „je to vlastně docela jednoduché. to je když někdo zpívá o svém životě o tom jak vyrůstal na farmě, zamiloval se a jeho děti vyrůstali na stejné farmě. Někteří lidé, když jsou smutní zpívají o tom jak jdou pít do baru whisky. Já píši písničky o tom, že nedokážu přijít na princip vztahu a jak jsem fascinovaná láskou.“\n\nJejí hlas je popisován jako „sladký“, ale jemný. Je dost ovlivněn maskou, jak suveréně se stala zpěvačkou, snižuje se obvyklým způsobem na linii, kdy se plachá dívka snaží mluvit tvrdě.\n\nNaživo zní nejlépe, ale nemá takový rozsah jako Christina Aguilera nebo Carrie Underwood. Její živý zpěv byl popsán jako plachý, tenký a někdy vratkavý. Každopádně Swift získala pochvalu za odmítnutí automatického upravení jejího hlasu.\n\nSwift se spíše charakterizuje jako skladatel „píši písničky a můj hlas je prostě jen způsob jak především vyjádřit celé texty.“ Její manažer Scott Borchetta připustil, že není nejlepší technický zpěvák. Její pěvecká prezentace je něco co se jí týká, a proto již hodně pracuje na zlepšení. V roce 2010 bylo oznámeno, že i nadále bude chodit na hodiny zpěvu.\n\nSwift se cítí nervózní pouze u provedení „pokud si není jistá co si o ní publikum myslí, jako třeba na předávání cen.“\n\nSkoro vždy nosila červenou rtěnku.\n\nSilně ambiciózní člověk, kterému by se dařilo bez ohledu na své povolání. Magazím Vogue v roce popsal její osobnost jako „chytrá a zábavná a občas vyloženě nemravná.“ Grantland ji popsal jako„ňoumu“ a „otevřeně nervózní takovým způsobem, který byste neviděli u country princezen jako Faith Hill nebo Carie Underwood. Povahově se podobá Dianě Keaton v romantické komedii Annie Hall: připravena v každé chvíli přímo dychtivě potěšit, nervózní, příliš laskavá, nabitá energií.\n\nPři podpoře alba 1989, Swift začala využívat sociální sítě k přímé komunikaci s fanoušky a na vystoupení ve videu k písni „Shake It Off“ pozvala 100 svých fanoušků. Swift osobně posílala vánoční dárky fanouškům a zvala je k sobě domů, kde společně trávili čas a hrála jim alba měsíce před tím než vyjdou. Říká že se svými fanoušky má „nejdelší a nejlepší vztah, který kdy měla“ a velice často se o nich zmiňuje na slavnostních předávání cen. Je známá, že často najde fanoušky ze sociálních sítí. Se svými fanoušky se převážně spojuje na sociálních sítích, které představuje Instagram a převážně Tumblr – a to i během slavnostním předávání cen.\nV prvních letech své kariéry se Swift podepisovala vzhledem, který sestával z letních šatů a kovbojských bot. Tento módní styl kopíruje mnoho mladých fanoušků, kteří navštěují její koncerty. Na slavnostních událostech se stala známá pro „jiskřivé, korálkové šaty.“ Její přirozeně kudrnatý účes byl napodobovám fanoušky a Swift poznamenala: „vzpomínám si jak jsem si rovnala vlasy, protože jsem chtěla být jako všichni ostatní a nyní všichni tento účes napodobují. Je to zábavné.“ V roce 2011 byla časopisem Vogue požádána, aby si ostřihala ofinu na titulní stránku magazínu. V roce 2014 si vlasy nechala zkrátit a dnes často nosí vlasy narovnané. V roce 2011 byla jmenována magazínem Vogue ikonou amerického stylu. Byla jmenována nejlépe oblékanou ženou za rok 2014.\n\nJejí tvorba obdržela pochvalu od zkušených umělců. Bill Withers říká: „Ona je chytrá, jako písničkář mohu ocenit její důvtip. Zaslouží si všechny její úspěchy.“ Neil Young ji popisuje jako „velkého skladatele“: „Mám rád Taylor Swift. Rád ji poslouchám. Rád sleduji jak reaguje na všechny útoky. Mám rád způsob jak sebe definuje.“ Stephen Skills obhajují její styl psaní: „ To je to co děláte když jste písničkář ... nosíte své srdce na rukávě a pak o tom napíšete.“\n\nJames Taylor, který hrál se Swift dvakrát říká že: „prostě jsme si padli to oka, její přítomnost na jevišti je ohromná.“ Elvis Costello poznamenal: „ Myslím si že je docela zajímavá. Můžete u ní vidět jistou míru sebeovládání a tím jsem fascinován.“ Judy Collins poukazuje na Swift jako na příklad současné hvězdy, která pokračuje na linii nezávisle smýšlejícího umělce.S ohledem na Swift Kristoffenon tvrdí: „naprosto mě ohromila. Pro mě je úžasné, jak někdo tak mladý píše tak skvělé písně. Přes sebou má úžasnou kariéru.“ Janis Ian konstatoval že „Swift změnila pro dívky tvář hudby skládánáním písní a hraní na kytaru ... tam je ta pravost.“ Nicks věří, že Swift : „píše písně jako Neil Diamon a Elton John, které nutí celý svět zpívat.“\nJohn Bon Jovi ji popisuje jako „ skutečné řešení v každém směru, tvaru a formě. Ona je písničkářka, zpěvačka a krásná dívka.“ Parton je „extrémně ohromen Swift, zejměna jejím skládání písní ... opravdu jsem ohromen hloubkou jejich písní, má vlastnosti, které budou trvat dlouho.“ Etheridge poznamenává: „Miluji její duši, její odvahu. Myslím si, že bude překvapovat lidi a bude tu velmi dlouho.“\n\nSwift také přijala chválu od současných písničkářů. Stoupencem její brzké kariéry byl John Mayer: „ Mohli byste ji přemístit časem do jakékoliv hudební éry a ona by stejně měla hit.“ Chválu také získala chválu od Drake, Tegan a Sara, Grimes, Kesha, Katy Perry, Kelly Clarkson a Lady Gaga.\n\nRyan Adams ji popsal jako jednu z „nejvíce úžasných písničářů, které jsem kdy viděl. Seděl jsem s ní v místnosti a slyšel jsem píseň, kterou na místě napsala a bylo to neuvěřitelné. Byla to čistá alchymie.“ Kathleen Hanna je „úplně na Taylor Swift. Myslím si, že má super chytré texty a jsem ráda že si píše vlastní hudbu.“ Shirley Manson poznamenala: „je mimořídně talentovaná na psaní písní ... vytáhla své vlastní dveře a šla přímo skrze ně. Měli bychom tleskat pro její vzpírání s sytému. To je to co umělci mají dělat.“ Lena Duhman hvězda HBO televizního seriálu Girls, popsala swift jako: „ umělecky spřízněná duše.“\n\nKdyž podporovala své debutové album, objevila se jako model pro l.e.i. jeans a tvář kampaně Verizon Wireless' Mobile Music. V éře Fearless zahájila sortiment letních šatů l.e.i. ve Wal – Mart a navrhla pohledy a panenky Jakks Pacific. Stala se stoupencem týmu Nashville Predators a tváří Sony Cyber – digitální fotoaparáty. Vystupovala v reklamě na Band Hero videohry. V éře Speak Now vydala speciálné edici svého alba prostřednictvím Targetu. Stala se tváří CoverGirl a na trh vypustila parfémy Elizabeth Arden, Wonderstruck a Wonderstruck Enchanted.\n\nPři podpoře čtvrtého alba Red, Swift nabídla exkluzivní album pomocí Target, Papa John's Pizza a Walgreens. Stala se tváří Diet Coke a tenisek Keds. Vydala její třetí parfém Elizabeth Arden s názvem Taylor by Taylor Swift. Pokračovala ve spolupráci s Sony Electroncs a American Greeting. V průběhu Red tour spolupracuje s řadou firem jako Air Asia a Qantas, které působili jako oficiální aerolinky na australské a asijské čási turné, zatímco Cornetto sponzoroval asijskou část turné. Album 1989 bylo podporováno pomocí Subway, Keds. Target a Diet Coke. V roce 2014 vydala její čtvrtý parfém Incredible Things.\nSwift měla svůj herecký debut v roce 2009 v epizodě Kriminálky Las Vegas, kde hrála vzpurnou dospívající dívku. The New York Times poznamenal, že postava nechala Swift být „trochu zlobivou a zároveň věrohodnou.“ Později v tomto roce Swift hostila a vystupovala jako hudební host v epizodě Saturday Night Live. Entertaiment Weekly popsal, že byla „v této sezoně SNL nejlepší host“ dokázala, že je „obdivuhodně schopná v širokém spektru rolí.“\n\nSwift první debut ve filmu byl v celovečerním filmu Na sv. Valentýna. Komedie, kde hrála naivní přítelkyni středoškolského atleta. Tisk hodnotil její vystoupení většinou kladně, The Los Angeles Times: „opravdový komický potenciál“, San Francisco Chronicle:„velmi legrační“, Time: „spíše roztomilá“, Daily News: „bolestně neohrabaný“. V roce 2012 namluvila Swift postavu Audrey v animovaném filmu The Lorax. V roce 2013 natočila krátkou scénu v komedii New Girl. V roce 2014 hrála vedlejší roli ve filmu Dárce.\n\nV roce 2019 vyšly najevo informace o tom, že Taylor bude účinkovat ve filmovém muzikálu Cats. Trailer k filmu je ke shlédnutí na adrese https://www.youtube.com/watch?v=FtSd844cI7U .\n\nSwift filantropické snahy byly uznány cenou od organizace Do Something, fondu The Giving Back a Tennessee Disaster Services. V roce 2012 představila Michelle Obama Swift s cenou The Big Help Award za její „oddanost pomáhat druhým“ a „prostřednictvím činnosti insirovat druhé“. Ve stejném roce Kerry Kennedy, z centra Roberta F. Kennedyho pro spravedlnost a lidská práva, představil Swift s Ripple of Hope Award, za její „oddanost pomáhat v tak mladém věku ... Taylor je ten typ ženy, který bychom chtěli mít za dcery.“\n\nSwift je zastáncem uměleckého vzdělání. V roce 2010 darovala 75 000 $ nashvillské střední škole Hendersonville na pomoc rekonstrukce osvětlení a zvukového vybavení školního hlediště. V roce 2012 se zavázala 4 miliony $ financovat stavbu nového vzdělávacího centra v Country Music Hall of Fame a muzea v Nashvillu. Budova s 7 500 m se otevřela v roce 2014 a bude novými programy a workshopy podporovat dospívající a seniory. Prostor se skládá ze tří učeben a výstavními prostory a budovy s interaktivními aktivity jako hudební dětskou zoo a prostor ve třídě, kde je možné tvořit koncertní plakáty a jiné umělecké projekty. Úřednicí muzea pojmenovali centrum na Taylor Swift vzdělávací centrum a zpěvačka je zapojena v poradní radě. V roce 2012 Taylor spolupracuje s půjčovnou učebnic Chegg a daruje 60 000 $ pro hudební části 6 amerických vysokých škol. V roce 2013 Swift daruje 100 000 $ nashvillské symfonii.\n\nSwift podporuje dětskou gramotnost. V roce 2009 darovala 250 000 $ různým školám po celé zemi, které buď navštěvovala nebo s nimy měla jiné vztahy. Peníze byly použity na nákup knih, financovaly vzdělávací programy a pomohly s platy učitelů. V roce 2010 vystupovala ve v živém vysíláním, které bylo promítáno pouze pro školy v USA, společně oslavili kampaň Scholastic Read Every Day. V roce 2011 Swift darovala 6 000 učebnic knihovně Reading Public Library v Pensylvánii. V roce 2012 darovala 14 000 knih knihovně Nashvill Public Library v Tennessee. Většina knih se zařadila do oběhu, zbytek byl určen pro děti z rodin s nízkými příjmy, předškolních zařízení a školek. V roce 2012 spolu-předsedala kampani Across America a podporovala děti k četbě. V roce 2012 Swift podporovala četbu v druhém živém webcastu „power of reading“ vysílaném přímo do tříd v USA. V roce 2013 darovala 2 000 knih, prostřednictvím iniciativy The Reach Out, na program rané čtenářské gramotnosti Reading Hospital Child Health Center. V roce 2014 se objevila v kampani RED a podílela se na dalším Scholastic webcastu, vysílaného do tříd v USA. V roce 2014 věnovala celý výnos písně „Welcome to New York“ newyorským státním školám.\n\nBěhem své kariéry daruje Swift peníze na pomoc obětem přírodních katastrof. V roce 2008, darovala výnosy z prodeje jejího zboží na Country Music Festivalu na fond katastrof Červeného kříže.Později v tomto roce darovala 100 000 $ Červenému kříži na pomoc obětem povodní v Iowě roku 2008. V roce 2009 podpořila Victorian Appeal, když se zapojila do sestavy na koncertě v Sydney – Sound Relief concert. Finanční přínos měl být údajně nejvyšší od jakéhokoliv umělce darovaném australskému Červenému kříži. V roce 2012 se zúčastnila Hope for Haiti telethon, kde vystupovala a odpověděla na telefonní hovory diváků, kteří chtěli darovat peníze. Swift také nahrála píseň na album Naděje pro Haity. V reakci na květnové povedně 2010 v Tennessee, darovala 500 000 $ během telefonního rozhovoru pro WSMV. Později v roce 2010 darovala 100 000 $ na hřistě v Hendersonville, které bylo poškozeno záplavovou vodou. V roce 2011 darovala všechem výdělek 750 000 $ z posledního koncertu Speak Now, na oběti nedávných tornád v USA. Darovala 250 000 $ na charitu, alabamského fotbalového trenéra, Nicks Kids na pomoc odstranění škod způsobené tornády.\n\nSwift se staví proti diskriminaci LGBT. Po vraždě Larry King v roce 2008 nahrála vzdělávací network PSA v boji proti trestné činnosti z nenávisti. Při prvním výročí smrti Larry King Swift řekla magazínu Seventeen, že její rodiče ji naučili: „nikdy nesoudit ostatní podle toho co milují, jaké jsou rasy nebo jaké mají vyznání.“ V roce 2011 se hudební video k písni „Mean“ zabývalo šikanou na středních školách. Video bylo později nominováno na MTV VMA cenu za sociální aktivity. The New York Times napsal, že věří Swift, která je součástí „nové vlny mladých žen, které poskytují nový zvuk pro generaci homosexuálních fanoušků s vyrovnáním jejich identity v době matoucích zpráv dnešní kultury.“\n\nZpěvačka jedná s řadou charitativních organizací, které poskytujé služby pro nemocné děti. V roce 2008 darovala růžový Chevy pick-up pro Victory Junction Gang Camp, truck se používá k přepravě dětí z letiště do tábora. V roce 2011 darovala Swift , jako vítěz Entertainer of the Year od Academy of Country Music, 25 000 dolarů nemocnici St. Jude Research v Tennessee. Tato částka byla předen dohodnuta s Academy. V roce 2012 se zúčastnila Stand Up to cancer, kde vystupovala s písní „Ronan“, jako vzpomínku na čtyřletého chlapce, který zemřel na rakovinu. Píseň se poté dala digitálně stahovat a celý její výtěžek byl věnovám charitativním organizacím spojených s rakovinou. V roce 2014 věnovala 100 000 dolarů nadaci pro výzkum rakoviny a 50 000 dolarů dětské nemocnici ve Philadelphii. Swift se setkává s mnoha nemocnými fanoušky pomocí nadace Make – A -Wish. Také vykonává soukromé návštěvy např. v nemocnici St. Jude Childrens Research, zdravotní centrum Reed Army, dům Ronalda McDonalda, zdravotní centrum Cedars – Sinai a dětskou nemocnici – zdravotní centrum a dětskou nemocnici Vanderbitt.\n\nSwift vyzývá mladé lidi k dobrovolné činnosti ve své místní komunitě jako součást světového dne mládeže. V roce 2007 zahájila kampaň na ochranu dětí před on-line nebezpečím ve spolupráci s policejní asociací náčelníků v Tennessee. V roce 2007 podporovala Allstate kampaň, kteří propagují bezpečnou jízdu pro mladé lidi. V roce 2010 vystupovala v kampani Got Milk?. Velký počet věcí věnovala mnoho charitativním organizacím jako: nadace proti AIDS Eltona Johna, Habitat for Humanity, MusiCares a Feeding America. Také vystupovala na mnoho benefičních koncertech.\n\nPro své rodiče Swift koupila vilu v Belle Meade v Tennessee. Její mladší bratr Austin je studentem University of Notre Dame a vystupuje ve školní divadelní tvorbě. V prosinci 2014 byla její matce diagnostikována rakovina.\n\nHlavní místo pobytu Swift je penthouse ve čtvrti Tribeca v New Yorku. Svůj čas také tráví v tří-pokojovém domě v Beverly Hills v Kalifornii a v penthouse v Nashvillu. Také vlastní osmi-pokojový pobřežní dům na Rhode Island.\n\nPodle seznamu Celebrity 100 vydávaným každoročně v květnu časopisem Forbes si Swift v roce 2009 vydělala $18 milionů, v roce 2010 $45 milionů, v roce 2011 $45 milionů, v roce 2012 $57 milionů, v roce 2013 $55 milionů a v roce 2014 $64 milionů. V roce 2020 byl její majetek odhadnutý na 360 milionů dolarů. \n\nSwift chodila s hudebníkem Joem Jonasem od července do října 2008, hercem Taylorem Lautnerem od října do prosince 2009. Romanticky byla spojována s hudebníkem Johnem Mayerem od konce roku 2009 do začátku roku 2010. Chodila s hercem Jakem Gyllenhalem od října do prosince 2010, po jejich rozchodu byli společně viděni v lednu a únoru 2011. Od července do září 2012 chodila s politickým dědicem Conorem Kennedym a od října do ledna 2013 chodila se zpěvákem Harry Stylesem.\n\nV roce 2013 a 2014 Swift s nikým nechodila s odvoláním na neochotu řešit další mediální pozornost. „Mám takový pocit, že kdybych teď otevřela moji mysl lásce, tak by to nebylo dobré pro moji hudební kariéru.“ Všeobecně se hlásí, že Swift začala chodit se skladatelem a hudebním producentem Calvinem Harrisem od 6. března 2015. Nyní Swift chodí s Joe Alwynem.\n\nBěhem prezidentské kampaně v roce 2008, Swift podporovala kampaň Every Woman Counts, jejímž cílem bylo zapojení žen do politického procesu a byla jednou z mnoha hvězd, které nahrály veřejnou zprávu pro kampaň For Your Country. Uvedla: „Nemyslím si, že moje práce je pokoušet se ovlivňovat lidi, jak by měli hlasovat.“ Po inauguraci prezidenta Obamy sdělila magazínu Rolling Stone, že podporovala prezidenta: „Nikdy co jsem naživu jsem neviděla tuto zemi tak šťastnou o politickém rozhodnutí. Jsem tak ráda, že tohle byla moje první volba.“\n\nV roce 2010 se bývalý prezident USA George H. W. Bush zúčastnil televizního speciálu v Kennebunkport, Maine, kde vystupovala i Swift. Později popsal Swift jako „nezkaženou“ a velmi milou. V roce 2012 byla Swift udělena cena Kids Choice za uznání v její charitativní práci z rukou Michelle Obama, která ji popisovala jako někoho, kdo „se vznesl na vrchol hudebního průmyslu, ale stále je nohama na zemi, někoho, kdo překonal všechna očekávání, kterých může 22letý dosáhnout.“ První dáma později popsala Swift jako „vzor“. V roce 2012 Swift v rozhovoru poznamenala, že i když se sebe snaží udržet „vzdělanou a informovanou jak je možné“, tak nemluví „o politice, protože by to mohlo ovlivnit lidi.“ Mluvila o svém zájmu v americké historii a čte knihy o Abrahamu Lincolnovi, Johnu Adamsovi, Founding Fathers a Ellis Island. Swift trávila nějaký čas s rodinou Kennedyů a mluvila o svém obdivu k Ethel Kennedy.\n\nSwift obdržela mnoho cen a vyznamenání, které zahrnují 10 cen Grammy, 29 American Music Awards, 11 cen Country Music Association, 8 cen Academy of Country Music, 34 Billboard Music Awards a 1 Brit Award. Jako písničkářka byla vyznamenána od Nashvill Songwriters Association a Songwriters Hall of Fame.\n\nNa začátku roku 2015 Swift prodala přes 40 milionů alb a 130 milionů stažených kopií a byla jedním z 5 umělců s nejvyššími digitálními prodeji po celém světě. Každé z 5 studiových alb, které Swift vydala, se prodalo přes 4 miliony kopií v USA: \"Taylor Swift\" (5,5 mil), \"Fearless\" (6,9 mil), \"Speak Now\" (4,5 mil), \"Red\" (4,1 mil) a \"1989\" (4 mil)\n\n\n\n\n\n\n"}
{"id": "410650", "url": "https://cs.wikipedia.org/wiki?curid=410650", "title": "Lancia Y10", "text": "Lancia Y10\n\nLancia Y10, nebo také Autobianchi Y10 byl malý osobní automobil, který v letech 1985 až 1996 vyráběl italský koncern Fiat v Milánu. Vůz byl nástupcem automobilu Autobianchi A112 a nahradil jej typ Lancia Y. Vyráběl se jako třídveřový hatchback. \n\nDo roku 1992 probíhala výroba v milánské továrně společnosti Autobianchi. Poté se výroba přesunula do areálu firmy Alfa Romeo. Vůz byl postaven na podvozku první generace automobilu Fiat Panda, který byl ale zkrácen o deset centimetrů. Byl koncipován jako malé městské vozítko určené zejména ženám.\n\n\n\n"}
{"id": "410656", "url": "https://cs.wikipedia.org/wiki?curid=410656", "title": "Tahual", "text": "Tahual\n\nTahual je v současnosti neaktivní stratovulkán, nacházející se v jižní Guatemale, jižně od města Monjas. Vrchol 1716 m vysokého vulkánu je ukončen masivním, značně erodovaným sopečným kráterem. Poslední aktivita je doložena z holocénu - krátký bazaltový lávový proud na severovýchodním úpatí sopky.\n\n"}
{"id": "410659", "url": "https://cs.wikipedia.org/wiki?curid=410659", "title": "Ulja", "text": "Ulja\n\nUlja ( ) je řeka v Chabarovském kraji v Rusku. Je dlouhá 325 km. Plocha povodí měří 15 500 km².\n\nPramení na horském hřbetu Džugdžur a teče v hluboké dolině mezi tímto hřbetem a hřbetem Uljinským. Ústí do Ochotského moře.\n\nZdrojem vody jsou sněhové a dešťové srážky. Zamrzá na konci října až na začátku listopadu a rozmrzá v květnu.\n\nŘeka je místem tření lososů.\n"}
{"id": "410675", "url": "https://cs.wikipedia.org/wiki?curid=410675", "title": "Porsche 959", "text": "Porsche 959\n\nPorsche 959 byl supersportovní automobil, který v letech 1986 až 1989 vyráběla německá automobilka Porsche. Bylo jedním z prvních sportovních vozů, který používal pohon všech kol. Do roku 1987, kdy ho předčilo Ferrari F40, byl nejrychlejším sériově vyráběným automobilem. Sports Car International jmenoval typ 959 jako nejlepší sportovní automobil 80. let.\n\nVývoj vozu začal již v roce 1981. Tehdy se vedení automobilky rozhodlo, že vyvine nový automobil pro účast v rallye. Automobilka se rozhodla pro účast ve skupině B. Ve voze měl být použit nový typ pohonu všech kol, který uměl při prudkém zrychlení přenést až 80 % výkonu na zadní kola. Původně byl ve voze použit již existující vzduchem chlazený šestiválec typu boxer s hlavami válců chlazenými vodou o objemu 2,85 litru. Tento motor dosahoval výkonu 331 kW (444 hp). Tohoto výkonu dosahoval díky dvěma turbodmychadlům. Vůz byl díky odlehčeným materiálům velice lehký. Vážil pouhých 1450 kg. Velký důraz byl kladen i na aerodynamiku.\n\nPrvní prototyp byl představen na autosalonu ve Frankfurtu v roce 1983. Civilní verze se představila na stejném místě o dva roky později. Byl nabízen ve dvou stupních výbavy Sport a Komfort. Do konce produkce bylo vyrobeno pouhých 337 automobilů. Z toho 37 vozů byly prototypy. Poslední vyrobený exemplář je vystaven v muzeu Porsche ve Stuttgartu. V letech 1992 až 1993 vyrobila automobilka ještě limitovanou sérii osmi vozů ve stříbrné a červené barvě.\n\nV roce 1985 se tři vozy zúčastnily soutěže Dakar. Hlavním favoritem měl být jezdec Jacky Ickx. Ovšem ani jeden z vozů nedorazil do cíle. O rok později již ale vozy dojely na prvním a druhém místě. Pro původní účel, závody ve skupině B, však tyto vozy nebyly nikdy plně nasazeny. Náklady na účast ve všech podnicích šampionátu byly vysoké a navíc došlo k předčasnému zrušení skupiny.\n\nOdvozený vůz Porsche 961 se v roce 1986 zúčastnil závodu 24 hodin Le Mans, kde vyhrál ve své kategorii. Tento vůz řídili René Metge a Claude Ballot-Léna. Celkově skončili na sedmé pozici.\n\n"}
{"id": "410682", "url": "https://cs.wikipedia.org/wiki?curid=410682", "title": "Malin Åkermanová", "text": "Malin Åkermanová\n\nMalin Maria Åkermanová (* 12. květen 1978, Stockholm, Švédsko), nepřechýleně \"Åkerman\", je kanadská herečka, modelka a zpěvačka. Zlom v kariéře nastal po účinkování v několika kanadských filmových produkcích. První větší role získala ve filmech \"Těsně vedle\" (2007) a \"27 šatů\" (2008). V roce 2009 si zahrála roli v superhrdinském filmu \"Strážci – Watchmen\", za kterou získala nominaci na cenu Saturn v kategorii nejlepší herečka ve vedlejší roli. Ten samý rok si zahrála ve filmech \"Návrh\" a \"Trable v ráji\". V roce 2010 získala jednu z hlavních rolí v komediálním seriálu \"Childrens Hospital\". V roce 2012 si zahrála v komedii \"Tohle je ráj\" a v muzikálovém filmu \"Rock of Ages\". Vedlejší roli si získala v sitcomu \"Zajataci předměstí\" a hlavní roli v seriálu \"Trophy Wife\", který v období 2013 až 2014 vysílala stanice ABC. Kromě herectví a občasného modelingu měla menší pěveckou kariéru jako hlavní vokalista pro rockovou skupinu The Petalstones, kterou však právě kvůli kariéře herečky opustila. Během let 2007 až 2013 byla provdaná za bubeníka kapely Roberta Zinconeho.\n\nMalin se narodila ve Stockholmu matce modelce. Když jí byly dva roky, odstěhovala se rodina do Kanady. Po rozvodu rodičů se otec vrátil zpět na sever Evropy, zatímco Malin zůstala s matkou v Kanadě. Žila v městečku Niagara-on-the-Lake, dokud se nedostala na vyšší školy.\n\nKdyž bylo Malin 17, vyhrála v Kanadě soutěž společnosti Ford Models, která hledala nové modelky. Účinkovala v několika spotech a reklamách. Po kariéře modelky se dala na herectví a přestěhovala se do Kalifornie. Dostala roli v několika filmech, jako \"Ideální společnost\" nebo \"Zahulíme, uvidíme\", kde si zahrála krásnou manželku ošklivého a olezlého \"Freakshowa\". Objevila se i v seriálu HBO \"The Comeback\".\n\nVětších rolí se dočkala až v roce 2007, kdy se objevila ve filmu \"Těsně vedle\" s Benem Stillerem, dále ve filmu \"27 šatů\" s Katherine Heigl a Edwardem Burnsem. V roce 2013 účinkovala ve filmu \"Strážci – Watchmen\", kde se objevila jako Silk Spectre II. Za roli získala nominaci na cenu Saturn. Ten samý rok si zahrála ve filmech \"Návrh\" a \"Trable v ráji\". V roce 2010 získala jednu z hlavních rolí v komediálním seriálu \"Childrens Hospital\". V roce 2012 si zahrála v komedii \"Tohle je ráj\" a v muzikálovém filmu \"Rock of Ages\". Vedlejší roli si získala v sitcomu \"Zajataci předměstí\" a hlavní roli v seriálu \"Trophy Wife\", který v období 2013 až 2014 vysílala stanice ABC. V roce 2013 si zahrála ve filmech \"\", \"Cottage Country\" a \"Kódované vysílání\". V roce 2015 si zahrála ve filmu \"Poslední nás zachrání\". V roce 2017 začala hrát v seriálu \"Miliardy\" roli Lary Axelrod. V roce 2018 se objevila po boku Dwayne Johnsona ve filmu \"Rampage Ničitelé.\"\n\nV roce 2007 se Malin provdala za italského hudebníka Roberta Zinconeho. Dvojice se seznámila v roce 2003, kdy se stala hlavní vokalistkou skupiny The Petalstones, ve které hrál Zincone na bubny. Syn Sebastian se narodil dne 16. dubna 2013. V listopadu dvojice oznámila, že se rozchází a Zincone zažádal o rozvod dne 2. prosince 2013. V říjnu roku 2017 se zasnoubila s hercem Jackem Donnellym.\n\n"}
{"id": "410688", "url": "https://cs.wikipedia.org/wiki?curid=410688", "title": "Proglaciální jezero", "text": "Proglaciální jezero\n\nProglaciální jezero je druh ledovcového jezera, které vzniklo před čelem ledovce. Je z převážné části nebo zcela zásobované vodou vznikající odtáváním ledovce. Ten také většinou tvoří část břehové linie vlastního jezera. Fauna a flóra těchto jezer je obvykle velmi chudá.\n\n"}
{"id": "410692", "url": "https://cs.wikipedia.org/wiki?curid=410692", "title": "Elbit Systems", "text": "Elbit Systems\n\nElbit Systems Ltd. NASDAQ: ESTL je jedním z největších izraelských výrobců elektronických obranných systémů a pokročilých zbraní. Byl založen v roce 1967, sídlí v Haifě a má přes osm tisíc zaměstnanců (k roku 2006), z čehož 1300 z nich v USA. Vyrábí bezpilotní letouny, optoelektroniku, věžové komplety, helmy pro noční vidění, aj.\n\nElbit působí také na území Spojených států, kde se nacházejí jeho dceřiné firmy: IEI (Talladega, Alabama), Kollsman (Merrimack, New Hampshire), VSI (San José, Kalifornie) a EFW (Fort Worth, Texas).\n\nDceřiná společnost Kollsman se stala součástí konsorcia, které uzavřelo kontrakt s americkým ministerstvem vnitřní bezpečnosti, na vytvoření systému SBInet, který by měl monitorovat americko-mexickou hranici.\n\n"}
{"id": "410693", "url": "https://cs.wikipedia.org/wiki?curid=410693", "title": "Abigail Adamsová", "text": "Abigail Adamsová\n\nAbigail Adamsová, celým jménem Abigail Smith Adams, (11. listopadu 1744, Weymounth, Massachusetts – 28. října 1818, Quincy, Massachusetts) byla manželka druhého amerického prezidenta Johna Adamse a první dáma USA od 4. března 1797 do 4. března 1801. Jedna ze dvou žen, které byly jak manželkou, tak matkou amerického prezidenta.\n\nAbigail Adamová je jednou z nejvíce dokumentovaných prvních dam. Je to pravděpodobně díky dopisům, které psala svému manželovi, Johnu Adamsovi, zatímco on zůstával ve Filadelfii během kontinentálních kongresů. John často žádal v dopisech Abigail o pomoc a v dopisech s ní vedl mnoho intelektuálních diskusí o vládě i politice, což poukazuje i na vzdělanost a inteligenci Abigail.\n\nNarodila se jako druhá dcera reverenda Williama Smitha a Elisabeth Quincy Smithové. Quinceyovi byla stará a vážená rodina, Elizabeth, Abigailina matka, měla sestřenici Dorothy, což byla manželka Johna Hancocka. Abigail jako dívka nesměla získat formálně vzdělání, vědomosti nabyla intenzivním samostudiem a debatami v rodinném kruhu. Seznámila se s advokátem Johnem Adamsem, matka nejprve byla proti tomuto vztahu, neboť Adams nepocházel z dostatečně vznešené rodiny. 25. října 1764 je sezdal její otec, reverend William Smith. Abigail se s manželem přestěhovala na jeho zděděnou farmu v Braintree. Adams byl kvůli svému povolání nucen cestovat, a proto se o farmu starala převážně Abigail. Měli spolu pět, resp. šest dětí (viz níže).\n\nAbigail Adamsová se snažila bojovat za práva žen, černochů a za zrušení otrokářství. V roce 1785 se s manželem odstěhovala do Spojeného království, kde její choť působil jako velvyslanec. Po návratu byl v roce 1789 zvolen viceprezidentem a proto se rodina opět stěhovala, tentokráte do Filadelfie. Abigail Adamsová měla křehké zdraví, často trpěla různě těžkými nemocemi. V roce 1792 bylo město Braintree přejmenováno na počest rodiny na Quincy.\n\nV roce 1796 se její muž stal druhým prezidentem Spojených států a ona nabyla funkce první dámy země. Od roku 1800 přebývali v prezidentském době ve Washingtonu. V roce 1801 federalista John Adams prohrál prezidentské volby se svým viceprezidentem Thomasem Jeffersonem a manželé se proto vrátili do Quincey.\n\nAbigail Adamsová zemřela 28. října 1818 na tyfus, pouhé dva týdny před svými 74. narozeninami. Je pohřbena vedle svého manžela v Quincy.\n\nAbigail porodila za celý svůj život celkem šest dětí, přičemž až na Susann, která zemřela ve dvou letech, a Elizabeth, která se již mrtvá narodila, byli všechny její děti zdravé a dožili se dospělosti.\n"}
{"id": "410702", "url": "https://cs.wikipedia.org/wiki?curid=410702", "title": "Chilok", "text": "Chilok\n\nChilok může znamenat:\n\n"}
{"id": "410707", "url": "https://cs.wikipedia.org/wiki?curid=410707", "title": "Chilok (řeka)", "text": "Chilok (řeka)\n\nChilok ( je řeka v Burjatské republice a v Zabajkalském kraji v Rusku. Je dlouhá 840 km. Povodí řeky je 38 500 km².\n\nOdtéká z jezera Arachlej (58,5 km²) a protéká přes Šakšinské jezero (53,6 km²). Průtoky je řeka spojená s řadou dalších jezer, z nichž největší je Irgeň (33,2 km²). Převážnou část toku protéká širokou mezihorskou dolinou. Ústí zprava do Selengy (povodí Jeniseje).\n\nZdrojem vody jsou převážně dešťové srážky. Průměrný roční průtok vody ve vzdálenosti 22 km od ústí činí 101 m³/s. Zamrzá v říjnu až na začátku listopadu a rozmrzá na konci dubna až na začátku května. Na středním toku promrzá až do dna od konce prosince do dubna. V létě má vyšší vodní stav.\n\nVodní doprava je možná na dolním toku. Na řece leží město Chilok. Údolím řeky prochází transsibiřská železniční magistrála.\n"}
{"id": "410708", "url": "https://cs.wikipedia.org/wiki?curid=410708", "title": "Vladimír Kulhánek (politik)", "text": "Vladimír Kulhánek (politik)\n\nVladimír Kulhánek (* 17. září 1939 Plzeň) je pedagog a publicista a bývalý senátor za obvod č. 1 – Karlovy Vary.\n\nVystudoval tehdejší Pedagogickou fakultu v Plzni (dnes součást Západočeské univerzity), učil na školách v Karlových Varech. Jako politicky nespolehlivý musel v době normalizace školství opustit a pracoval ve stavebním podniku.\n\nV letech 1990 až 1994 působil jako náměstek primátora Karlových Varů, v zastupitelstvu města pak až do roku 2006. V letech 1996–2004 byl senátorem za ODS za obvod Karlovy Vary, v roce 2004 již svůj mandát neobhajoval, a proto se senátorem za tento obvod stal Jan Horník.\n\nJeho synem je Petr Kulhánek, který byl primátorem města Karlovy Vary v letech 2010 až 2018.\n\n"}
{"id": "410712", "url": "https://cs.wikipedia.org/wiki?curid=410712", "title": "Warcraft III: The Frozen Throne", "text": "Warcraft III: The Frozen Throne\n\nWarcraft III: The Frozen Throne (česky \"Ledový trůn\") je strategická počítačová hra společnosti Blizzard Entertainment vydaná 1. července 2003 (v USA). Jde o oficiální datadisk ke hře , jejíž instalace je vyžadována ke spuštění datadisku. Oproti původní hře obsahuje řadu vylepšení.\n\nOproti samotnému třetímu dílu datadisk příliš mnoho zásadních změn nepřinesl. Přibyly dva nové národy, Draenei, se kterými se hráč setká ve volných hrách jen vzácně a v kampani se mihnou ve dvou misích. Druhý nový národ, Nagové, vodní hadi, jsou vlastně přeměnění noční elfové. Mají sice malé množství jednotek a budov, tento nedostatek však vyvažují silou a odolností svých jednotek. Často se objevují ve všech kampaních, ať už jsou ovládáni uživatelem, jsou spojenci nebo nepřáteli. Každému národu přibyly nové jednotky, budovy a jeden nový hrdina. Alianci přibyl krvavý kouzelník, nemrtvým pán podzemí, orkům stínový lovec a nočním elfům dozorkyně. Draenai mají Akamu, mudrce, a Nagové mají Lady Vashj, zručnou lučištnici a kouzelnici. Navíc přibyli neutrální hrdinové. Rexxar, pán zvířat, se objevuje jako hlavní postava v bonusové kampani, a Sylvanas Windrunner, temná střelkyně, která bývala elfskou hraničářkou, se objevuje v kampani za nemrtvé (ve třetím díle byla při útoku nemrtvých na Quel’Thalas, elfí říši, zabita princem Arthasem a stala se nemrtvou).\n\nDěj datadisku Frozen Throne začíná kampaní za noční elfy, ve které dozorkyně Maiev Shadowsong hledá uprchlého Illidana Stromrage, kterého v předchozím dějství pustila z vězení kněžka Tyrande, když potřebovala pomoc proti Plamenné legii. Illidan získal nové stoupence, rasu Nagů, a spojil se s jejich vůdkyní Lady Vashj. Maiev se zavázala, že Illidana polapí za každou cenu. Maiev je nakonec nucena požádat o pomoc kněžku Tyrande a druida Malfuriona Stormrage (Illidanova bratra). Illidana nakonec konfrontují v troskách kouzelnického města Dalaranu a ten jim prozradí, že jeho cílem je zničit Ledový trůn, ve kterém je uvězněn král lichů. V trůnu se mu také podařilo magicky udělat trhlinu, než byl přerušen. Illidan nakonec mizí v portálu, kam se za ním vydá i Maiev.\n\nDruhou kampaň začíná hráč ve službách otřesené Aliance, ze které však brzy zběhne. Elfí princ a čaroděj Kael čelí úkladům vůdce Aliance jménem Garithos, který jeho lid nenávidí, a také vidí, že Aliance nemá dost sil, aby pomstila jeho lid – krvavé elfy. Jejich značnou část totiž nedávno povraždil rytíř smrti Arthas a jeho armáda. Kontaktuje ho Lady Vashj, díky níž se elf zaváže věrností Illidanovi. Ten se nyní nachází v původním zničeném světě orků. Kael a Vashj ho musejí osvobodit ze zajetí Maiev a pomoci mu stát se pánem tohoto poničeného světa. Illidanovi je však Plamennou legií připomenut jeho závazek – zničit Ledový trůn. Jinak bude čelit tvrdým následkům.\n\nVe třetí kampani se na scénu vrací princ – nyní už samozvaný král Lordareonu – Arthas. Ten se v Lordareonu snaží zničit zbytky lidí, kteří tu ještě zůstali. Démoničtí Pánové děsu si však na tuto rozvrácenou zemi také dělají nárok. Spojence získají v Sylvanas Windrunner, kterou již neovládá slábnoucí hlas krále lichů a chce dát průchod své nenávisti k Arthasovi, který ji osobně zabil a udělal z ní nemrtvou. Arthas mezitím slábne, protože kvůli trhlině ve svém trůně (způsobené Illidanovými kouzly) ztrácí moc i král lichů. Ten Arthase povolává k sobě, jelikož se k němu blíží nepřátelé. Arthas nakonec musí uprchnout před hněvem Pánů děsu i odplatou Sylvanas do Northrendu. Sylvanas využije nově získanou svobodu, porazí Pány děsu a jednoho z nich si podmaní. Stane se vůdkyní Opuštěných – nemrtvých bytostí s vlastní vůlí, které již nejsou součástí Pohromy, kterou ovládá král lichů. Arthas mezitím společně s králem Lichů slábne na severu čelí elfímu princi Kaelovi a Illidanovi. Všemožné překážky překoná a dostává se až k trůnní místnosti, (při čemž porazí Illidana), aby naplnil svůj temný osud. V hlavě mu znějí hlasy osob z jeho minulosti připomínající mu jeho hříchy a zrady, ale Arthas je k nim hluchý. Roztříští ledové vězení, ve kterém je uvězněn král lichů, duch krutého orckého šamana Ner'zhula, a splyne s ním ve své mysli v jedno.\n\nV bonusové kampani se hráč setkává s Rexxarem, pánem šelem. Ten se stává součástí Hordy a přítelem Thralla. Hordě pomáhá porazit admirála Proudmoora, který se snaží nově založené království orků Durotar zničit dříve, než začne pro lidi představovat vážnější hrozbu.\n\n\n"}
{"id": "410713", "url": "https://cs.wikipedia.org/wiki?curid=410713", "title": "Kolektorový systém v Praze", "text": "Kolektorový systém v Praze\n\nSíť kolektorů v Praze je budována od roku 1969, dosahuje celkové délky tunelů asi 90 kilometrů a je otevřená dalšímu rozšiřování. Správcem je společnost Kolektory Praha a. s. V Praze se však nacházejí i kolektory jiných vlastníků (například kabelové tunely PREdistribuce v Praze).\n\nRoku 1968 byl v oddělení mostů Technické správy komunikací hlavního města Prahy zřízen referát pro výstavbu a provoz kolektorů.\n\nAkciovou společnost Kolektory Praha založilo hlavní město Praha rozhodnutím Zastupitelstva hlavního města Prahy ze dne 27. června 2002, do obchodního rejstříku byla zapsána 17. července 2002 a dosud je město Praha jejím jediným akcionářem. Tato společnost na základě smlouvy s městem Prahou zajišťuje investorskou a inženýrskou činnost, správu, provozování, monitoring a údržbu kolektorů a jejich komerční využívání. Generálním ředitelem byl od 1. října 2002 Otakar Čapek, od 1. srpna 2010 Ing. Jan Svátek.\n\nCentrální dispečink je na Senovážném náměstí, organizačně se kolektorová síť člení na tři oblasti s vlastními dispečinky:\n\nPrvní pražský kolektor, o délce 128 metrů, byl vybudován v roce 1969 pod Chotkovou ulicí při její rekonstrukci.\n\nKolektorová síť, převážně metodou hloubení, byla budována nejprve v oblasti Severního Města (sídliště Ďáblice v Kobylisích). V 70. a 80. letech následovaly sídlištní oblasti Jižní Město, Modřany-Komořany, Horní Měcholupy–Petrovice, Černý Most, Barrandov, Radotín a Řepy.\n\n7 kilometrů bylo vybudováno do roku 1975 (převážně na sídlišti Ďáblice), do roku 1985 se síť rozrostla na 23,6 km, v letech 1985–1990 bylo vybudováno dalších téměř 50 kilometrů sítě. Dále už se v soustavné kolektorizaci sídlišť nepokračovalo.\n\nPražské sídlištní hloubené kolektory jsou vysoké 2,4 m a široké 2,7 m. Hloubené kolektory byly tvořeny prefabrikovanými profily od 210 do 240 cm.\n\nPřevážně ražené kolektory v hloubce 5 až 35 metrů byly od roku 1974 budovány pod centrem města. Některé z nich mají průměr větší než tunely metra.\n\nPrvní ražený tunel, pod Václavským náměstím, byl dokončen roku 1977. Centrální síť tvoří tyto kolektory:\n\nAčkoliv je systém vybaven tlakovými uzávěry proti vniknutí vody, došlo při povodni v roce 2002 k zatopení některých úseků.\n\nKolektory v centru Prahy mají dvě výškové úrovně:\n\nŠířka ražených kolektorů se pohybuje od 1,9 do 4,5 metru, výška od 2,4 do 4,8 metru.\nV tunelu kolektoru Centrum 1 je vedeno 3,163 kilometru jednokolejné důlní dráhy pro dopravu pracovníků a materiálu. Propojuje například garáže nákupního centra Myslbek, Celetnou ulici, Ovocný trh a křižovatku Václavského náměstí a Vodičkovy ulice. Vláček táhne akumulátorová lokomotiva. Osobní vagonky jsou určeny pro 8 osob (střední oddíl pro čtyři osoby a dva krajní oddíly po dvou osobách).\n\nOd podzimu 2007 nabízí provozovatel kolektorů veřejnosti prohlídky kolektorové sítě Centrum. Tato odborná i turistická atrakce je součástí širších záměrů na zpřístupňování technického zázemí Prahy v rámci projektu Hospodářské komory hl. m. Prahy „Praha technická“.\nProhlídky se podle aktuální nabídky v roce 2009 konají ve dvou dnech v týdnu (pondělí a středa). Na výběr mají návštěvníci čtyři prohlídkové trasy. Všechny prohlídkové trasy začínají na Senovážném náměstí. První prohlídková trasa vede na Ovocný trh, druhá na Karlovo nebo Václavské náměstí, třetí (tzv. Královská cesta) do historického sklepení v Celetné ulici, čtvrtá k Obecnímu domu. Součástí prohlídek je i svezení důlní lokomotivou (prohlídkové trasy A, C a D) nebo důlním vláčkem (první varianta prohlídkové trasy B), výtahy, náročné sestupy a výstupy po žebřících, prohlídka dispečinku, simulace mimořádných událostí atd. Prohlídka trvá hodinu a půl až dvě a půl hodiny. Celkem je zpřístupněno 4,5 km sítě.\n\nZ počátku se návštěvníci mohli hlásit jen jako ucelené skupiny o počtu do 16 osob, později byla přidána i možnost účastnit se prohlídky v jednom termínu měsíčně (později každou středu odpoledne) i jako jednotlivci. Jednotné skupinové vstupné pro skupiny do 16 osob je od 1. června 2008 je 4500 Kč, vstupné pro jednotlivce je 300 Kč. Vstup je povolen osobám od 6 let věku.\n\nDo poloviny října 2008 se prohlídek zúčastnilo 2,5 tisíce návštěvníků.\n\nZejména kvůli potřebě zálohy zásobování Smíchova elektrickou energií, ale i kvůli propojení vodovodních a plynovodních sítí na obou březích a možnosti rozvoje sdělovacích sítí byl v roce 2007 schválen projekt nového páteřního kolektoru spojující Nové Město a Smíchov (v roce 2008 se uváděl termín dokončení po roce 2010). Kolektor o délce 2,2 km je veden v trase náměstí I. P. Pavlova – Palackého náměstí – Zítkovy sady – 460 m dlouhý přechod pod Vltavou jižně od Palackého mostu (ve skalním podloží v hloubce 32 metrů) – ulice Na bělidle – Nádražní – Plzeňská – křižovatka Plzeňská-Kováků – Na Zatlance. Kolektor je navržen jako ražený, s 8 stavebními šachtami. Záměr zatím nebyl pro nedostatek finančních prostředků realizován, tak jako řada jiných.\n\nZ celkové délky 88,15 km užívají kolektorovou síť pro své inženýrské sítě tyto společnosti:\n\nDalšími uživateli jsou například společnosti Dattel Kabel, Dattel, Kabel Net Holding, Kabel Plus, Pragonet, TES Média, Ministerstvo vnitra ČR atd.\n\nV celém systému je vedeno 2 400 km kabelů a potrubí. Potrubí jsou barevně rozlišena: zelené je vodovodní, žluté plynové, červené teplovodní a modré vzduchové. Silnoproudé kabely jsou vedeny po opačné stěně tunelu než slaboproudé, kabely jsou na stěně řazeny shora od nejvyššího napětí.\n\nV systému je umístěno 45 tisíc různých čidel. Ta kontrolují například teplotu, vlhkost, množství plynu nebo pohyb osob. Průměrná teplota v kolektorech se pohybuje mezi 12 až 14 °C.\n\n\n"}
{"id": "410714", "url": "https://cs.wikipedia.org/wiki?curid=410714", "title": "Ctenochasmatoidea", "text": "Ctenochasmatoidea\n\nCtenochasmatoidea je nadčeledí druhohorních pterodaktyloidních ptakoještěrů (tzv. létajících plazů). Patřily sem spíše menší druhy ptakoještěrů, žijících od střední jury až do svrchní křídy.\n\nDle Davida Unwina, 2006.\n\n\n"}
{"id": "410722", "url": "https://cs.wikipedia.org/wiki?curid=410722", "title": "Grizzlys Wolfsburg", "text": "Grizzlys Wolfsburg\n\nGrizzlys Wolfsburg je německý klub ledního hokeje, který sídlí ve městě Wolfsburg ve spolkové zemi Dolní Sasko. Založen byl v roce 1964 pod názvem SEC Wolfsburg (Ski- und Eissportclub). Svůj současný název nese od roku 2015. Německý pohár vyhrál v roce 2009. Od sezóny 2007/08 působí v Deutsche Eishockey Lize, německé nejvyšší soutěži ledního hokeje. Klubové barvy jsou oranžová a černá.\n\nSvé domácí zápasy odehrává v Eis Areně Wolfsburg s kapacitou 4 500 diváků.\n\nZdroj: \n\n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "410734", "url": "https://cs.wikipedia.org/wiki?curid=410734", "title": "EV Landshut", "text": "EV Landshut\n\nEV Landshut (celým názvem: Eislaufverein Landshut) je německý klub ledního hokeje, který sídlí v bavorském městě Landshut. Založen byl v roce 1948. V letech 2002–2013 působil pod názvem Landshut Cannibals. Německým mistrem se stal v letech 1970 a 1983. Od sezóny 2015/16 působí v Eishockey-Oberlize Süd, třetí německé nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává v Eisstadionu am Gutenbergweg s kapacitou 6 737 diváků.\n\nZdroj: \n\n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "410736", "url": "https://cs.wikipedia.org/wiki?curid=410736", "title": "Krumlov", "text": "Krumlov\n\nNázev Krumlov se užívá ve více významech:\n\n"}
{"id": "410738", "url": "https://cs.wikipedia.org/wiki?curid=410738", "title": "National League A 2006/2007", "text": "National League A 2006/2007\n\nŠvýcarská hokejová liga - sezóna 2006/2007. Vítězem se stal tým HC Davos.\n\n\n\n"}
{"id": "410742", "url": "https://cs.wikipedia.org/wiki?curid=410742", "title": "David Pindur", "text": "David Pindur\n\nDavid Pindur (* 5. června 1981, Frýdek-Místek) je český historik.\n\nAbsolvent Slezské univerzity v Opavě. Od roku 2008 působí v Muzeu Těšínska v Českém Těšíně, mj. jako redaktor časopisu \"Těšínsko\".\n\nDlouhodobě se věnuje církevním dějinám Slezska a severovýchodní Moravy, oblasti Těšínska v období raného novověku a pomocným vědám historickým.\n\nK jeho zásadním publikačním počinům patří monografie \"Světla a stíny barokní církve ve Slezsku. Frýdecké arcikněžství v letech 1654-1770. Struktury, procesy, lidé\" (Český Těšín 2015) či \"Domus orationis. Farní chrám sv. Jana a Pavla v Místku v proměnách staletí\" (Frýdek-Místek 2017). Je autorem či spoluautorem mnoha odborných i populárně-vědných publikací, mj. řady monografií historie měst a obcí (Frýdek-Místek, Frýdlant nad Ostravicí, Malenovice, Mosty u Jablunkova, Petřvald, Třanovice aj.) či farností a kostelů.\n\nTrvale žije v rodném městě.\n\n\n\n"}
{"id": "410744", "url": "https://cs.wikipedia.org/wiki?curid=410744", "title": "Taškentská deklarace", "text": "Taškentská deklarace\n\nTaškentská deklarace představuje mírové ujednání mezi Indií a Pákistánem z 10. ledna 1966, které uzavřelo předešlou indicko-pákistánskou válku odehrávající se v roce 1965. Příměří bylo dosaženo 23. září téhož roku po nátlaku velmocí, respektive OSN.\n\nSovětské diplomacii se podařilo v roli mediátora uspořádat mezi 4. až 10. lednem 1966 mírovou schůzku nepřátel v hlavním městě Uzbecké SSR Taškentu. Indickou delegaci vedl Lál Bahádur Šastrí, pákistánskou pak Muhammad Ajjúb Chán. \n\n\"Deklarace byla členěna do devíti bodů:\"\n\nNaplnění deklarace se dočkaly pouze první tři požadavky. Čína po krátké době přenechala Pákistánu za postoupené území Aksai Čin větší množství vojenské techniky. Pákistánský ministr zahraničí Zulfikár Alí Bhutto chtěl pokračovat ve spolupráci s Čínou, ale také se snažil o pokračování konfliktu. S Taškentskou dohodou nesouhlasil. 1. března proběhlo jednání s jeho indickým protějškem, nevedlo však k žádnému výsledku. Na společné indicko-pákistánské hranici dále probíhaly nesčetné malé bojůvky mezi oběma zeměmi. Spojené státy americké se v reakci na dodávky zbraní do Pákistánu, rozhodly vojenským materiálem podpořit Indii.\n"}
{"id": "410753", "url": "https://cs.wikipedia.org/wiki?curid=410753", "title": "Milan Peric", "text": "Milan Peric\n\nMilan Perič (* 22. února 1957 Praha), je český malíř, sochař a hudebník, organizátor undergroundových výstav a výtvarných akcí ve Svárově u Kladna.\n\nVystudoval Vysokou školu ekonomickou a poté složil přijímací zkoušky do malířského ateliéru Akademie výtvarných umění v Praze, kde studoval nadvakrát. Poprvé v krajinářské škole za normalizace na konci osmdesátých let u profesora Jiřího Karmazína, poté ateliér opustil a na AVU nastoupil znovu až na začátku 90. let do ateliéru Milana Knížáka. Od roku 1995 v tomto ateliéru začíná pracovat jako odborný asistent ve spolupráci s Janem Machem, členem hudební a umělecké skupiny Aktual. Na konci osmdesátých let uspořádal V. konfrontaci výtvarného umění na statku u Kladna (Svárov). Určitou dobu strávil v emigraci.\n\nV letech 1986–1987 studoval na Akademii výtvarných umění v Praze krajinomalbu u profesora Jiřího Karmazína. V letech 1990–1993 pak na Akademii výtvarných umění v ateliéru intermediální tvorby u profesora Milana Knížáka. Od roku 1995 působí jako odborný asistent ateliéru intermediální tvorby Milana Knížáka na AVU.\n\nBěhem 80. let se Perič věnuje zejména malbě obrazů (cyklus Andělé posledního soudu), od 90. let i vytváření instalací, objektů a performancí (Transmutace, instalace Havrani aj.). Zabývá se studiem megalitických staveb, malbou krajiny. Jeho nejvýznamnějším počinem jsou však tzv. „svárovské konfrontace“ (první byla uspořádána v roce 1986). Konají se od té doby pravidelně, vždy na statku Peričovy rodiny. Výtvarné konfrontace se svým složením a bohatou účastí nezávislých umělců v osmdesátých letech staly jednou z výrazných akcí tehdejšího undergroundu, působícího v socialistickém Československu. Jak se uvádí: underground v ČSSR byl skutečným sestoupením do „podzemí“ společnosti viz reference v závěru článku. Od té doby pořádá Milan Perič v tradici Svárovských konfrontací pokračuje a založil umělecké seskupení \"Sdružení Svárov\"\n\nOd roku 1984 do roku 1987 se konala výstavní řada nazvaná „Konfrontace“, první organizoval Jiří David. Účastnili se jí tehdejší nastupující umělci jako byli Petr Nikl, skupina Tvrdohlaví, Otto Placht, Vladimír Skrepl, Martin Mainer a další. Konfrontací bylo celkem šest a jen jedna se konala mimo Prahu. Byla to Konfrontace číslo 5 psána římsky V. a probíhala od 10. až 12. října 1986 na zahradě a v rozvalených hospodářských budovách statku rodiny Milana Periče ve Svárově u Kladna. Místa všech konfrontací:\n\nv Praze Smíchově, Grafická 31, v ateliéru Jiřího Davida, v červnu 1984.\n\nve starém činžovním domě v Praze Vršovicích, Krymská č. Dům měl v pronájmu student Akademie výtvarných umění v Praze.\n\n31. 5. 1985 v domě Magdaleny Rainišové na Kladně.\n\nv Praze Smíchově, Mozartova 7, 22. - 24. dubna 1986.\n\n10. až 12. října 1986 na zahradě a v rozvalených hospodářských budovách statku Milana Periče ve Svárově u Kladna.\nNěkdy se tato výstava označuje jako \"Na Kladně\".\n\nUskutečněna Na rozlehlém dvoře bloku ve Špitálské ulici ve Vysočanech 30. 5. - 31. 5. 1987.\n\nSeznam vystavujících na Svárově 10. - 12. října 1986:\n\nAntonín Střížek\nMarie Suchánková\nMonika Ševčíková\nKateřina Štenclová\nOldřich Tichý\nJan Vágner\nVít Vejražka\nEva Vejražková\nIveta Dušková\nLaco Teren (?)\n\nNěkdy se uvádí i Martin Mainer, ten konfrontaci označuje jako \"Na Kladně\" Marcela Lysáčková připravila pro vernisáž módní přehlídku ze svých návrhů. A Petr Nikl zahrál loutkové divadlo. Bylo to poprvé kdy vystoupil se svými loutkami veřejně O výstavě byly publikovány recenze v samizdatové publikaci Někdo něco č.5 a č.6.\n\n\"Někdo něco č.5\"- s. 6 a 7, cit: \"Poslední konfrontace v dubnu letošního roku nevybočila svým celkovým pojetím z řady předchozích akcí: i zde byl příchozí vtažen do anti-galerijních prostorů (tentokrát do sklepů a účinně pojednaného dvora) a obklopen hustě navěšeným uměním. Avšak výraz této akce, její působení byly jiné: částečně se změnil okruh vystavujících a instalace byla rozvážnější. Radostný výbuch provázející Vršovice(a potlačený už na výstavě v Kladně) se vytratil. Divák byl provázen dojmem, že radikální reakce a důvěřivé přijímání nové vlny jsou vystřídány promyšleným zacházením estetiky new-artu, jsou zasaženy problematičtějším viděním situace i otázkou, co bude dál. Hltavci novot, očekávající stále nové, byli zklamáni, když se setkali s tím, co už snad jednou viděli. Jenže nová vlna nemůže být nová věčně ..\",\nNěkdo Něco č.6\", s.31-36,autor: Pépé, Vzpomínka na Svárov, cit.:\"Každopádně patronát, který přísluší současným Konfrontacím, je mimořádně příznivý a šťastný, protože umožňuje dnešním mladým daleko spontánnější projev než bezprostředně minulým generacím, vyzývá k tvořivému uvolnění, nechává uplatnit maximum fantazie a obraznosti a dává alespoň iluzi svobody...!\". Konfrontace byly probouzením národa. Nebyly nabity tak silnou duchovní atmosférou jako na příklad výstavy v Hostinném, nebo ještě i v Malechově, ani neměly sílu odhodlaného překročení hranice strachu jako koncerty DG 307 či Plastiků, ale měli v sobě positivní ráz civilní aktivity s funkční mírou odvahy, rozumu i emocí.\"\n\nOd roku 1995 působí na Akademii výtvarných umění v Praze jako odborný asistent v Intermediální škole profesora Milana Knížáka. S akademikem Jiřím T. Kotalíkem připravil výstavu Diplomanti AVU 2008\n\n\n\n\na soukromé sbírky v ČSR, v SRN, ve Švýcarsku, v Kanadě, v Nizozemí a ve Švédsku\n\nod roku 1988 člen skupiny „Svárov“\n\n\n\n"}
{"id": "410755", "url": "https://cs.wikipedia.org/wiki?curid=410755", "title": "National League A 2005/2006", "text": "National League A 2005/2006\n\nŠvýcarská hokejová liga – sezóna 2005/2006. Vítězem se stal tým HC Lugano.\n\n\n\n"}
{"id": "410763", "url": "https://cs.wikipedia.org/wiki?curid=410763", "title": "Alexander Winkler", "text": "Alexander Winkler\n\nAlexander Winkler (28. května 1886, Moravská Ostrava – 22. ledna 1979, Ostrava) byl českobratrský farář, organizátor společenského života a šachista.\n\nRoku 1909 působil jako výpomocný kazatel ve Vsetíně, v letech 1909–1911 byl vikářem sboru v Horních Dubenkách pro Jindřichův Hradec, v letech 1911–1920 byl farářem v Pržně a v letech 1920–1954 farářem ve Frýdku-Místku. Od 1. prosince 1954 byl ve výslužbě.\n\nByl vydavatelem čtrnáctideníku Českobratrské hlasy. Zasloužil se o výstavbu Husova domu v Bašce v roce 1929. V roce 1945 zastával od května do července funkci prozatímního administrátora sborů Augšburské církve evangelické ve východním Slezsku v Československu; jeho úkolem mělo být včlenit tyto sbory do ČCE, tento záměr se však nezdařil.\n\nByl jedním ze zakládajících členů a dlouholetým předsedou sportovního klubu SK Ostravica.\n\nByl rovněž výborným pianistou, konal koncerty a dirigoval pěvecký sbor.\n\n\n"}
{"id": "410767", "url": "https://cs.wikipedia.org/wiki?curid=410767", "title": "Stigeoclonium helveticum", "text": "Stigeoclonium helveticum\n\nStigeoclonium helveticum je zelená řasa, zelenivka z řádu \"Chaetophorales\".\n\nV roce 2006 byla publikována kompletní genetická sekvence chloroplastové DNA této řasy. Ten je pozoruhodný tím, že s 223 902 páry bází představuje dosud největší osekvenovaný chloroplastový genom (plastom). Má přes svou velikost jen malé sekvence inverted repeat. Kóduje 97 genů, obsahuje 21 intronů (z toho dva zřejmě odstraňované trans-splicingem). Celkově je genom velmi neobvyklý svým uspořádáním.\n"}
{"id": "410770", "url": "https://cs.wikipedia.org/wiki?curid=410770", "title": "C-3PO", "text": "C-3PO\n\nC-3PO (vyslovuje se [sí-frí-pí-ou], nebo česky [cé-tři-pé-ó]) je fiktivní postava robota humanoidního vzhledu z filmové série Star Wars. Tuto postavu ztvárnil v deseti z jedenácti zfilmovaných dílech Star Wars série herec Anthony Daniels, tj. ve všech devíti dílech základní série plus v . Jedinou epizodou je tak zatím film , kde se C-3PO, ani R2-D2 nevyskytují. Anthony Daniels si nicméně zahrál i v tomto filmu - jistého podvodníka jménem Tak. Postavu C-3PO nadaboval i v animovaných The Clone Wars.\n\nJedná se o androida zlaté barvy, kterého v dětství sestrojil Anakin Skywalker na planetě Tatooine. Svým účelem je to protokolární robot, který má asistovat při diplomatických stycích díky svým znalostem etikety, zvyklostí a dokonalému ovládání více než šesti milionů jazyků a jiných forem komunikace.\n\nVe druhé epizodě s názvem \"Klony útočí\" vystupuje jako služebník Padmé Amidaly. Stejnou úlohu má i v epizodě třetí. Je to přítel Jar Jara Binkse a nerozlučný přítel druhého robota R2-D2. Oba droidi spolu prožívají různá dobrodružství, ale jen R2-D2 má přístup k jejich společným vzpomínkám. Po vymazání paměti ve třetí epizodě se C-3PO domnívá, že pracoval s binárními jeřáby. Problém s pamětí mu R2-D2 pomáhá řešit i v poslední epizodě.\n"}
{"id": "410775", "url": "https://cs.wikipedia.org/wiki?curid=410775", "title": "Chlapec v pruhovaném pyžamu", "text": "Chlapec v pruhovaném pyžamu\n\nChlapec v pruhovaném pyžamu (anglicky \"The Boy in the Striped Pyjamas\") je román od Johna Boyne. V roce 2008 podle něj natočil režisér Mark Herman stejnojmenný film.\n\nDevítiletý chlapec Bruno celý svůj dosavadní život prožil se svou rodinou – maminkou, otcem, sestrou , \"bydleli v luxusním domě v\" Berlíně. Otec však obdrží neodmítnutelnou pracovní nabídku a celá rodina se odstěhuje. Jejich nový dům se nachází uprostřed nehostinné pustiny, kde není vůbec nic, na co byl Bruno doposud zvyklý. Jediné, co se nachází vedle domu, je obrovský vysoký plot a za ním ohromná spousta lidí v pruhovaných pyžamech a čapkách. Bruno žije tak trochu ve svém vlastním světě, zabývá se vlastními problémy a možná proto vůbec nechápe, co se za plotem děje. Při jednom z jeho dobrodružných pátrání se rozhodne, že celé té tajemné věci přijde na kloub. Vydá se podél plotu. Jde dlouho, až uvidí postavičku malého chlapce v pruhovaném pyžamu. Seznámí se s ním a časem se z nich stanou nejlepší přátelé i přesto, že bydlí každý na jiné straně plotu. Od té doby se pravidelně scházejí a navzájem si povídají o životě, vzpomínkách na minulý domov. Do té doby než se chlapci Shmuelem z druhé strany plotu ztratí otec. Když to řekne Brunovi, tak se rozhodne, že mu pomůže ho najít. Bruno se další den podhrabe pod plotem a vezme si na sebe pruhované pyžamo. Když se Shmuelem hledají jeho otce, Bruna začnou hledat doma. Ten den přijde řada na lidi z chlapcova domu. S myšlenkou, že jdou do sprch příjdou oba dva chlapci o život v plynové komoře.\n"}
{"id": "410777", "url": "https://cs.wikipedia.org/wiki?curid=410777", "title": "Made for AdSense", "text": "Made for AdSense\n\nMade for AdSense (\"vytvořeno pro AdSense\") je typem webů zakládaných za účelem výdělku z reklam Google AdSense.\n\nPrincip, na kterém MFA web funguje, je velmi jednoduchý. Autorovi se podaří dostat pomocí vyhledávače návštěvníka na jeho stránku a donutí jej kliknout na odkaz. Samozřejmě, že výraz \"donutí\" je tak trochu nadsázka, neboť pravidla projektu Google AdSense nedovolují vkládat na stránky výzvy ke kliknutí. Lidé, kteří neuposlechnou a přesto výzvu vloží jsou pak Googlem penalizováni.\n\nNa MFA webu jsou umístěna různá slova, která zaručí místa na předních pozicích ve vyhledávači. Tak například seznam nejnovějších filmů, či hudebních skladeb a k tomu přidané výrazy typu \"ke stažení zdarma\" nebo \"free download\". Aby se MFA weby dostaly na přední pozice, často využívají i placenou reklamu v PPC systémech (Google AdWords, Sklik, Etarget a pod.) a kalkulují s tím, že klik v těchto systémech je bude stát méně, než pak vydělají díky kliku na reklamu na jejich MFA webu. Odborně se tomuto říká PPC arbitráž.\n\nMFA web se pozná na první pohled. Design je většinou jednoduchý a příjemný. Dominantní na webu jsou reklamy od Google AdSense.\n"}
{"id": "410778", "url": "https://cs.wikipedia.org/wiki?curid=410778", "title": "Bau", "text": "Bau\n\nBau může znamenat:\n\n"}
{"id": "410785", "url": "https://cs.wikipedia.org/wiki?curid=410785", "title": "The Kinks (album)", "text": "The Kinks (album)\n\nKinks je debutové album anglické rockové kapely The Kinks. Bylo vydáno v roce 1964.\n\nAčkoli albový debut The Kinks patří k tomu lepšímu v hudební produkci britské invaze, není tak soudržný jako první desky jejich velkých současníků, Beatles, Rolling Stones či The Who. Kromě hitu \"You Really Got Me\" je to nevýrazný soubor písní s navíc překvapivě slabou produkcí. Skupina neměla šťastnou ruku ani při výběru předělávek. K tomu povedenějšímu lze zařadit R&B standardy \"Got Love If You Want It\" a \"Cadillac\", popřípadě vlastní pomalou záležitost \"Stop Your Sobbing\". Další vlastní písně – opět s výjimkou zmiňovaného prvního velkého hitu kapely \"You Really Got Me\" – jsou spíše pokusem o napodobení populárního mersey-soundu. Celkově tak toto album působí dojmem nekoncepční směsky.\n\nAutorem všech skladeb je Ray Davies, pokud není uvedeno jinak.\n\n\n\nDatum vydání ve Spojeném království: 2. října 1964\n\n\n"}
{"id": "410786", "url": "https://cs.wikipedia.org/wiki?curid=410786", "title": "Kolaps vlnové funkce", "text": "Kolaps vlnové funkce\n\nV kvantové mechanice se kolapsem vlnové funkce rozumí její redukce ze superpozice několika vlastních stavů měřených veličin na jeden z těchto vlastních stavů. Jde o neunitární časový vývoj v důsledku interakce s pozorovatelem. Není tím myšleno, že by samotné pozorování ovlivňovalo realitu. Pokud chceme zjistit hybnost nebo směr částice, je k tomu zapotřebí například proud fotonů, cívka či cokoliv jiného, co je schopné měření provést. Námi pozorovaná částice se dostane do kontaktu s \"okolním světem\". Pokud tedy částice začne interagovat s jinou částici, tak vlnová funkce zkolabuje. \n\nČasový vývoj vlnové funkce izolovaného systému se řídí Schrödingerovou rovnicí (nebo jejími relativistickými ekvivalenty, viz např. Diracova rovnice). Tato dynamika zachovává informaci o původním stavu, protože z aktuálního stavu lze určit jak stav budoucí, tak stav předchozí. Pokud na systému provádíme měření, které může nabývat několika možných výsledků, vždy (s danou pravděpodobností) naměříme jen jeden z možných výsledků. Během tohoto procesu, zvanéhokolaps vlnové funkce, se informace o původním stavu nezachovává. Stále diskutovaným problémem je, zda je kolaps vlnové funkce fundamentálním fyzikálním jevem, jak tvrdí např. Kodaňská interpretace kvantové mechaniky, nebo zda jde o důsledek vzniku korelace mezi kvantovým stavem pozorovatele a pozorovaného objektu, tedy zda vzniká v důsledku dekoherence. Jsou však i jiné interpretace kvantové mechaniky. Lze ale i říci, že nejde o fyzikální jev, ale obecněji o matematickou podmíněnou pravděpodobnost.\n\nVlnovou funkci formula_1 můžeme zapsat v bázi vlastních funkcí měřených veličin formula_2, které jsou navzájem ortogonální (formula_3). \nkde formula_5 jsou komplexní čísla zvaná amplitudy pravděpodobnosti.\nPotom provedeme-li na daném systému měření, přejde vlnová funkce na jednu z vlastních funkcí operátorů měřených veličin\ns pravděpodobností \n\nPokud chceme zahrnout do svých úvah interakci s pozorovatelem, nebo s širším okolím, není možné uvažovat jen vlnovou funkci studovaného systému, protože celým systémem je striktně vzato systém plus jeho okolí - vlnová funkce podsystému již nenese plnou informaci. Potom počáteční stav můžeme napsat jako\nkde formula_9 představuje celkovou vlnovou funkci okolí a systému, formula_10 je vlnová funkce okolí v čase formula_11 a zbylý součin je vlnová funkce formula_12. Pokud existuje mezi okolím a systémem nějaká interakce, nezůstane během časového vývoje formula_9 ve tvaru direktního součinu, ale dojde ke kvantovému provázání (entanglementu)\nDále předpokládáme, že jakmile se vlnové funkce okolí formula_15 dostatečně odliší, začnou být na sebe kolmé, tedy\nPotom je vidět, že pokud jsme jako pozorovatelé popsáni stavem formula_17, systém bude ve stavu formula_18. Srovnáme-li tuto skutečnost s faktem, že pokud jsme byli jako pozorovatelé popsáni stavem formula_19 (pozorovatel, který se systémem nepřišel do styku a tedy nepozoroval), kdy byl stav systému dán superpozicí formula_20, vidíme, že pozorováním došlo k redukci stavu. Zároveň dokážeme i odvodit Bornovo pravidlo, protože podmíněná pravděpodobnost, že my jako pozorovatelé se nacházíme ve stavu formula_21 za předpokladu, že systém je ve stavu formula_18 je\nTato úvaha je základem tzv. Interpretace mnoha světů. Jednotlivé světy jsou vlastně vlnové funkce formula_24 podílející se v superpozici na celkové vlnové funkci vesmíru, která kolapsem nikdy neprochází.\n"}
{"id": "410787", "url": "https://cs.wikipedia.org/wiki?curid=410787", "title": "Kinda Kinks", "text": "Kinda Kinks\n\nKinda Kinks je druhé studiové album anglické rockové kapely The Kinks. Bylo nahráno hned po jejím návratu z asijského turné a bylo dokončeno a vydáno během dvou týdnů. Proto byla výroba alba uspěchána a kvůli nátlaku nahrávací společnosti nebyl čas vyřešit některé nedostatky. Podle Raye Daviese nebyla kapela s jeho výslednou podobou naprosto spokojená.\n\nAlbum je známé, protože obsahuje singl \"Tired of Waiting for You\", který dosáhl prvního místa v UK Singles Chart. Album se umístilo na třetím místě v UK Albums Chart.\n\nAutorem všech skladeb je Ray Davies, pokud není uvedeno jinak.\n\n\n\n\n\n"}
{"id": "410789", "url": "https://cs.wikipedia.org/wiki?curid=410789", "title": "Severní Město", "text": "Severní Město\n\nSeverní Město (někdy psané i jako Severní město) je název pro seskupení panelových sídlišť v severní části Prahy na pravém břehu Vltavy, postavených v 70. a 80. letech 20. století.\n\nNázev Severní Město není oficiálně názvem žádného katastrálního území, jeho význam není přesně ustálený. Oproti názvu Jižní Město je méně vžitý, v praxi se místo něj častěji používají názvy dílčích sídlišť, protože nejde o souvislé území. Pojmenování Severní Město se poprvé objevilo v tisku patrně v roce 1957 jako pojmenování sídlištního celku v severní rovinaté oblasti náhorní plošiny nad údolím Vltavy a Rokytky. Proto také území bývá nazýváno Severní Terasa.\n\nPůvodně bylo uvažováno o čtyřech sídlištních celcích pro zhruba 100 000 obyvatel – Bohnice, Kobylisy, Ďáblice a Prosek vystavěných v šedesátých a sedmdesátých letech. Po připojení Čimic k Praze v roce 1960 bylo rozhodnuto o výstavbě smíšeného sídliště (obytné a rodinné domy) i zde. Občas bývají k Severnímu Městu řazeny i Letňany, které byly k Praze připojeny v roce 1966.\nPrvní byla vystavěna nejvýchodnější čtvrť (Prosecká), nacházející se z poloviny v severní části katastrálního území Prosek a z druhé poloviny v jižní části katastru Střížkova. Na začátku třetího tisíciletí byla sídliště kompaktně doplněna novostavbami, nacházejícími se v nejzápadnější části katastru Letňan (jihozápadně od Kbelské ulice).\n\nJako druhá přišla na řadu na konci šedesátých let čtvrť Ďáblická. Toto sídliště se trochu kuriózně vůbec nenachází na katastrálním území Ďáblic, ale v katastru Kobylis mezi Střelničnou ulicí a Ďáblickým hájem. Na konci sedmdesátých let bylo sídliště kompaktně dokončeno výstavbou východní části nacházející se v katastru Střížkova (mezi Ďáblickou a Libereckou ulicí).\n\nZástavba pokračovala v sedmdesátých letech výstavbou velkého bohnického sídliště a menšího kobyliského a čimického. Kobyliské sídliště je umístěno v terénní muldě pod Čimickým hájem. Domy jsou zde amfiteatrálně rozloženy, aby rovnoběžně sledovaly terén. Panelákové sídliště v Čimicích je zástavbou rodinných domů rozděleno na jižní (dokončeno 1975) a severní (dokončeno 1980).\n\nSídliště Bohnice je podobně jako Prosek rozděleno do dvou katastrálních území s osou přibližně v polovině – severní část se nachází v katastru Bohnice, jižní část pak v katastru Trója na náhorní plošině. Sídliště bylo stavěno jako stavba česko-polského přátelství, a proto je velká část ulic a nákupních středisek pojmenována po polských městech (např. Lodžská, Zhořelecká, Odra, Krakov, ...). Výstavba byla z větší části dokončena v sedmdesátých letech, některé části však až 80. letech (Podhajská pole) nebo na počátku nového tisíciletí (novostavby Velká skála).\n\nSeverní Město tvoří (hrubý počet obyvatel bytových domů):\n\n"}
{"id": "410799", "url": "https://cs.wikipedia.org/wiki?curid=410799", "title": "Khandro Rinpočhe", "text": "Khandro Rinpočhe\n\nKhandro Rinpočhe (celým jménem Mindrolling Džetsün Khandro Rinpočhe) je jednou z mála ženských tibetských buddhistických lamů a držitelkou linií Ňingma a Kagjü. Narodila se v roce 1967 v indickém Kalimpongu jako dcera Jeho Svatosti 11. Mindrollinga Tričhena. Ve dvou letech byla Jeho Svatostí 16. Karmapou rozpoznána jako reinkarnace „Velké dákiní z Cchurphu“, jež ve své době patřila k nejuznávanějším ženským mistrům. Khandro Rinpočhe získala učení a transmise od některých z největších mistrů 20. století – Jeho Svatosti Mindrollinga Tričhena, Jeho Svatosti Dilga Khjence Rinpočheho, Jeho Eminence Trulzhiga Rinpočheho, Jeho Eminence Tenga Rinpočheho, Jeho Eminence Cetrul Rinpočheho a Jeho Eminence Tulku Orgjena Rinpočheho. V posledních šestnácti letech cestuje po Evropě a Severní Americe a předává učení škol Ňingma i Kagjü. Khandro Rinpočhe je také autorkou knihy \"This Precious Life: Tibetan Buddhist Teachings on the Path to Enlightenment\", kterou v roce 2003 vydalo nakladatelství Shambhala Publications.\n\n\"This Precious Life: Tibetan Buddhist Teachings on the Path to Enlightenment\", Shambhala Publications (2003), ISBN 1-59030-174-9\n\n"}
{"id": "410800", "url": "https://cs.wikipedia.org/wiki?curid=410800", "title": "Filip Parmský", "text": "Filip Parmský\n\nFilip III. Parmský (15. března 1720, Madrid – 18. července 1765, Alessandria) byl parmský vévoda v letech 1748–1765, pocházel z bourbonské dynastie a byl zakladatel její vedlejší linie Bourbon-Parma.\n\nJeho rodiči byli král Filip V. Španělský a jeho druhá manželka Alžběta Farnese. Parmské vévodství mu přenechala Marie Terezie roku 1748 s tím, že se jeho dcera Isabella Parmská (Marie Isabella) jednou provdá za syna Marie Terezie, Josefa II. V Parmě se nástupcem po jeho smrti v roce 1765 stal Ferdinand Parmský, Filipův jediný syn.\n\nV roce 1738 se Filipovou manželkou stala nejstarší dcera francouzského krále Ludvíka XV., Luisa Alžběta.\n\n"}
{"id": "410801", "url": "https://cs.wikipedia.org/wiki?curid=410801", "title": "MFA", "text": "MFA\n\nMFA má několik významů:\n"}
{"id": "410821", "url": "https://cs.wikipedia.org/wiki?curid=410821", "title": "Ir Karmel", "text": "Ir Karmel\n\nIr Karmel nebo Ir ha-Karmel (hebrejsky: עיר כרמל nebo עיר הכרמל, doslova „\"Město Karmel\"“, arabsky: مدينة الكرمل, v oficiálním přepisu do angličtiny Ir Karmel, nazýváno též Carmel City) bylo město v Izraeli, v  distriktu Haifa existující v letech 2003-2009, vzniklé administrativním sloučením dvou do té doby samostatných obcí. Zaniklo opětovným rozdělením na dvě původní obce.\n\nLeželo v nadmořské výšce 450 metrů v kopcovité a zalesněné krajině v pohoří Karmel, cca 75 kilometrů severovýchodně od centra Tel Avivu a cca 13 kilometrů jihovýchodně od Haify (nedaleko okraje její aglomerace). Ir Karmel obývali arabsky mluvící Drúzové. V okolní krajině ale převažovalo židovské osídlení. Město bylo na dopravní síť napojeno pomocí místní silnice číslo 672.\n\nVzniklo roku 2003 sloučením dvou původně samostatných místních rad (malých měst) Dalijat al-Karmel a Isfija. Zpočátku bylo nově vzniklé město nazýváno Dalijat al-Karmel-Isfija, později přijato jméno Ir Karmel. Šlo o jediné drúzské město v Izraeli.\n\nVytvoření města bylo součástí programu izraelské vlády, v jehož rámci mělo dojít ke slučování obcí a tím k zefektivnění místní správy a samosprávy. Unie se ale neosvědčila. Město dlouhodobě čelilo špatné finanční situaci a dluhům. V roce 2009 byla například do obou jeho částí kvůli nespláceným účtům přerušena společností Mekorot dodávka vody. Na přání místních obyvatel bylo rozhodnuto město Ir Karmel rozpustit. 5. listopadu 2008 s tím souhlasil Kneset a v srpnu 2009 se obě původní historické obce, jež ho tvořily, osamostatnily. Souběžně došlo i k rozpuštění města Šagor v Galileji.\n\nIr Karmel byl město s ryze arabskou populací. V roce 2005 tvořili 88,6 % obyvatelstva arabští Drúzové, 6,3 % arabští křesťané a 5 % arabští muslimové. Šlo o středně velké sídlo městského typu s trvalým růstem. K 30. září 2009 zde žilo 25 600 lidí. Během roku 2008 vzrostla populace o 1,6 %.\n\"* údaje za roky 1955, 1961, 1972, 1983, 1995 a 2009 zaokrouhleny na stovky\"\n\n\n"}
{"id": "410822", "url": "https://cs.wikipedia.org/wiki?curid=410822", "title": "Ohavná pila", "text": "Ohavná pila\n\nOhavná pila je dětská novela a čtvrtá kniha v sérii \"Řada nešťastných příhod\" od Daniela Handlera, jenž ji vydal pod pseudonymem \"Lemony Snicket\". \n\nBankovní úředník, pan Poe, veze Violet (14), Klause (12) a Sunny (1,5?) Baudelairovy k jejich v pořadí již čtvrtému opatrovníkovi do Mizerova. Jejich nový opatrovník je majitelem zdejší pily, kde musí sourozenci od rána do večera dřít. Na mizerovské pile si najdou jen velmi málo přátel a většinou se k nim všichni chovají hrubě. Nejhorší ze všech je mistr Flacutono, který řídí práci na pile. Nosí přes obličej chirurgickou roušku a své podřízené každé ráno budí třískáním plechových nádob o sebe. Nejvíc však sirotky šokuje budova, která stojí vedle pily a má tvar oka. Stejného oka, které je kvůli nechutnému zlosynu hraběti Olafovi pronásleduje v jejich nejhorších nočních můrách.\n\nJednoho dne, kdy Baudelairovi opět dřou na pile, podrazí mistr Flacutono Klausovi nohy a jemu se následkem pádu rozbijí brýle. Klaus tedy musí jít na oční, aby mu předepsali nové brýle, jenže s údivem zjistí, že ordinace oční doktorky Orwellové je onen dům ve tvaru oka. Prostřední ze sourozenců Baudelairových nemá na vybranou, a tak se rozhodne, bez svých sester (protože ty musejí dál tvrdě dřít), do toho strašného domu vstoupit. Violet a Sunny na něho dlouho čekají a už mají pořádný strach, protože se jejich bratr dlouho nevrací. Až pozdě v noci Klause jeho sestry opět uvidí. Jenže chlapec se chová velice podivně – má sice nové brýle, ale na všechno, co mu jeho sestry řeknou odpovídá: „Ano pane!“\n\nKdyž druhý den Baudelairovi opět musí dřít na pile, mistr Flacutono přikáže Klausovi, aby ovládal jeden ze složitých strojů. Klaus odpoví „Ano pane!“ a k velkému údivu Violet a Sunny dokáže bez problémů stroj ovládat. Flacutono na chlapce něco křičí a než se všichni dělníci na pile nadáli, ze stroje ovládaného Klausem spadne velká železná koule, protože Klaus se vzpamatuje a přestane přístroj ovládat. Jenže těžké závaží zlomí jednomu z dělníků nohu a Baudelairovi mají průšvih, takže si je k sobě zavolá jejich opatrovník, kterého moc často nevídají. Ten jim oznámí, že jestli provedou na pile ještě jeden průšvih, už nebude chtít být jejich opatrovníkem. Sunny a Violet pochopí, že jejich bratr byl u oční doktorky zhypnotizovaný.\n\nDalší den na pile mistr Flacutono znovu podkopne Klausovi nohy, takže se mu zase rozbijí brýle. Klaus se tedy opět musí vydat k doktorce Orwellové, tentokrát však jeho sestry trvají na tom, že ho doprovodí. Doktorka Orwellová se tváří docela mile, ale do její ordinace se musí Klaus vydat sám, bez svých sester. Ty mají počkat s asistentkou doktorky Orwellové – Shirley. Když však Baudelairovi Shirley uvidí, utrpí šok. Shirley totiž ve skutečnosti není žádná asistentka, ale maskovaný hrabě Olaf. Sourozenci však jeho převleky vždycky hned prokouknou. Když Klaus vyjde z ordinace, má nové brýle, ale jeho sestrám je hned jasné, že je opět zhypnotizovaný. Violet se rozhodne o hypnóze něco nastudovat v místní knihovně a zjistí, že zhypnotizovaný slyší na nějaké předem určené slovo. Když někdo toto slovo vysloví, oběť hypnózy uposlechne všechny jeho rozkazy. Zároveň však existuje ještě jiné slovo, které zhypnotizovaného odhypnotizuje.\n\nVečer jdou dívky spát, Klaus s nimi není, protože zmizel s mistrem Flacutonem. Najednou zaslechnou z místnosti, kde jsou přístroje na zpracování dřeva a kde dělníci pracují, podivný hluk. Violet a Sunny se tam tedy jdou podívat a zjistí něco hrozného – v místnosti se nachází Shirley, doktorka Orwellová, mistr Flacutono a jejich bratr. Jeden z jejich několika málo přátel na pile je přivázaný ke kládě a kláda i s ním se blíží ke stroji, který má rozřezat kládu i muže na dvě půlky. Klaus, protože je zhypnotizovaný plní všechny Flacutonovi rozkazy, jako třeba: „Ty mizerovský skřete, přivaž ho pořádně na tu kládu!“ Klaus odpovídá „Ano pane!“ a tak to jde pořád dokola. Violet se na to nemůže dívat, ale brzy zjistí, že slovo na které Klaus slyší, je mizerovský. Proto uděluje svému bratrovi rozkazy: „Mizerovský, zastav ten stroj!“ Chlapec střídavě plní rozkazy mistra Flacutona a své sestry, ale pak Flacutono řekne: „Mizerovský, neposlouchej tu holku!“ a Violet má po legraci. Ze všech sil se snaží přijít na slovo, kterým by Klause odhypnotizovala dřív, než bude jejich přítel na dvě půlky. Nakonec na to slovo přijde (je to slovo excesivní) a Klause skutečně odhypnotizuje, ale Shirley alias hrabě Olaf a mistr Flacutono ji začnou tahat za ruce. Doktorka Orwellová bojuje svou dýkou se Sunnyinými zuby a jediný, kdo může něco podniknout, aby zachránil život svého přítele, je úplně zmatený Klaus. Nakonec však na poslední chvíli vymyslí vynález ze žvýkaček a svého přítele zachrání, ale stroj rozřeže doktorku Orwellovou.\n\nKdyž se o tomto neštěstí dozví Baudelairových opatrovník, řekne sirotkům, že už se o ně nechce starat, ale existuje jedna moc milá asistentka jménem Shirley, která se o ně chce postarat. Baudelairovi se ho snaží přesvědčit, že Shirley je hrabě Olaf, kterému jde jen o to, získat jejich dědictví. Když jejich opatrovník tedy uvidí tetování na kotníku Shirley, konečně sourozencům uvěří, ale hrabě Olaf i se svým komplicem, holohlavým mužem s dlouhým nosem, který byl převlečený za mistra Flacutona, uteče.\n"}
{"id": "410823", "url": "https://cs.wikipedia.org/wiki?curid=410823", "title": "BNP Paribas Open 2009 – muži", "text": "BNP Paribas Open 2009 – muži\n\nTenisový turnaj na okruhu ATP BNP Paribas Open 2009 se konal ve dnech 11. - 22. března v Indian Wells ve Spojených státech amerických venku na dvorcích s tvrdým povrchem. Odměny činily 4,500,000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "410825", "url": "https://cs.wikipedia.org/wiki?curid=410825", "title": "Josef Volman", "text": "Josef Volman\n\nJosef Volman (14. listopadu 1883 Žebrák – 16. dubna 1943 Čelákovice) byl úspěšný český podnikatel.\n\nNarodil se v Žebráku, jeho otec zde měl malou kovodílnu, ve které získal základy strojařského řemesla. Na počátku století Josef Volman odjel na zkušenou do Spojených států amerických, kde vystudoval chemickou školu a pak ještě obor strojařský, stal se zde také spolumajitelem menšího závodu. Do Čech se vrátil v roce 1910 a rozhodl se usadit v Čelákovicích, kde na západním konci města při silnici na Toušeň zakoupil pozemek na němž vybudoval dílnu a administrativní budovu.\n\nFirma se rychle rozvíjela a v roce 1912 zaměstnávala již 30 dělníků, 6 učňů a jednu administrativní sílu. Od jednoduchých nástrojů a součástek závod brzy přešel na výrobu vrtacích strojů, ručních lisů, nůžek na plech a podobných výrobků. Později se sortiment rozšířil o další složitější a na svou dobu dosti moderní stroje.\n\nBěhem 1. světové války byla produkce závodu postupně zastavena, protože většina dělníků i samotný majitel byli odvedeni na frontu. Již v roce 1919 byl podnik obnoven a dále se rozvíjel tak, že v roce 1936 zaměstnával 1000 kvalifikovaných dělníků a v roce 1940 v něm pracovalo 2500 zaměstnanců a 260 učňů.\n\nSoučasně se stavebním rozšiřováním firmy byla v letech 1938–1939 postavena funkcionalistická Volmanova vila od architektů Karla Janů a Jiřího Štursy. Vznikla tím největší realizovaná vila pozdního funkcionalismu v Čechách.\n\nOkupaci snášel Josef Volman těžce, podporoval finančně i materiálně rodiny zatčených členů ilegálního odboje. Ukrýval také ve svém podniku část knihovny a archívu T. G. Masaryka.\n\nZ četných písemných pramenů je patrné, že Volman byl pro město opravdovým mecenášem, podporoval místní spolky, dobročinné i kulturní aktivity i výstavbu bytů pro své zaměstnance.\n\nFirma J. Volman po zestátnění fungovala jako Továrny obráběcích strojů (TOS n. p.), po privatizaci jako TOS a. s.\n\n\n"}
{"id": "410827", "url": "https://cs.wikipedia.org/wiki?curid=410827", "title": "Ferrari 599 GTB Fiorano", "text": "Ferrari 599 GTB Fiorano\n\nFerrari 599 GTB Fiorano (interní kód F139) je sportovní, GT automobil, který byl představen 28. února 2006 na autosalonu v Ženevě. Nahradil Ferrari 575M Maranello. Karoserie je z dílny Pininfarina pod vedením Franka Stephensona. Název je odvozen od objemu motoru (5 999 cm), GTB znamená gran turismo berlinetta a Fiorano podle okruhu, který Ferrari používá jako testovací.\n\nTipo F133F V12 je dvanáctiválcový, zážehový motor uložený vpředu podélně o objemu 6 litrů se čtyřmi ventily na válec (celkem 48).\n\n\n\nPoužívají se 2 typy převodovek: šestistupňová manuální a šestistupňová sekvenční F1 s pádly pod volantem. Aktivní diferenciál z F430 zde není, ale obsahuje koncepci Manettino, která spatřila světlo světa ve Ferrari F430 599 GTB. 599 GTB Fiorano je první osobní Ferrari, které má nový systém kontroly trakce nazvaný F1-Trac, který pomáhal vyvíjet Michael Schumacher.\n\n\nFerrari 599 XX je upravená okruhová verze Ferari 599 GTB Fiorano. Má odlehčený motor, sportovnější design, výkon 537 kW (700 k), točivý moment 686 Nm, mohutné křídlo na víku kufru a malá křidélka na bocích zadních sloupků, systém, který dovoluje přeřazení za pouhých 60 ms, systém, který informuje řidiče o stavu jednotlivých komponent vozu prostřednictvím displeje a adaptivní podvozek SCM. Přítlak je 280 kg při rychlosti 200 km/h a 630 kg při rychlosti 300 km/h.\n\n8. dubna Ferrari oznámila oficiální detaily verze \"599 GTO\". Automobil je silniční verzí \"599XX\" a automobilka tvrdí, že je to jejich nejrychlejší silniční vůz, který dokázal ujet kolo na trati Fiorano za 1 minutu a 24 sekund, je o jednu sekundu rychlejší než Enzo. Jeho motor produkuje 493 kW (670 k) při 8 250 ot/min a točivý moment 620 Nm při 6 500 ot/min. Auto dokáže zrychlit z 0 na 100 km/h pod 3,35 s, z 0 na 200 km/h za 9,8 s a je schopné jet rychlostí přes 335 km/h. \"599 GTO\" váží o 100 kg méně než verze GTB. Výroba je omezená na 599 kusů.\n\nFerrari dala jen dvěma dalším modelům označení \"GTO\": 250 GTO z roku 1962 a 288 GTO z roku 1984. Na rozdíl od předchozích \"GTO\" verze \"599 GTO\" nebyla navržena pro homologaci v žádném závodě.\n\nNa pařížském autosalonu byl představen \"599 GTO\" ve verzi kabriolet s názvem \"SA APERTA\" k oslavě 80 let karosárny Pininfarina. Výroba je limitována na 80 kusů. Vůz zrychlí z 0 na 100 km/h za 3,6 s a rozjede se až na 325 km/h.\n\n"}
{"id": "410833", "url": "https://cs.wikipedia.org/wiki?curid=410833", "title": "Zerav západní", "text": "Zerav západní\n\nZerav západní (\"Thuja occidentalis\") je stálezelený jehličnatý strom čeledi cypřišovitých. Pochází ze Severní Ameriky a v Evropě je pěstován od 16. století. Dnes je oblíbený zejména k vytváření živých plotů. Je známý pod lidovými názvy túje či peručí.\n\nZerav západní dorůstá výšky až 15–20 m. Úzká, ale hustá koruna připomíná tvar kužele. Terminální výhon je vztyčený. Borka je šedohnědá, loupe se v podélných pruzích.\nVětve zeravu rostou rozložené vodorovně, ploché šupinaté jehlice jsou svrchu tmavě zelené, ze spodní strany žlutozelené. V zimě se mohou zbarvovat do rezavé barvy. Postavení jehlic je vstřícné křižmostojné, jehlice jsou oblé bez zřetelné špičky a nemají bílou kresbu. U prvních listů se může vyskytovat kulovitá siličná žlázka, která po rozemnutí trpce voní. Další listy mají volnou, dovnitř vtočenou špičku.\nV dubnu až v květnu jsou na konci větévek jednopohlavné šištice, samičí se zbarvují žlutohnědě, samčí červeně. Šištice dozrávají v srpnu až v září, při dozrávání šupiny šištic dřevnatí a rozevírají se. Na hřbetu šupiny je malý osten. Zralé šišky zůstávají na zeravu až do zimy následujícího roku, neopadávají hned po dozrání. Podlouhlé šišky jsou vzpřímené, velké 8–12 mm, mají 4-5 párů plodních šupin. Okřídlené semeno zeravu je drobné, ploché, tmavě zbarvené.\n\nPřirozené rozšíření zeravu v Severní Americe – v oblasti Velkých jezer a dále severně až k Hudsonovu zálivu. Vyskytuje se také v Appalačském pohoří v USA. Roste především ve smíšených lesích spolu s jedlovcem kanadským, borovicí vejmutovkou a javory. Hojně také roste na vápencovém podkladu či zabahněných lokalitách, kde vytváří čisté porosty.\n\nAsi od poloviny 16. století, kdy byl zerav zaveden do Evropy, se hojně pěstuje v parcích, zahradách a hřbitovech.\n\nPro svoji nenáročnost na vnější podmínky je zerav velice oblíbeným stromem ve střední a západní Evropě. Je mrazuvzdorný, dobře snáší jak nedostatek světla, tak vedro a sucho. Dobře se vypořádá také se sestřihem, proto je velmi populární dřevinou živých plotů.\n\nNejběžnějším parazitem je drobný motýl molovka tújová. Její napadení se projeví zahnědnutím konců letorostů.\n\nPřirozeně se zerav rozmnožuje generativně, stejně jako ostatní nahosemenné rostliny. Umělé vysazení zeravu je uskutečněno výsevem, řízkováním nebo roubováním.\nSbírají se dozrávající šišky na přelomu srpna a září, které se dosušují. Semena, která z šišek po dosušení vypadají, se skladují přes zimu a na jaře (duben-květen) se zasévají. Je doporučeno poslední měsíc před výsevem semena stratifikovat, tj. uskladnit při nižší teplotě a tím podpořit následné klíčení. Po výsevu se zemina pokryje tenkou vrstvou písku. Klíční rostlinky jsou dvouděložné, po 5 dnech jsou patrny první dvojice jehlic, po 25 dnech čtyřčlenné přesleny.\nŘízky většiny kultivarů velice dobře zakořeňují, proto je řízkování vůbec nejoblíbenější metodou rozmnožování. Řízky se odebírají od června do prosince a je doporučeno je ošetřit stimulátorem růstu.\nRoubování není příliš obvyklé, protože většina kultivarů se velice dobře rozmnožuje řízkováním. Roubování je však také možné, provádí se přelomu zimy a jara.\n\nVšechny části rostliny jsou jedovaté. Jed thujon dráždí pokožku, dostane-li se na kůži alergikovi, po vnitřním užití vyvolává zvracení, krvavé průjmy, poškození ledvin a u těhotných žen může dojít k potratu.\n\nDíky husté koruně a dobré snášenlivosti na řez a tvarování je zerav využíván především do živých plotů, a to zejména kultivar \"Thuja occidentalis brabant\". Do dnešní doby bylo vypěstováno přes 140 kultivarů, z nichž některé jsou odlišné barevně, jiné vzrůstem či typem koruny. Využívají se také v upravených zahradách francouzského typu.\n\nZerav je také vhodný k zalesňování bažinatých půd, neboť se ve svém přirozeném prostředí Severní Ameriky často vyskytuje na bažinaté půdě.\n\nUplatnění má zerav i v oblasti léčitelství – jeho mladé větvičky se sbírají od dubna do června. Z nich se vyrábí tinktura, která se používá zevně na různé výrůstky na kůži, např. bradavice. Silně ředěná tinktura se doporučuje na bolesti zad.\n\n"}
{"id": "410834", "url": "https://cs.wikipedia.org/wiki?curid=410834", "title": "National League A 2004/2005", "text": "National League A 2004/2005\n\nŠvýcarská hokejová liga - sezóna 2004/2005. Vítězem se stal tým HC Davos.\n\n\n\nBaráž se tento ročník nehrála, protože HC Lausanne vzdal účast v baráži takže mistr Nationlligy B EHC Basel postoupil do dalšího ročníku bez boje.\n"}
{"id": "410849", "url": "https://cs.wikipedia.org/wiki?curid=410849", "title": "Skupina kosmonautů CKBM", "text": "Skupina kosmonautů CKBM\n\nSkupina kosmonautů CKBM vznikla roku 1972 v Čelomějově Centrální konstrukční kanceláři strojírenství (CKBM) v Reutovu. Vedení podniku počítalo s lety svých zaměstnanců na orbitální stanici Almaz v kosmické lodi TKS. Vývoj lodi TKS se protahoval, proto k Almazům, vypuštěným jako Saljut 2, Saljut 3 a Saljut 5, létaly upravené Sojuzy. Program TKS byl nakonec z finančních důvodů roku 1981 zrušen, nicméně skupina existovala až do dubna 1987. Nikdo z jejích členů se do vesmíru nedostal.\n\nSestavování skupiny kosmonautů CKBM (od 1983 NPO Mašinostrojenija) začalo roku 1967, přihlásilo se přes 300 inženýrů. Vybraní kandidáti z řad inženýrů společnosti prošli prověrkou zdravotního stavu v Institutu lékařsko-biologických problémů, souhlas Meziresortní lékařské komise (GMK) k výcviku dostali 20. května 1968 Oleg Nikolajevič Berkovič (do 1969) a Leonard Dmitrijevič Smiričevskij (do 1971), 16. října 1968 Viktor Nikolajevič Jeremič (do 1971), Valerij Grigorjevič Makrušin a Eduard Dmitrijevič Suchanov. V létě 1970 byla na lékařské testy vyslána druhá skupina kandidátů. 25. února 1971 souhlas GMK k výcviku dostali Alexej Anatoljevič Grečanik s Dmitrijem Andrejevičem Jujukovem. Po získání souhlasu lékařů byli kandidáti zařazeni do speciální skupiny zkušebních inženýrů. Její členové absolvovali fyzickou, parašutistickou a potápěčskou přípravu, trénink ve stavu beztíže. Spolupracovali při zkouškách a vývoji stanice Almaz a lodi TKS.\n\nZ členů speciální skupiny získal kvalifikaci zkušebního kosmonauta (\"космонавта-испытателя\") 22. března 1972 Valerij Makrušin a 27. března 1973 Dmitrij Jujukov. 26. července 1973 získal souhlas GMK a byl zařazen mezi zkušební inženýry Valerij Alexandrovič Romanov. \n\nRoku 1975 generální konstruktér Vladimir Čelomej rozhodl o rozšíření počtu kosmonautů na šest lidí. Skupina byla rozšířena především o inženýry z pobočky v Filách. 31. srpna 1977 tak získal souhlas GMK k výcviku Vladimír Mkrtyčovič Gevorkjan a 1. listopadu 1977 Valerij Alexandrovič Chatulev. V prosinci 1978 získali kvalifikaci zkušební kosmonaut Grečanik, Romanov, Gevorkjan a Chatujev.\nValerij Makrušin, Valerij Romanov a Dmitrij Jujukov byli v prosinci 1978 určeni do posádek lodí TKS. Ale zanedlouho (roku 1981) byl celý program letů lodí TKS zrušen. \n\nMezitím od roku 1978 probíhalo další kolo rozšiřování skupiny. Souhlas GMK k výcviku a zařazení mezi zkušební inženýry získali postupně Anatolij Merkurjevič Čech (do 1982) v červenci 1979, Boris Nikolajevič Morozov 31. října 1979, Sergej Vladimírovič Čelomej (do 1983, syn Vladimira Čeloměje) a Sergej Andrejevič Čučin 14. dubna 1981, Sergej Erislavovič Kondratěv a Lev Nikolajevič Tararin roku 1981. Vzhledem k ukončení programu TKS se nikdo z této šestice kosmonautem nestal.\n\nSkupina byla zrušena příkazem ministra všeobecného strojírenství č.138 z 8. dubna 1987.\n"}
{"id": "410854", "url": "https://cs.wikipedia.org/wiki?curid=410854", "title": "Chevrolet Impala", "text": "Chevrolet Impala\n\nChevrolet Impala je automobil střední třídy, který od roku 1958 vyrábí americká automobilka Chevrolet. Původně byla nejvyšším modelem automobilky. Tento post ale získal v roce 1965 typ Caprice. Poprvé se jméno Impala objevilo na studii General Motors Motorama 1956.\n\nVyráběla se do roku 1960. Nabízela se jako dvoudveřové kupé nebo kabriolet a čtyřdveřový sedan. Původně šlo jen o jakousi sportovní verzi odvozenou od typu Bel Air.\n\n\nVyráběla se v letech 1961 až 1964 v texaském Arlingtonu. Do nabídky karosářských verzí přibylo praktické kombi. Také se představil sportovní model Impala SS.\n\n\nVýroba probíhal již po celém území USA a to v letech 1965 až 1970. Vozy se vyráběly i v Kanadě s pravostranným řízením. Tyto byly určeny pro export do Austrálie nebo Velké Británie.\n\n\nVyráběla se v letech 1971 až 1976. Jednalo se o, do té doby, největší automobil střední třídy, který nabízel koncern General Motors. Prodej automobilů ale tehdy z důvodu ropné krize klesal. Tomu byl uzpůsoben i vývoj motorů. Při jejich výrobě byl kladen důraz na nižší spotřebu. Nepokračovalo se již ve výrobě sportovního typu SS.\n\n\nVyráběla se v letech 1977 až 1985. Oproti předchůdci se zmenšily rozměry. Nepokračovalo se již ve výrobě kabrioletu.\n\n\nVyráběla se v letech 1994 až 1996 už pouze jako čtyřdveřový sedan s jediným motorem o obsahu 5,7 l. Zásadně byl oproti předchůdci změněn design. Objevilo se také ostré provedení pro potřeby policie. To neslo název Impala SS 9C1 Police package. Po skončení výroby ale opět následovala přestávka.\n\nVyráběla se v letech 2000 až 2005 v kanadském Ontariu. Nahradila typ Lumina. Jednalo se o první Impalu s pohonem předních kol. Opět existovalo sportovní provedení SS, které bylo základem pro policejní speciály 9C1 a 9C3.\n\n\nVyrábí se od roku 2006. Poprvé se představila na autosalonu v Los Angeles v roce 2005. Policejní verze 9C1 a 9C3 jsou tentokrát odvozeny od motoru 3,9 l a ne od vrcholného typu SS. U nové generace byl také kompletně předělán interiér. Nová Impala také v roce 2007 nahradila Chevrolet Monte Carlo v závodech NASCAR.\n\n\n"}
{"id": "410855", "url": "https://cs.wikipedia.org/wiki?curid=410855", "title": "Josef Robotka", "text": "Josef Robotka\n\nJosef Robotka (25. února 1906 Tasov okr. Třebíč – 12. listopadu 1952 Praha) byl podplukovník generálního štábu Československé armády a v době druhé světové války účastník protinacistického odboje kdy byl spoluzakladatelem Rady tří. Po únorovém převratu byl popraven komunistickým režimem. Po listopadu 1989 byl rehabilitován a \"in memoriam\" mu byla udělena hodnost generálmajora.\n\nPo ukončení reálné školy a složené maturitní zkoušce absolvoval Vojenskou akademii v Hranicích, kde získal hodnost poručíka pěchoty. Po absolvování Vysoké školy válečné v Praze působil od jara 1938 ve funkci přednosty výcvikové skupiny na štábu VI. sboru v Košicích. Po maďarském záboru v listopadu 1938 byl evakuován do Spišské Nové Vsi, kde sloužil až do německé okupace. Již 1. dubna 1937 byl povýšen do hodnosti kapitána a k 15. březnu 1939 přeložen do skupiny důstojníků generálního štábu.\n\nNa podzim roku 1939 se Robotka zapojil do ilegální činnosti Obrany národa v Brně.Jako vládní úředník musel složit slib věrnosti vůdci Adolfu Hitlerovi, který slíbil splnit stejně jako slib věrnosti sudetských Němců Československé republice.(zdroj: Obcasnik.eu)V roce 1942 navázal spojení se škpt. Karlem Štainerem-Veselým, generálem Vojtěchem Lužou a profesorem Josefem Grňou a působil ve vojenské odbojové organizaci Rada tří. Stal se členem štábu a později vojenským zmocněncem celé organizace. Tehdy již opustil místo úředníka Městské spořitelny v Brně. Fiktivně pracuje jako lesní dělník v Košíkách. Ve skutečnosti ale organizuje partyzánskou činnost, pomáhá skupinám vysazeným nad protektorátem a shromažďuje důležité informace. Po zavraždění generála Luži protektorátním četnictvem převzal funkci zmocněnce Rady tří pro oblast Moravy. Od 17. září 1944 až do konce 2.světové války již trvale žije v ilegalitě. Za svou činnost v odboji získal řadu vyznamenání, mimo jiné Čs. válečný kříž 1939.\n\nPo válce sloužil Robotka na velitelství 3. oblasti v Brně. V letech 1947 až 1948 studoval v SSSR na Vyšší vojenské akademii generálního štábu v Moskvě. Byl z ní však předčasně odvolán a převelen na funkci přednosty velitelství v Táboře.\n\nPo únoru 1948 byl převelen na místo velitele I. praporu 24. pěšího pluku ve Znojmě. Již v létě je mu však udělena zdravotní dovolená a koncem roku je definitivně zproštěn činné vojenské služby. Dne 25. července 1949 byl zatčen a obviněn z velezrady a vyzvědačství. Bylo mu kladeno za vinu, že se netajil nepřátelstvím vůči novému režimu a že shromažďoval důležité informace, které pak prostřednictvím svého přítele podplukovníka Karla Šedy předával americké tajné službě CIC. Věrohodnost obvinění nelze posoudit, protože jediné důkazy spočívaly v materiálech vyrobených StB a doznání obviněných, o nichž bylo již v roce 1967 zjištěno, že byly vynuceny mučením.\n\nDne 12. listopadu 1952 v 5:40 byl Josef Robotka v Praze na Pankráci popraven. Rozloučení s tímto významným vojákem se konalo bez obřadu pouze za přítomnosti manželky o 2 týdny později.\n\nV roce 1991 byl rehabilitován a povýšen do hodnosti generálmajor in memoriam.\n28. října 1997 obdržel Řád Bílého lva III. třídy z rukou prezidenta ČR.\n\nGenerálmajor in memriam Josef Robotka si vedl osobní deníky do kterých si zapisoval své každodenní zážitky ze třicátých a čtyřicátých let. Úryvky z nich publikoval server Obcasnik.eu .\n\n\n\n"}
{"id": "410856", "url": "https://cs.wikipedia.org/wiki?curid=410856", "title": "Lipovka – Grado", "text": "Lipovka – Grado\n\nPřírodní rezervace Lipovka – Grado se nacházela na pravém břehu Labe, v sousedství města Čelákovice, ve Středočeském kraji. Předmětem ochrany je dubový les s charakteristickým keřovým a bylinným patrem, vlhké louky, mokřady, tůňkami a jezery říčního původu. Součástí rezervace je část starého říčního ramene Labe zvaná Grado. Hnízdí zde cca 50 druhů ptáků a vyskytuje řada vzácných květin.\n\nDne 11. srpna 2014 byla ochrana k 21. října 2014 zrušena v souvislosti se vznikem nové rezervace, Káraný – Hrbáčkovy tůně.\n\nMezi významné rostliny a živočichy této bývalé rezervace patří bradáček vejčitý, lilie zlatohlávek, žebratka bahenní, voďanka žabí, krutihlav obecný, moudivláček lužní, čolek obecný, rosnička zelená, skokan štíhlý (zdroj: informační tabule).\n\n"}
{"id": "410857", "url": "https://cs.wikipedia.org/wiki?curid=410857", "title": "Miloň Novotný", "text": "Miloň Novotný\n\nMiloň Novotný (11. dubna 1930 Štětovice – 9. srpna 1992 Praha) byl klasik české dokumentární fotografie.\n\nMiloň Novotný se narodil roku 1930 ve Štětovicích na Hané. Studium gymnázia v Prostějově nemohl dokončit, neboť vážně onemocněl a musel se rok léčit ve Vysokých Tatrách. Zde začal fotografovat s vypůjčeným fotoaparátem. Později se náhodně seznámil s Josefem Sudkem a Jiřím Jeníčkem, kteří ho povzbudili k uspořádání výstavy v Olomouci v roce 1956 a zasílání fotografií do týdeníku \"Kultura\". Přestěhoval se do Prahy a poté více než dvacet let fotografoval pro noviny, časopisy a divadla. Rovněž spolupracoval s ČSAV.\n\n\n\n"}
{"id": "410859", "url": "https://cs.wikipedia.org/wiki?curid=410859", "title": "Alpine A610", "text": "Alpine A610\n\nAlpine A 610 byl supersportovní automobil, který v letech 1991 až 1995 vyráběla francouzská automobilka Alpine vlastněná koncernem Renault, ve městě Dieppe. Oproti svému předchůdci Renault Alpine GTA byl označen už jen jako Alpine, nejspíše protože spojení Alpine a Renault dohromady mohlo snižovat sportovní image této značky.\n\nVůz měl karoserii dvoudveřové kupé. Poháněl ho přeplňovaný vidlicový šestiválec o objemu 3 litry a výkonu 184 kW. Po dobu výroby se objevilo několik limitovaných edicí – A610 Albertville byla představena u příležitosti olympijských her v roce 1992. Byla nalakována speciálním odstínem bílé Gardenia. Ve stejném roce se objevila i limitovaná edice 31 vozů A610 Magny-Cours. Ta byla představena k oslavám vítězství stáje Williams-Renault ve velké ceně Francie. \n\nPrvní dva roky se vůz prodával dobře, poté prodeje klesaly a celkově bylo vyrobeno 818 vozů. Po ukončení výroby A610 v roce 1995 byla zastavena i celá produkce automobilů Alpine. V továrně v Dieppe se pak vyráběl vůz Renault Spider. Nástupcem se stal až po více než dvaceti letech Alpine A110.\n\n"}
{"id": "410864", "url": "https://cs.wikipedia.org/wiki?curid=410864", "title": "Maria Wojtyszko", "text": "Maria Wojtyszko\n\nMaria Wojtyszko (* 26. září 1982, Varšava) je polská scenáristka, režisérka a dramatička.\n\nMaria Wojtyszko je dcerou polské scenáristky Henryki Królikowskej Wojtyszko a režiséra, scenáristy a dramatika Macieja Wojtyszka. V roce 2000 začala studovat fakultu Vědy a kultury na Varšavské universitě. Od roku 2001 patří do „Filmové tvůrčí skupiny“, která pracuje v „Mistrovské filmové režisérské škole Andrzeje Wajdy“. V roce 2007 zakončila v téže škole studium režie. Nyní studuje scenáristiku. Píše scénáře pro televizi, své vlastní prózy a divadelní hry. V letech 1998 – 2003 spolupracovala jako scenáristka televizního seriálu „Medová léta“, v roce 2003 na epizodách seriálu „Na společné“, v letech 2005 – 2008 se scenáristicky podílela na seriálu „Životní zkoušky“. Její práce obdržely řadu literárních cen. Například její povídka „Návraty“ byla oceněna v roce 2005 v literární soutěži University v Gdaňsku. Její dramatická prvotina „Bomba“ se zatím dočkala jenom ocenění v literární soutěži „Odvážný Radom“, zato již druhá divadelní hra „Děloha“ se své první inscenace dočkala v březnu roku 2007 v Divadle Žeromskiego ve městě Kielce, která o rok později dostala ocenění „Divoká růže“ jako nejúspěšnější hra divadelní sezóny. Hra samotná se však již v roce 2006 dočkala scénického čtení na divadelním festivalu v Heidelbergu a v „Teatrze Wspólczesnym“ ve Štětíně, kde dostala cenu publika. Ve stejném roce byla publikována v časopisu „Dialog“. V září roku 2007 byla hra „Děloha“ uvedena Divadle „Lofft“ v Lipsku. Divadelní hra „Děloha“ byla přeložena do českého jazyka v roce 2008 a její text je k dispozici v pražském Divadelním ústavu. Třetí divadelní hra Marie Wojtyszko „Snoubenci“ na svou premiéru teprve čeká, nicméně svého českého překladu se dočkala rovněž a její text je k dispozici ve stejné instituci, jako „Děloha“. Této divadelní hry si v roce 2009 všimli studenti v Mariánských Lázních, nastudovali ji a ve svém divadelním souboru GOA ji také v roce 2010 s úspěchem uvedli pravděpodobně ve světové premiéře. Vzhledem k věku Marie Wojtyszko se dá očekávat, že má svou literární dráhu ještě před sebou.\n\n"}
{"id": "410865", "url": "https://cs.wikipedia.org/wiki?curid=410865", "title": "Intelektuál", "text": "Intelektuál\n\nIntelektuál (z franc. \"l´intellectuel\", z lat. \"intellegere\", chápat, rozumět) je novověké označení pro humanitně či jinak vzdělané lidi, kteří se vyjadřují k veřejným otázkám, ačkoli se sami nepodílejí na vládě a moci.\n\nIntelektuál sice bývá zároveň příslušníkem inteligence, není to však totéž, protože intelektuál nemusí nutně být vysokoškolák (akademik), ani pracovat v odpovídajícím zaměstnání. Obvykle se charakterizuje nadprůměrnou schopností slova, mluveného i psaného, snahou o originalitu, jistou nezávislostí a kritičností, ochotou vyjadřovat se o závažných otázkách srozumitelně a hlavně přitažlivě. Intelektuál ovšem také nenese za nic odpovědnost a může mít sklon k vytváření a šíření ideologií, včetně totalitních. Vcelku mívají intelektuálové sklon spíše k levici, ke kritice moci, poměrů a podobně.\n\nLidé, které bychom dnes označili za intelektuály, se začali vyskytovat od 18. století jako nezávislí spisovatelé bez pevných institučních vazeb, kteří se rádi vyjadřovali k obecným a veřejným otázkám. Byli na jedné straně kritičtí k veřejným poměrům, ale na druhé straně byli často zváni do salonů i k panovnickým dvorům (Voltaire). Slovo intelektuál jako společné označení vzniklo ve Francii koncem 19. století jako hanlivé označení pro kritiky Dreyfusovy aféry, kterým politikové (Georges Clémenceau, 1892) vytýkali elitářství, nedostatek vlastenectví a loajality.\n\nPodobně pejorativní význam mělo slovo intelektuál v nacistickém Německu, kdežto v komunistickém slovníku se střetávala dvě opačná pojetí. Na jedné straně byli marxističtí intelektuálové, kteří se sami chápali jako „dělníci pera“ a součást pracující třídy, na druhé straně byli čas od času terčem těžkých útoků (například „intelektuálština“) i persekucí: typický levicový intelektuál Záviš Kalandra byl roku 1950 dokonce popraven. Naproti tomu mnozí intelektuálové pokládali sami sebe za „svědomí společnosti“ a osobovali si právo společnost hodnotit, což pochopitelně vyvolávalo nepříznivé reakce. Jiní se zase propůjčovali k tomu, že obhajovali vládnoucí garnitury a obstarávali jim ideologickou podporu. To platí i pro mnoho komunistických intelektuálů v Československu.\n\n"}
{"id": "410869", "url": "https://cs.wikipedia.org/wiki?curid=410869", "title": "Petr Apian", "text": "Petr Apian\n\nPetr Apian, latinsky Petrus Apianus, (16. dubna 1495 – 25. dubna 1552) byl německý matematik, astronom a kartograf. \n\nNarozen v Sasku, studoval v Lipsku a ve Vídni. Zasloužil se o zdokonalování měřicích přístrojů, v roce 1524 vydal dílo \"Cosmographicus liber\", které se stalo uznávané na poli navigace a astronomie. Později byl povolán na univerzitu do Ingolstadtu, kde působil do své smrti jako matematik a tiskař; kvůli své práci se stal oblíbencem císaře Karla V.\n\nJe po něm nazván jeden z kráterů na Měsíci nebo planetka pod číslem 19139.\n"}
{"id": "410871", "url": "https://cs.wikipedia.org/wiki?curid=410871", "title": "Minipivovar Pegas", "text": "Minipivovar Pegas\n\nMinipivovar Pegas se nachází ve středu města Brna a zprovozněn byl v roce 1992. Pivovarnické zařízení mu dodala německá společnost Caspary-Schulz-Ziemann. V dnešní době pivovar vyrábí piva nefiltrovaná 12° a 16° ječná i pšeničná a jedno pivo speciální.\n\nPivovar Pegas se nachází v budově bývalého měšťanského domu ze 14. století v těsné blízkosti Jakubského kostela v Brně. Při jeho výstavbě se našly různé archeologické předměty, mezi nimi i razidlo na brakteáty z doby Václava II. Razidlo je uloženo v Moravském Zemském Muzeu v Brně.\n\nHlavní součást pivovaru, tedy varna, se nachází v pivovarské restauraci v přízemí. V horních podlažích je umístěn hotel.\n\nV současné době vyrábí minipivovar následující druhy piv:\n\nNásledný seznam ukazuje produkty, které již minipivovar nevyrábí:\n\n"}
{"id": "410876", "url": "https://cs.wikipedia.org/wiki?curid=410876", "title": "TKS", "text": "TKS\n\nNázev TKS nesl:\n\n"}
{"id": "410879", "url": "https://cs.wikipedia.org/wiki?curid=410879", "title": "Ferrier &amp; Soulier", "text": "Ferrier &amp; Soulier\n\nFerrier & Soulier byla fotografická společnost se sídlem v Paříži, kterou provozovali Claude-Marie Ferrier (1811 Lyon - 1889) a Charles Soulier (1840–1875).\n\nClaude-Marie Ferrier byl francouzský reportážní fotograf. V roce 1856 způsobily přívalové deště velké škody v nízko položených oblastech v celé Francii a Ferriera francouzská vláda vyslala, aby dokumentoval účinky povodně na Loiře. Do Paříže se vrátil se stereoskopickými fotografiemi katastrofických scén. Doprovázel jako fotograf císaře Napoleona III. v době jeho tažení do Itálie v roce 1859.\n\nCompagnie des Arts Photomécaniques (CAP) byla francouzská fotografická společnost se sídlem v Paříži, která vznikla v roce 1932 spojením tří významných společností 19. století: Ferrier & Soulier, Levy & Fils a Neurdein.\n\n"}
{"id": "410881", "url": "https://cs.wikipedia.org/wiki?curid=410881", "title": "Německé Knínice", "text": "Německé Knínice\n\nNěmecké Knínice je historický a dnes již nepoužívaný název následujících obcí:\n\n\n"}
{"id": "410887", "url": "https://cs.wikipedia.org/wiki?curid=410887", "title": "Vetřelec vs. Predátor (film)", "text": "Vetřelec vs. Predátor (film)\n\nVetřelec vs. Predátor (anglicky Alien vs. Predator, zkráceně AVP) je koprodukční sci-fi film Spojených států, Spojeného království, Česka, Kanady a Německa, který v roce 2004 natočil režisér Paul W. S. Anderson jako první díl filmové série Vetřelec vs. Predátor, která spojuje dosavadní série filmů Vetřelec a Predátor.\n\nI přes nevalnou kritiku film při nákladech 60 milionů $ vydělal neočekávaných 172 milionů dolarů. Film byl v kinech v Česku promítán od 4. listopadu 2004. Na DVD následně vyšel v březnu 2005 v distribuci společnosti Bontonfilm s nesestříhanou verzí o délce 109 minut.\n\nDále ve filmu hrají například Petr Jákl \"(Stone)\", Pavel Bezděk \"(Bass)\" nebo Jan Filipenský \"(Boris)\".\n\nV roce 2004 zaznamenají družice společnosti Weyland Industries (\"později Weyland-Yutani\") náhlý výkyv teploty pod ledovcem na Bouvetově ostrově. Miliardář Charles Bishop Weyland (\"Lance Henriksen\") a vlastník společnosti dává dohromady tým vědců, kteří mají prozkoumat oblast a zjistit zdroj tepla vycházejícího z vnitra ledovce. Dle snímků z termovize družic se experti shodují, že pod silnou vrstvou ledu je záhadná pyramida s prvky egyptské, mayské i incké civilizace.\n\nTým složený z paleontologa, archeologa, jazykového experta, odborníků na hlubinné vrty, žoldáků a průvodkyně Alexy Woodsové (\"Sanaa Lathan\") se vydává na místo, kde nachází opuštěnou velrybářskou kolonii. Ještě před jejich příjezdem se však dostává na oběžnou dráhu Země kosmická loď Predátorů, která pomocí své technologie vypálí hluboký tunel k pyramidě.\n\nTým se vydává tunelem k pyramidě v domnění, že je předběhl jiný výzkumný tým. V podivuhodné stavbě nachází potvrzení, že jde o spojení více starověkých kultur. Díky zvýšení teploty v pyramidě se probudila Královna vetřelců uvězněná za účelem kladení vajec. Několik členů expedice je napadeno facehuggry a záhy se celý objekt hemží vetřelci. Do podzemí přichází i posádka mladých Predátorů, kteří zde skládají zkoušku lovců. Boj začíná...\n\nZbytek lidské expedice se později dozvídá, že pyramida slouží Predátorům pro zaškolení lovců. Z tohoto důvodu jim po tisíciletí lidé sloužili jako schránky pro nové vetřelce, se kterými se pak mladí lovci utkali v pyramidě, která každých 10 minut mění složení vnitřních místností. Situace je nyní okořeněna faktem, že lidé sebrali zbraně, které si měli predátoři vyzvednout pro boj s Vetřelci.\n"}
{"id": "410889", "url": "https://cs.wikipedia.org/wiki?curid=410889", "title": "Helen Levitt", "text": "Helen Levitt\n\nHelen Levitt (31. srpna 1913 Brooklyn, New York, USA – 29. března 2009 New York, USA) byla americká fotografka. Byla známá jako autorka pouliční fotografie, obzvláště v New Yorku, a říkalo se jí \"nejvíce oslavovaná a nejméně známá fotografka své doby\".\n\nNarodila se 31. srpna 1913 v newyorském Brooklynu, kde také vyrostla. Po vysoké škola sama vyučovala fotografii.\n\nSpolupracovala s Walkerem Evansem v letech 1938–1939. Roku 1943 Edward Steichen kurátoroval její první samostatnou výstavu \"Helen Levitt: Photographs of Children\" v Muzeu moderního umění.\n\nJe řazena k takzvané „Newyorské škola fotografie“, která existovala od 30. do 70. let dvacátého století. Nebyla to instituce v pravém slova smyslu, ale šestnáct autorů (narozených od 1898–1934), žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Bruce Davidson, Don Donaghy, Louis Faurer, Robert Frank, Sid Grossmann, William Klein, Saul Liter, Leon Levinstein, portrétista Richard Avedon, Lisette Model, David Vestal a reportér Weegee.\n\n\n\n\n"}
{"id": "410894", "url": "https://cs.wikipedia.org/wiki?curid=410894", "title": "Čchoi Čchol-han", "text": "Čchoi Čchol-han\n\nČchoi Čchol-han (: 최철한, \"Choi Cheol-han\", narozen 12. března 1985) je profesionální hráč go.\n\nČchoi se stal profesionálem ve dvanácti letech. Go studoval na Kwon Kap Yong academy v Soulu. Studoval na stejné škole jako Lee Sedol. Čchoi je druhý nejmladší 9. dan v Jižní Koreji, jen o tři měsíce starší než Pak Yeong-hun. Spolu s Lee Sedolem, Pak Yeong-hunem a Song Tae Konem je považován za \"novou vlnu\", nová skupina nejmladších hráčů, kteří se snaží sesadit nynějšího vítěze několika titulů Lee Chang-hoa. Čchoi ale už také získal jeden titul na mezinárodním turnaji. Spolu s Lee Sedolel a Pak Yeong-hunem, Čchoi použil nový povyšovací systém ke svému prospěchu. V roce 2003 mu byl udělen 6. dan. Poté následoval raketový vzestup, když mu byl rok na to udělen 7., 8. a 9. dan. Úspěch byl podnícen získáním titulů Guksu, Kisung a Chunwon. Pravidelně se umisťoval na prvním místě korejského bodování. Vzhledem ke konkurenci v Jižní Koreji to byl obdivuhodný výkon. Čchoi vyhrál svůj první mezinárodní turnaj, Zhonghuan Cup, v srpnu 2005, porážkou svého kamaráda Lee Sedola.\n\n\n"}
{"id": "410896", "url": "https://cs.wikipedia.org/wiki?curid=410896", "title": "Abélie", "text": "Abélie\n\nAbélie (\"Abelia\") je bývalý rod rostlin z čeledi zimolezovité (\"Caprifoliaceae\"). Zahrnoval asi 15–30 druhů a mnoha hybridů rozšířených původně ve východní Asii, (od Japonska po Himálaj) a v Severní Americe (v Mexiku). V současné taxonomii byl tento rod vřazen do široce pojatého rodu zimozel (\"Linnaea\").\n\nAbélie jsou keře 1–6 m vysoké, patří mezi ně druhy rostoucí v teplých krajinách jako stálezelené keře a v chladném klimatu jako opadavé druhy. Listy jsou vstřícné, vejčité, lesklé, tmavě zelené, 1,5–8 cm dlouhé. Barva se u opadavých druhů na podzim mění na purpurově-bronzovou a červenou. Květy se objevují v horní části stonku, 1–8 společně v krátkém vrcholíku, jsou převislé, v barvách od bílé po růžovou, zvonkovité, trubkovitě nálevkovité, s pětičlennou korunou, 1–5 cm dlouhé a obvykle vonné. Kvete od pozdního jara do podzimu. Plod je kožovitá tobolka.\n\n\n\n\nAbélie jsou v zahraničí oblíbené okrasné keře. Nejrozšířenější je \"Abelia x grandiflora\" abélie velkokvětá (Glossy Abelia); hybrid \"Abelia chinensis\" x \"Abelia uniflora\"). Tento kulatý, rozvolněný, mnohokmenný, stálezelený keř je 1–1,8 m vysoký s vejčitými a tmavě leskle zelenými listy, asi 2–6 cm dlouhými a květenstvím zbarveným do bílo-růžova. jednotlivé květy bývají zvonkovitého tvaru, 2 cm dlouhé.\n\nV Česku se abélie zatím příliš nepěstují pro jejich náročnost na teplo. Abélie jsou potravou housenek motýlů.\n\n\n\n"}
{"id": "410897", "url": "https://cs.wikipedia.org/wiki?curid=410897", "title": "Čchoi Mjong-hun", "text": "Čchoi Mjong-hun\n\nČchoi Mjong-hun (: 최명훈, \"Choi Myung-hoon\", narozen 12. května 1975) je profesionální hráč go.\n\nČchoi se stal 9. danem v roce 2004. V roce 2000 vyhrál svůj první titul, LG Refined Oil Cup.\n\n"}
{"id": "410899", "url": "https://cs.wikipedia.org/wiki?curid=410899", "title": "Goodyear", "text": "Goodyear\n\nGoodyear může znamenat:\n\n\n\n"}
{"id": "410900", "url": "https://cs.wikipedia.org/wiki?curid=410900", "title": "Čo Han-sung", "text": "Čo Han-sung\n\nČo Han-sung (: 조한승, \"Cho Han-seung\", * 27. listopadu 1982) je profesionální hráč go.\n\nČo se stal profesionálem v roce 1995. V roce 2004 se stal 7. danem, v roce 2005 se stal 8. danem a v roce 2006 mu byl udělen 9. dan.\n\n"}
{"id": "410901", "url": "https://cs.wikipedia.org/wiki?curid=410901", "title": "Ohniště", "text": "Ohniště\n\nOhniště je prostor většinou ohraničený kameny, ve kterém se zakládá oheň, aby se zamezilo jeho volnému šíření.\n\nOhniště je ohraničeno ze všech stran, ale nemá žádné dno. Většinou je zahloubeno několik centimetrů do země a může se využívat k vaření. Ve volné přírodě se ohniště smí zakládat pouze v tábořištích.\n\nOhniště v technických aplikacích je specializovaný spalovací prostor určený pro spalování tuhých paliv, např. uhlí nebo dříví. Ohniště byla a jsou běžnou součástí kotlů, krbů a kamen na tuhá paliva určených jak k přímému vytápění, tak i k ohřevu vody nebo k výrobě páry. Takováto technická ohniště se pak obvykle označují odborným pojmem topeniště.\n\n"}
{"id": "410903", "url": "https://cs.wikipedia.org/wiki?curid=410903", "title": "Rybníkářství na Pardubicku", "text": "Rybníkářství na Pardubicku\n\nRybníkářství na Pardubicku bylo praktikováno již ve 12. století opatovickým klášterem. Největšího rozmachu však zde rybníkářství dosáhlo za panství Pernštejnů v letech 1491 – 1560, kdy bylo větší a významnější než rybníkářství rožmberské v jižních Čechách. V držení Pernštejnů jen na pardubicko-kunětickohorském panství bylo 235 rybníků. Kromě toho zde bylo několik menších soustav rybníků jiných vlastníků.\n\nRybníkářstvím rozumíme budování rybníků za účelem chovu ryb. Je investičně náročné, zato vlastní chov ryb vyžaduje poměrně málo živé práce i provozního kapitálu. Chován je zejména kapr pro chutné maso a dobrý odbyt.\n\nMožnost a výhodnost budování rybníků ve východních Čechách na území současného Pardubicka si nejdříve uvědomili mniši benediktýni opatovického kláštera. Hned v 11. století, kdy byl klášter založen, začali s chovem ryb. Nejprve byly k vysazování a chovu ryb využívány přirozené vodní nádrže a teprve později se začaly budovat rybníky jako umělé nádrže s tímto určením. Klášter v Opatovicích měl na spravovaném teritoriu množství přirozených nádrží a mniši tak měli možnost poznat a ověřit si hospodářskou výnosnost chovu ryb. Proto postupně přicházeli s budováním rybníků umělých, které umožňovaly napouštět a vypouštět vodu podle potřeby a využívat lepší techniku chovu i odlovu ryb. První písemné zmínky o rybnících v Čechách pocházejí z 12. a 13. století. Ke konci 15. století byly v Polabí rybníky zakládány již ve značném měřítku, vznikaly první rybniční soustavy. Např. kníže Jindřich I. Starší, syn krále Jiřího z Poděbrad, asi v r. 1480 stavěl rybníky Bohdanečský a Rosický. Budované rybníky měly význam nejen rybochovný, ale i krajinotvorný a zdravotní. Se zakládáním rybníků souvisela vyšší péče o vodní režim, byly omezovány plochy nezdravých močálů a bažin i neúrodné písčiny a zvětšovaly se plochy luk potřebné pro chov dobytka. \nPři stavbě rybníků byly používány pochopitelně jen tehdejší primitivní technické pomůcky. Dnes si nedovedeme práci na stavbách bez nivelačního přístroje představit, ale tehdy i dlouhé kanály byly vytyčovány jen za pomocí krokvice. Byla založena na jednoduchém principu vyrovnání olovnice spuštěné z protilehlého úhlu rovnoramenného trojúhelníka na značku uprostřed přepony a tím vyrovnání přepony do vodorovné polohy. Přesto s nimi byla vybudována řada náročných vodních staveb. Nebyl prováděn ani průzkum podloží hráze do náležité hloubky, a také přeliv rybníka býval nedostatečně dimenzován, takže občas docházelo k destrukci hráze a zaplavení území pod rybníkem.\n\nHospodářského přínosu rybníků si byl Vilém z Pernštejna vědom ještě před svým usídlením v Pardubicích a měl se stavbou rybníků bohaté zkušenosti ze svých panství na Moravě. Když získal v roce 1491 pardubické panství s jeho příznivými terénními i hydrologickými podmínkami pro zřizování rybníků, začal hned velmi intensivně budovat celé soustavy rybníků, obvykle zásobené vodou přiváděnou kanálem z nějakého kapacitního zdroje. Věděl, že nebezpečí úhynu ryb hlavně v zimním období lze podstatně snížit zajištěním dostatečného přítoku čerstvé vody. Některé z Pernštejnských rybníků byly obrovské, zejména Čeperka, Oplatil a Rozkoš a byly větší než později založené rybníky v jižních Čechách. Zakládané rybníky někdy zatopily i celé osady, jen namátkou jmenujme obce Velké a Malé Kavčiny, Černou pod Čeperkou a původní ves Stéblovou, která byla přemístěna mimo zátopu, všechny čtyři pro rybník Oplatil, obce Bystřec a Nivčice pro Rozkoš a již před Pernštejny ves Pěžice pro rybník Bohdanečský. Jejich obyvatelé se museli přestěhovat do jiných osad panství, a také vznikaly osady nové, např. Dědek a Novinsko. Rybníky však většinou zaplavovaly jen pozemky zamokřené, neobdělávané nebo půdu méně výnosnou, zejména louky a lesy a výše položená orná pole zasahovaly jen svými vnějšími okraji. Rybníky Vilém nechával stavět i jinde na svých panstvích. V budování rybníků a chovu ryb pokračovali i jeho synové, Vojtěch a zejména Jan.\n\nNejvýznamnější rybniční soustavou na Pardubicku byl systém Opatovického kanálu. Tento umělý vodní tok zkracuje tok Labe obtékající Kunětickou horu a měnící zde směr toku ze severo-jižního na západní. Z Labe od Opatovic, kde byl Vilemém zřízen mohutný jez, Opatovický kanál přivádí vodu k Bohdanči a dále k Semínu, kde se vlévá zpět do Labe. Vede terénem kterým v minulých geologických dobách protékalo Labe, údolím tzv. Bohdanečské brány. Původně byl Opatovický kanál dlouhý 34,7 km, provedením přeložky u Semína byl zkrácen na 32,6 km, má šířku 3–8m, hloubku 1–2 m a v počátečním úseku jím protéká 2,5 m³/sec vody. Rozdíl hladin mezi odbočením z Labe a vyústěním je 23m. Velká strúha, jak byl Opatovický kanál původně nazýván, byla budována ve dvou etapách. První, od Opatovic k Bohdanči byla v provozu už r. 1498, druhá část od Bohdanče pod Semín byla zbudována do roku 1513. \nPřítok do Opatovického kanálu bylo možné zastavit uzavřením tzv. Ždánických stavidel na jeho počátku v Opatovicích. To umožňovalo pravidelné čištění kanálu od usazenin. Stavidla byla také v Opatovicích a dal se jimi samostatně uzavřít přítok do západní části kanálu a vodu pustit kratší cestou Rajskou struhou do Labe. Hlavní funkcí kanálu bylo napájení rozsáhlé soustavy rybníků Velké a Malé Čeperky (dř. Šeberky), Oplatila, Rozkoše, Jezera, Bohdanečského, Sopřečského, Semtína, Rosického, Nadýmyče, Žernovského a dalších, sloužil i k pohonu řady vodních mlýnů, měl a má nesporně příznivý vliv na vodní režim a klima Bohdanečska a příslušné části Přeloučska. \nRybník Čeperka byl vůbec největší rybník jaký byl v Čechách zbudován. Na stavbě tohoto obrovského rybníku o tehdejší rozloze 1200 ha v letech 1491 – 1496 pracovaly stovky poddaných i najatých rybníkářů. \nK dalším násadním rybníkům přiváděl vodu Dvakačovický kanál neboli Zmínka, který spojoval říčku Olšinku či Novohradku u Dvakačovic s Loučnou u Sezemic a napájel rybníky Spojil, Novočernský, Staročernský a Nový Pardubický. Byl vybudován na počátku devadesátých let 15. století, tedy ještě před Opatovickým kanálem, ale je mnohem méně kapacitní, vede jen asi 200 l/sec vody a má délku asi 12 km. \n\nMálo zmiňovaný, přesto významný je také kanál z Chrudimky od Tuněchod, který napájel devět rybníků, z nichž významné byly zejména Mnětický a Nemošický. \nNa Loučné před jejím ústím do Labe byl zřízen vysoký jez a kapacitním Počápelským kanálem neboli Haldou, též Sezemskou strouhou, je voda přiváděna do Chrudimky v Pardubicích, odkud byla dále vedena Městskou strouhou do města, kde mohla být použita k zatopení opevňovacích příkopů zámku, poháněla mlýny a jiná zařízení i odváděla odpad, například z jatek. Halda je dokladem vyspělosti pernštejnského vodního stavitelství. V jednom úseku se její trasa přibližuje toku Labe na vzdálenost asi čtyř metrů s rozdílem hladin osm metrů. \nDalší soustava středně velkých násadních rybníků byla v povodí Loučné. Jednotlivými krátkými kanály byla voda přiváděna do rybníků Moravanského, Platenického, Velkolánského a j., na Lodrantce byly rybníky Rovenský a Komárovský. Větší počty menších rybníků vytvářely soustavy kolem Týnce n. L., Labské Chrčice, Rohoznice, Volče, Rohovládovy Bělé, Bukovky, Habřiny Vlčí, Velin, Holic, Ostřetína, Vysokého Chvojna a dalších obcí, celkem přes 230 rybníků. \nNa Pardubicku však byly také menší soustavy rybníků jiných vlastníků, např. u Zdechovic, Choltic, Valů, Dobřenic.\n\nStavitelem labského jezu v roce 1513 byl Kunát mladší z Dobřenic. Tento zkušený rybníkář na sklonku 15. a v první třetině 16. století navrhl řadu vodních děl i v jižních Čechách a své zkušenosti předával v hojné míře také svým podřízeným spolupracovníkům, nap. také Josefu Štěpánkovi Netolickému. Pro Viléma z Pernštejna navrhoval Kunát z Dobřenic na Pardubicku řadu vodních staveb již v devadesátých letech 15. století, a později se zde usadil natrvalo. Na svém majetku vybudoval zmíněnou soustavu rybníků na Zlatém potoce u Valů.\n\nJako stavitelé rybniční soustavy na Pardubicku jsou uváděni také fišmistr Jan Vlček kolem roku 1496, Jan Mřeň z Čechtic z let 1508–1520 a Kabát z Bohdanče.\n\nFišmistr Jan Stanovský z Čechtic, řečený Mřeň, jako purkrabí na Hluboké ve službách Viléma z Pernštejna zřejmě řídil práce při zřizování druhého největšího jihočeského rybníka – Bezdrevu. Od roku 1508 působil na pernštejnském panství Pardubice. Po roce 1520 se ve služebném poměru již neobjevuje a zemřel roku 1535.\n\nStavba rybníků, chov ryb a jejich distribuce do míst spotřeby doma i za hranicemi, dávaly výdělek i mnoha místním lidem. Nacházeli zde zaměstnání nejen rybáři, ale i četní řemeslníci provádějící různé práce související se stavbou a údržbou rybníků a s chovem ryb. Rybníky tak významně přispívaly k hospodářskému rozvoji Pardubicka.\n\nV 18. století však sláva pardubického rybníkářství končila. Reformy Marie Terezie a Josefa II. vedly i k cílené likvidaci starých rybníků a jejich přeměnu na tehdy již výnosnější ornou půdu. Řada rybníků byla zrušena kolem roku 1783 a půda přidělena německým kolonistům ze Slezska. V té době vznikaly na bývalých rybnících nové obce, např. Staročernsko, Veská, Velkolánské, Moravanské atd. Značná část rybníků však byla zrušena i z toho důvodu, že byly zanesené a čištění by bylo nákladné nebo proto, že překážely jiným záměrům.\nNa přelomu 19. a 20. století pardubický velkostatek patřil vídeňskému podnikateli Dr. Richardu Draschemu. Ten se snažil oživit rybniční hospodářství, rybníky se zachovalými hrázemi znovu napustil, zejména rybník Bohdanečský, Sopřečský a Jezero. Pozemková reforma v r. 1919 tyto snahy Dr. Drascheho uzavřela. Po únoru 1948 na rybnících hospodařilo Státní rybářství a v r. 1993 vznikl a na rybnících hospodaří samostatný podnik Rybniční hospodářství s. r. o., Lázně Bohdaneč.\n\n\n"}
{"id": "410907", "url": "https://cs.wikipedia.org/wiki?curid=410907", "title": "Aféra Olovo", "text": "Aféra Olovo\n\nAféra Olovo je politický skandál, který vypukl v květnu 2000 během vlády Miloše Zemana. \n\nReportéři MF DNES Sabina Slonková a Jiří Kubík přinesli informaci, že mezi poradci tehdejšího premiéra Miloše Zemana vznikl za účelem zdiskreditovat tehdejší významnou představitelku ČSSD Petru Buzkovou materiál nazvaný Olovo (chemická značka olova Pb se shoduje s iniciály jmenované). Spis mimo jiné obsahoval smyšlené pomluvy o tom, že se Buzková živila prostitucí, týrala svou malou dceru nebo že spolupracovala s StB.\n\nVedení ČSSD odmítlo, že má se spisem cokoli společného, stejně se vyjádřil i šéf Zemanových poradců Miroslav Šlouf. Zlom nastal v srpnu 2000, kdy jiný Zemanův poradce, Zdeněk Šarapatka, na policii vypověděl, že autorem Olova je Vratislav Šíma. ČSSD reagovala trestním oznámením na neznámého pachatele za to, že se při získávání Olova naboural do počítačů na Úřadu vlády. Tím paradoxně autenticitu spisu potvrdila. Poté Zeman podal trestní oznámení na reportéry pro pomluvu, které bylo odloženo. Policie následně obvinila Vratislava Šímu kvůli autorství Olova. Současně ale začala stíhat i reportéry Slonkovou a Kubíka za to, že odmítli sdělit jméno člověka, který jim dokument Olovo předal.\n\nOběma novinářům udělil milost prezident Václav Havel, reportéři ale trvali na projednání případu. Státní zástupce nakonec trestní stíhání novinářů zastavil s odůvodněním, že se žádného trestného činu nedopustili. Obvinění byl ale zproštěn i Zemanův poradce Šíma a to s argumentem, že sice Olovo sepsal, ale míra nebezpečnosti jeho jednání není vysoká. Po obvinění policií Vratislav Šíma dále pracoval pro Úřad vlády. Zdeněk Šarapatka odešel ze Zemanových služeb na vlastní žádost s veřejným odůvodněním pochybností o premiérově mravním kreditu. \n\n\n"}
{"id": "410909", "url": "https://cs.wikipedia.org/wiki?curid=410909", "title": "Mistrovství světa v halové lukostřelbě 2009", "text": "Mistrovství světa v halové lukostřelbě 2009\n\nX. Mistrovství světa v halové lukostřelbě 2009 se uskutečnilo od 4. března do 8. března v polském městě Rzeszów.\n\nZ kvalifikace postupovalo 32 lukostřelců do vyřazovacích rozstřelů. Čeští reprezentanti neprošli sítem kvalifikace Martin Bulíř 34. místo 572 bodů, Pavel Jurák 43. místo 568 bodů a Martin Hamor 57. místo 547 bodů.\nZ kvalifikace postupovalo 8 týmů do čtvrtfinále. český tým obsadil v kvalifikaci 13. místo.\n\nČeský lukostřelec Filip Reitmeier, nástřelem 555 bodů obsadil v kvalifikaci 60. místo, dál nepostoupil.\n"}
{"id": "410910", "url": "https://cs.wikipedia.org/wiki?curid=410910", "title": "Úplná množina pozorovatelných", "text": "Úplná množina pozorovatelných\n\nÚplná množina pozorovatelných, též ÚMP, představuje takovou množinu pozorovatelných formula_1, které jsou navzájem nezávisle měřitelné (kompatibilní), tedy pro operátory odpovídající pozorovatelným platí formula_2.\n\nZ komutativity daných operátorů plyne i komutativita projekčních operátorů do podprostorů odpovídajících vlastním hodnotám jednotlivých operátorů. Konkrétně tedy mějme:\n\nformula_3\n\nJe-li systém ve stavu formula_4, pak je hodnota stavového vektoru formula_5 systému po naměření nějakých hodnot formula_6 rovna:\n\nformula_7\n\nPokud je množina operátorů ÚMP, pak musí být výše definovaný projekční operátor projekčním operátorem do jednorozměrného nebo 0-rozměrného prostoru. Pokud projektuje do 0 D, pak tato kombinace vlastních hodnot operátorů nemůže být nikdy naměřena, např. máme-li formula_8. Pokud projektuje do 1 D, je principiálně možné danou kombinaci vlastních čísel naměřit. Stavový vektor je však po měření až na multiplikativní konstantu určen jednoznačně. Je obecně známo, že fyzikální popis nezávisí na normování stavového vektoru (vždy je konvenčně možno normovat na jednotku), a proto po měření ÚMP přesně známe stav, ve kterém se systém nalézá, bylo na něm provedeno nejúplnější možné měření a pokud provedeme za velmi krátký čas stejné měření, obdržíme s jistotou stejné hodnoty pozorovatelných z ÚMP.\n\nV případě jedné částice tvoří ÚMP např. operátory:\n\nformula_9\n\nformula_10\n\nformula_11\n\nformula_12\n\nV případě svou částic lze za ÚMP vzít např. polohy obou částic, hybnost první a polohu druhé, atd. Případně polohu těžiště soustavy a relativní polohu druhé částice vůči první. Možností je daleko více\n\nPři řešení úloh většinou volíme takovou ÚMP, jejichž pozorovatelné jsou integrály pohybu. Tento fakt pak zaručuje, že kvantová čísla odpovídající vypočtenému kvantovému stavu se nezmění ani za určitý čas.\n\nNakonec bývá výhodné převést pomocí unitární transformace stavový vektor do proměnných, které nás zajímají. Zajímá-li nás např. rozložení impulzu částice, pak vyjádříme stavový vektor v formula_13 reprezentaci atd.\n"}
{"id": "410916", "url": "https://cs.wikipedia.org/wiki?curid=410916", "title": "Lester Patrick Trophy", "text": "Lester Patrick Trophy\n\nLester Patrick Trophy je trofej, která se uděluje v zámořské NHL prakticky komukoliv, kdo se zaslouží o rozvoj ledního hokeje ve Spojených státech. Název nese po Lesterovi Patrickovi hráči týmu New York Rangers a trenérovi. Udělována je od roku 1966.\n\n"}
{"id": "410917", "url": "https://cs.wikipedia.org/wiki?curid=410917", "title": "Montpelier", "text": "Montpelier\n\nMontpelier je hlavní město amerického státu Vermont. Mimo to je též sídelní město kraji \"Washington County\" tohoto státu. Podle údajů z roku 2010 v něm žilo 7855 obyvatel, což z něj dělá nejmenší hlavní město amerického státu v USA.\n\nPrvní osadníci na místo dnešního Montpelieru přišli v roce 1787. 14. srpna 1781 byl obecným shromážděním Vermont povýšen na osadu plukovníkem Jacobem Davisem, který místo pojmenoval po francouzském městě Montpellier. V roce 1805 byl Montpelier zvolen za hlavní město Vermontu, až roce 1818 Montpelier získal status vesnice a 1895 se pak z něj stalo město.\n\nMontpelier leží v nížinné nadmořské výšce (182 m n. m.), obklopená kopci a žulovými skalními převisy. Město leží na řece Winooski, která městu „naděluje“ periodické záplavy, z nichž nejhorší zažilo městečko v roce 1927 a 1992.\n\nPrůměrné teploty se v průběhu roku pohybují přibližně v rozmezí typickém pro Česko. Rozdíl mezi nejchladnějšími a nejteplejšími měsíci činí až k 30 °C. Srážky se pohybují mezi 60-80 mm, z čehož nejnižší jsou v únoru (kolem 50 mm) a nejvyšší v srpnu (kolem 100 mm).\n\nSpolu s městečkem Barre tvoří Montpelier mikrokonurbaci. V osmitisícovém hlavním městě žije 1940 rodin v 3739 domech nebo bytech. Od začátku minulého století se počet obyvatel přehoupl šest tisícovek, zajímavostí je, že v 50.-60. letech sahal až k číslu 8800, ale od 70. let je znát odsun obyvatel z hlavního města. Věkové složení obyvatelstva zahrnuje přibližně 21 % dětí a mladistvých do 18 let, 8,6 % dospělých do 24 let, 28 % do 44 let, 27 % do 65 let a 15 % seniorů, s průměrným věkem 40 let. Poměr mužů a žen je 84:100.\n\nMontpelier je z 96 % městem bělochů, asijskoamerická a afroamerická komunita tvoří každá necelé procentní zastoupení, ostatní etnika ještě méně.\n\nMedián příjmu domácností je 37 513 (nepatrně nad celoamerický průměr), medián příjmu rodin ale činí 51 818 dolarů za rok. Příjem na hlavu je 22 599 dolarů. 9,8 % populace žije na nebo pod úrovní chudoby.\n\nV okolí Montpelieru se těží a zpracovává žula. Až do roku 2006 v městě fungovala výrobna kolíčků na prádlo. Většina podniků v Montpelieru je vlastněna místními obyvateli.\n\nMěsto má jednu střední školu (\"Montpelier High School\"), z vysokých škol \"Vermont College of Fine Arts\" – uměleckou školu zaměřenou na tvůrčí psaní (se specializací na psaní pro děti). Nezávislé studování s akademickými kurzy a workshopy nabízí program(y) \"The Union Institue and University of Vermont Center Master of Education program\".\n\nProtože Montpelier byl vybrán kvůli své centrální poloze v rámci státu Vermont, je s ostatními obcemi nejlépe dostupný. Nalézá se na dálnici Interstate 89 a lze se do něj dostat i z exitu 8 na U.S. Route 2 a Vermont Route 12. Autobusovou dopravu zajišťuje \"The Green Mountain Transit Authority\" (GMTA).\n\nPro železniční dopravu je přístupný národní železniční systém pro cestující - Amtrak, který na severovýchodním pobřeží operuje mezi městy St. Albans a Washington, D. C.\n\nLetecky má Montpelier nejblíže přístupné letiště Edward F. Knapp State Airport, ale pouze pro soukromé lety. Pro komerční lety je nejbližší letiště Burlington International Airport, které je ovšem od města vzdáleno asi 56 km.\n\nPro dopravu po vlastní ose je Montpelier dobrá volba jak pro pěší turisty tak pro cykloturistiku, neboť mu nechybí turistické a cyklostezky od vzdálenějšího okolí až po centrum.\n\n"}
{"id": "410922", "url": "https://cs.wikipedia.org/wiki?curid=410922", "title": "Olga Govorcovová", "text": "Olga Govorcovová\n\nOlga Govorcovová ( , , * 23. srpna 1988, Pinsk, Sovětský svaz, dnes Bělorusko) je běloruská tenistka, která na okruh WTA Tour vstoupila v roce 2002. Ve své dosavadní kariéře vyhrála na okruhu WTA Tour osm turnajů ve čtyřhře. V rámci okruhu ITF získala pět titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v červnu 2008 na 35. místě a ve čtyřhře pak v srpnu 2011 na 24. místě.\n\nNa nejvyšší grandslamové úrovni se probojovala jako kvalifikantka do osmifinále dvouhry na londýnském Wimbledonu 2015, kde nestačila na nasazenou Američanku Madison Keysovou, které podlehla ve třech setech. V ženském deblu se nejdále dostala na všech čtyřech Grand Slamech do 3. kola.\n\nV běloruském fedcupovém týmu debutovala v roce 2008 utkáním zóny Evropy a Afriky proti Gruzii, v němž dokázala ve třech sadách porazit Oxanu Kalašnikovovou. Bělorusky v sérii zvítězily celkově 3:0 na zápasy. Do roku 2015 v soutěži nastoupila k dvaceti sedmi mezistátním utkáním s bilancí 20–8 ve dvouhře a 4–1 ve čtyřhře.\n\n"}
{"id": "410924", "url": "https://cs.wikipedia.org/wiki?curid=410924", "title": "Dolní Bolíkov", "text": "Dolní Bolíkov\n\nDolní Bolíkov ( Wölking), místní část obce Cizkrajov leží 4,5 km severně od Slavonic v okrese Jindřichův Hradec v Jihočeském kraji v nadmořské výšce 479 m. Dolní Bolíkov byl až do roku 1974 samostatnou obcí, tímto rokem se stal místní částí obce Cizkrajov. Železniční zastávka trati Kostelec u Jihlavy - Slavonice je v místě. Bolíkovský potok, který obcí protéká, se po 5 km vlévá z pravé strany do Moravské Dyje. V obci dříve žilo převážně německé obyvatelstvo s českou a židovskou menšinou, po roce 1945, kdy bylo německé obyvatelstvo odsunuto, české obyvatelstvo. V současné době je v obci osídleno 64 domů. V roce 2011 zde trvale žilo 78 obyvatel. Již zde není obchod s potravinami, chybí i hospoda.\n\nVes je v historických pramenech poprvé uváděna v roce 1358. Podle lánového rejstříku bylo ve vsi před třicetiletou válkou 24 usedlostí. Tři mlýny jsou na Bolíkovském potoce ve vsi uváděny v pramenech již v r. 1368, zde je také zmínka o tvrzi. V roce 1600 je doložena písemně i existence papírny, postavené v druhé polovině 16. století, která byla později - po polovině 19. století přestavěna na mlýn. Byla to podle historiků jedna z nejstarších papíren na Moravě.\n\nV roce 1810 byly v lese severozápadně od obce na Bolíkovském potoce založeny železárny. Jako palivo používaly dřevěné uhlí produkované v okolních lesích a železnou rudu dovážely z ložisek nedaleko Moravských Budějovic. V té době patřily mezi nejvýznamnější železárny na Moravě. Provoz byl v 70. letech 19. století zastaven po vyčerpání zásob rudy. V lokalitě jsou zachovány zbytky kamenného zdiva. V okolí je možné vidět zbytky zvláštní modré strusky zvané \"šmelc\". Modré zabarvení strusky je dané použitím dřevěného uhlí při tavbě rudy.\n\nV obci na Bolíkovském potoce působila od 2. poloviny 16. století do poloviny 19. století papírna, jedna z nejstarších na Moravě, která zanikla po polovině 19. století a byla přeměněna na mlýn. V zámečku severně od obce byla zřízena v 1. polovině 19. století chemická výrobna, kde se vyráběla např. kyselina sírová kyselina olověná, a další chemikálie. V roce 1900 byl ve vsi i c.k. poštovní úřad. Obec byla elektrifikována připojením na síť ZME Brno v roce 1930, osada Nová Ves, která v té době k obci patřila, potom v roce 1931.\n\nDolní Bolíkov po osvobození v květnu 1945 náležel pod Okresní národní výbor v Dačicích a v jeho rámci od r. 1949 pod nově vzniklý Jihlavský kraj. Toto uspořádání trvalo až do poloviny r. 1960, kdy byl Dolní Bolíkov s moravským Slavonickem po územní reorganizaci začleněn pod správní okres Jindřichův Hradec a Jihočeský kraj. V roce 1974 byl Dolní Bolíkov v rámci integrace obcí připojen do obce Cizkrajov. Po zrušení Okresního úřadu v Jindřichově Hradci spadá od r. 2003 pod pověřený Městský úřad v Dačicích v samosprávném Jihočeském kraji\n\nV 19. století v rámci zdejší židovské obce zde působila židovská škola, která zanikla ve 2. polovině 19. století. Expozitura české obecné školy byla v obci zřízena ve 30. letech 20. století, neboť pro její zřízení byl v té době dostatečný počet českých žáků a vhodné prostory. Po okupaci pohraničí na podzim roku 1938 však zanikla a po roce 1945 již nebyla obnovena.\n\n\n\n"}
{"id": "410925", "url": "https://cs.wikipedia.org/wiki?curid=410925", "title": "Východočeský diametr", "text": "Východočeský diametr\n\nVýchodočeský diametr je záměr modernizace železničního spojení měst Chrudim - Pardubice - Hradec Králové - Jaroměř, který má odstranit současnou nedostačující kapacitu a zastaralý stav železniční infrastruktury v této aglomerační ose spojující dvě krajská města s jižním a severním okrajem východních Čech.\n\nZáměr řeší současný nevyhovující stav trati Pardubice - Hradec Králové, v době přijetí záměru jednokolejné, a také nutnost jízdy vlaků úvratí mezi Pardubicemi a blízkou Chrudimí (v důsledku toho činí jízdní doba vlaku 23 min., zatímco autobusu 13 min.) a zahrnuje\n\nZáměr je podmínkou pro zavedení pro cestující atraktivního taktového jízdního řádu příměstské železnice na této relaci (30 min. interval zastávkových vlaků a stejný interval zrychlených vlaků, výhledově 15 min. pro oba typy vlaků) a pro rozvoj integrovaného dopravního systému.\n\nNa modernizovaném úseku Stéblová - Opatovice nad Labem byla zřízena nová zastávka \"Opatovice nad Labem\" blíže k obci, než je dosavadní stanice; ta proto byla od prosince 2014 přejmenována na \"Opatovice nad Labem-Pohřebačka\".\n\nNa záměr navazuje výstavba nové trati pro přímé spojení z Hradce Králové (Prahy) do Náchoda (nyní jsou potřeba hned dvě úvrati, ve Václavicích a Starkoči).\n\n"}
{"id": "410927", "url": "https://cs.wikipedia.org/wiki?curid=410927", "title": "Uherská obrana", "text": "Uherská obrana\n\nUherská obrana (ECO C50) je šachové zahájení otevřených her. Je charakterizováno tahy\n\n1. e4 e5 2. Jf3 Jc6 3. Sc4 Se7\n\nNevyskytuje se tak často a vede do méně prozkoumaných vod, než častější 3...Sc5 Italská hra a 3... Jf6 Hra dvou jezdců v obraně.\nV Uherské obraně černý ponechává bílému prostorovou převahu. Reaguje-li ale bílý poklidně, často hra do Hry dvou jezdců v obraně přechází.\n\nPoprvé se hrála v korespondenční partii Paříž-Budapešť, 1842-45 . Občas ji použijí poziční hráči, kterým nevadí stísněné postavení.\n\n1.e4 e5 2. Jf3 Jc6 3. Sc4 Se7\n"}
{"id": "410931", "url": "https://cs.wikipedia.org/wiki?curid=410931", "title": "Produkční systém", "text": "Produkční systém\n\nProdukční systém je počítačový program, který se primárně skládá ze sady pravidel chování. Tato pravidla, nazývaná produkční pravidla, jsou základní reprezentací využívána např. v plánování nebo v expertních systémech. Produkční systém poskytuje mechanismus nutný pro provádění akcí za účelem dosažení nějakého zadaného cíle v zamýšleném systému (světě).\n\nProdukční pravidla se skládají ze dvou částí: situace a akce. Situace (levá strana pravidla) popisuje podmínku, za které může být akce (pravá strana pravidla) vykonána. Pokud je tato podmínka splněna, může být vykonána akce. Produkční systém také obsahuje databázi, někdy nazývanou \"pracovní paměť\", která udržuje informace o současném stavu systému, odvozené znalosti a inferenční stroj (také nazývaný interpret pravidel), který musí obsahovat mechanismus pro výběr akcí, pokud na zvolený stav systému můžeme aplikovat několik různých produkčních pravidel (tzv. řešení konfliktů).\n\nInferenční stroj typicky využívá dopředného řetězení pro výběr produkčních pravidel za účelem splnění cíle, což může zahrnovat aktualizaci systémových dat. Podmínka každého produkčního pravidla (LHS, z anglického \"left hand side\") je testována na současný stav světa v pracovní paměti.\n\nV idealizovaných nebo datově orientovaných produkčních systémech je předpoklad, že všechna produkční pravidla, ve kterých podmínka odpovídá současnému stavu světa, by měla být vykonána. Následné akce (RHS, z anglického \"right hand side\") aktualizují agentovi znalosti, odstraněním nebo přidáním dat do pracovní paměti. Produkční systém se zastaví, pokud uživatel přeruší smyčku dopředného řetězení, pokud počet smyček dosáhne zadaného limitu, systém se ocitne v cílovém stavu nebo pokud nelze aplikovat žádné produkční pravidlo.\n\nReal-timové (operující v reálném čase) a expertní systémy, v kontrastu s idealizovanými systémy, často musejí vybírat mezi vzájemně výlučnými produkčními pravidly – protože vykonání akce zabírá čas – jen jedna akce může být vykonána nebo, v případě expertního systému, doporučena. V takovýchto systémech, inferenční stroj provádí následující operace v každém cyklu: výběr aplikovatelných produkčních pravidel, výběr jednoho z těchto aplikovatelných pravidel a jeho provedení.\n\nAlgoritmy pro hledání aplikovatelných produkčních pravidel se mohou značně odlišovat – od naivního, který zkouší všechna pravidla jedno po druhém, až po sofistikované, ve kterých jsou pravidla „zkompilována“ do sítě propojených podmínek (Rete algoritmus, používaný v systémech OPS).\n\nProdukční systémy se také mohou lišit v poslední fázi – ve výběru pravidla pro provedení. Množina všech pravidel, které lze aplikovat na daný stav systému se nazývá \"konfliktní množina\" a proces výběru jedné akce pro provedení se nazývá \"strategie řešení konfliktů\".\n\nStrategie jsou opět od jednoduchých – provedeme první pravidlo, které nalezneme; přiřadíme váhy nebo priority produkčním pravidlům – až po složité – setřídíme konfliktní množinu podle počtu, kolikrát již bylo dané pravidlo spuštěno; nebo podle počtu změn systému generované pravou stranou pravidla. Volba správné strategie pro řešení konfliktů je kritická pro efektivitu a úplnost (zda-li nalezne řešení pokud existuje) produkčního systému.\n\nProdukční systém má aplikace od jednoduchého přepisování řetězců až po modelování lidského chování.\n\nTento příklad ukazuje produkční systém pro obrácení řetězce nad abecedou, která neobsahuje znaky „$“ a „*“. Jedná se o čistě technickou pomůcku, stačí zvolit libovolné dva znaky, které abeceda neobsahuje – a ty jistě existují vždy.\n\nV tomto příkladě jsou produkční pravidla vybírány v pořadí P1–P6. Pro každé pravidlo je vstupní řetězec prozkoumáván z levé strany do pravé s pohybujícím se oknem pro hledání levé strany pravidla. Pokud je nalezena shoda s levou stranou, shodující se podřetězec je nahrazen pravou stranou produkčního pravidla. V tomto produkčním systému jsou \"x\" a \"y\" proměnné, které odpovídají libovolnému znaku ve vstupní abecedě (tedy ne značkám „$“ a „*“). Po nahrazení se pokračuje znovu od pravidla P1.\n\nNapříklad řetězec „ABC“ prochází následující posloupností transformací:\n\n\n\n\n\n"}
{"id": "410937", "url": "https://cs.wikipedia.org/wiki?curid=410937", "title": "Zlatá helma (Svenska hockeyligan)", "text": "Zlatá helma (Svenska hockeyligan)\n\nZlatá helma (švédsky \"Guldhjälmen\") je švédské ocenění udělované v Svenska hockeyligan pro nejlepšího hokejisty ligy.\n\nCena byla poprvé udělena v roce 1986. Sponzorován je švédským hokejovým magazínem \"Hokej\" ve spolupráci s \"Jofa\". Je považována za jednu z nejprestižnějších cen udělovaných ve Švédsku. Cena je obdobná jako Ted Lindsay Award udělované v NHL.\n"}
{"id": "410947", "url": "https://cs.wikipedia.org/wiki?curid=410947", "title": "Litochovice nad Labem", "text": "Litochovice nad Labem\n\nLitochovice nad Labem () je místní část obce Prackovice nad Labem. Vesnice leží na levém břehu Labe, asi 1 km jižně od vsi Prackovice nad Labem. Ve vsi se nachází železniční zastávka na trati 090 (úsek Lovosice-Ústí nad Labem).\n\nNejstarší písemná zmínka pochází z roku 1272.\n\nNarodil se tu a působil politik Franz Kutscher (1865–1912) na počátku 20. století poslanec Českého zemského sněmu a Říšské rady.\n\nVe vsi funguje místní knihovna.\n\n"}
{"id": "410950", "url": "https://cs.wikipedia.org/wiki?curid=410950", "title": "Ferrari F50", "text": "Ferrari F50\n\nFerrari F50 je supersportovní automobil, který v letech 1995 až 1997 vyráběla italská automobilka Ferrari. Celkem bylo vyrobeno 349 vozů. Jeho předchůdcem byl typ F40 a nástupcem model Enzo.\n\nFerrari F50 bylo vyrobeno na počest padesátileté historie automobilky Ferrari. Výroba probíhala v italském Maranellu. Na výběr bylo z karoserií kupé s odnímatelnou střechou, které lze přeměnit na kabriolet. Poháněl jej šedesátiventilový dvanáctiválec V12 o objemu 4,7 litru.\n\nFerrari upravilo typ F50 na závodní verzi F50 GT. Tento prototyp byl připraven pro kategorii GT1. Oproti sériové verzi měl velký zadní spojler, novou přední část. Výkon motoru byl zvýšen na 559 kW. Z důvodu plného nasazení automobilky v šampionátu Formule 1 byl ale vývoj pro kategorii GT1 ukončen. Všechny tři do té doby dostavěné prototypy byly prodány.\n\n"}
{"id": "410952", "url": "https://cs.wikipedia.org/wiki?curid=410952", "title": "Alpine A108", "text": "Alpine A108\n\nAlpine A108 byl sportovní automobil francouzské automobilky Alpine, který se vyráběl v letech 1960 až 1962. celkem bylo vyrobeno 236 vozů. Nahradil typ A106 a vystřídal jej model A110.\n\nOproti předchůdci používal nový technický základ. Ten tentokrát pocházel z vozu Renault Dauphine. Z tohoto typu přebrala Alpine i motor. Jednalo se o čtyřválec o objemu 845 cm³ a výkonu v rozmezí 22,8 až 50 kW. Vůz byl nabízen jako dvoudveřové kupé nebo kabriolet.\n\n"}
{"id": "410955", "url": "https://cs.wikipedia.org/wiki?curid=410955", "title": "Lancia 037", "text": "Lancia 037\n\nLancia 037 Rally [čti: dzerotretántantasette rely] byl jednoúčelový soutěžní automobil, který v letech 1981 až 1984 vyráběla italská automobilka Lancia. Vůz byl postaven pro účast v automobilových soutěžích, tzv. rallye ve skupině B, tedy skupině sportovních automobilů podle řádů FIA (mezinárodní automobilová federace). V roce 1983 získal titul mistra světa značek v automobilových soutěžích.\n\nLancia Rally 037 byla výsledkem záchranného programu turínské automobilky při klesajících prodejích modelu Beta a jejích derivátech počátkem 80. let minulého století. Ačkoli se jedná o zcela specifický jednoúčelový soutěžní speciál, tvarem připomíná sériovou Lancii Betu MonteCarlo, která byla vytvořena přesunutím agregátu vozu Beta s motorem vpředu napříč a pohonem předních kol do zadní části vozu, čímž vzniklo řešení MonteCarlo s motorem napříč za zadními sedadly a pohonem zadních kol. Avšak u speciálu Rally 037 bylo vše jinak – čtyřválcový celohliníkový motor DOHC s přeplňováním byl uložen podélně za sedadly posádky, za ním byla uložena podélně převodovka ZF a poháněna byla zadní kola. Vývoj vozu byl svěřen sportovnímu oddělení koncernu Fiat – Abarth. Vůz byl stavěn pro nově vzniklou skupinu B (sportovní vozy) řádů mezinárodní automobilové federace FIA. Pro homologaci muselo být postaveno 200 identických exemplářů během dvanácti po sobě jdoucích měsících. Vůz byl poprvé představen v roce 1982 na Turínském autosalonu a nasazen do soutěží byl ještě téhož roku. V italské rallye tehdy nedojel ani jeden vůz. Rallye Velké Británie 1982 již ale slavila novinka vítězství. O rok později Lancia po perném a nádherném souboji zvítězila v mistrovství světa v automobilových soutěžích, přičemž na asfaltových podnicích MS nebylo výjimkou, obsadily-li Lancie první 4 místa absolutní klasifikace. Továrními piloty tehdy byli Němec Walter Röhrl a Fin Markku Alen, které doplňovali podle potřeby Attillio Bettega, Andrea Zanussi, Dario Cerrato, Miki Biasion, Jean-Claude Andruet, Nick Busseni, Henri Toivonen a další. \n\nJejich největšími soupeři byly posádky na vozech Audi Quattro, které díky trvalému pohonu všech kol excelovaly na zledovatělém nebo nezpevněném povrchu. Vozy Audi se ale potýkaly se spolehlivostí. I následující sezona 1984 se nesla ve znamení boje značek Audi a Lancie, tentokráte se však z vítězství radovala ingolstadtská automobilka. Ne však na dlouho, neboť právě v sezoně 1984 konkurenční Peugeot vedený vynikajícím stratégem Jeanem Todtem představil Peugeot 205 Turbo 16. U Abartha pochopili, že s vozem s pohonem jen jedné nápravy nelze dále tlaku \"čtyřkolek\" odolávat a i přes vývojové změny, kterými 037 Rally prošly, byl urychlen vývoj speciálu s pohonem všech kol na bázi modelu Delta. Ještě před jeho uvedením – v průběhu Tour deCorse 1985 – došlo však k tragické nehodě, kdy Attilio Bettega v troskách Lancie Rally 037 našel smrt. Vozy Lancia Rally 037 v továrních barvách se objevily naposledy v soutěži MS v roce 1986, a to v Rallye Safari, jíž se zúčastnili Alén (v cíli třetí), Biasion a Preston s tímto starším modelem namísto modernější Delty S4.\nKromě továrního týmu Martini Racing byly vozy používány soukromými týmy Jolly Club, Astra a dalšími.\nDnes se jedná o výjimečné sběratelské exempláře většinou v soukromých rukou, nejznámějším matadorem, účastnícím se pravidelně soutěží historických automobilů s ex-továrními vozy Lancia Rally 037 je Giuseppe Volta (Club Historic Lancia Rally).\n\nLancia Rally 037 byla postavena v duchu techniky F1 aplikované pro automobilové soutěže. Jejími hlavními atributy byla nízká hmotnost, nízké těžiště a plochá výkonová křivka motoru. Základ vozu tvořil příhradový rám z ocelových a chrommolybdenových trubek s převážně nýtovanými výlisky z hliníkového plechu a povrchovými díly vyrobenými z kevlaru, podlaha byla ocelová. Soutěžní speciály byly navíc vybaveny bezpečnostní duralovou klecí firmy Heigo. Motor byl umístěn podélně za sedadly posádky a skloněný vpravo. Jednalo se o celohliníkový šestnáctiventilový, kapalinou chlazený čtyřválec Abarth o objemu 1995 cm³ od firmy Fiat, přeplňovaný mechanickým dmychadlem Volumex (Roots). Při představení byl motor vybaven dvojicí dvojitých spádových karburátorů WEBER DCVNH15/250, záhy však dostal elektronické vstřikování paliva s bezkontaktním zapalováním Magneti-Marelli AEI 200, spolupracující na regulaci přeplňování. Sériové provedení disponovalo výkonem 205 koní při 7000/min. Soutěžní speciály v době předsravení disponovaly výkonem kolem 260–280 koní, verze Evo2 v roce 1984 s převrtaným motorem na 2,1 litru potom měla přes 300 koní, poslední asfaltová specifikace disponovala výkonem kolem 340 koní na 8000/min. a maximálním krouticím momentem 324 Nm při 5000/min. Na motor navazovala pětistupňová bezsychronní převodovka s přímými zuby od firmy ZF se zdvojeným řadicím mechanismem prostřednictvím kulových kloubů. Zadní diferenciál s omezenou svorností měl několik stupňů nastavení (od 40 do 70 %). Vůz měl nezávislé zavěšení všech kol, vpředu se čtyřprvkovou a vzadu s pětiprvkovou lichoběžníkovou konstrukcí a spodními kovanými rameny, vše uloženo v kulových kloubech UniBall. Odpružení vinutými pružinami s teleskopickými tlumiči Bilstein. Přední kotoučové brzdy byly osazeny čtyřpístkovými třmeny Brembo, zadní měly jeden dvoupístkový provozní třmen a jeden jednopístkový třmen ruční brzdy. Vůz používal speciálně navržené a vyrobené pneumatiky Pirelli P Zero v rozměrech 210/595 ZR15 vpředu a 265/40 ZR 16 vzadu (asfaltová soutěžní specifikace) a jeho pohotovostní hmotnost \"ready to race\" byla 960-975 kg podle druhu soutěže. Design vozu navrhl Pininfarina.\n\nUvedené parametry jsou platné pro verzi stradale (silniční provedení nabízené koncovým zákazníkům).\nSoutěžní speciály se mnoha parametrech lišily.\n\n"}
{"id": "410957", "url": "https://cs.wikipedia.org/wiki?curid=410957", "title": "Muchovník", "text": "Muchovník\n\nMuchovník (\"Amelanchier\") je rod s asi 20 druhy keřů a malých opadavých stromů z čeledi růžovitých.\n\nRod je původní v teplých oblastech severní polokoule, roste především v těchto oblastech na stanovištích, kde probíhá stadium rané sukcese. Nejvíce druhů je v Severní Americe, obzvláště v USA a Kanadě. V Evropě je původní muchovník oválný (\"Amelanchier ovalis\"), výskytem zasahuje až na jižní Slovensko. Dříve se vyskytoval jen na vápencích Karpat, nyní i díky pěstování v zahrádkách zplaňuje. V USA muchovník roste jako původní dřevina ve všech státech, kromě Havaje. Dva druhy muchovníku najdeme v Asii. Tyto rostliny jsou zahradnicky cenné a jejich plody jsou důležité pro divoká zvířata. Lidem je ovoce muchovníku téměř neznámé, k jídlu jej průmyslově pěstují jen v některých lokalitách, dříve se sušené užívaly jako náhražka hrozinek. Dříve nebylo jasné druhové řazení muchovníků. \n\nMuchovníky rostou do 0,2–20 m výšky jako řídké dřevité keře nebo malé stromy se vzpřímenými kmínky. Kůra je šedá nebo méně často hnědá, hladká nebo popraskaná u starších stromů. Listy jsou opadavé, řapíkaté, střídavé, jednoduché, různě eliptické až kulaté, 0,5–10 × 0,5–5,5 cm velké, od tenkých po kožovité, s povrchy hladkými nebo hustě ochlupenými v květu a v dospělosti. Listy se na podzim výrazně barví do červena, nebo oranžova. Květenství je sestavené ve vzpřímených, nebo převislých hroznech, s 1–20 květy, a to buď v seskupení jednoho až čtyř květů, nebo hroznu s 4–20 květy. V květu je pět bílé (vzácně poněkud růžových) kulatých lístků, 2,6–25 mm dlouhých. Květy některých druhů se objevují na začátku jara, v březnu, další kvetou ještě v červnu. Letní kvetení je cenné, protože jde o období, kdy kvete jen málo keřů. Plodem je malvice, v barvě od červené přes fialovou až po téměř černou, 5–15 mm velká, ve škále chutí od nasládlé, šťavnaté po suchou a mdlou. Zraje v létě. Chuť plodů je v popisech zkreslována.\n\nSeveroamerické druhy v taxonomii jsou uvedeny ve \"Flora of North America\"; . Asijské druhy v \"Flora of China\"; a evropské druhy ve\"Flora Europaea\".\n\n\n\nNázev \"Amelanchier\" je pravděpodobně odvozen od provensálského slova pro strom \"Amelanchier ovalis\". Americké jméno \"serviceberry\" pochází z podobnosti s ovocem podobajícímu se evropským jeřabinám. \"Juneberry\" odkazuje na určitý druh ovoce zrající v červnu. Jméno \"Saskatoon\" vzniklo z indiánských jmen misâskwatômina (\"misāskwatōmina\", \"misaaskwatoomina\") pro Amelanchier alnifolia. Město Saskatoon, Saskatchewan je pojmenováno podle něj. České botanické jméno pro Amelanchier je muchovník.\n\nOkusem zvěří netrpí, ale průchod skrze muchovníky si oblíbili jeleni a králíci a těžké ušlapání může potlačovat přirozenou obnovu. Housenky můr a jiný býložravý hmyz mají také chuť na muchovníky. Mnoho hmyzu a chorob, které napadají ovocné stromy také napadají muchovníky, především rzi a houby. V letech, kdy se květ muchovníků kryje s květem divokých růží, mohou včely šířit bakteriální choroby. V ČR muchovníky významnými chorobami a škůdci netrpí.\n\nPlody muchovníku mají místo v lidovém léčitelství, obsahují velké množství vitamínu C, B2, barviva (anthokyany, kterým se přisuzuje účinnost proti rakovinnému bujení) a zdraví prospěšné minerály. Plody celkově podporují odolnost organismu, působí preventivně proti žaludečním chorobám a při onkologických onemocněních je možné plody muchovníku podávat jako podpůrný doplněk stravy. Při žaludečních a střevních potížích může být podáván čaj ze sušených listů.\n\nV Kanadě se plod zvaný Saskatoon Berry sklízí komerčně. Známé jídlo původních amerických obyvatel (indiánů), pemikan (pemmican) často obsahovalo kromě sušeného masa s tukem právě sušené plody muchovníku. Stonky muchovníku byly pak často používány k výrobě šípů. Některé druhy muchovníků jsou velmi oblíbené okrasné keře, pěstované pro květy, kůru a pro krásu podzimního barevného listí.\n\nVšechny muchovníky potřebují podobné podmínky. Pokud mají dobře růst, vyžadují zejména dobré osvětlení, ale všechny snášejí i polostín. Důležitá je dobrá drenáž a proudění vzduchu (jinak trpí listovými chorobami). Snášejí zakouřené ovzduší. Většina druhů je v ČR mrazuvzdorná. Muchovník olšolistý snáší mrazy až –40 °C. Vhodná je vláha během suchého období, ale snášejí dobře i sucho. Na zvláštní péči tedy náročné nejsou, můžeme je přihnojovat běžnými průmyslovými hnojivy, jejich vegetativní růst není po dosažení asi 1m výšky i s přihnojováním nijak silný. Přijatelné půdní podmínky pro muchovníky jsou téměř všude mimo vlhká místa.\nDřevo je hnědé, pevné a těžké. Vnitřní část jsou načervenale-hnědá a dřevo je světlejší barvy. Může být použito pro rybářské pruty.\n\nRozmnožuje se výsevem na jaře, dělením a štěpováním. Muchovník se štěpuje snadno, roubování na další druhy, jako jsou hloh (\"Crataegus\") a jeřabiny, jeřáb (\"Sorbus\"), jsou často úspěšné. Po naroubování pozorujeme po určité době slábnutí růstu.\n\nJe běžně uváděno, že \"Amelanchier lamarckii\", široce pěstovaný a naturalizovaný v Evropě, kam byl přivezen v 17. století, je původem ze Severní Ameriky, pravděpodobně z východní Kanady. V současné době není známo, že by se vyskytoval ve volné přírodě, a je pravděpodobně hybridního původu, jako kříženec mezi A. laevis, a buď A. arborea nebo A. canadensis.\n\n"}
{"id": "410966", "url": "https://cs.wikipedia.org/wiki?curid=410966", "title": "National League A 2003/2004", "text": "National League A 2003/2004\n\nŠvýcarská hokejová liga - sezóna 2003/2004. Vítězem se stal tým SC Bern.\n\nEHC Basel rovnou sestoupil do Nationalligy B. HC Lausanne bude hrát baráž.\n\n"}
{"id": "410967", "url": "https://cs.wikipedia.org/wiki?curid=410967", "title": "Hell Creek", "text": "Hell Creek\n\nSouvrství Hell Creek (v překladu „pekelný potok/říčka“) je intenzivně studované geologické souvrství pocházející z období nejsvrchnější křídy (stupeň maastricht) a nejstaršího paleocénu (třetihor). Název dostalo podle stejnojmenné říčky tekoucí nedaleko města Jordan v Montaně (USA). Stejného geologického stáří je například souvrství Lance.\n\nToto geologické souvrství zahrnuje zhruba posledních 1,2 milionu let svrchní křídy, konkrétně dobu před 67,2 až 66,0 miliony let. Kromě státu Montana se sedimenty tohoto souvrství vyskytují také v Severní Dakotě, Jižní Dakotě a Wyomingu. Nejznámější fosílie zahrnují především pozůstatky dinosaurů, včetně populárních rodů \"Triceratops\", \"Tyrannosaurus\" a dalších (viz přehled níže). Kromě toho se zde nachází ohromné množství fosílií dalších obratlovců, ale také otisků rostlin a bezobratlých. Právě v tomto souvrství byla objevena převážná většina exemplářů tyranosaura, a to včetně vůbec prvního z nich, vykopaného roku 1902 Barnumem Brownem.\n\nMezi velmi zajímavé lokality z úplného konce křídy patří pozoruhodná lokalita \"Tanis\", nacházející se na území Severní Dakoty. Byla datována na 65,76 (+- 0,15) milionu let a zachycuje zřejmě usazeniny z doby pouhých desítek minut až hodin po dopadu planetky Chicxulub, která se srazila se zemí o 3000 kilometrů jižněji.\n\nDobře je zde patrná také vrstvička iridia, pocházející zřejmě právě od dopadu zmíněného vesmírného tělesa na konci druhohor před asi 66,0 miliony let. Reprezentativní fosílie z tohoto souvrství jsou uloženy především v \"Museum of The Rockies\" v Bozemanu (Montana). Kurátorem paleontologických sbírek tohoto muzea byl až do roku 2017 populární paleontolog Jack Horner.\n\nSouvrství Hell Creek reprezentuje přibližně 1 - 1,5 milionu let končícího období křídy a neranější období paleocénu. Výzkum T. Lysona a N. Longriche, publikovaný v říjnu roku 2010 ukázal, že dinosauři v tomto souvrství nežili v jediném ekosystému, nýbrž že preferovali různá prostředí, a tím si potravně nekonkurovali. Fosílie kachnozobých dinosaurů jsou známé především z vápenců (říční koryta) a zkameněliny rohatých dinosaurů zase z jílovců (záplavové nížiny dále od řek). Naproti tomu tyranosauři se vyskytovali zhruba stejně často v obou prostředích. Studie z roku 2011 shrnuje sčítání druhů v rámci 11 let trvajícího projektu Hell creek Project, při kterém byly objeveny stovky nových exemplářů. Zajímavé je, že zatímco podle očekávání je nejpočetnějším rodem dinosaura z tohoto souvrství ceratopsid \"Triceratops\", hned na druhém místě je obří teropod \"Tyrannosaurus\", o kterém se předpokládalo, že nebyl ani zdaleka tak početným rodem. Až na třetím místě se z hlediska početnosti nachází kachnozobý dinosaurus \"Edmontosaurus\". Podrobný součet fosilních exemplářů z roku 2018, objevených za víc než 130 let výzkumů v souvrství Hell Creek a Lance ukázal, že již bylo objeveno nejméně 653 dinosauřích exemplářů, přičemž zdaleka nejpočetnějším rodem byl \"Triceratops\" (přes 335 exemplářů).\n\nKromě níže uvedených rodů se v souvrství vyskytují také četné fosílie žraloků a rejnoků, ryb, krokodýlů, želv (které jsou obzvláště početné a druhově rozmanité) i jiných obratlovců (obojživelníci, plazi, savci) a četných bezobratlých. Impresivní sbírku tvoří také rostliny. Množství dinosauřích druhů však ještě nebylo vědecky popsáno. Fosilní otisky stop dinosaurů jsou v souvrství Hell Creek velmi vzácné. V roce 2007 objevil britský paleontolog Phillip Manning pravděpodobný otisk stopy druhu \"Tyrannosaurus rex\" na území Montany, tento otisk o délce 74 cm byl potom formálně popsán roku 2008. K začátku roku 2018 bylo v tomto souvrství s jistotou známo asi 22 rodů druhohorních (tzv. neptačích) dinosaurů.\n\n\n\n\n\n\n\n\n\nEkosystémy souvrství Hell Creek se staly místem děje několika vědecko-fantastických knih a románů, pojednávajících obvykle o fiktivní cestě časem do doby dinosaurů. Mezi nimi jde například o román \"Cretaceous Dawn\" (2008) nebo \"Poslední dny dinosaurů\" (2016). O životě dinosaurů i dalších organismů v tomto souvrství pojednává například česká kniha \"Dinosauři od Pekelného potoka\".\n\n\n"}
{"id": "410968", "url": "https://cs.wikipedia.org/wiki?curid=410968", "title": "Iva Ritschelová", "text": "Iva Ritschelová\n\nIva Ritschelová (16. července 1964 Varnsdorf – 2. prosince 2017) byla česká ekonomka a v letech 2010–2017 předsedkyně Českého statistického úřadu.\n\nV letech 2007 až 2011 zastávala funkci rektorky Univerzity Jana Evangelisty Purkyně. Jejím oborovým zaměřením byla environmentální ekonomie a politika životního prostředí s důrazem na makroekonomické aspekty tvorby a ochrany životního prostředí. 27. července 2010 ji prezident republiky Václav Klaus na Pražském hradě jmenoval do funkce předsedkyně Českého statistického úřadu s účinností od 1. září 2010. 20. listopadu 2012 byla jmenována profesorkou.\n\nZemřela po nemoci v roce 2017.\n\nV rámci jejího působení na UJEP došlo v nově budovaném kampusu k demolici budovy bývalých operačních sálů od architekta Rudolfa Perthena.\n\n\n"}
{"id": "410975", "url": "https://cs.wikipedia.org/wiki?curid=410975", "title": "Volkswagen LT", "text": "Volkswagen LT\n\nVolkswagen LT je největší lehký užitkový automobil, který v letech 1975 až 2006 vyráběla německá automobilka Volkswagen. Jeho nástupcem je Volkswagen Crafter. Byl vyráběn ve dvou generacích s pohonem zadních nebo všech kol. Zkratka LT znamená Lasten-Transporter (přepravník zboží).\n\nPoprvé se představila v Berlíně v roce 1975. V době vzniku typu LT již naplno běžela výroba užitkového typu Transporter. Na trhu byla ale poptávka po ještě větších užitkových vozech. Design řady LT byl velmi podobný právě třetí generaci Transporteru. Na rozdíl od něj měl ale motor umístěn vpředu mezi sedadly řidiče a spolujezdce. Na výběr byly původně tři verze: LT28, LT31 a LT35. Číslice označovaly hmotnost vozidla v tunách: 2,8 t, 3,1 t nebo 3,5 t. Další možnost volby byla mezi dvěma délkami rozvoru, výškami střechy a typem kabiny. Později se objevily větší typy LT40 a LT55. V letech 1986 a 1993 prošel model faceliftem. Změněn byl zejména vzhled předních světlometů a masky chladiče. Kromě užitkových verzí stavěla na základě typu LT společnost Westfalia obytné nástavby. Kabina byla také využita u lehčího nákladního automobilu VW-MAN.\n\nPoprvé se představila v roce 1996. Vznikla ve spolupráci s automobilkou Mercedes-Benz. Na stejném základu je postaven i Mercedes-Benz Sprinter první generace. Design se více blíží čtvrté generaci Transporteru. Rozmezí hmotností je od 2,6 do 4,6 tuny. K pohonu slouží výhradně vznětové motory TDI vyvinuté Volkswagenem. Bylo vyrobeno okolo 350 tisíc vozů druhé generace. V roce 2006 byl typ LT nahrazen typem Crafter.\n"}
{"id": "410976", "url": "https://cs.wikipedia.org/wiki?curid=410976", "title": "Středoevropská vysoká škola ve Skalici", "text": "Středoevropská vysoká škola ve Skalici\n\nStředoevropská vysoká škola ve Skalici (\"Stredoeurópska vysoká škola v Skalici\") byla slovenská soukromá vysoká škola založená v roce 2005 se zaměřením na mezinárodní vztahy, životní prostředí a regionální rozvoj. \n\nNacházela se v pohraničním městě Skalica na Slovensku a studoval na ní i značný počet českých a moravských studentů.\n\nKromě něho na škole působilo i několik dalších významnějších českých a slovenských intelektuálů, pedagogů a vědeckých pracovníků (např. Peter Juza, Jan Eichler, Daniel Šmihula, Daniela Nováčková, Jiří Blažek a další).\n\n"}
{"id": "410977", "url": "https://cs.wikipedia.org/wiki?curid=410977", "title": "National League A 2002/2003", "text": "National League A 2002/2003\n\nŠvýcarská hokejová liga - sezóna 2002/2003. Vítězem se stal tým HC Lugano.\n\nPlay out ani baráž se nehrála protože liga se v příští sezoně rozšíří na 13 účastníků.\n"}
{"id": "410978", "url": "https://cs.wikipedia.org/wiki?curid=410978", "title": "Velký Jugan", "text": "Velký Jugan\n\nVelký Jugan ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 1 063 km. Plocha povodí měří 34 700 km².\n\nPramení ve Vasjuganských bažinách a teče přes Západosibiřskou rovinu. V povodí řeky se nachází přibližně 8 000 jezer o celkové rozloze 545 km². Ústí zleva do Juganského ramene Obu.\n\n\nZdrojem vody jsou převážně sněhové srážky. Zamrzá v říjnu až v listopadu a rozmrzá na konci dubna až v květnu. V letech 1963 až 1973 činil průměrný průtok řeky ve vzdálenosti 118 km od ústí 177,67 m³/s.\n\nŘeka je splavná pro vodáky. Vodní doprava je možná od přístavu Kuplandějeva.\n"}
{"id": "410979", "url": "https://cs.wikipedia.org/wiki?curid=410979", "title": "Východní Bospor", "text": "Východní Bospor\n\nVýchodní Bospor (rusky \"Босфор Восточный\") je průliv v zálivu Petra Velikého v Japonském moři, oddělující poloostrov Muravjova-Amurského od Ruského ostrova a spojující Amurský záliv a Ussurijský záliv. Název průlivu pochází od pojmenování průlivu Bospor, oddělujícího evropskou a asijskou část Turecka.\n\nVýchodní Bospor je dlouhý přibližně 9 km, v nejužším místě je široký okolo 800 m. V srpnu 2012 jej překlenul Ruský most, spojující Vladivostok s Ruským ostrovem.\n"}
{"id": "410982", "url": "https://cs.wikipedia.org/wiki?curid=410982", "title": "Velký Ussurijský ostrov", "text": "Velký Ussurijský ostrov\n\nVelký Ussurijský (rusky \"Большой Уссурийский \", čínsky \"黑瞎子岛\" pchin-jin \"Hēixiāzi Dǎo\" česká transkripce \"Chej-sia-c' tao\" v překladu do češtiny \"Ostrov černého medvěda\") je ostrov v ústí řeky Ussuri do Amuru.\n\nOstrov zaujímá plochu od 327 do 350 km², v závislosti na výši hladiny Amuru a Ussuri. Západní část ostrova je součástí ČLR, východní část Ruska. Naproti ruské části ostrova leží střed města Chabarovsk, jehož správní součástí je i ruská osada Ussurijskij, nacházející se na východní části ostrova.\n\nOstrov Velký Ussurijský byl spolu se sousedním ostrovem Tarabarov a obklopujícími je menšími ostrovy od roku 1929 obsazen sovětskými ozbrojenými silami. Od roku 1964 tato území nárokovala Čínská lidová republika. Po rozpadu Sovětského svazu je kontrolovalo Rusko. 14. října 2008 Rusko na základě dohody o demarkaci rusko-čínské hranice z roku 2005 předalo ČLR část sporného území, zejména ostrov Tarabarov a západní část ostrova Velký Ussurijský.\n\n\n"}
{"id": "410983", "url": "https://cs.wikipedia.org/wiki?curid=410983", "title": "Tarabarov", "text": "Tarabarov\n\nTarabarov (rusky \"Тарабаров\", čínsky \"银龙岛\" pchin-jin \"Yínlóng Dǎo\" česká transkripce \"Jin-lung tao\" v překladu do češtiny \"Ostrov stříbrného draka\") je ostrov v ústí řeky Ussuri do Amuru. Nachází se na území ČLR.\n\nOstrov zaujímá plochu přibližně 43 km². Východně od ostrova se nachází ostrov Velký Ussurijský.\n\nOstrov Tarabarov byl spolu se sousedním ostrovem Velký Ussurijský a obklopujícími je menšími ostrovy od roku 1929 obsazen sovětskými ozbrojenými silami. Od roku 1964 tato území nárokovala Čínská lidová republika. Po rozpadu Sovětského svazu je kontrolovalo Rusko. 14. října 2008 Rusko na základě dohody o demarkaci rusko-čínské hranice z roku 2005 předalo ČLR část sporného území, zejména ostrov Tarabarov a západní část ostrova Velký Ussurijský.\n\n\n"}
{"id": "410985", "url": "https://cs.wikipedia.org/wiki?curid=410985", "title": "National League A 2001/2002", "text": "National League A 2001/2002\n\nŠvýcarská hokejová liga - sezóna 2001/2002. Vítězem se stal tým HC Davos.\n\n\n\nEHC Chur sestoupil do NLB.\n"}
{"id": "410987", "url": "https://cs.wikipedia.org/wiki?curid=410987", "title": "Daniel Šmihula", "text": "Daniel Šmihula\n\nDaniel Šmihula (* 27. dubna 1972, Bratislava) je slovenský právník a politolog, který publikuje i v českých vědeckých a odborných periodikách.\n\nAbsolvent Lékařské (1996) a Právnické fakulty (2001) Univerzity Komenského v Bratislavě. V roce 2002 získal doktorát (JUDr.) na Právnické fakultě Trnavské univerzity v oblasti mezinárodního práva. V letech 2001–2004 interní doktorand Ústavu politických věd Slovenské akademie věd (PhD.) v oblasti teorie politiky. Vedoucím jeho disertační práce byl český politolog Oskar Krejčí. V letech 2002–2008 postgraduální doktorandské studium na Právnické fakultě Vídeňské univerzity v oblasti evropského a mezinárodního práva (Doctor iuris – jeho školitelem byl profesor Dr. Peter Fischer). Od roku 2014 docentem v oboru \"teorie a dějiny státu a práva\".\n\nOd roku 2002 působí ve státní správě Slovenské republiky (Úřad vlády SR) a v Ústavu politických věd SAV. Zároveň od roku 2006 vyučuje na Středoevropské vysoké škole v Skalici (na Slovensku) a v letech 2007-2009 na Univerzitě Konstantina Filozofa v Nitře. Je členem Mensy Slovensko, byl aktivní ve fandomu.\n\n\n"}
{"id": "411011", "url": "https://cs.wikipedia.org/wiki?curid=411011", "title": "Centro", "text": "Centro\n\nCentro může v různých románských jazycích označovat středovou část:\n\n"}
{"id": "411012", "url": "https://cs.wikipedia.org/wiki?curid=411012", "title": "TJ Jiskra Domažlice", "text": "TJ Jiskra Domažlice\n\nTJ Jiskra Domažlice je fotbalový klub z Domažlic hrající Českou fotbalovou ligu. SK Domažlice vznikl v roce 1939 sloučením prvních dvou domažlických klubů, SK Šumava (1908) a SK Sněhaři (1912), \"Jiskra\" je součástí názvu klubu od roku 1953.\n\n\n"}
{"id": "411018", "url": "https://cs.wikipedia.org/wiki?curid=411018", "title": "Mistrovství světa v ledním hokeji 1971", "text": "Mistrovství světa v ledním hokeji 1971\n\n38. mistrovství světa a 49. mistrovství Evropy v ledním hokeji probíhalo ve dnech 19. března – 3. dubna 1971 ve švýcarských městech Bern a Ženeva.\n\nTurnaje se zúčastnilo 22 mužstev rozdělených do tří výkonnostních skupin. Ve skupině A se hrálo dvoukolově, v ostatních skupinách jednokolově.\n\nPříkladem, jak přijít o titul už na samotném začátku šampionátu, předvedli českoslovenští hokejisté. Nejprve senzačně prohráli s nováčkem z USA (1:5) a v dalším utkání se Švédy (5:6). Mužstvo se změnilo jako mávnutím kouzelného proutku a do konce mistrovství Československo ztratilo už jenom jeden bod se Sovětským svazem. Avšak v konečném bilancování Československo skončilo až druhé o dva body za Sovětským svazem o ty dva body, které ztratilo v prvním utkání s USA.\n\nTitul získal tedy Sovětský svaz, který mimo utkání s Československem neztratil ani bod a završil šňůru devíti titulů po sobě, což je dosud (2018) nepřekonaný rekord.\nBronz i přes nevyrovnané výkony získali Švédové (porazili ČSSR 6:5, ale prohráli s Německem 1:2). Nejslabším týmem na šampionátu byli Američané, kteří po úvodní výhře nad ČSSR dokázali porazit už jenom jednou Německo a opět sestoupili (vrátí se až na MS 1975!). Mistrovství ukázalo, že bez profesionálů nemají zámořské týmy šanci na úspěch.\n\nParadoxem bylo, že na tomto MS nehrál pořadatel (Švýcarsko).\n\n SSSR – SRN 11:2 (2:2, 3:0, 6:0)\n\n19. března 1971 (16:00) – Bern (Eisstadion Allmend)\nBranky SSSR: 1:31 Vladimir Petrov, 9:15 Vladimir Vikulov, 25:57 Jevgenij Mišakov, 33:05 Jevgenij Mišakov, 33:21 Anatolij Firsov, 50:07 Jurij Ljapkin, 50:24 Vladimir Petrov, 51:51 Jevgenij Mišakov, 52:14 Jevgenij Zimin, 52:29 Vladimir Vikulov, 54:36 Alexandr Martyňuk\nBranky SRN: 16:30 Alois Schloder, 18:04 Rainer Philipp\nRozhodčí: Baťa (TCH), Gagnon (USA)\nVyloučení: 6:6\nVyužití přesilovek: 2:0\nBranky v oslabení: 0:1\n\nSSSR: Konovalenko (29:43 Treťjak) – Cygankov, Romiševskij, Kuzkin, Ljapkin, Ragulin, Lutčenko – Martyňuk, Staršinov, Zimin – Michajlov, Petrov, Charlamov – Vikulov, Malcev, Firsov.\n\nSRN: Kehle – Thanner, Völk, Modes, Schneitberger, Riedmeier, Kuhn – Schichtl, Hanig, Schloder – Philipp, Funk, Hofherr – Egger, Weisenbach, Ego.\n\n19. března 1971 (20:00) – Bern (Eisstadion Allmend)\nBranky Československa: 9:28 Václav Nedomanský\nBranky USA: 8:19 Bruce Riutta, 13:36 Bruce Riutta, 19:02 George Konik, 21:37 Craig Patrick, 45:25 Henry Boucha\nRozhodčí: Dahlberg (SWE), Ehrensperger (SUI)\nVyloučení: 4:3\nVyužití přesilovek: 0:1\n\nČSSR: Jiří Holeček (21. Marcel Sakáč) – Jan Suchý, František Pospíšil, Oldřich Machač, František Panchártek, Josef Horešovský, Rudolf Tajcnár – Havel, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nUSA: Carl Wetzel – Jim McElmury, George Konik, Bruce Riutta, Don Ross – Craig Falkman, Henry Boucha, Leonard Lilyholm – Craig Patrick, Keith Christiansen, Gary Gambucci – Paul Schilling, Tim Sheehy, Kevin Ahearn.\n\n20. března 1971 (16:00) – Bern (Eisstadion Allmend)\nBranky SRN: 7:21 Gustav Hanig, 36:28 Bernd Kuhn, 54:48 Rainer Philipp\nBranky Finska: 15:18 Lasse Oksanen, 17:00 Lasse Oksanen, 26:09 Esa Isaksson, 50:42 Veli-Pekka Ketola\nRozhodčí: Karandin (URS), Gerber (SUI)\nVyloučení: 7:7\nVyužití přesilovek: 2:1\n\nSRN: Kehle – Schiechtl, Riedmeier, Modes, Schneitberger, Thanner, Langner – Franz Hofherr, Eimansberger, Egger – Anton Hofherr, Funk, Philipp – Schloder, Hanig, Kuhn.\n\nFinsko: Valtonen – Koskela, Lindström, Marjamäki, Luojola, Öystilä – Oksanen, Ketola, Peltonen – Linnonmaa, Murto, Salmelainen – Tamminen, Isaksson, Vehmanen – Lauri Mononen\n\n20. března 1971 (20:00) – Bern (Eisstadion Allmend)\nBranky USA: 18:13 Henry Boucha, 23:30 Craig Falkman\nBranky Švédska: 8:34 Ulf Sterner, 24:01 Hans Lindberg, 47:59 Håkan Wickberg, 58:09 Håkan Wickberg\nRozhodčí: Bader (GER), Wycisk (POL)\nVyloučení: 2:6\nVyužití přesilovek: 1:0\nUSA: Curran – Riutta, Ross, McElmury, Konik, Mellor – Lilyholm, Boucha, Falkman – Gambucci, Christiansen, Patrick – Ahearn, Sheehy, Schilling – Toomey.\n\nŠvédsko: Ch. Abrahamsson – Carlsson, Svedberg, Nordlander, Thommy Abrahamsson, Bergman, Milton – Karlsson, Wickberg, Lundström – Lindberg, Sterner, Nilsson – Nygren, Palmqvist, Johansson.\n\n21. března 1971 (16:00) – Bern (Eisstadion Allmend)\nBranky Československa: 3:19 Ivan Hlinka, 25:26 Václav Nedomanský, 29:15 František Panchártek, 45:21 Ivan Hlinka, 48:25 Ivan Hlinka\nBranky Švédska: 7:37 Tord Lundström, 18:24 Inge Hammarström, 40:36 Lars-Göran Nilsson, 47:42 Bert-Ola Nordlander, 49:17 Ulf Sterner, 51:43 Tord Lundström\nRozhodčí: Bader (GER), Ehrensperger (SUI)\nVyloučení: 2:3\nVyužití přesilovek: 2:1\n\nČSSR: Marcel Sakáč – Jan Suchý, František Pospíšil, Jiří Bubla, Josef Horešovský, Oldřich Machač, František Panchártek – Jan Havel, Václav Nedomanský, Jiří Holík – Jiří Kochta, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nŠvédsko: Christer Abrahamsson – Arne Carlsson, Lennart Svedberg, Bert-Ola Nordlander, Thommy Abrahamsson, Thommie Bergman, Kjell-Rune Milton – Inge Hammarström, Håkan Wickberg, Tord Lundström – Hans Lindberg, Ulf Sterner, Lars-Göran Nilsson – Håkan Pettersson, Björn Palmqvist, Stig-Göran Johansson.\n\n21. března 1971 (20:00) – Bern (Eisstadion Allmend)\nBranky Finska: 11:49 Ilpo Koskela\nBranky SSSR: 0:37 Alexandr Malcev, 22:36 Vladimir Vikulov, 39:31 Michajlov, 45:06 Alexandr Malcev, 45:39 Alexandr Malcev, 48:54 Vladimir Petrov, 51:48 Vladimir Petrov, 59:27 Vitalij Davydov\nRozhodčí: Dahlberg (SWE), Dämmerich (GER)\nVyloučení: 3:5\nVyužití přesilovek: 0:0\nBranky v oslabení: 0:1\n\nFinsko: Ylönen – Koskela, Lindström, Marjamäki, Luojola, Öystilä, Järn – Oksanen, Ketola, Peltonen – Linnonmaa, Murto, Salmelainen – Erkki Mononen, Lauri Mononen, Repo.\n\nSSSR: Treťjak – Ragulin, Lutčenko, Kuzkin, Davydov, Cygankov, Romiševskij – Vikulov, Malcev, Firsov – Michajlov, Petrov, Charlamov – Mišakov, Staršinov, Zimin.\n\n22. března 1971 (16:00) – Bern (Eisstadion Allmend)\nBranky Československa: 8:26 Jiří Kochta, 29:14 Bohuslav Šťastný, 29:20 Bohuslav Šťastný, 31:16 Richard Farda, 41:45 Josef Černý, 46:04 Vladimír Martinec, 46:35 Josef Horešovský, 53:55 Jiří Holík, 59:05 František Pospíšil\nBranky SRN: 22:06 Johann Eimannsberger\nRozhodčí: Gagnon (USA), Sillankorva (FIN)\nVyloučení: 2:6\nVyužití přesilovek: 2:1\n\nČSSR: Jiří Holeček – Jan Suchý, František Pospíšil, Oldřich Machač, Josef Horešovský, Jiří Bubla – Jiří Kochta, Václav Nedomanský, Jiří Holík – Bedřich Brunclík (41. Jan Havel), Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nSRN: Anton Kehle (31:17 Josef Schramm) – Rudolf Thanner, Josef Völk, Werner Modes, Otto Schneitberger, Erwin Riedmeier, Paul Langner – Josef Schramm, Gustav Hanig, Bernd Kuhn – Anton Hofherr, Johann Eimannsberger, Rainer Philipp – Franz Hofherr, Heinz Weisenbach, Karl-Heinz Egger.\n\n22. března 1971 (20:00) – Bern (Eisstadion Allmend)\nBranky SSSR: 12:19 Alexandr Malcev, 21:56 Jevgenij Mišakov, 25:56 Vladimir Vikulov, 26:54 Valerij Charlamov, 35:30 Vladimir Lutčenko, 38:15 Anatolij Firsov, 39:11 Jevgenij Mišakov, 39:21 Vjačeslav Staršinov, 54:06 Vjačeslav Staršinov, 55:20 Vladimir Vikulov\nBranky USA: 26:35 Tim Sheehy, 41:30 Keith Christiansen\nRozhodčí: Dahlberg (SWE), Ehrensperger (SUI)\nVyloučení: 4:8\nVyužití přesilovek: 0:1\nBranky v oslabení: 1:0\n\nSSSR: Konovalenko – Kuzkin, Davydov, Ragulin, Lutčenko, Cygankov, Romiševskij – Vikulov, Malcev, Firsov – Michajlov, Petrov, Charlamov – Martyňuk, Staršinov, Mišakov.\n\nUSA: Wetzel – McElmury, Konik, Riutta, Ross, Mellor – Lilyholm, Boucha, Falkman – Gambucci, Christiansen, Patrick – Ahearn, Sheehy, Schilling – Toomey.\n\n23. března 1971 (16:00) – Bern (Eisstadion Allmend)\nBranky SRN: 39:49 Alois Schloder, 47:28 Rainer Philipp\nBranky Švédska: 3:11 Thommy Abrahamsson, 11:39 Hans Lindberg, 15:05 Stig-Göran Johansson, 25:03 Inge Hammarström, 30:44 Bert-Ola Nordlander, 45:28 Håkan Wickberg, 58:49 Tord Lundström\nRozhodčí: Baťa (TCH), Sillankorva (FIN)\nVyloučení: 4:2 + Hans Schichtl na 5 minut.\nVyužití přesilovek: 0:1\n\nSRN: Schramm – Thanner, Völk, Langner, Schneitberger, Riedmeier, Schiechtl – Schloder, Hanig, Kuhn – Anton Hofherr, Funk, Philipp – Franz Hofherr, Eimansberger, Weisenbach.\n\nŠvédsko: Ch. Abrahamsson – Carlsson, Svedberg, Nordlander, Thommy Abrahamsson, Bergman, Andersson – Karlsson, Wickberg, Lundström – Lindberg, Sterner, Nilsson – Pettersson, Johansson, Hammarström.\n\n23. března 1971 (20:00) – Bern (Eisstadion Allmend)\nBranky USA: 31:45 Gary Gambucci, 32:11 Gary Gambucci, 34:06 Jim McElmury, 55:15 Craig Patrick\nBranky Finska: 6:51 Jorma Vehmanen, 12:06 Harri Linnonmaa, 20:21 Esa Peltonen, 29:58 Pekka Marjamäki, 33:07 Seppo Lindström, 42:06 Lasse Oksanen, 52:09 Ilpo Koskela\nRozhodčí: Dahlberg (SWE), Wycisk (POL)\nVyloučení: 2:3\nVyužití přesilovek: 0:1\n\nUSA: Curran (41. Wetzel) – McElmury, Konik, Riutta, Ross, Mellor – Lilyholm, Boucha, Falkman – Gambucci, Christiansen, Patrick – Ahearn, Sheehy, Schilling – Lindberg.\n\nFinsko: Ylönen – Koskela, Lindström, Marjamäki, Järn, Luojola – Tamminen, Oksanen, Peltonen – Linnonmaa, Murto, Salmelainen – Lauri Mononen, Isaksson, Vehmanen – Erkki Mononen\n\n24. března 1971 (16:00) – Bern (Eisstadion Allmend)\nBranky Finska: 3:51 Veli-Pekka Ketola\nBranky Švédska: 57:44 Thommy Abrahamsson\nRozhodčí: Gagnon (USA), Bader (GER)\nVyloučení: 3:6\nVyužití přesilovek: 0:0\n\nFinsko: Valtonen – Koskela, Lindström, Marjamäki, Järn, Luojola – Lauri Mononen, Ketola, Oksanen – Linnonmaa, Murto, Salmelainen – Tamminen, Isaksson, Vehmanen – E. Mononen.\n\nŠvédsko: Ch. Abrahamsson – Carlsson, Svedberg, Nordlander, Thommy Abrahamsson, Bergman, Milton – Karlsson, Wickberg, Lundström – Lindberg, Sterner, Nilsson – Nygren, Johansson, Palmqvist.\n\n24. března 1971 (20:00) – Bern (Eisstadion Allmend)\nBranky Československa: 7:32 Eduard Novák, 26:28 Václav Nedomanský, 40:50 Jiří Kochta\nBranky SSSR: 18:39 Alexandr Martyňuk, 33:47 Anatolij Firsov, 43:12 Vladimir Petrov\nRozhodčí: Wycisk (POL), Ehrensperger (SUI)\nVyloučení: 4:3\nVyužití přesilovek: 1:2\n\nČSSR: Jiří Holeček – Jan Suchý, František Panchártek, Oldřich Machač, František Pospíšil, Jiří Bubla, Josef Horešovský – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nSSSR: Viktor Konovalenko – Vladimir Lutčenko, Alexandr Ragulin, Vitalij Davydov, Viktor Kuzkin, Igor Romiševskij, Gennadij Cygankov – Vikulov, Alexandr Malcev, Anatolij Firsov – Boris Michajlov, Vladimir Petrov, Valerij Charlamov – Alexandr Martyňuk, Vjačeslav Staršinov, Jevgenij Mišakov.\n\n25. března 1971 (20:00) – Bern (Eisstadion Allmend)\nBranky USA: 28:11 Keith Christiansen, 56:23 Henry Boucha\nBranky SRN: 5:57 Anton Hofherr, 13:08 Josef Völk, 20:33 Gustav Hanig, 36:21 Rainer Philipp, 38:44 Rainer Philipp, 47:56 Anton Hofherr, 49:13 Bernd Kuhn\nRozhodčí: Gerber (SUI), Baťa (TCH)\nVyloučení: 3:3\nVyužití přesilovek: 1:2\n\nUSA: Wetzel (21. Tomasoni) – Riutta, Ross, McElmury, Mellor – Lilyholm, Boucha, Falkman – Gambucci, Christiansen, Patrick – Ahearn, Sheehy, Schilling – Lindberg, Fichuk.\n\nSRN: Kehle – Thanner, Völk, Langner, Schneitberger, Riedmeier, Modes – Schloder, Hanig, Kuhn – Anton Hofherr, Funk, Philipp – Weisenbach, Eimansberger, Egger.\n\n26. března 1971 (15:00) – Bern (Eisstadion Allmend)\nBranky Československa: 27:20 Richard Farda, 36:18 Eduard Novák, 38:08 Václav Nedomanský, 48:02 Jiří Kochta, 50:55 Jiří Holík\nBranky Finska: nikdo\nRozhodčí: Bader (GER), Dämmerich (GDR)\nVyloučení: 0:3\nVyužití přesilovek: 2:0\n\nČSSR: Jiří Holeček – Jan Suchý, František Panchártek, Oldřich Machač, František Pospíšil, Jiří Bubla, Josef Horešovský – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nFinsko: Urpo Ylönen (41. Jorma Valtonen) – Seppo Lindström, Ilpo Koskela, Pekka Marjamäki, Hannu Luojola – Lasse Oksanen, Veli-Pekka Ketola (Juhani Tamminen), Harri Linnonmaa – Erkki Mononen, Lauri Mononen, Seppo Repo – Jorma Vehmanen, Esa Isaksson, Tommi Salmelainen.\n\n26. března 1971 (20:00) – Bern (Eisstadion Allmend)\nBranky Švédska: nikdo\nBranky SSSR: 2:21 Vladimir Petrov, 15:30 Boris Michajlov, 17:51 Vjačeslav Staršinov, 19:41 Anatolij Firsov, 21:36 Anatolij Firsov, 40:56 Anatolij Firsov, 44:47 Anatolij Firsov, 56:12 Boris Michajlov\nRozhodčí: Gagnon (USA), Ehrensperger (SUI)\nVyloučení: 1:0\nVyužití přesilovek: 0:1\n\nŠvédsko: Ch. Abrahamsson – Carlsson, Svedberg, Nordlander, Thommy Abrahamsson, Bergman, Milton – Karlsson, Wickberg, Lundström – Lindberg, Sterner, Nilsson – Nygren, Johansson, Hammarström.\n\nSSSR: Konovalenko – Ragulin, Lutčenko, Kuzkin, Davydov, Cygankov, Romiševskij – Vikulov, Malcev, Firsov – Boris Michajlov, Petrov, Charlamov – Martyňuk, Staršinov, Zimin.\n\n27. března 1971 (18:00) – Ženeva (Les Vernets)\nBranky Československa: 25:53 Josef Černý, 30:38 František Pospíšil, 30:57 Jiří Bubla, 54:09 Eduard Novák, 58:31 Richard Farda\nBranky USA: nikdo\nRozhodčí: Karandin (URS), Gerber (SUI)\nVyloučení: 2:2\nVyužití přesilovek: 1:0\n\nČSSR: Jiří Holeček – Jan Suchý, Josef Horešovský, František Pospíšil, Oldřich Machač, Jiří Bubla – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka (41. Bedřich Brunclík), Bohuslav Šťastný.\n\nUSA: Carl Wetzel – Jim McElmury, George Konik, Bruce Riutta, Don Ross, Tom Mellor – Paul Schilling, Kevin Ahearn, Robert Lindberg – Craig Falkman, Tim Sheehy, Leonard Lilyholm (Keith Christiansen) – Craig Patrick, Henry Boucha, Gary Gambucci.\n\n27. března 1971 (21:00) – Ženeva (Les Vernets)\nBranky SRN: 19:12 Alois Schloder, 55:26 Werner Modes\nBranky SSSR: 11:21 Valerij Charlamov, 21:31 Alexandr Malcev, 26:58 Valerij Charlamov, 28:33 Vladimir Vikulov, 29:00 Anatolij Firsov, 35:20 Vladimir Šadrin, 36:54 Alexandr Malcev, 39:52 Vladimir Lutčenko, 46:28 Jevgenij Zimin, 50:20 Vladimir Šadrin, 53:54 Boris Michajlov, 56:15 Vladimir Šadrin\nRozhodčí: Baťa (TCH), Sillankorva (FIN)\nVyloučení: 1:1\nVyužití přesilovek: 0:1\n\nSRN: Kehle (30. Schramm) – Schiechtl, Riedmeier, Modes, Schneitberger, Völk, Langner – Schloder, Hanig, Kuhn – Anton Hofherr, Funk, Ego – Franz Hofherr, Eimansberger, Egger.\n\nSSSR: Treťjak – Ragulin, Lutčenko, Kuzkin, Davydov, Cygankov, Lyapkin – Vikulov, Malcev, Firsov – Michajlov, Petrov, Charlamov – Martyňuk, Šadrin, Zimin.\n\n28. března 1971 (17:00) – Ženeva (Les Vernets)\nBranky Finska: 5:05 Seppo Repo, 8:35 Heikki Järn, 9:01 Erkki Mononen, 44:53 Matti Murto, 49:11 Pekka Marjamäki, 52:32 Jorma Vehmanen, 55:50 Lauri Mononen\nBranky SRN: 20:33 Bernd Kuhn, 52:09 Karl-Heinz Egger\nRozhodčí: Wycisk (POL), Dahlberg (SWE)\nVyloučení: 4:5 + Hannu Luojola na 5 minut.\nVyužití přesilovek: 2:0\n\nFinsko: Valtonen – Koskela, Lindström, Marjamäki, Järn, Öystilä, Luojola – Lauri Mononen, Erkki Mononen, Repo – Linnonmaa, Murto, Oksanen – Tamminen, Isaksson, Vehmanen.\n\nSRN: Kehle – Schiechtl, Riedmeier, Modes, Schneitberger, Völk, Langner – Schloder, Hanig, Kuhn – Anton Hofherr, Funk, Philipp – Weisenbach, Eimansberger, Egger.\n\n28. března 1971 (20:30) – Ženeva (Les Vernets)\nBranky Švédska: 4:39 Lars-Göran Nilsson, 35:08 Björn Palmqvist, 52:53 Tord Lundström, 55:31 Tord Lundström\nBranky USA: 21:45 Henry Boucha, 26:10 Gary Gambucci, 27:35 Gary Gambucci\nRozhodčí: Ehrensperger (SUI), Baťa (TCH)\nVyloučení: 1:2\nVyužití přesilovek: 0:1\n\nŠvédsko: Ch. Abrahamsson – Carlsson, Svedberg, Nordlander, Thommy Abrahamsson, Bergman, Milton – Johansson, Wickberg, Lundström – Lindberg, Sterner, Nilsson – Pettersson, Palmqvist, Hammarström.\n\nUSA: Wetzel – McElmury, Konik, Riutta, Ross, Mellor – Gambucci, Christiansen, Patrick – Lindberg, Boucha, Falkman – Ahearn, Sheehy, Schilling.\n\n29. března 1971 (17:15) – Ženava (Les Vernets)\nBranky SSSR: 3:35 Boris Michajlov, 6:04 Anatolij Firsov, 7:57 Vjačeslav Staršinov, 9:00 Vladimir Šadrin, 18:59 Vladimir Šadrin, 39:40 Alexandr Ragulin, 45:28 Alexandr Malcev, 47:37 Vladimir Petrov, 48:42 Alexandr Martyňuk, 57:21 Alexandr Malcev\nBranky Finska: 10:25 Ilpo Koskela\nRozhodčí: Gagnon (USA), Dämmerich (GDR)\nVyloučení: 1:4\nVyužití přesilovek: 1:0\n\nSSSR: Konovalenko (29:37 Treťjak) – Ragulin, Lutčenko, Kuzkin, Davydov, Cygankov, Romiševskij – Vikulov, Malcev, Firsov – Michajlov, Petrov, Charlamov – Martyňuk, Staršinov, Šadrin.\n\nFinsko: Ylönen – Koskela, Lindström, Marjamäki, Järn, Öystilä, Luojola – Tamminen, Isaksson, Vehmanen – Lauri Mononen, Erkki Mononen, Repo – Salmelainen, Murto, Oksanen.\n\n29. března 1971 (20:30) – Ženava (Les Vernets)\nBranky Československa: 6:18 Josef Černý, 20:39 Jan Suchý, 43:21 Jiří Kochta\nBranky Švédska: 59:51 Thommie Bergman\nRozhodčí: Karandin (URS), Ehrenberger (SUI)\nVyloučení: 3:2\nVyužití přesilovek: 2:0\nBranky v oslabení: 1:0\nČSSR: Jiří Holeček – Jan Suchý, František Panchártek, Oldřich Machač, František Pospíšil, Jiří Bubla, Josef Horešovský – Jiří Kochta, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nŠvédsko: Christer Abrahamsson – Arne Carlsson, Lennart Svedberg, Bert-Ola Nordlander, Thommy Abrahamsson, Thommie Bergman, Kjell-Rune Milton – Inge Hammarström, Ulf Sterner, Björn Palmqvist – Hans Lindberg, Stig-Göran Johansson, Lars-Göran Nilsson – Stefan Karlsson, Håkan Wickberg, Tord Lundström.\n\n30. března 1971 (18:00) – Ženeva (Les Vernets)\nBranky Československa: 9:26 Josef Černý, 35:14 Václav Nedomanský, 40:56 Josef Černý, 52:47 Vladimír Martinec\nBranky SRN: nikdo\nRozhodčí: Sillankorva (FIN), Gerber (SUI)\nVyloučení: 2:2\nVyužití přesilovek: 1:0\nBranky v oslabení: 1:0\n\nČSSR: Marcel Sakáč – Jan Suchý, Jiří Bubla, Oldřich Machač, František Pospíšil, František Panchártek, Josef Horešovský – Jiří Kochta, Václav Nedomanský, Jiří Holík – Jan Havel, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nSRN: Josef Schramm – Hans Schichtl, Erwin Riedmeier, Werner Modes, Otto Schneitberger, Paul Langner, Josef Völk – Franz Hofherr, Johann Eimannsberger, Karl-Heinz Egger – Anton Hofherr, Lorenz Funk, Rainer Philipp – Alois Schloder, Gustav Hanig, Bernd Kuhn.\n\n30. března 1971 (21:00) – Ženeva (Les Vernets)\nBranky USA: 2:52 Gary Gambucci, 23:23 Tom Mellor, 34:23 Henry Boucha, 49:36 Gary Gambucci, 50:00 Keith Christiansen\nBranky SSSR: 4:43 Igor Romiševskij, 24:29 Boris Michajlov, 31:05 Alexandr Malcev, 33:54 Alexandr Martyňuk, 34:57 Jevgenij Mišakov, 35:51 Viktor Kuzkin, 47:59 Vladimir Šadrin\nRozhodčí: Ehrensperger (SUI), Wycisk (POL)\nVyloučení: 1:1\nVyužití přesilovek: 0:0\n\nUSA: Wetzel – McElmury, Konik, Riutta, Ross, McGlynn – Gambucci, Christiansen, Patrick – Lindberg, Boucha, Schilling – Ahearn, Sheehy, Mellor – Toomey.\n\nSSSR: Konovalenko – Ragulin, Lutčenko, Kuzkin, Davydov, Cygankov, Romiševskij – Vikulov, Malcev, Firsov – Michajlov, Mišakov, Charlamov – Martyňuk, Staršinov, Šadrin.\n\n31. března 1971 (17:15) – Ženeva (Les Vernets)\nBranky Švédska: 8:35 Björn Palmqvist\nBranky SRN: 25:10 Otto Schneitberger, 39:18 Gustav Hanig\nRozhodčí: Baťa (TCH), Dämmerich (GDR)\nVyloučení: 1:3\nVyužití přesilovek: 1:0\n\nŠvédsko: Ch. Abrahamsson (59.40) – Carlsson, Svedberg, Nordlander, Thommy Abrahamsson, Bergman, Andersson – Karlsson, Wickberg, Lundström – Lindberg, Johansson, Nilsson – Palmqvist, Sterner, Nygren.\n\nSRN: Kehle – Schiechtl, Riedmeier, Modes, Schneitberger, Völk, Langner – Schloder, Hanig, Kuhn – Anton Hofherr, Funk, Philipp – Franz Hofherr, Eimansberger, Egger.\n\n31. března 1971 (20:30) – Ženeva (Les Vernets)\nBranky Finska: 4:41 Veli-Pekka Ketola, 25:19 Veli-Pekka Ketola, 36:41 Veli-Pekka Ketola, 39:10 Ilpo Koskela, 48:40 Lasse Oksanen, 49:02 Hannu Luojola, 52:55 Ilpo Koskela\nBranky USA: 3:52 Don Ross, 36:56 Jim McElmury, 57:16 Henry Boucha\nRozhodčí: Dahlberg (SWE), Karandin (URS)\nVyloučení: 4:6\nVyužití přesilovek: 2:0\n\nFinsko: Valtonen – Koskela, Lindström, Luojola, Järn, Marjamäki – Lauri Mononen, Erkki Mononen, Repo – Linnonmaa, Murto, Salmelainen – Vehmanen, Ketola, Oksanen – Tamminen.\n\nUSA: Wetzel – McElmury, Konik, Riutta, Ross – Gambucci, Christiansen, Patrick – Lindberg, Boucha, Falkman – Toomey, Sheehy, Mellor – Ahearn, Schilling.\n\n1. dubna 1971 (16:00) – Ženeva (Les Vernets)\nBranky Švédska: 32:06 Lennart Svedberg, 38:51 Håkan Pettersson\nBranky Finska: 51:41 Ilpo Koskela\nRozhodčí: Gagnon (USA), Bader (GER)\nVyloučení: 2:1 + Lauri Mononen na 5 minut.\nVyužití přesilovek: 1:0\n\nFinsko: Valtonen (59:47) – Koskela, Lindström, Marjamäki, Järn, Luojola – Vehmanen, Isaksson, Tamminen – Lauri Mononen, Ketola, Peltonen – Linnonmaa, Murto, Oksanen – Salmelainen.\n\nŠvédsko: Ch. Abrahamsson – Carlsson, Svedberg, Nordlander, Thommy Abrahamsson, Bergman, Milton – Pettersson, Wickberg, Lundström – Lindberg, Johansson, Nygren – Palmqvist, Sterner, Hammarström.\n\n1. dubna 1971 (20:30) – Ženeva (Les Vernets)\nBranky Československa: 10:42 Václav Nedomanský, 38:28 Jan Suchý, 46:10 Josef Horešovský, 47:21 Bohuslav Šťastný, 51:13 Richard Farda\nBranky SSSR: 17:30 Alexandr Malcev, 23:45 Valerij Charlamov\nRozhodčí: Wycisk (POL), Ehrensperger (SUI)\nVyloučení: 2:2\nVyužití přesilovek: 2:0\n\nČSSR: Jiří Holeček – Jan Suchý, Josef Horešovský, Oldřich Machač, František Pospíšil, Jiří Bubla – Jiří Kochta (41. Bedřich Brunclík), Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nSSSR: Viktor Konovalenko – Alexandr Ragulin, Vladimir Lutčenko, Viktor Kuzkin, Vitalij Davydov, Gennadij Cygankov – Vladimir Vikulov, Alexandr Malcev, Anatolij Firsov – Boris Michajlov, Vladimir Petrov, Valerij Charlamov – Alexandr Martyňuk, Vjačeslav Staršinov, Vladimir Šadrin – Jevgenij Mišakov.\n\n2. dubna 1971 (20:30) – Ženeva (Les Vernets)\nBranky SRN: 44:36 Anton Hofherr\nBranky USA: 6:35 Gary Gambucci, 23:08 Craig Patrick, 27:42 Keith Christiansen, 30:25 Kevin Ahearn, 32:36 Henry Boucha\nRozhodčí: Sillankorva (FIN), Karandin (URS)\nVyloučení: 5:3\nVyužití přesilovek: 0:1\nBranky v oslabení: 0:1\n\nSRN: Kehle – Thanner, Völk, Modes, Schneitberger, Schiechtl, Langner – Schloder, Hanig, Kuhn – Anton Hofherr, Funk, Philipp – Weisenbach, Eimansberger, Egger.\n\nUSA: Tomasoni – McElmury, Konik, Riutta, Ross – Gambucci, Christiansen, Patrick – Lindberg, Boucha, Falkman – Ahearn, Sheehy, Mellor – Toomey, Schilling.\n\n3. dubna 1971 (15:00) – Ženeva (Les Vernets)\nBranky Československa: 8:49 Václav Nedomanský, 10:34 Bohuslav Šťastný, 30:51 Václav Nedomanský, 42:28 Ivan Hlinka\nBranky Finska: 19:24 Matti Murto, 31:59 Harri Linnonmaa\nRozhodčí: Wycisk (POL), Ehrensperger (SUI)\nVyloučení: 3:4 (1:0)\nVyužití přesilovek: 1:0\n\nČSSR: Jiří Holeček – Jan Suchý, Josef Horešovský, Oldřich Machač, František Pospíšil, Jiří Bubla – Bedřich Brunclík, Václav Nedomanský, Jiří Holík – Eduard Novák, Richard Farda, Josef Černý – Vladimír Martinec, Ivan Hlinka, Bohuslav Šťastný.\n\nFinsko: Jorma Valtonen – Ilpo Koskela, Seppo Lindström, Hannu Luojola, Heikki Järn – Lauri Mononen, Erkki Mononen, Seppo Repo – Harri Linnonmaa, Matti Murto, Tommi Salmelainen – Jorma Vehmanen, Esa Isaksson, Lasse Oksanen – Juhani Tamminen.\n\n3. dubna 1971 (19:00) – Ženeva (Les Vernets)\nBranky SSSR: 0:28 Anatolij Firsov, 4:47 Viktor Kuzkin, 42:22 Valerij Charlamov, 45:45 Boris Michajlov, 51:50 Vladimir Petrov, 56:29 Vladimir Lutčenko\nBranky Švédska: 7:22 Håkan Pettersson, 24:48 Tord Lundström, 26:57 Håkan Wickberg\nRozhodčí: Gagnon (USA), Sillankorva (FIN)\nVyloučení: 3:6 (2:1)\nVyužití přesilovek: 2:1\n\nSSSR: Treťjak – Cygankov, Romiševskij, Kuzkin, Davydov, Ragulin, Lutčenko – Martyňuk, Staršinov, Šadrin – Michajlov, Petrov, Charlamov – Vikulov, Malcev, Firsov.\n\nŠvédsko: Löfqvist – Bergman, Milton, Andersson, Nordlander, Carlsson, Svedberg – Pettersson, Wickberg, Lundström – Lindberg, Johansson, Nilsson – Hammarström, Sterner, Palmqvist.\n\n SSSR\nBrankáři: Viktor Konovalenko, Vladislav Treťjak.\nObránci: Vitalij Davydov, Viktor Kuzkin, Jurij Ljapkin, Vladimir Lutčenko, Alexandr Ragulin, Igor Romiševskij, Gennadij Cygankov.\nÚtočníci: Boris Michajlov, Vladimir Petrov, Valerij Charlamov, Jevgenij Mišakov, Vjačeslav Staršinov, Jevgenij Zimin, Vladimir Vikulov, Alexandr Malcev, Anatolij Firsov, Alexandr Martyňuk, Vladimir Šadrin.\nTrenéři: Arkadij Černyšev, Anatolij Tarasov.\n\n Československo\nBrankáři: Jiří Holeček, Marcel Sakáč .\nObránci: Jan Suchý, František Pospíšil, Oldřich Machač, František Panchártek, Josef Horešovský, Rudolf Tajcnár, Jiří Bubla.\nÚtočníci: Jan Havel, Václav Nedomanský, Jiří Holík, Eduard Novák, Richard Farda, – Josef Černý, Vladimír Martinec, Ivan Hlinka, Bohuslav Šťastný, Jiří Kochta, Bedřich Brunclík.\nTrenéři: Jaroslav Pitner, Vladimír Kostka.\n\n Švédsko\nBrankáři: Christer Abrahamsson, Leif Holmqvist, William Löfqvist.\nObránci: Thommy Abrahamsson, Gunnar Andersson, Thommie Bergman, Arne Carlsson, Kjell-Rune Milton, Bert-Ola Nordlander, Lennart Svedberg.\nÚtočníci: Inge Hammarström, Stig-Göran Johansson, Stefan Karlsson, Hans Lindberg, Tord Lundström, Lars-Göran Nilsson, Håkan Nygren, Björn Palmqvist, Håkan Pettersson, Ulf Sterner, Håkan Wickberg.\nTrenér: Arne Strömberg.\n\n4. Finsko\nBrankáři: Urpo Ylönen, Jorma Valtonen.\nObránci: Heikki Järn, Ilpo Koskela, Seppo Lindström, Hannu Luojola, Pekka Marjamäki, Jouko Öystilä.\nÚtočníci: Esa Isaksson, Veli-Pekka Ketola, Harri Linnonmaa, Lauri Mononen, Erkki Mononen, Matti Murto, Lasse Oksanen, Esa Peltonen, Seppo Repo, Tommi Salmelainen, Juhani Tamminen, Jorma Vehmanen.\nTrenéři: Seppo Liitsola, Matias Helenius.\n\n5. SRN\nBrankáři: Anton Kehle, Josef Schramm.\nObránci: Paul Langner, Erwin Riedmeier, Hans Schichtl, Otto Schneitberger, Rudolf Thanner, Josef Völk.\nÚtočníci: Karl-Heinz Egger, Klaus Ego, Johann Eimannsberger, Lorenz Funk, Gustav Hanig, Anton Hofherr, Franz Hofherr, Bernd Kuhn, Rainer Philipp, Alois Schloder, Werner Modes, Heinz Weisenbach.\nTrenér: Hans Rampf, Gerhard Kiessling.\n\n6. USA\nBrankáři: Carl Wetzel, Mike Curran, Dick Tomassoni.\nObránci: George Konik, Jim McElmury, Dick McGlynn, Don Ross, Bruce Riutta, Tom Mellor.\nÚtočníci: Kevin Ahearn, Henry Boucha, Keith Christiansen, Craig Falkman, Peter Fichuk, Gary Gambucci, Craig Patrick, Tim Sheehy, Leonard Lilyholm, Robert Lindberg, Dick Toomey, Paul Schilling.\nTrenér: Murray Williamson.\n\n SRN – Polsko 6:3 (2:0, 3:2, 1:1)\n\n8. listopadu 1970 – Mnichov\nBranky SRN: 9. Alois Schloder, 18. Rothkirch, 21. Gustav Hanig, 31. Alois Schloder, 39. Rudolf Thanner, 53. Bauer\nBranky Polska: 25. Robert Góralczyk, 35. Feliks Góralczyk, 44. Krzysztof Birula-Białynicki\nRozhodčí: Ehrensperger, Gerber (SUI)\nDiváků: 6 500\n\n12. listopadu 1970 – Łódź\nBranky Polska: 4. Komorski, 20. Robert Góralczyk, 29. Feliks Góralczyk, 33. Krzysztof Birula-Białynicki\nBranky SRN: 55. Lorenz Funk, 56. Gustav Hanig, 57. Rainer Philipp, 59. Hartelt\nRozhodčí: Karandin (URS), Baťa (TCH)\nVyloučení: 5:7 (3:0)\nDiváků: 8 000\n\nNDR se vzdala účasti na Mistrovství světa skupiny-A, proto se hrála kvalifikace o uvolněné místo.\n\n Norsko – Jugoslávie 6:3 (2:0, 2:1, 2:2)\n\n5. března 1971 – Bern\nBranky Norsko: 0:50 P-Sk. Olsen, 15:30 R. Jansen, 25:02 S-N. Hansen, 26:34 Bjoelbakk, 41:00 P-Sk. Olsen, 57:57 Thoen\nBranky Jugoslávie: 27:17 R. Smolej, 49:06 Gojanović, 54:05 Ravnik\nRozhodčí: Brenzikofer (SUI), Gerber (SUI)\nVyloučení: 3:5\nVyužití přesilovek: 2:0\n\nNorsko: Kåre Østensen – S-N. Hansen, Steen, Martinsen, Öyving Berg, Syvertsen – Mikkelsen, P-Sk. Olsen, Bjoelbakk – Thoen, Dalsoeren, R. Jansen – Roeymark, B. Johansen, Elvenes – Christensen.\n\nJugoslávie: Gale – B. Jan, Ravnik, Ratej, I. Jan, Krmelj – Tišlar, Felc, F. Smolej – Beravs, R. Smolej, R. Hiti – G. Hiti, Renaud, Gojanović – Mlakar.\n\n5. března 1971 – Bern\nBranky Polsko: 0:54 J. Slowakiewicz, 5:15 Kacik, 24:42 Zietara, 30:55 Birula-Bialynicki, 48:34 Stefaniak, 56:32 Birula-Bialynicki\nBranky Itálie: 24:59 R. de Toni, 41:59 Brugnoli\nRozhodčí: Valentin (AUT), Egusa (JPN)\nVyloučení: 4:3\nVyužití přesilovek: 2:0\n\nPolsko: Andrzej Tkacz – Ludwik Czachowski, Andrzej Słowakiewicz, Marian Feter, Adam Kopczyński, Stanisław Fryźlewicz – Walenty Ziętara, Józef Słowakiewicz, Tadeusz Kacik – Józef Stefaniak, Krzysztof Birula-Białynicki, Bogdan Migacz – Stefan Chowaniec, Leszek Tokarz, Józef Batkiewicz – Wlodzimirz Komorski.\n\nItálie: Viale – G. da Rin, G. Constantini, Verocai, Brugnoli, G. Kostner – Benedetti, A. da Rin, Savaris – R. de Toni, Rudatis, Gallo – O. de Toni, Mastel, Insam – Benvenuti.\n\n5. března 1971 – Lyss\nBranky Švýcarska: 4:16 SH Tuerler, 12:02 Neininger, 29:57 Probst, 57:03 U. Luethi\nBranky Rakouska: 49:07 Samonig\nRozhodčí: Szczepek (POL), Kochendoerfer (GDR)\nVyloučení: 4:6\nVyužití přesilovek: 1:0\nBranky v oslabení: 0:1\n\nŠvýcarsko: Gérard Rigolet – Gaston Furrer, Marcel Sgualdo, Peter Aeschlimann, René Huguenin, Kaufmann – Francis Reinhardt, Michel Türler, Hans Keller – U. Luethi, Roger Chappot, Taillens – Bernard Neininger, Paul Probst, René Berra – Bruno Wittwer.\n\nRakousko: Pregl – Felfernig, Keil, Primus, Felsecker, Gerhard Hausner – Kalt, Sepp Puschnig, Weingartner – Zahradnicek, Herbert Moertl, Schwitzer – Samonig, Koenig, Moser – Franz Voves.\n\n5. března 1971 – Bern\nBranky Japonska: 14:59 Honma, 34:11 H. Kurokawa, 43:14 Iwamoto, 46:28 Honma\nBranky NDR: 27:06 Meisel, 28:31 Janke, 31:26 Prusa , 36:27 H. Novy, 42:10 Noack, 44:27 Karger, 49:02 Prusa, 55:41 Noack, 56:00 Janke\nRozhodčí: Aubord (SUI), Haraldsen (NOR)\nVyloučení: 4:1\nVyužití přesilovek: 0:1\nBranky v oslabení: 1:0\n\nJaponsko: Ohtsubo – Yamazaki, Nakayama, Akiba, Hori, I. Tanaka, Kaneiri – Hanzawa, Iwamoto, Y. Tanaka – H. Kurokawa, Honma, Hoshino – Ebina, M. Ito, Okajima.\n\nNDR: Fischer – D. Peters, Slapke, Schmidt, Karrenbauer, Braun – Meisel, Karger, Bielas – Nickel, Prusa, R. Peters – Noack, Patschinski, Janke – H. Novy.\n\n6. března 1971 – Lyss\nBranky Švýcarska: 36:37 Aeschlimann, 37:55 Neininger, 41:44 U. Luethi\nBranky Norska: 1:50 Thoen, 59:16 Haagensen\nRozhodčí: Nobe (JPN), Janežič (YUG)\nVyloučení: 2:2\nVyužití přesilovek: 1:1\n\nŠvýcarsko: Gérard Rigolet – Furrer, Sgualdo, Peter Aeschlimann, Kaufmann, Huguenin – Reinhard, Tuerler, Keller – U. Luethi, Chappot, Taillens – Bernanrd Neininger, Probst, R. Berra – Pousaz.\n\nNorsko: Kare Östensen – S-N. Hansen, Steen, Martinsen, Öyving Berg, Syvertsen – Mikkelsen, P-Sk. Olsen, Bjoelbakk – Thoen, Dalsoeren, R. Jansen – Haagensen, B. Johansen, Christensen – Roeymark.\n\n6. března 1971 – Bern\nBranky Jugoslávie: 15:01 S. Beravs, 19:25 Felc, 34:11 R. Hiti\nBranky Rakouska: 20:45 Zahradnicek\nRozhodčí: Tsukamoto (JPN), Brenzikofer (SUI)\nVyloučení: 4:4\nVyužití přesilovek: 1:0\n\nJugoslávie: Knez – B. Jan, Ravnik, Ratej, I. Jan, Krmelj – Tišlar, Felc, F. Smolej – Beravs, R. Smolej, R. Hiti – G. Hiti, Renaud, Gojanović – Poljanšek.\n\nRakousko: Franz Schilcher – Felfernig, Keil, Gerhard Hausner, Felsecker, Jaeger – Zahradnicek, Sepp Puschnig, Weingartner – Hoeller, Herbert Moertl, Schwitzer – Samonig, Koenig, Moser – Zwickl.\n\n7. března 1971 – Bern\nBranky Japonska: 29:24 Iwamoto, 37:33 Honma, 45:18 Iwamoto, 53:09 Hanzawa\nBranky Itálie: 5:54 R. de Toni, 46:28 R. de Toni, 52:33 Brugnoli, 59:07 Gallo\nRozhodčí: Rommerskirchen (AUT), Aubort (SUI)\nVyloučení: 7:7\nVyužití přesilovek: 1:3\n\nJaponsko: Ohtsubo – Yamazaki, Hori, I. Tanaka, Kaneiri, Nakayama – Hanzawa, Iwamoto, Suzuki – Y. Tanaka, M. Ito, Okajima – Honma, H. Kurokawa, Hoshino – Kakihara.\n\nItálie: Viale – G. da Rin, G. Constantini, Verocai, Brugnoli, G. Kostner – Benedetti, A. da Rin, Savaris – R. de Toni, Rudatis, Gallo – O. de Toni, Mastel, Insam – Benvenuti.\n\n7. března 1971 – Bern\nBranky Polska: 6:45 Kacik, 17:56 L. Tokarz, 18:28 J. Slowakiewicz, 23:26 Migacz, 42:12 J. Slowakiewicz, 49:46 Stefaniak, 59:12 SH Kacik\nBranky NDR: 20:40 Karger, 24:21 Noack, 34:32 Patschinski, 39:06 Patschinski\nRozhodčí: Haraldsen (NOR), Brenzikofer (SUI)\nVyloučení: 5:5\nVyužití přesilovek: 0:0\nBranky v oslabení: 1:1\n\nPolsko: Andrzej Tkacz – Ludwik Czachowski, Andrzej Słowakiewicz, Marian Feter, Stanisław Fryźlewicz, Wlodzimirz Komorski, Adam Kopczyński – Józef Stefaniak, Krzysztof Birula-Białynicki, Bogdan Migacz – Walenty Ziętara, Józef Słowakiewicz, Tadeusz Kacik – Stefan Chowaniec, Leszek Tokarz, Józef Batkiewicz.\n\nNDR: Hurbanek (28:21 Fischer) – D. Peters, Slapke, Thomas, Karrenbauer, Schur, H. Novy – Meisel, Karger, Bielas – Breitschuh, Prusa, R. Peters – Noack, Patschinski, Janke.\n\n8. března 1971 – Ženeva\nBranky Japonska: 10:45 H. Kurokawa, 14:03 Nakamura, 31:23 Okajima, 34:40 Akiba, 53:30 Okajima, 55:10 Akiba\nBranky Rakouska: 55:27 Weingartner, 58:05 Hoeller\nRozhodčí: Szczepek (POL), Aubord (SUI)\nVyloučení: 5:7\nVyužití přesilovek: 2:0\n\nJaponsko: Ohtsubo – Yamazaki, Nakayama, Akiba, Nakamura, I. Tanaka, Hori – Kakihara, Iwamoto, Suzuki – H. Kurokawa, Honma, Hoshino – Y. Tanaka, M. Ito, Okajima.\n\nRakousko: Pregl (34:41 Franz Schilcher) – Felfernig, Gerhard Hausner, Jaeger, Primus, Keil – Zahradnicek, Sepp Puschnig, Weingartner – Hoeller, Herbert Moertl, Schwitzer – Zwickl, Koenig, Moser – Franz Voves.\n\n8. března 1971 – Bern\nBranky Norska: 13:15 Thoen, 15:54 Dalsoeren, 21:03 Mikkelsen, 27:50 Mikkelsen, 28:42 Mikkelsen, 52:38 Berg, 56:24 Martinsen\nBranky Itálie: 0:40 Verocai, 29:09 Savaris\nRozhodčí: Kochendoerfer (GDR), Janežič (YUG)\nVyloučení: 4:0\nVyužití přesilovek: 0:0\nBranky v oslabení: 0:1\n\nNorsko: Solberg (58. Kare Östensen) – S-N. Hansen, Sandberg, Syvertsen, Steen, Martinsen, Öyving Berg – Mikkelsen, B. Johansen, Bjoelbakk – Thoen, Dalsoeren, R. Jansen – Haagensen, Roeymark, Elvenes.\n\nItálie: Viale (51. R. Tigliani,) – Verocai, G. Constantini, Brugnoli, G. Kostner, Vattai – Benedetti, A. da Rin, Savaris – R. de Toni, Rudatis, Gallo – O. de Toni, Mastel, Insam – Benvenuti.\n\n8. března 1971 – Bern\nBranky NDR: 1:42 Schmidt, 15:33 Janke, 36:21 Braun, 53:55 D. Peters, 54:08 Patschinski\nBranky Jugoslávie: 18:02 Felc, 24:33 F. Smolej, 53:19 I. Jan.\nRozhodčí: Nobe (JPN), Stenico (ITA)\nVyloučení: 1:1\nVyužití přesilovek: 0:0\n\nNDR: Fischer – D. Peters, Schmidt, Braun, Karrenbauer, Schur, Slapke – Meisel, Karger, Bielas – H. Novy, Prusa, Nickel – Noack, Patschinski, Janke.\n\nJugoslávie: Knez (54:09 Gale) – B. Jan, Ravnik, Ratej, I. Jan, Krmelj – G. Hiti, Felc, F. Smolej – Beravs, R. Smolej, R. Hiti – Tišlar, Renaud, Gojanović – Poljanšek.\n\n8. března 1971 – La Chaux-de-Fonds\nBranky Švýcarska: 7:30 Furrer, 8:02 Tuerler, 39:39 Pousaz, 44:37 Reinhard\nBranky Polska: 20:13 Migacz, 22:28 Chowaniec, 33:10 A. Slowakiewicz, 56:51 L. Tokarz\nRozhodčí: Tsukamoto (JPN), Valentin (AUT)\nVyloučení: 1:4\nVyužití přesilovek: 0:0\n\nŠvýcarsko: Gérard Rigolet – Furrer, Sgualdo, Peter Aeschlimann, Huguenin, Henzen – Reinhard, Tuerler, Keller – U. Luethi, Chappot, Pousaz – Bernanrd Neininger, Probst, R. Berra – Taillens.\n\nPolsko: Andrzej Tkacz (8:03 Walczak) – Ludwik Czachowski, Marian Feter, Andrzej Słowakiewicz, Stanisław Fryźlewicz, Wlodzimirz Komorski, Adam Kopczyński – Józef Stefaniak, Krzysztof Birula-Białynicki, Bogdan Migacz – Walenty Ziętara, Józef Słowakiewicz, Tadeusz Kacik – Stefan Chowaniec, Leszek Tokarz, Józef Batkiewicz.\n9. března 1971 – Ženeva\nBranky Norska: 1:20 R. Jansen, 20:09 P-Sk. Olsen, 20:36 S-N. Hansen, 23:13 Bjoelbakk, 29:11 Haagensen, 30:39 Mikkelsen, 40:31 Mikkelsen\nBranky Rakouska: 47:13 Moertl, 53:15 Schwitzer\nRozhodčí: Egusa (JPN), Tsukamoto (JPN)\nVyloučení: 5:2 + Kalt na 5 min.\nVyužití přesilovek: 0:1\n\nNorsko: Solberg (41. Oestensen) – S-N. Hansen, Sandberg, Syvertsen, Steen, Martinsen – Mikkelsen, P-Sk. Olsen, Bjoelbakk – Thoen, Dalsoeren, R. Jansen – Haagensen, Roeymark, Elvenes – Hoeyenholm.\n\nRakousko: Franz Schilcher – Felfernig, Keil, Jaeger, Primus, Felsecker – Zahradnicek, Samonig, Weingartner – Hoeller, Herbert Moertl, Schwitzer – Sepp Puschnig, Koenig, Kalt – Franz Voves.\n\n9. března 1971 – La Chaux-de-Fonds\nBranky Švýcarska: 26:51 Dubois, 28:03 U. Luethi, 37:46 Reinhard, 52:36 Neininger, 53:04 Dubois, 53:34 Tuerler, 58:42 Furrer, 59:49 Tuerler\nBranky Jugoslávie: 4:40 R. Hiti, 37:08 Felc, 38:25 R. Smolej, 44:40 Gojanović, 54:12 Renaud\nRozhodčí: Nobe (JPN), Haraldsen (NOR)\nVyloučení: 1:5 + Wittwer na 5 min., R. Hiti na 10 min.\nVyužití přesilovek: 0:2\nBranky v oslabení: 1:0\n\nŠvýcarsko: Gérard Rigolet – Furrer, Sgualdo, Peter Aeschlimann, Huguenin, Kaufmann – Reinhard, Tuerler, Keller – U. Luethi, Chappot, Taillens – Dubois, Wittwer, Pousaz – Bernanrd Neininger.\n\nJugoslávie: Gale – B. Jan, Ravnik, Ratej, Ivo Jan|I. Jan, Krmelj – Tišlar, Felc, F. Smolej – Beravs, R. Smolej, R. Hiti – G. Hiti, Renaud, Gojanović – Mlakar.\n\n10. března 1971 – Lyss\nBranky Japonska: 1:43 Hoshino, 17:54 Kakihara, 25:45 Hoshino, 49:12 H. Kurokawa, 53:18 Hori, 59:06 Suzuki\nBranky Polska: 21:44 Kacik, 23:06 Birula-Bialynicki, 45:16 Kacik, 52:57 Batkiewicz\nRozhodčí: Valentin (AUT), Rommerskirchen (AUT)\nVyloučení: 1:5\nVyužití přesilovek: 0:0\n\nJaponsko: Ohtsubo – Yamazaki, Nakayama, I. Tanaka, Hori, Akiba, Nakamura – Okajima, Iwamoto, Suzuki – H. Kurokawa, Honma, Hoshino – Y. Tanaka, M. Ito, Kakihara.\n\nPolsko: Andrzej Tkacz (21. Walczak) – Andrzej Słowakiewicz, Marian Feter, Henryk Janiszewski, Ludwik Czachowski, Stanisław Fryźlewicz – Józef Stefaniak, Krzysztof Birula-Białynicki, Bogdan Migacz – Walenty Ziętara, Józef Słowakiewicz, Tadeusz Kacik – Leszek Kokoszka, Leszek Tokarz, Józef Batkiewicz – Adam Kopczyński.\n\n10. března 1971 – Bern\nBranky NDR: 0:57 Noack, 2:07 Slapke, 9:03 Schmidt, 10:57 Karger, 13:33 Nickel, 28:38 Janke, 42:17 Breitschuh, 45:59 Schmidt, 47:11 Nickel, 47:27 Slapke, 55:15 Karger\nBranky Itálie: nikdo\nRozhodčí: Haraldsen (NOR), Janežič (YUG)\nVyloučení: 1:1\nVyužití přesilovek: 0:0\nBranky v oslabení: 1:0\n\nNDR: Hurbanek – D. Peters, Schmidt, Braun, Karrenbauer, Thomas, Slapke – R. Peters, Karger, Bielas – Breitschuh, Prusa, Nickel – Noack, Patschinski, Janke.\n\nItálie: R. Tigliani – Verocai, Brugnoli, Vattai, G. Kostner, G. Constantini – Insam, Uberbacher, Polloni – R. de Toni, Rudatis, Gallo – O. de Toni, Mastel, Benvenuti – Savaris.\n\n11. března 1971 – Bern\nBranky Itálie: 15:33 G. Constantini, 16:32 A. da Rin, 39:36 O. de Toni, 55:48 Verocai\nBranky Jugoslávie: 7:18 F. Smolej, 12:14 R. Hiti, 24:33 R. Hiti, 43:27 I. Jan\nRozhodčí: Egusa (JPN), Kochendoerfer (GDR)\nVyloučení: 6:4 + Savaris na 10 min.\nVyužití přesilovek: 1:0\n\nItálie: Viale – G. da Rin, G. Constantini, Verocai, Brugnoli, G. Kostner – Benedetti, A. da Rin, Savaris – R. de Toni, Rudatis, Gallo – O. de Toni, Mastel, Benvenuti – Insam.\n\nJugoslávie: Gale – B. Jan, Krmelj, Ratej, I. Jan – Tišlar, Felc, F. Smolej – Beravs, Gojanović, R. Hiti – G. Hiti, Mlakar, Poljanšek – Renaud, R. Smolej.\n\n11. března 1971 – Bern\nBranky Polska: 24:24 Zietara, 26:41 Stefaniak, 28:14 Chowaniec, 29:08 Birula-Bialynicki, 31:24 L. Tokarz, 48:03 Stefaniak, 53:02 Fryzlewicz, 55:20 Zietara\nBranky Norska: 57:33 R. Jansen\nRozhodčí: Nobe (JPN), Brenzikofer (SUI)\nVyloučení: 7:5\nVyužití přesilovek: 2:0\nBranky v oslabení: 1:0\n\nPolsko: Andrzej Tkacz – Andrzej Słowakiewicz, Ludwik Czachowski, Bogdan Migacz, Adam Kopczyński, Marian Feter, Stanisław Fryźlewicz – Józef Stefaniak, Stefan Chowaniec, Leszek Tokarz – Krzysztof Birula-Białynicki, Józef Batkiewicz, Walenty Ziętara – Wlodzimirz Komorski, Józef Słowakiewicz, Tadeusz Kacik.\n\nNorsko: Solberg (53:03 Kare Östensen) – S-N. Hansen, Steen, Martinsen, Syvertsen, Elvenes, B. Johansen – Mikkelsen, P-Sk. Olsen, Bjoelbakk – Thoen, Dalsoeren, R. Jansen – Öyving Berg, Roeymark, Christensen.\n\n11. března 1971 – Lyss\nBranky NDR: 12:55 Noack, 13:39 Bielas, 19:12 D. Peters, 26:45 Nickel, 28:06 Prusa, 29:43 Bielas, 32:16 D. Peters, 38:09 Breitschuh, 42:49 Meisel, 49:46 Nickel, 58:12 Janke\nBranky Rakouska: 4:46 Puschnig, 32:51 Moertl, 150:54 Weingartner\nRozhodčí: Tsukamoto (JPN), Aubort (SUI)\nVyloučení: 2:4 + Puschnig na 10 min.\nVyužití přesilovek: 1:0\n\nNDR: Hurbanek – D. Peters, Schmidt, Braun, Karrenbauer, H. Novy, Schur – Meisel, Karger, Bielas – Breitschuh, Prusa, Nickel – Noack, Patschinski, Janke.\n\nRakousko: Schilcher (29:44 Pregl) – Felfernig, Keil, Jaeger, Primus, Felsecker, Gerhard Hausner – Zahradnicek, Samonig, Weingartner – Hoeller, Herbert Moertl, Schwitzer – Sepp Puschnig, Koenig, Kalt.\n\n11. března 1971 – La Chaux-de-Fonds\nBranky Švýcarska: 13:27 Sgualdo, 24:11 Probst, 26:17 Dubois, 28:41 Chappot\nBranky Japonska: 57:27 Okajima\nRozhodčí: Valentin (AUT), Janežič (YUG)\nVyloučení: 3:2\nVyužití přesilovek: 0:0\n\nŠvýcarsko: Gérard Rigolet – Furrer, Sgualdo, Peter Aeschlimann, Huguenin, Henzen – Reinhard, Tuerler, Keller – U. Luethi, Chappot, Pousaz – Bernanrd Neininger, Probst, Dubois – R. Berra.\n\nJaponsko: Ohtsubo – Yamazaki, Nakayama, I. Tanaka, Hori, Akiba, Nakamura – Okajima, Iwamoto, Suzuki – H. Kurokawa, Honma, Hoshino – Y. Tanaka, M. Ito, Kakihara.\n\n13. března 1971 – Bern\nBranky Polska: 10:52 Zietara, 45:55 L. Tokarz, 47:03 PP Stefaniak, 53:06 Zietara\nBranky Jugoslávie: nikdo\nRozhodčí: Egusa (JPN), Kochendoerfer (GDR)\nVyloučení: 7:9\nVyužití přesilovek: 1:0\n\nPolsko: Andrzej Tkacz – Andrzej Słowakiewicz, Ludwik Czachowski, Bogdan Migacz, Adam Kopczyński, Marian Feter, Stanisław Fryźlewicz – Józef Stefaniak, Stefan Chowaniec, Leszek Tokarz – Krzysztof Birula-Białynicki, Józef Batkiewicz, Walenty Ziętara – Wlodzimirz Komorski, Józef Słowakiewicz, Tadeusz Kacik.\n\nJugoslávie: Knez (45:56 Gale) – B. Jan, Krmelj, Ratej, I. Jan – Tišlar, Felc, F. Smolej – Beravs, Gojanović, R. Hiti – G. Hiti, Mlakar, Poljanšek – Renaud, R. Smolej.\n\n13. března 1971 – Lyss\nBranky Rakouska: 19:58 Jaeger, 34:33 Weingartner, 42:23 Moertl, 42:33 Jaeger, 45:52 Puschnig, 51:59 SH Puschnig\nBranky Itálie: nikdo\nRozhodčí: Tsukamoto (JPN), Nobe (JPN)\nVyloučení: 5:6 + A. da Rin na 5 min.\nVyužití přesilovek: 1:0\nBranky v oslabení: 1:0\n\nRakousko: Franz Schilcher – Felfernig, Keil, Jaeger, Primus, Gerhard Hausner – Zahradnicek, Samonig, Weingartner – Hoeller, Herbert Moertl, Schwitzer – Sepp Puschnig, Koenig, Moser – Franz Voves.\n\nItálie: R. Tigliani (45:53 Viale) – G. da Rin, G. Constantini, Verocai, Brugnoli, G. Kostner – Benedetti, A. da Rin, Savaris – R. de Toni, Rudatis, Gallo – O. de Toni, Mastel, Benvenuti – Insam.\n\n13. března 1971 – La Chaux-de-Fonds\nBranky Norska: 3:23 B. Johansen, 6:42 Syvertsen, 8:17 S-N. Hansen, 16:55 Dalsoeren, 18:18 Mikkelsen, 44:36 B. Johansen, 46:37 Roeymark, 51:23 B. Johansen, 53:49 Elvenes, 57:30 Mikkelsen\nBranky Japonska: 14:58 Hoshino, 20:36 H. Kurokawa, 26:47 Hanzawa, 35:13 Y. Tanaka, 46:09 Okajima, 58:59 Iwamoto\nRozhodčí: Brenzikofer (SUI), Szczepek (POL)\nVyloučení: 1:2\nVyužití přesilovek: 0:0\n\nNorsko: Solberg (41. Kare Östensen) – S-N. Hansen, Steen, Martinsen, Syvertsen, Sandberg – Mikkelsen, P-Sk. Olsen, Bjoelbakk – Elvenes, Dalsoeren, R. Jansen – Öyving Berg, Roeymark, B. Johansen – Christensen.\n\nJaponsko: Ohtsubo (53:50 Misawa) – Yamazaki, Nakayama, I. Tanaka, Hori, Akiba, Nakamura – Hanzawa, Iwamoto, Okajima – H. Kurokawa, Honma, Hoshino – Y. Tanaka, M. Ito, Kakihara.\n\n13. března 1971 – Bern\nBranky Švýcarska: 3:42 Tuerler, 6:51 Tuerler, 56:24 Dubois\nBranky NDR: 36:06 R. Peters\nRozhodčí: Valentin (AUT), Janežič (YUG)\nVyloučení: 2:5 + Braun na 10 min.\nVyužití přesilovek: 2:1\n\nŠvýcarsko: Gérard Rigolet – Furrer, Sgualdo, Aeschlimann, Huguenin, Kaufmann – Reinhard, Tuerler, Keller – U. Luethi, Chappot, Pousaz – Bernanrd Neininger, Wittwer, Dubois.\n\nNDR: Fischer – Thomas, Schmidt, Braun, Karrenbauer, Slapke, Schur – Meisel, H. Novy, Bielas – Breitschuh, Prusa, Nickel – Noack, Patschinski, R. Peters.\n\n14. března 1971 – Lyss\nBranky Švýcarska: 2:22 Neininger, 17:33 Neininger, 28:30 U. Luethi, 33.58 R. Berra, 56:12 Pousaz\nBranky Itálie: nikdo\nRozhodčí: Valentin (AUT), Janežič (YUG)\nVyloučení: 4:4 + Gallo na 10 min.\nVyužití přesilovek: 1:0\nBranky v oslabení: 1:0\n\nŠvýcarsko: Gérard Rigolet – Furrer, Sgualdo, Peter Aeschlimann, Huguenin, Henzen – Pousaz, Tuerler, Keller – U. Luethi, Chappot, Taillens – Bernanrd Neininger, Probst, R. Berra – Dubois.\n\nItálie: Viale (41. R. Tigliani) – G. da Rin, G. Constantini, Verocai, Brugnoli, G. Kostner – Benedetti, A. da Rin, Savaris – R. de Toni, Rudatis, Gallo – O. de Toni, Mastel, Benvenuti – Insam.\n\n14. března 1971 – La Chaux-de-Fonds\nBranky NDR: 4:50 Breitschuh, 21:03 D. Peters, 23:46 Slapke, 25:27 Nickel, 35:43 R. Peters, 43:59 Slapke, 46:03 Prusa, 48:08 Schur\nBranky Norska: 23:58 Bjoelbakk, 29:46 R. Jansen, 46:39 Bjoelbakk, 49:40 Elvenes\nRozhodčí: Brenzikofer (SUI), Aubort (SUI)\nVyloučení: 3:4 + Slapke na 5 min.\nVyužití přesilovek: 2:0\n\nNDR: Hurbanek – D. Peters, Slapke, Schmidt, Schur, Braun – Meisel, H. Novy, Bielas – Breitschuh, Prusa, Nickel – Noack, Patschinski, R. Peters – Janke.\n\nNorsko: Kare Östensen (Solberg, 25:28) – S-N. Hansen, Steen, Martinsen, Syvertsen, Sandberg – Mikkelsen, P-Sk. Olsen, Bjoelbakk – Elvenes, Dalsoeren, R. Jansen – Öyving Berg, Roeymark, B. Johansen – Christensen.\n\n14. března 1971 – Ženeva\nBranky Polska: 31:53 Birula-Bialynicki, 37:14 Stefaniak, 59:40 Komorski\nBranky Rakouska: 40:58 Zahradnicek, 55:45 Weingartner\nRozhodčí: Kochendoerfer (GDR), Haraldsen (NOR)\nVyloučení: 2:1\nVyužití přesilovek: 0:1\n\nPolsko: Andrzej Tkacz – Andrzej Słowakiewicz, Ludwik Czachowski, Bogdan Migacz, Adam Kopczyński, Marian Feter, Stanisław Fryźlewicz – Józef Stefaniak, Stefan Chowaniec, Leszek Tokarz – Krzysztof Birula-Białynicki, Józef Batkiewicz, Walenty Ziętara – Wlodzimirz Komorski, Józef Słowakiewicz, Tadeusz Kacik.\n\nRakousko: Franz Schilcher – Felfernig, Keil, Jaeger, Primus, Gerhard Hausner – Zahradnicek, Samonig, Weingartner – Hoeller, Herbert Moertl, Schwitzer – Sepp Puschnig, Koenig, Moser – Franz Voves.\n\n14. března 1971 – Bern\nBranky Jugoslávie: 6:50 B. Jan, 23:32 Mlakar, 23:55 Gojanović, 31:03 Gojanović, 31:58 B. Jan, 32:30 Gojanović, 55:53 G. Hiti\nBranky Japonska: 5:26 Okajima, 13:43 Yamazaki, 46:14 H. Kurokawa, 48:39 Ito, 56:46 H. Kurokawa, 59:48 Okajima\nRozhodčí: Rommerskirchen (AUT), Szczepek (POL)\nVyloučení: 3:4\nVyužití přesilovek: 0:2\nBranky v oslabení: 1:0\n\nJugoslávie: Knez (21. Gale) – B. Jan, Krmelj, Ratej, I. Jan – Tišlar, Felc, F. Smolej – Beravs, Gojanović, R. Hiti – G. Hiti, Mlakar, Poljanšek – Renaud, R. Smolej.\n\nJaponsko: Misawa (32:31 Ohtsubo) – Yamazaki, Kaneiri, I. Tanaka, Hori, Akiba, Nakamura – Hanzawa, Iwamoto, Okajima – H. Kurokawa, Honma, Hoshino – Y. Tanaka, M. Ito, Kakihara.\n\n Francie – Rumunsko 1:7 (0:0, 1:2, 0:5)\n\n26. února 1971 – Utrecht\nBranky Francie: 31:43 Guennelon\nBranky Rumunska: 28:23 Varga, 32:23 Ştefanov, 47:29 Başa, 49:19 G. Szabo, 52:06 Gheorghiu, 56:18 Gheorghiu, 59:09 Ioniţă\nRozhodčí: Lennon (NED), Smith (GBR)\nVyloučení: 6:4\nVyužití přesilovek: 0:1\n\nFrancie: Deschamps – Lang, Cabanis, Godeau, R. Blanchard – Francheterre, Faucomprez, Itzicsohn – Bozon, Guennelon, Guryča – Eymard, Vassieux, Smaniotto – Pourtanel, Prechac.\n\nRumunsko: Dumitraş – Varga, Ioniţă, Făgăraş, F. Sgincă, Doru Tureanu – G. Szabo, Kalamar, Pană – Fodorea, G. Huţanu, Başa – Ştefanov, Iordan, Gheorghiu – Boldescu.\n\n26. února 1971 – Eindhoven\nBranky Velké Británie: 1:32 Stevenson, 1:50 D. Reilly, 2:32 Law. Lovell, 8:43 Inglis, 10:10 T. Matthews, 11:40 Les Lovell, 13:51 SH Stevenson, 16:46 Lavetty, 20:28 McBride, 23:24 D. Reilly, 25:47 D. Reilly, 38:25 Stevenson, 44:01 D. Reilly, 46:01 P. Johnson, 51:44 T. Matthews, 52:54 T. Matthews, 59:08 McBride, 59:43 A. Brennan\nBranky Belgie: 56:59 Marsin, 59:59 A. Braas\nRozhodčí: Popov (BUL), Ujfalussy (HUN)\nVyloučení: 4:0\nVyužití přesilovek: 0:0\nBranky v oslabení: 1:0\n\nVelká Británie: Clark – Inglis, W. Brennan, McIntosh, Lavetty, H. Tindale – Stevenson, Les Lovell, McMillan – Law. Lovell, D. Reilly, K. Matthews – T. Matthews, A. Brennan, P. Johnson – McBride.\n\nBelgie: van der Wee (2:33 – 20:00 Lissoir) – Delrez, A. Braas, D. Hanrez – G. Braas, Paulus, Petit – Deflandre, J. Hanrez, Marsin – Brueren.\n\n26. února 1971 – Nijmegen\nBranky Maďarska: 16:07 Bánkuti, 28:04 Z. Horváth, 32:32 Z. Horváth, 33:26 V. Zsitva, 38:04 Menyhárt, 44:54 Mészöly, 52:06 V. Zsitva\nBranky Bulharska: 21:50 N. Michajlov, 32:55 B. Dimov, 44:40 Gerasimov, 45:21 M. Bačvarov, 51:46 Christov, 56:11 M. Bačvarov\nRozhodčí: Langdon (NED), Sgincă (ROM)\nVyloučení: 5:4\nVyužití přesilovek: 2:1\n\nMaďarsko: Balogh (45:22 Vedres) – Gogolak, Krasznai, Jós. Palotas, Széles, Enyedi – Balint, Bánkuti, V. Zsitva – Z. Horváth, Mészöly, Menyhárt – Palla, Havrán, Ugray – Szikra.\n\nBulharsko: A. Iljev (40:00 – 44:54 Kirilov) – Jončev, T. Lesev, G. Iljev, K. Christov, E. Penelov – B. Dimov, Nedjalkov, N. Michajlov – Atanasov, E. Michajlov, M. Bačvarov – I. Bačvarov, Gerasimov, Kalev – Antov.\n\n26. února 1971 – Tilburg\nBranky Dánska: 56.08 S. Lauritsen\nBranky Nizozemska: 2:21 van Veghel, 3:46 Simons, 40:50 Simons\nRozhodčí: Pianfetti (FRA), de Paepe (BEL)\nVyloučení: 7:5\nVyužití přesilovek: 1:1\n\nDánsko: B. Hansen – Holten-Møller, S. Andersson, Sørensen, H. Møller – Kikkenborg, Fabricius, L. Kristiansen – Antonsen, L. Thomsen, C. Nielsen – Kahl, S. Lauritsen, Gerber – J. Jensen, Degn.\n\nNizozemsko: van den Booggard – Roomer, van Veghel, van Dommelen, Christiaans, Ooms – Simons, Manuel, de Groot – Gentis, Koekoek, R. Bakker – Smulders, Bles, Hagendoorn – van Gurp.\n\n27. února 1971 – Geleen\nBranky Bulharska: 7:01 I. Bačvarov, 8:01 I. Bačvarov, 14:56 Gerasimov, 18:05 P. Lesev, 27:56 Jončev, 40:48 P. Lesev, 56:05 I. Bačvarov\nBranky Nizozemska: nikdo\nRozhodčí: Møller (DEN), Sgincă (ROM)\nVyloučení: 6:10 navíc van Dommelen na 10 min.\nVyužití přesilovek: 3:0\n\nBulharsko: A. Iljev – Jončev, T. Lesev, G. Iljev, K. Christov, E. Penelov – Gerasimov, P. Lesev, I. Bačvarov – M. Bačvarov, E. Michajlov, Atanasov – N. Michajlov, Jankov, Nedjalkov – B. Dimov.\n\nNizozemsko: van den Booggard – van Veghel, Christiaans, Roomer, van Dommelen, Ooms – Simons, Manuel, de Groot – Gentis, Koekoek, R. Bakker – Smulders, Bles, Hagendoorn.\n\n27. února 1971 – Rotterdam\nBranky Rumunska: 26:19 G. Huţanu, 37:41 Pană, 42:57 Fodorea, 45:36 Gheorghiu, 47:45 Gheorghiu, 50:10 G. Huţanu\nBranky Dánska: 54:07 Antonsen\nRozhodčí: Pianfetti (FRA), Langdon (NED)\nVyloučení: 1:1\nVyužití přesilovek: 0:0\n\nRumunsko: Crişan (21. – 51. Dumitraş) – Varga, Ioniţă, Făgăraş, F. Sgincă, Doru Tureanu – G. Szabo, Kalamar, Pană – Fodorea, G. Huţanu, Başa – Ştefanov, Iordan, Gheorghiu – P. Sgincă.\n\nDánsko: B. Hansen – Holten-Møller, S. Andersson, Sørensen, H. Møller, Juul-Jensen – Kikkenborg, J. Jensen, Fabricius – Kahl, Gerber, S. Lauritsen – Antonsen, C. Nielsen, L. Thomsen – L. Kristiansen.\n\n27. února 1971 – Tilburg\nBranky Maďarska: 1:51 Pöth, 6:19 Bánkuti, 15:06 Mészöly, 38:44 Bánkuti, 43:58 Havrán, 49:59 Menyhárt, 58:34 Z. Horváth\nBranky Velké Británie: 12:57 McBride, 31:23 P. Johnson, 35:33 A. Brennan, 44:15 Les Lovell, 48:48 Les Lovell, 51:03 McMillan\nRozhodčí: de Paepe (BEL), van de Ven (NED)\nVyloučení: 2:2\nVyužití přesilovek: 0:0\n\nMaďarsko: Vedres (51. Balogh) – Jós. Palotas, Széles, Gogolak, Krasznai, Enyedi – Balint, Bánkuti, V. Zsitva – Z. Horváth, Mészöly, Menyhárt – Havrán, Pöth, Ugray – Klink.\n\nVelká Británie: Clark – Inglis, W. Brennan, McIntosh, Lavetty, Edmonds – Stevenson, Les Lovell, McBride – Law. Lovell, D. Reilly, McMillan – T. Matthews, A. Brennan, P. Johnson – McCrae.\n\n27. února 1971 – Utrecht\nBranky Francie: 0:30 Guennelon, 1:16 Itzicsohn, 2:25 Itzicsohn, 4:23 Guryča, 5:06 Guennelon, 7:55 Guennelon, 9:12 Guennelon, 20:10 Godeau, 20:43 Guennelon, 26:24 Guennelon, 27:45 C. Blanchard, 28:20 Bozon, 31:40 Bozon, Guryča, 44:00 Francheterre, 44:51 Francheterre, 45:46 Vassieux, 18:1 Guryča\nBranky Belgie: 48:22 A. Braas\nRozhodčí: Popov (BUL), Smith (GBR)\nVyloučení: 1:1\nVyužití přesilovek: 0:0\n\nFrancie: Sozzi – R. Blanchard, Godeau, C. Blanchard, Gentina – Francheterre, Faucomprez, Itzicsohn – Bozon, Guryča, Guennelon – Eymard, Vassieux, Smaniotto – Pourtanel, Prechac.\n\nBelgie: van der Wee (7:56 Bastin) – Delrez, D. Hanrez, A. Braas, Raets – Huybrechts, Brueren, R. Moris – Deflandre, J. Hanrez, Marsin – G. Braas, Paulus, Petit.\n\n1. března 1971 – s-Hertogenbosch\nBranky Velké Británie: 13:23 T. Matthews, 15:33 Law. Lovell, 18:45 T. Matthews, 33:32 W. Brennan, 46:06 Stevenson, 46:49 Stevenson, 58:29 T. Matthews\nBranky Nizozemska: 22:59 Simons, 36:48 Gentis, 38:16 Ooms, 46:59 Bles\nRozhodčí: Pianfetti (FRA), Popov (BUL)\nVyloučení: 8:5 navíc W. Brennan na 5 min a Christiaans na 10 min.\nVyužití přesilovek: 1:2\n\nVelká Británie: Clark – Inglis, W. Brennan, McIntosh, Lavetty, H. Tindale – Stevenson, Les Lovell, McBride – Law. Lovell, D. Reilly, McMillan – T. Matthews, A. Brennan, K. Matthews – P. Johnson.\n\nNizozemsko: van den Booggard (46:50 Gobel) – van Veghel, Roomer, Ooms, van Dommelen, Christiaans – Simons, Manuel, de Groot – Gentis, Koekoek, R. Bakker – Smulders, Bles, Hagendoorn.\n\n1. března 1971 – Eindhoven\nBranky Maďarska: 5:54 Mészöly, 12:57 Széles, 13:27 Menyhárt\nBranky Rumunska: 8:54 Kalamar, 41:32 G. Huţanu, 45:10 G. Huţanu\nRozhodčí: Lennon (NED), Langdon (NED)\nVyloučení: 6:2\nVyužití přesilovek: 0:1\n\nMaďarsko: Balogh – Jós. Palotas, Széles, Gogolak, Enyedi – Balint, Bánkuti, V. Zsitva – Z. Horváth, Mészöly, Menyhárt – Havrán, Szikra, Palla – Pöth, Ugray.\n\nRumunsko: Dumitraş (12:58 Crişan) – Varga, Ioniţă, Făgăraş, F. Sgincă, Tureanu – G. Szabo, Kalamar, Pană – Fodorea, G. Huţanu, Başa – Ştefanov, Iordan, Gheorghiu – Boldescu.\n1. března 1971 – Rotterdam\nBranky Dánska: 3:45 L. Thomsen, 6:17 PP Kahl, 12:27 Kahl, 13:36 Gerber, 14:33 Iversen, 17:25 S. Lauritsen, 19:08 Iversen, 19:55 Fabricius, 23:10 C. Nielsen, 25:35 L. Kristiansen, 26:15 L. Kristiansen, 34:32 S. Lauritsen, 35:11 Kahl, 43:39 Gerber, 43:49 C. Nielsen, 46:34 Fabricius, 48:17 Kahl, 50:46 S. Lauritsen, 53:06 Fabricius, 53:52 Kikkenborg, 58:46 C. Nielsen\nBranky Belgie: 56:44 Brueren\nRozhodčí: van de Ven (NED), Smith (GBR)\nVyloučení: 4:4\nVyužití přesilovek: 2:0\nBranky v oslabení: 1:1\n\nDánsko: B. Hansen – Sørensen, H. Møller, Holten-Møller, S. Andersson, Iversen – Kikkenborg, Fabricius, L. Kristiansen – Kahl, Gerber, S. Lauritsen – L. Thomsen, C. Nielsen, Antonsen – J. Jensen.\n\nBelgie: Lissoir (14:34 van der Wee) – Delrez, G. Braas, A. Braas, D. Hanrez – Vinken, Brueren, Petit – Deflandre, J. Hanrez, Marsin – Huybrechts.\n\n1. března 1971 – Tilburg\nBranky Francie: 53:28 Itzicsohn, 59:02 Lang\nBranky Bulharska: 2:31 I. Bačvarov\nRozhodčí: Sgincă (ROM), de Paepe (BEL)\nVyloučení: 9:8 navíc I. Bačvarov na 10 min.\nVyužití přesilovek: 0:0\n\nFrancie: Sozzi – R. Blanchard, Godeau, Gentina, Lang, Cabanis – Bozon, Guennelon, Guryča – Eymard, Vassieux, Smaniotto – Francheterre, Faucomprez, Itzicsohn – Pourtanel.\n\nBulharsko: A. Iljev – Jončev, E. Penelov, G. Iljev, K. Christov, Mečkov – Gerasimov, B. Dimov, I. Bačvarov – M. Bačvarov, E. Michajlov, Atanasov – N. Michajlov, Jankov, Nedjalkov – P. Lesev.\n\n2. března 1971 – Eindhoven\nBranky Nizozemska: 0:09 Simons, 4:35 Koekoek, 6:32 Christiaans, 7:55 Simons, 16:44 Ooms, 20:47 Simons, 21:21 Simons, 22:16 Wijlemans, 24:32 Simons, 25:40 Hagendoorn, 26:34 Hagendoorn , 30:55 Roomer, 31:47 Christiaans, 41:52 Wijlemans, 44:39 Hagendoorn, 47:24 Bles, 49:52 Koekoek, 59:08 de Groot\nBranky Belgie: nikdo\nRozhodčí: Popov (BUL), Smith (GBR)\nVyloučení: 5:4\nVyužití přesilovek: 0:0\n\nNizozemsko: Gobel – Ooms, Christiaans, van Veghel, Roomer, van Dommelen – Simons, Smulders, Gentis – Bles, Koekoek, de Groot – Hagendoorn, R. Bakker, Wijlemans – van de Berg.\n\nBelgie: van der Wee – Delrez, G. Braas, A. Braas, D. Hanrez – Vinken, Brueren, Huybrechts – Deflandre, J. Hanrez, Marsin – Petit.\n\n2. března 1971 – Nijmegen\nBranky Velké Británie: 16:43 Inglis, 21:43 Inglis, 34:28 W. Brennan, 39:01 Stevenson, 50:20 Les Lovell\nBranky Dánska: 4:50 S. Lauritsen, 13:29 Kikkenborg, 28:42 H. Møller, 39:48 L. Thomsen\nRozhodčí: Langdon (NED), Ujfalussy (HUN)\nVyloučení: 3:2\nVyužití přesilovek: 1:0\n\nVelká Británie: Clark – Inglis, W. Brennan, McIntosh, Lavetty, Edmonds – Stevenson, Les Lovell, McBride – Law. Lovell, K. Matthews, McMillan – T. Matthews, A. Brennan, P. Johnson – McCrae.\n\nDánsko: B. Hansen – Holten-Møller, S. Andersson, Sørensen, H. Møller, Iversen – S. Lauritsen, Degn, L. Kristiansen – Kahl, Gerber, Kikkenborg – L. Thomsen, C. Nielsen, Antonsen – J. Jensen.\n\n2. března 1971 – Rotterdam\nBranky Maďarska: 14:33 Balint, 16:20 Mészöly, 42:53 Mészöly, 46:08 V. Zsitva\nBranky Francie: 0:54 Guryča, 7:51 Cabanis, 8:31 Guennelon, 20:16 Lang, 34:07 Bozon, 40:22 Guryča, 43:36 Francheterre, 54:01 Francheterre\nRozhodčí: Møller (DEN), de Paepe (BEL)\nVyloučení: 6:5 navíc Z. Horváth a Faucomprez na 5 min.\nVyužití přesilovek: 0:1\n\nMaďarsko: Balogh (41. Vedres) – Jós. Palotas, Széles, Gogolak, Krasznai, Enyedi, Treplan – Balint, Bánkuti, V. Zsitva – Z. Horváth, Mészöly, Menyhárt – Havrán, Pöth, Palla.\n\nFrancie: Deschamps (41. Sozzi) – R. Blanchard, Godeau, Gentina, Lang, Cabanis – Bozon, Guennelon, Guryča – Francheterre, Faucomprez, Itzicsohn – Eymard, Vassieux, Smaniotto.\n\n2. března 1971 – Utrecht\nBranky Bulharska: 2:17 I. Bačvarov, 32:37 N. Michajlov\nBranky Rumunska: 9:05 Gheorghiu, 14:11 G. Huţanu, 21:15 Tureanu, 22:13 Gheorghiu, 22:47 Gheorghiu, 24:09 Kalamar, 34:14 G. Szabo, 35:36 Gheorghiu, 48:42 Boldescu, 50:57 Fodorea, 53:47 F. Sgincă, 56:40 P. Sgincă\nRozhodčí: van Morkhoven (NED), van de Ven (NED)\nVyloučení: 5:3\nVyužití přesilovek: 0:0\n\nBulharsko: A. Iljev (22.48 Kirilov) – Jončev, T. Lesev, E. Penelov, G. Iljev, K. Christov – Gerasimov, E. Michajlov, I. Bačvarov – P. Lesev, B. Dimov, Atanasov – N. Michajlov, Antov, Nedjalkov – M. Bačvarov.\n\nRumunsko: Crişan – Varga, Schiau, Făgăraş, F. Sgincă, Doru Tureanu – G. Szabo, Kalamar, Pană – Fodorea, G. Huţanu, Başa – Ştefanov, Boldescu, Gheorghiu – P. Sgincă.\n\n4. března 1971 – s-Hertogenbosch\nBranky Belgie: 14:22 Marsin\nBranky Maďarska: 3:12 PP Enyedi, 6:05 Balint, 8:32 Klink, 9:27 V. Zsitva, 11:08 Mészöly, 11:39 Klink, 12:15 Palla, 15:48 Palla, 17:23 Palla, 23:32 Z. Horváth, 27:28 Bánkuti, 29:49 Mészöly, 30:59 Enyedi, 32:45 Ugray, 33:14 Balint, 33:25 V. Zsitva, 35:15 Ugray, 35:50 Klink, 40:32 Enyedi, 42:06 Havrán, 43:48 Jós. Palotas, 43:54 Balint, 44:09 Bánkuti, 45:01 Balint, 45:53 Pöth, 47:35 Havrán, 50:58 Bánkuti, 51:58 Pöth, 52:20 Mészöly, 58:37 Mészöly, 59:52 Klink\nRozhodčí: Sgincă (ROM), Smith (GBR)\nVyloučení: 3:2\nVyužití přesilovek: 0:2\n\nBelgie: Bastin (12:16 Lissoir) – Delrez, G. Braas, A. Braas, D. Hanrez – Petit, Brueren, Huybrechts – Deflandre, J. Hanrez, Marsin.\n\nMaďarsko: Balogh – Jós. Palotas, Széles, Gogolak, Krasznai, Enyedi – Balint, Bánkuti, V. Zsitva – Z. Horváth, Mészöly, Pöth – Havrán, Klink, Palla – Ugray.\n\n4. března 1971 – Groningen\nBranky Velké Británie: 4:55 D. Reilly, 28:35 McMillan, 34:05 D. Reilly, 38:45 D. Reilly –\nBranky Francie: 23:58 SH Guryča, 27:32 Lang, 29:59 Bozon, 35:40 Itzicsohn, 48:00 Smaniotto, 55:40 Itzicsohn\nRozhodčí: Langdon (NED), Ujfalussy (HUN)\nVyloučení: 6:5\nVyužití přesilovek: 1:1\nBranky v oslabení: 0:2\n\nVelká Británie: Clark – Inglis, W. Brennan, McIntosh, Lavetty, Edmonds, H. Tindale – Stevenson, Les Lovell, K. Matthews – Law. Lovell, D. Reilly, McMillan – T. Matthews, A. Brennan, P. Johnson.\n\nFrancie: Sozzi – R. Blanchard, Godeau, Gentina, Lang, Cabanis – Bozon, Guennelon, Guryča – Francheterre, Faucomprez, Itzicsohn – Eymard, Vassieux, Smaniotto – Pourtanel.\n\n4. března 1971 – Tilburg\nBranky Nizozemska: 7:52 Smulders, 12:49 Simons\nBranky Rumunska: 2:42 Boldescu, 3:37 Boldescu, 6:56 Başa, 9:14 G. Huţanu, 30:49 G. Huţanu, 32:06 G. Huţanu, 34:46 Kalamar, 35:59 Fodorea, 37:15 G. Huţanu, 48:25 G. Huţanu\nRozhodčí: Pianfetti (FRA), de Paepe (BEL)\nVyloučení: 3:3 navíc van Veghel na 5 min.\nVyužití přesilovek: 1:2\n\nNizozemsko: Gobel (9:15 van den Booggard) – Ooms, van Dommelen, van Veghel, Christiaans, Roomer – Simons, Smulders, Gentis – Bles, Koekoek, Manuel – Hagendoorn, R. Bakker, de Groot – Wijlemans.\n\nRumunsko: Crişan – Varga, Schiau, Făgăraş, Doru Tureanu, F. Sgincă – Fodorea, G. Huţanu, Başa – G. Szabo, Kalamar, Pană – Ştefanov, Boldescu, Gheorghiu – P. Sgincă.\n\n4. března 1971 – Heerenveen\nBranky Dánska: 12:22 E. Michajlov, 19:04 Gerasimov, 25:21 I. Bačvarov, 40:49 Gerasimov\nBranky Bulharska: 27:01 L. Thomsen, 29:18 Kikkenborg, 34:23 L. Thomsen, 51:32 Kikkenborg, 55:56 C. Nielsen\nRozhodčí: Lennon (NED), van Morkhoven (NED)\nVyloučení: 3:7 navíc Iversen na 5 min.\nVyužití přesilovek: 2:0\nBranky v oslabení: 1:0\n\nDánsko: B. Hansen – Holten-Møller, S. Andersson, Sørensen, H. Møller, Iversen, Juul-Jensen – S. Lauritsen, J. Jensen, Kikkenborg – Kahl, Gerber, S. Møller – L. Thomsen, C. Nielsen, Antonsen.\n\nBulharsko: A. Iljev – Jončev, G. Iljev, K. Christov, E. Penelov, Mečkov – Gerasimov, P. Lesev, I. Bačvarov – M. Bačvarov, E. Michajlov, Atanasov – N. Michajlov, B. Dimov, Nedjalkov – Jankov.\n\n5. března 1971 – Heerenveen\nBranky Bulharska: 16:46 Nedjalkov, 33:29 Nedjalkov, 38:56 E. Michajlov, 40:33 Gerasimov, 40:59 Atanasov\nBranky Velké Británie: 12:49 T. Matthews, 17:48 Stevenson, 33:27 T. Matthews, 53:54 McMillan, 59:24 Stevenson\nRozhodčí: Lennon (NED), van de Ven (NED)\nVyloučení: 2:2\nVyužití přesilovek: 1:1\n\nBulharsko: Kirilov (21. A. Iljev) – Jončev, G. Iljev, K. Christov, E. Penelov, T. Lesev – Gerasimov, P. Lesev, I. Bačvarov – M. Bačvarov, E. Michajlov, Atanasov – N. Michajlov, B. Dimov, Nedjalkov – Jankov.\n\nVelká Británie: Clark – Inglis, W. Brennan, McIntosh, Lavetty, H. Tindale – Stevenson, Les Lovell, K. Matthews – Law. Lovell, D. Reilly, McMillan – T. Matthews, A. Brennan, P. Johnson – McCrae.\n\n5. března 1971 – Groningen\nBranky Dánska: 45:27 Gerber\nBranky Francie: 6:46 Francheterre, 9:23 Guryča, 12:46 Francheterre, 39:45 Guennelon, 42:03 Francheterre\nRozhodčí: Ujfalussy (HUN), Langdon (NED)\nVyloučení: 3:2\nVyužití přesilovek: 0:0\n\nDánsko: B. Hansen – Holten-Møller, S. Andersson, Sørensen, H. Møller, Iversen, Juul-Jensen – S. Lauritsen, J. Jensen, Kikkenborg – Kahl, Gerber, S. Møller – L. Thomsen, C. Nielsen, Antonsen.\n\nFrancie: Deschamps – R. Blanchard, C. Blanchard, Gentina, Lang, Cabanis – Bozon, Guennelon, Guryča – Francheterre, Faucomprez, Itzicsohn – Galland, Vassieux, Smaniotto – Pourtanel.\n\n5. března 1971 – Rotterdam\nBranky Maďarska: 0:11 Balint, 21:23 Z. Horváth, 42:18 Klink, 46:06 V. Zsitva\nBranky Nizozemska: 33:57 Bles, 55:51 Simons, 56:17 Bles\nRozhodčí: Pianfetti (FRA), de Paepe (BEL)\nVyloučení: 3:3\nVyužití přesilovek: 0:0\n\nMaďarsko: Balogh – Jós. Palotas, Széles, Enyedi, Krasznai, Gogolak – Balint, Bánkuti, V. Zsitva – Z. Horváth, Mészöly, Pöth – Havrán, Klink, Palla – Ugray.\n\nNizozemsko: van den Booggard – Ooms, Roomer, van Veghel, Christiaans, van Dommelen – Simons, Smulders, Bles – Gentis, Koekoek, Manuel – Hagendoorn, R. Bakker, de Groot – Wijlemans.\n\n5. března 1971 – Tilburg\nBranky Rumunska: 0:32 Başa, 5:02 Tureanu, 7:25 G. Huţanu, 12:09 G. Huţanu, 14:24 Kalamar, 15:47 F. Sgincă, 18:15 Fodorea, 20:15 Varga, 22:37 Varga, 25:26 Gheorghiu, 30:12 Tureanu, 32:40 Kalamar, 34:56 Başa, 35:20 G. Huţanu, 40:14 G. Huţanu, 49:46 G. Szabo, 51:16 Pană, 52:56 Iordan, 53:51 G. Huţanu, 54:40 Pană, 58:32 Gheorghiu\nBranky Belgie: nikdo\nRozhodčí: Popov (BUL), Smith (GBR)\nVyloučení: 0:1\nVyužití přesilovek: 1:0\n\nRumunsko: Crişan (41. Dumitraş) – Varga, Schiau, F. Sgincă, Doru Tureanu, Făgăraş – Fodorea, G. Huţanu, Başa – G. Szabo, Kalamar, Pană – Ştefanov, Iordan, Gheorghiu – Dumitru.\n\nBelgie: Lissoir (21. van der Wee) – Delrez, A. Braas, R. Moris, D. Hanrez – Petit, Brueren, Huybrechts – Deflandre, J. Hanrez, Marsin – G. Braas.\n\n7. března 1971 – Eindhoven\nBranky Dánska: nikdo\nBranky Maďarska: 39:07 PP Z. Horváth, 54:08 Balint\nRozhodčí: Pianfetti (FRA), Popov (BUL)\nVyloučení: 3:0\nVyužití přesilovek: 0:1\n\nDánsko: B. Hansen – Holten-Møller, S. Andersson, Sørensen, H. Møller, Iversen, Juul-Jensen – S. Lauritsen, J. Jensen, Degn – Kahl, Gerber, Kikkenborg – L. Thomsen, C. Nielsen, Antonsen.\n\nMaďarsko: Balogh – Jós. Palotas, Széles, Enyedi, Gogolak – Balint, Bánkuti, V. Zsitva – Z. Horváth, Mészöly, Pöth – Havrán, Klink, Szikra – Palla.\n\n7. března 1971 – Geleen\nBranky Rumunska: 6:02 Schiau, 14:03 G. Huţanu, 14:58 Kalamar, 21:51 G. Szabo, 25:35 Kalamar, 33:52 Başa, 36:30 Boldescu, 42:44 Ştefanov, 44:13 G. Szabo, 45:21 Varga, 55:11 Pană\nBranky Velké Británie: 38:26 Inglis, 54:54 Inglis\nRozhodčí: Lennon (NED), Langdon (NED)\nVyloučení: 3:4\nVyužití přesilovek: 1:2\nBranky v oslabení: 1:0\n\nRumunsko: Crişan (51. Dumitraş) – Varga, Ioniţă, Făgăraş, Doru Tureanu, F. Sgincă, Schiau – Fodorea, G. Huţanu, Başa – G. Szabo, Kalamar, Pană – Ştefanov, Boldescu, Gheorghiu.\n\nVelká Británie: Clark – Inglis, W. Brennan, McIntosh, Lavetty, H. Tindale, Edmonds – Stevenson, Les Lovell, K. Matthews – Law. Lovell, D. Reilly, McMillan – T. Matthews, A. Brennan, P. Johnson.\n\n7. března 1971 – Rotterdam\nBranky Bulharska: 4:34 E. Penelov, 13:35 Gerasimov, 15:29 Atanasov, 18:37 B. Dimov, 29:32 Jončev, 35:25 Atanasov, 35:42 N. Michajlov, 36:03 I. Bačvarov, 47:23 I. Bačvarov, 55:10 Jončev, 55:26 I. Bačvarov, 59:34 T. Lesev\nBranky Belgie: 59:18 R. Moris\nRozhodčí: van de Ven (NED), van Morkhoven (NED)\nVyloučení: 3:4\nVyužití přesilovek: 2:1\nBranky v oslabení: 1:0\n\nBulharsko: Kirilov – Jončev, T. Lesev, K. Christov, E. Penelov, Mečkov – N. Michajlov, E. Michajlov, Atanasov – B. Dimov, P. Lesev, I. Bačvarov – Gerasimov, Jankov, Nedjalkov – Antov.\n\nBelgie: van der Wee – Delrez, D. Hanrez, A. Braas – Deflandre, Brueren, Huybrechts – R. Moris, J. Hanrez, Marsin – Paulus, G. Braas.\n\n7. března 1971 – Utrecht\nBranky Nizozemska: 7:22 R. Bakker, 48:25 Koekoek\nBranky Francie: 7:53 Bozon, 12:03 Galland, 16:10 Bozon, 18:29 Guryča, 24:57 Guryča, 32:06 Galland, 34:20 Lang, 41:06 Bozon, 45:03 Guennelon\nRozhodčí: Ujfalussy (HUN), de Paepe (BEL)\nVyloučení: 4:10\nVyužití přesilovek: 0:0\nBranky v oslabení: 0:1\n\nNizozemsko: Gobel – Ooms, van Dommelen, Roomer, Christiaans, van Veghel – Simons, Smulders, Bles – Gentis, Koekoek, Manuel – Hagendoorn, R. Bakker, de Groot – Wijlemans.\n\nFrancie: Deschamps – R. Blanchard, C. Blanchard, Gentina, Lang, Cabanis – Bozon, Guennelon, Guryča – Galland, Francheterre, Smaniotto – Vassieux, Eymard, Pourtanel – Itzicsohn.\n\n\n"}
{"id": "411023", "url": "https://cs.wikipedia.org/wiki?curid=411023", "title": "AEG", "text": "AEG\n\nAEG (\"Allgemeine Elektricitäts-Gesellschaft\", \"General Electricity Company\") byla německá firma vyrábějící elektronické a elektrické zařízení. AEG byla založena v roce 1887 Emilem Rathenauem, který koupil několik patentů od amerického vynálezce Thomase Edisona.\n\nPůvodní Německou Edisonovu společnost (Deutsche Edison Geselschaft) založil Emil Rathenau v roce 1883 v Berlíně. V roce 1887 byla společnost změněna na Všeobecnou elektrotechnickou společnost (Allgemeine Elektrizitäts-Gesellschaft / AEG), která v roce 1903 připojila berlínskou Spojenou elektrotechnickou společnost (Union Elektrizitäts-Gesellschaft / Union). AEG-Union založila filiálku ve Vídni, která společně s bankovním koncernem Rakouský ústav pro pozemkový úvěr a Rakouský úvěrní ústav pro obchod a průmysl, založila v roce 1911 Rakouskou akciovou společnost na dodání elektřiny (Oesterreichischen Elektrizitäts- Lieferungs-Aktien-Gesellschaft / OELAG) ve Vídni. Společnost AEG-Union podporovala prostřednictvím OELAG zakládání a provoz elektráren, kam dodávala své technické zařízení, především generátory.\n\nV roce 1911 uvedla společnost A.E.G. Union do provozu tramvajovou trať v Těšíně. Byla v provozu až do roku 1921, kdy z důvodu rozdělení města mězi Československo a Polsko byly zavedeny hraniční kontroly, které znemožnily provoz.\n\nAEG koupila Kühlstein v roce 1902 a založila divizi Neue Automobil Gesellschaft (New Automobile Company), k výrobě aut. AEG zanechala výrobu aut v roce 1908.\n\nZačátkem 20. století AEG dodávala zařízení pro londýnskou oblast Railway electrification system Velké Británie.\n\nAEG vyráběla řadu modelů letadel v letech 1910-1918. Jedno z navržených a postavených letadel byl dvouplošný bombardér AEG R.I. Tento letoun byl poháněn čtyřmi motory Mercedes D.IVa o výkonu 260 koňských sil. První let prototypu byl nadějný, ale 3. září 1918 se letadlo porouchalo a při nehodě zahynulo sedm členů posádky.\n\nKoncem 20. let 20. století inženýři z AEG spolupracovali s firmou BASF, divizí chemického giganta IG Farben, a vytvořili první použitelnou magnetickou pásku. Magnetofonový kazetový přehrávač, K1 Magnetofon, byl poprvé představen v roce 1938 na Rádio veletrhu v Berlíně.\n\nV roce 1967 se AEG spojilo s firmou Telefunken a v roce 1969 začaly společně spolupracovat s firmou Siemens AG. V roce 1985 byla AEG koupena firmou Daimler-Benz. Divize domácích spotřebičů byla odprodána firmě Electrolux v roce 1996. Divize transportní techniky byla sloučena pod firmu ADtranz, která byla poté později prodána firmě Bombardier.\n\nPozději byla celá firma AEG integrována do společnosti DaimlerChrysler a v roce 1997 byla AEG rozdělena. V roce 2005 koupil Electrolux obchodní jméno AEG. V dnešní době několik částí původní firmy stále existuje a používají i nadále značku AEG.\n\n"}
{"id": "411024", "url": "https://cs.wikipedia.org/wiki?curid=411024", "title": "Pick-up", "text": "Pick-up\n\nPick-up je druh užitkové automobilové karoserie. Prostor pro náklad je původně odkrytý, ale může na něj být namontována krycí nástavba. Takovýto automobil je vybaven tvrdšími tlumiči pro převoz těžších nákladů. Pick-upy jsou často robustnější než dodávkové automobily. V Evropě jsou pick-upy často odvozeny od osobních automobilů a slouží zejména k přepravě zboží. V USA mají pick-upy významné místo v kultuře. Prodej pick-upů je zde populární a nahrazuje v některých oblastech i prodej osobních automobilů.\n\nPrvním pick-upem byl automobil Ford model T s užitkovou karoserií. Později jej vystřídal model A.\n\nProdávají se po celém světě. Hlavním producentem jsou japonské automobilky. Automobily technicky vycházejí z terénních automobilů. Japonské automobilky vyráběly tyto vozy pro vývoz do USA. Zde se jejich vozy prodávaly pod značkami místních automobilek. V Evropě jsou tyto vozy oblíbené zejména v zemědělské nebo lesnické sféře. Západoevropské automobilky tento segment příliš nenabízely. Naopak široká nabídka existovala v zemích východního bloku. Zde tyto vozy produkovaly automobilky Lada, UAZ nebo ARO.\n\nVyrábějí a prodávají se zejména v USA. Mají velké rozměry a velkou užitnou hmotnost. Mohou být upraveny také jako tahače menších návěsů. Ve Spojených státech se těší značné oblibě a jsou zde využívány i jako osobní vozy. To dokládá i fakt, že Ford F150 byl několik let nejprodávanějším vozem v USA. Obliba je tak velká, že v USA se z těchto automobilů odvozují různé limitované edice. V současné době se na americký trh snaží prosadit i asijské automobilky se svými typy.\n\nOpět jsou oblíbené ve Spojených státech. Vyrábějí se od 80. let. Prvním středním pick-upem byla Dodge Dakota.\n\nVozy určené pro prodej v USA a v Austrálii. Jsou odvozeny z osobních vozů. Mají dvou- nebo čtyřdveřovou karoserii a odkrytý nákladový prostor.\nJedná se o užitkové vozy odvozené z osobních automobilů. Obvykle se jedná o malé vozy nebo vozy nižší střední třídy.\n\n"}
{"id": "411026", "url": "https://cs.wikipedia.org/wiki?curid=411026", "title": "Bassův průliv", "text": "Bassův průliv\n\nBassův průliv je průliv v Tasmanově moři, který odděluje Jižní Austrálii (stát Viktoria) od ostrova Tasmánie.\n\nPrůliv spojující Indický oceán na západě s Tasmanovým mořem na východě je na obou stranách zúžen skupinami ostrovů a korálovými útesy, táhnoucími se až k pevnině. Jméno nese po George Bassovi, lodním lékaři objevitele Matthew Flinderse, prvního Evropana, který průliv v roce 1798 objevil a následně jako první obeplul Tasmánii.\n\nPro kombinaci častých vichřic, silných mořských proudů a mimořádně velkých vln (mohou dosahovat přes 15 metrů výšky) s poměrně malou průměrnou hloubkou a korálovými útesy u ostrova King je průliv je považován za jednu z nejobtížnějších námořních cest na světě. Pro velké množství ztroskotaných lodí bývá především prostor u ostrova King srovnáván s bermudským trojúhelníkem a jeho pobřeží nazýváno \"Pobřežím vraků\".\n\n"}
{"id": "411028", "url": "https://cs.wikipedia.org/wiki?curid=411028", "title": "Garmin", "text": "Garmin\n\nGarmin International Ltd. je společnost, kterou v roce 1989 založili Gary Burrell a Min Kao \"(odtud název GarMin)\". Společnost se zaměřila na vývoj a výrobu civilních GPS přijímačů, které do té doby byly určené výhradně pro vojenské využití. Společnost se zaměřila na několik oblastí, pro které začala nabízet své výrobky využívající GPS: letecké, námořní, outdoorové, automobilové a letecké avioniky. Hlavní sídlo společnosti je ve státě Kansas, v USA. Největší výrobní závod, Garmin (Asia) Corporation je situován ve městě Sijhih na Tchaj-wanu.\n\nGary Burrell, narozen 1937, vzděláním elektroinženýr, původně pracoval ve společnosti King Radio, která vyráběla letecké vysílačky a kde pracoval i na projektech vysílaček pro firmu Boening. Společnost se později spojila se společností Alied Corporation.\n\nMin H. Kao (Čínsky: 高民環), se narodil roku 1949 v malém městě v Tchaj-wanu] zvaném Chushang v okrese Nan-tchou. Po studiích na Národní tchajwanské univerzitě studoval ve Spojených státech na univerzitě v Tennessee. Následně pracoval pro NASA a Armádu Spojených států.\n\nKao byl najat Burrellem do pobočky bývalé King Radio, tehdy již jako Allied´s King, která měla na starost vývoj armádní navigace za použití systému GPS. Burrell opustil společnost v roce 1989. Systém GPS tehdy ještě nebyl plně funkční a byl upravován za pomoci raketoplánu Challenger. Ke zprovoznění došlo v květnu 1989.\n\nBurrell sám neplánoval založit společnost, ale pokud by k tomu mělo dojít, tak jedině s Kaem. Oba se shodli, že budoucnost navigace spočívá ve využití družic GPS.\n\nPůvodně založená společnost se jmenovala ProNav, ale protože konkurence začala používat název ProNav, změnili název na GARMIN, což je spojení prvních tří písmen ve jménech zakladatelů \"(GARy - MIN)\".\n\nV současné době se společnost zabývá výrobou a vývojem téměř veškerých typů navigačních GPS přijímačů. Kromě turistických navigátorů a automobilových zařízení nabízí také přístroje pro lodě, letadla a poslední dobou také sportovní elektroniku, mezi kterou patří chytré sportovní GPS hodinky, cyklistické GPS cyklopočítače nebo hodinky a měřící zařízení pro hráče golfu.\n\nV oblasti \"turistických navigátorů\", které se využívají hojně také pro hru Geocaching má Garmin dnes dominantní postavení. V oboru \"přijímačů pro automobily\" se na trhu dělí především s konkurenční firmou TomTom, ale také Nokia, Blaupunkt, Mio, Navigon a dalšími.\n\n\n"}
{"id": "411034", "url": "https://cs.wikipedia.org/wiki?curid=411034", "title": "Seznam postav Odkazu Dračích jezdců", "text": "Seznam postav Odkazu Dračích jezdců\n\nToto je seznam postav z knihy \"Odkazu Dračích jezdců\".\n\n\n\n\n\n\n\n\n\n\n\nUrgalové jsou vysocí asi tři metry, tělo mají jako lidské, ale samci mají na hlavě mohutné beraní rohy. Jsou to zdatní bojovníci a jejich mohutné svalnaté tělo spolu s rohy vyvolává hrůzu. Největší a nejnebezpečnější z nich si říkají kulové a tvoří elitní jednotky urgalské armády. Urgalské ženy pravděpodobně rohy nemají.\nV příběhu jsou urgalové nejprve bojovníky přinucenými bojovat na straně zlého krále Galbatorixe, kteří plení a zabíjejí, ale ve čtvrtém díle se přidají k povstalcům. Nejdůležitější urgalskou postavou v příběhu je Kull Nar Garzhvog, se kterým se spřátelí Eragon. Urgalové v příběhu pohází z mlžných hor nacházejících se na západě Alagaësie.\n\nLegenda: \n"}
{"id": "411035", "url": "https://cs.wikipedia.org/wiki?curid=411035", "title": "University at Buffalo", "text": "University at Buffalo\n\nUniversity at Buffalo, The State University of New York (také University at Buffalo nebo krátce UB) je státní univerzita v Buffalu v americkém státě New York. Školu navštěvuje 27 220 studentů, a je proto jedním ze čtyř základních článků State University of New York. Tato vysoká škola je také členem Asociace amerických univerzit (Association of American Universities), sdružení vedoucích amerických univerzit zaměřených na výzkum.\n\nŠkola byla založena v roce 1846 jako lékařská vysoká škola. Začátkem 60. let byla \"University at Buffalo\" přijata do sítě \"SUNY\" (State University of New York).\n\nSportovní týmy školy se nazývají \"Buffalo Bulls\".\n\n\n\n"}
{"id": "411036", "url": "https://cs.wikipedia.org/wiki?curid=411036", "title": "Peugeot 407", "text": "Peugeot 407\n\nPeugeot 407 je automobil střední třídy vyráběný v letech 2004 až 2011 francouzskou automobilkou Peugeot. Nahradil Peugeot 406. Vyráběl se jako dvoudveřové kupé, čtyřdveřový sedan a nebo pětidveřové kombi s názvem 407 SW.\n\nDesign modelu měl vytvořit novou image značky a vychází ze studie \"Peugeot 407 Elixir\" (platí pro sedan a kombi). Kupé vzniklo až později ze studie \"407 Prologue\", která však měla velmi blízko k produkční verzi. Na modelu 407 se poprvé objevil velký otvor chlazení v předním nárazníku. V roce 2008 prošel model drobným faceliftem.\n\nPeugeot 407 v bílé barvě je automobilem hlavního hrdiny ve filmu Taxi 4.\n\n!Model\n!Motorová<br>řada\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Max. výkon<br>[kW při ot./min]\n!Max. točivý moment<br>[Nm při ot./min]\n! colspan=\"10\" |Zážehové motory\n\n! colspan=\"10\" |Vznětové motory\n\n</table>\nKromě výše uvedených motorů byl ještě koncept 4,2 GT V12 HDi.\n\n\n"}
{"id": "411039", "url": "https://cs.wikipedia.org/wiki?curid=411039", "title": "Střední doba života", "text": "Střední doba života\n\nStřední doba života (obvykle značená řeckým písmenem \"τ\") je fyzikální veličina charakterizující čas setrvání dané entity v nestabilním stavu. Entitou může být nestabilní elementární částice, atomové jádro radioaktivního nuklidu, nestabilní energetický stav atomu apod.\n\nStřední doba života je pro exponenciální přeměnu rovna převrácené hodnotě přeměnové konstanty a je přímo úměrná poločasu přeměny.\n\nUdává se jako důležitá charakteristika elementárních částic. \n\nDoporučené značení střední doby života je formula_1.\n\nProtože se jedná o čas, je hlavní jednotkou soustavy SI sekunda, značka „s“. \n\nVzhledem k velmi rychlému rozpadu některých částic se často používají i dekadické díly této jednotky, zejména milisekunda „ms“ a nanosekunda „ns“.\nNaopak vzhledem k dlouhým dobám života některých radioaktivního nuklidů se někdy používají i vedlejší jednotky hodina „h“ a den „d“, v případech kdy se nejedná o přesnost i mimosoustavová jednotka rok (nejednoznačně stanovená, nemá jednotnou mezinárodní značku – obvykle značená „r“ z českého rok nebo „a“ z latinského annus, případně „y“ či „yr“ z anglického year).\n\nStřední doba života je definována jako střední doba, za niž dojde k přeměně dané entity (částice, energetického stavu apod.). Matematicky ji lze vyjádřit vztahem:\n\nPro exponenciální přeměnu, pro kterou je úbytek počtu entit formula_6 dán vztahem\nse lze prostým dosazením do definičního vztahu přesvědčit, že platí:\n\nDosazením střední doby života za čas ve vztahu pro exponenciální přeměnu lze získat názornou interpretaci střední doby života: \n\nStřední doba života (pro exponenciální přeměnu) je doba, za kterou poklesne v daném statistickém souboru počet entit na formula_10-násobek původního počtu, e je Eulerovo číslo. \n\nPoločas přeměny (doporučené značení \"T\") je střední doba, za níž dojde v daném statistickém souboru k přeměně poloviny entit.\nPro exponenciální přeměnu je přímo úměrná střední době života podle vztahu:\n\nŠířka energetického stavu (též šířka energetické hladiny, doporučené značení \"Γ\") je mírou intervalu energií, které nabývá daný nestabilní kvantový systém v daném energetickém stavu (mírou neurčitosti energie dané energetické hladiny). \n\nTato veličina je založena na relaci neurčitosti pro určení energie a charakteristického času a je definována vztahem:\n\nPoužívá se místo střední doby života např. v případech, kdy přeměna probíhá vlivem silné jaderné interakce a střední doba života je extrémně krátká – tedy např. jako charakteristika tzv. rezonancí.\n\nŠířka energetického stavu má rozměr energie a jako její jednotka se zpravidla používá elektronvolt nebo jeho násobky (keV, MeV, GeV).\n\nNásledující tabulka udává střední dobu života a poločas přeměny pro různé charakteristické průběhy počtu entit v souboru (rychlost úbytku entit je dána významnými rozděleními pravděpodobnosti). \n"}
{"id": "411041", "url": "https://cs.wikipedia.org/wiki?curid=411041", "title": "Miloslav Mrština", "text": "Miloslav Mrština\n\nMiloslav Mrština (* 17. listopadu 1949) je bývalý český sociálnědemokratický politik. \n\nMiloslav Mrština vstoupil do ČSSD 25. srpna 1998. Členem Ústředního výkonného výboru strany je od roku 1999 do roku 2006. Členem Předsednictva ČSSD byl od roku 2000 do roku 2006. Funkci předsedy Královéhradecké krajské organizace ČSSD zastával od roku 2000 do roku 2006. Předsedou Náchodské okresní organizace ČSSD byl od 13.10.2007 do jeho vystoupení z ČSSD v únoru 2009 po vypuknutí mediální aféry kolem své osoby (viz dále).\n\nV letech 1998–2002 byl zastupitelem a městským radním v Náchodě. V roce 2000 vedl kandidátku ČSSD do voleb do zastupitelstva Královéhradeckého kraje. Po jedno volební období byl krajským zastupitelem a předsedou klubu sociálně demokratických zastupitelů. Od roku 2000 až 2008 byl Místopředsedou krajského výboru pro cestovní ruch. Krátce byl členem krajského finančního výboru.\n\nV současnosti je členem komise Náchoda pro záměry města a členem kontrolního výboru\n\nProslul kauzou v únoru 2009, kdy novinář MF DNES Janek Kroupa zveřejnil informace, že v Mrštinově čtyřhvězdičkovém hotelu Vyhlídka v Náchodě býval kdysi nevěstinec. Když pak Mrština přestavoval nevěstinec na hotel, dostal dotaci z veřejných peněz. Politik obvinění odmítl a ohradil se, že je to cílený útok za účelem diskreditace jeho osoby. Domnívá se, že mediálně kampaň vůči němu vede poslankyně a jeho rivalka na post předsedy Krajské organizace ČSSD Ing. Hana Orgoníková spolu s radním Královéhradeckého kraje PhDr. Jiřím Noskem. MF DNES však zveřejnila i fotografie, na kterých Mrština ve svém podniku popíjí uprostřed spoře oděných dam a také policejní protokol, ve kterém jedna z prostitutek tvrdí, že Mrština od dívek osobně vybíral tržby. Tím by se dopustil trestného činu kuplířství. Vyšetřování ale policie zastavila poté, co si nadřízení vyžádali spis a poté ho již nevrátili.\n\nNa politickém grémiu ČSSD přislíbil vedení strany že přeruší členství ve straně do doby, než očistí své jméno. To však neudělal s odůvodněním, že během kauzy zjistil další informace. Užší vedení sociální demokracie tak vyzvalo městskou organizaci ČSSD v Náchodě, aby mu přerušila členství. Ta to však neučinila v počtech 15 hlasů proti vyloučení, 6 hlasů pro vyloučení, přesto Mrština přerušil členství s odůvodněním, že dál bude bojovat za očistění svého jména, ovšem z pozice nestraníka.\n\n"}
{"id": "411042", "url": "https://cs.wikipedia.org/wiki?curid=411042", "title": "Martha Jeffersonová Randolphová", "text": "Martha Jeffersonová Randolphová\n\nMartha Jeffersonová Randolphová (27. září 1772, Monticello, Virginie – 10. října 1836, Albemarle County, Virginie) byla v letech 1801–1809 první dáma USA.\n\nByla dcerou 3. amerického prezidenta Thomase Jeffersona a vykonávala funkci první dámy místo své matky Martha Wayles Skelton Jefferson, která zemřela v roce 1782.\n\nZ manželství s Thomasem Mannem Randolphem vzešlo dvanáct dětí:\n\n"}
{"id": "411043", "url": "https://cs.wikipedia.org/wiki?curid=411043", "title": "Rosario Dawsonová", "text": "Rosario Dawsonová\n\nRosario Dawsonová (* 9. května 1979, New York) je americká herečka. Narodila se Isabele a Gregovi Dawsonovým. Má mladšího bratra Claye. Jako malá se chtěla stát bioložkou. Na filmovém plátnu debutovala snímkem \"Kids\" (1995). Objevila se ve filmech \"Nejlepší hráč\" (1998), \"Josie a její kočičky\" (2001), \"Muži v černém 2\" (2002), \"25. hodina\" (2002), \"Bohémové\" (2005), \"Sin City – město hříchu\" (2005), \"\" (2006), \"Auto zabiják\" (2007), \"Sedm životů\" (2008), \"\" (2010), \"Nezastavitelný\" (2010) a \"Pět nejlepších\" (2014).\n\nZa roli ve filmu \"Bohémové\" získala cenu Satellite Award v kategorii nejlepší ženský herecký výkon ve vedlejší roli (film) a za roli ve filmu \"Pět nejlepších\" získala nominaci na cenu Critics' Choice Movie Awards v kategorii nejlepší ženský herecký výkon v komedii. \n\nMimo filmového plátna se také objevila na televizních obrazovkách, a to především v roli Claire Temple v seriálech \"Daredevil\" (2015–2016), \"Jessica Jones\" (2015), \"Luke Cage\" (2016–2018), \"Iron Fist\" a \"The Defenders\" (2017). \n\nRosario se angažovala v prezidentských volbách 2016 za podporu demokratického kandidáta Bernieho Sanderse namísto Hillary Clintonové – přes interview, které poskytnula, nebo tím, že jej na několika setkáních uvedla. Účastnila se pochodu do Kapitolu a na Democracy Spring byla dokonce zadržena policií při mírovém protestu.\n\nDawson v roce 2014 adoptovala dvanáctiletou dívku.\n\nV březnu 2019 potvrdila, že chodí s americkým politikem Corym Bookerem.\n\n"}
{"id": "411056", "url": "https://cs.wikipedia.org/wiki?curid=411056", "title": "Alphaville", "text": "Alphaville\n\nAlphaville je německá skupina z města Münster, která vznikla v roce 1982. Jméno si skupina zvolila podle Francouzského filmu Alphaville z roku 1965. Zakládající členové Marian Gold, Bernhard Lloyd a Frank Mertens původně experimentovali s jevištním projevem, od roku 1984 se přiklonili k bezproblémovému popu. Od klávesového zvuku se na desce \"Prostitute\" posunuli do rockovější polohy. Před poněkud „dancefloorovým“ albem \"Salvation\" opustil skupinu Ricky Echolette. Skupinu proslavily písně \"Big In Japan\", \"Forever Young\" nebo \"Sounds Like a Melody\". K roku 2009 pracovali na novém albu \"Catching Rays On Giant\", které vyšlo 19.11.2010.\n\n\n\n\nAlphaville založil Marian Gold, Frank Mertens, a Bernhard Lloyd. V roce 1984 vydali debutové album Forever Young. Z alba vzešly tři úspěšné singly Big In Japan, Forever Young, a Sounds Like A Melody. Roku 1984 odešel Frank Mertens. Nahradil ho Ricky Echolette. Druhé album Afternoons In Utopia z alba byl velký hit Dance With Me. Dříve se jmenovala Forever Young. O pár měsíců později se přejmenovala na Alphaville.\nV roce 2017 kapela vydala další desku nazvanou Strange Attractor.\n"}
{"id": "411058", "url": "https://cs.wikipedia.org/wiki?curid=411058", "title": "Černobylská havárie", "text": "Černobylská havárie\n\nČernobylská havárie je dosud nejzávažnější havárií v historii jaderné energetiky. V časných ranních hodinách v sobotu 26. dubna 1986 došlo během technické zkoušky v Černobylské jaderné elektrárně na severu Ukrajiny k abnormálnímu vzrůstu výkonu a následnému prudkému zvýšení tlaku páry v jaderném reaktoru typu RBMK-1000 ve 4. bloku elektrárny. V 01:23 moskevského času odhodila mohutná parní expanze víko reaktoru a vyústila v požár, sérii dalších explozí a roztavení reaktoru. Aktivní zóna reaktoru a související bezpečnostní systémy byly okamžitě zničeny nebo těžce poškozeny. Okolí reaktoru bylo kontaminováno radioaktivními úlomky grafitu a palivových tyčí.\n\nDo atmosféry se uvolnil radioaktivní mrak, který postupoval západní částí Sovětského svazu, východní Evropou a Skandinávií do celé severní polokoule. Byly kontaminovány rozsáhlé oblasti Ukrajiny, Běloruska a Ruska. Široké okolí elektrárny, včetně blízkého města Pripjať, bylo evakuováno a změněno v uzavřenou zónu. V období 1986–2000 došlo k přesídlení více než 350 000 lidí. Budova reaktoru byla ještě v roce 1986 obestavěna železobetonovým sarkofágem, který měl zamezit další kontaminaci okolního prostředí. V letech 2010–2019 byl postaven nový kryt, který obklopuje ten původní.\n\nJe obtížné přesně určit počet úmrtí způsobených událostmi v Černobylu – odhady se pohybují od 31 zemřelých (přímo při havárii a do tří měsíců po ní) až po bezmála milion. Dle Dany Drábové, předsedkyně Státního úřadu pro jadernou bezpečnost, se celkový počet lidí, kteří v důsledku havárie zemřeli nebo v budoucnosti mohou zemřít (z celkově postižených 500 tisíc), odhaduje na 4000.\n\nPříčin havárie bylo více: typ použitého reaktoru RBMK, nevhodně provedený pokus a nedostatečná kompetence personálu. K rozsahu následků přispěly nepřipravenost a nevhodné kroky v krizovém postupu řešení následků havárie. Černobylská havárie je jednou ze dvou jaderných havárií ohodnocených podle Mezinárodní stupnice jaderných událostí nejvyšším stupněm sedm (druhou je havárie elektrárny Fukušima I v Japonsku v březnu 2011).\n\nČernobylská jaderná elektrárna byla postavena v 70. letech 20. století 15 km severozápadně od města Černobyl, 10 km od hranic s Běloruskem a 110 km severně od Kyjeva. V její těsné blízkosti, tři kilometry severozápadním směrem, bylo v té době vybudováno zcela nové sídlištní město Pripjať, které mělo sloužit především pro pracovníky elektrárny a jejich rodiny. Elektrárna i města Pripjať a Černobyl leží na břehu řeky Pripjať, jež se vlévá do Dněpru. V době havárie byly v provozu čtyři jaderné bloky, každý o výkonu 950 MW elektrické energie (3,2 GW tepelné energie), které dohromady tvořily asi 10 % ukrajinské výroby elektrické energie. Stavba elektrárny začala roku 1972, reaktor č. 1 byl dokončen v roce 1977, následován č. 2 (1978), č. 3 (1981) a č. 4 (1983). Dva další bloky (č. 5 a č. 6, každý také o výkonu 950 MW) byly v době havárie rozestavěny. Všechny čtyři reaktory byly typu RBMK-1000, tedy chlazené obyčejnou vodou a moderované grafitem.\n\nNa 25. dubna 1986 bylo naplánováno odstavení reaktoru bloku číslo 4 pro pravidelnou údržbu. Bylo rozhodnuto využít této příležitosti k otestování funkce regulátoru magnetického pole rotoru (předešlé zkoušky v letech 1982, 1984 a 1985 skončily neúspěšně). Zkouška měla ověřit, zda v případě současného výpadku zdrojů elektrické energie bude turbogenerátor při svém setrvačném doběhu schopen ještě zhruba 40 sekund napájet hlavní cirkulační čerpadla nezbytná pro chlazení reaktoru. (Elektrárna disponovala záložními dieselovými generátory, ale trvalo asi 75 sekund, než po spuštění dosáhly dostatečného výkonu.)\n\nPodle plánu experimentu měl být reaktor použit k roztočení turbíny, poté měla být turbína od reaktoru odpojena a měla se dál točit jen vlastní setrvačností. Výstupní výkon reaktoru měl být snížen z normálních 3,2 GW na 700 MW tepla, aby test probíhal při bezpečnějším nízkém výkonu.\n\nSnižování výkonu bylo zahájeno 25. dubna v 1 hodinu po půlnoci. Po 12 hodinách ve 13:05 byl již výkon reaktoru snížen na polovinu a došlo k odstavení prvního turbogenerátoru, nato byl odpojen i systém havarijního chlazení.\n\nKrátce poté však dispečink energetických závodů požádal o udržení stávajícího výkonu bez dalšího snižování (údajně se před koncem měsíce v továrnách doháněl plán). Experiment byl tudíž na téměř 9 hodin pozastaven a mezitím nastoupila nová směna operátorů, nedostatečně obeznámená s probíhajícím děním.\n\nVe 23:10 bylo zahájeno další snižování výkonu reaktoru. Skutečný výstupní výkon ovšem z neznámých důvodů (pravděpodobně chybou operátora) klesl až k 30 MW. Následkem toho se prudce zvýšila koncentrace neutrony pohlcujícího produktu štěpení – xenonu 135; tento produkt by se normálně při vyšších hodnotách výkonu v reaktoru ihned přeměňoval dále. Tomuto jevu spojenému s přechodným poklesem reaktivity se říká xenonová otrava reaktoru. Po dobu mnoha hodin nedovolí obnovit činnost reaktoru, dokud nedojde k samovolnému rozpadu izotopu. V experimentu by nebylo možno pokračovat a reaktor by musel zůstat nějakou dobu mimo provoz. Obsluha se proto snažila zvýšit výkon a udržet reaktor v chodu vysunováním regulačních tyčí. Operátoři přitom měli udržovat tzv. operativní zásobu reaktivity a tento předpis nedodrželi. Nebyli informováni, proč je to důležité, a technicky neměli možnost aktuální zásobu sledovat během experimentu.\n\nPřestože se nedařilo dostatečně zvýšit výkon, obsluha se rozhodla nezastavit reaktor a pokračovat v experimentu při 200 MW namísto plánovaných 700 MW. Kvůli přemíře neutrony pohlcujícího xenonu 135 byly regulační tyče vysunuty z reaktoru o něco dále, než by bylo při normálním bezpečném řízení přípustné. Jako součást experimentu byla 26. dubna v 1:05 spuštěna hlavní cirkulační čerpadla poháněná turbínovým generátorem; vodní tok takto generovaný překročil meze stanovené bezpečnostní regulací. Vodní tok se ještě zvýšil v 1:19; a protože voda také pohlcuje neutrony, toto další zvýšení vodního toku si vynutilo dokonce i odstranění manuálně ovládaných regulačních tyčí, což vytvořilo vysoce nestabilní a nebezpečné provozní podmínky. Přesto žádný předpis nezakazoval, aby všechna čerpadla pracovala naplno.\n\nV 1:23:04 začal experiment. Nestabilní stav reaktoru se nijak neprojevil na kontrolním panelu a nezdálo se, že by se kdokoliv z obsluhy reaktoru obával nebezpečí. Operátoři odpojili elektrické napájení oběhových čerpadel, a protože je poháněl turbínový generátor jen setrvačností, vodní tok se zmenšoval. Turbína byla odpojena od reaktoru a tlak páry v jádru reaktoru rostl. Jak se chladicí voda zahřívala, v jejím potrubí se začaly vytvářet kapsy páry. Reaktor typu RBMK se vyznačuje vysokým kladným dutinovým koeficientem, což znamená, že při přeměně vody (která pohlcuje neutrony) v páru se výkon reaktoru prudce zvyšuje a reaktor se stává nestabilnějším a nebezpečnějším.\n\nV 1:23:40 stiskli operátoři tlačítko „AZ-5“ (аварийная защита – havarijní ochrana), které zajišťuje rychlé odstavení reaktoru – kompletní zasunutí všech regulačních tyčí, včetně manuálně ovládaných tyčí, které byly vytaženy dříve. Není jasné, zda šlo o nouzové opatření, či zda to byl rutinní krok odstavení reaktoru po skončení experimentu (bylo naplánováno odstavení reaktoru kvůli pravidelné údržbě). Obvykle se předpokládá, že rychlé odstavení bylo spuštěno jako odpověď na neočekávané prudké zvýšení výkonu.\n\nNaproti tomu Anatolij Stěpanovič Ďatlov, provozní zástupce hlavního inženýra, napsal ve své knize \"Černobyl. Jak to bylo\": „Před 01:23:40 centrální řídicí systém nezaregistroval žádné změny parametrů, které mohly ospravedlnit rychlé odstavení. Komise nashromáždila a analyzovala velké množství materiálů, a jak se vyslovila ve své zprávě, nemohla najít důvod, proč bylo rychlé odstavení spuštěno. Není třeba hledat důvod. Reaktor byl po skončení experimentu jednoduše odstaven.“\n\nKvůli pomalému mechanismu spouštění regulačních tyčí (18–20 sekund do ukončení operace), jejich specifické konstrukci a dočasnému odpojení chladicího okruhu došlo ke zvýšení rychlosti reakce. Zvýšená produkce tepla způsobila deformaci šachet regulačních tyčí. Po zasunutí asi do jedné třetiny se tyče zasekly a nebyly proto schopné zastavit reakci. V 1:23:47 vzrostl tepelný výkon reaktoru na asi 30 GW, tedy desetinásobek normálního provozního stavu.\n\nPrudce zvýšený tlak páry způsobil velkou parní expanzi, která odhodila víko reaktoru o hmotnosti 1 000 t (některé zdroje udávají 2 000 t) a potrhala chladicí potrubí. Po několika sekundách následovala druhá, silnější exploze. Pravděpodobně vybuchl vodík a oxid uhelnatý, vznikající v přehřátém reaktoru reakcí uhlíku s vodní párou. Síla druhé exploze se odhaduje na ekvivalent 10 tun TNT. Došlo ke zničení horních pater a střechy celé haly.\n\nStřecha elektrárny byla pokryta hořlavým asfaltem. Ten se vznítil od žhavých trosek vyletujících z reaktoru. Hrozilo, že se požár rozšíří i na 3. blok. Toto nebezpečí bylo odvráceno za cenu toho, že mnozí z hasičů dostali vysokou dávku radiace. Požár ovšem přispěl k rozptýlení radioaktivního materiálu a celkové kontaminaci vnějších oblastí.\n\nExistují spory ohledně přesného pořadí událostí po 1:22:30 kvůli nesrovnalostem mezi zprávami očitých svědků a záznamy z elektrárny. Nejpřijímanější verze byla již popsána výše. Podle této teorie nastala první exploze asi v 1:23:47, sedm sekund poté, co operátoři spustili „rychlé odstavení“. Někdy se prohlašuje, že exploze se stala dříve, nebo že následovala okamžitě po aktivaci havarijní ochrany (to byla pracovní verze sovětské komise studující havárii). Rozdíl je důležitý, protože pokud by se reaktor dostal do kritického stavu několik sekund po spuštění rychlého odstavení, jeho selhání by šlo na vrub špatné konstrukce regulačních tyčí, naproti tomu exploze v okamžiku spuštění rychlého odstavení by spíše ukazovala na chybu operátorů. V čase 1:23:39 byla v oblasti Černobylu zaznamenána slabá seismická událost, podobná zemětřesení o magnitudu 2,5. Tato událost mohla být způsobena explozí nebo mohlo jít jen o náhodnou shodu okolností. Situaci komplikuje fakt, že tlačítko AZ-5 (spuštění mechanizmu rychlé odstávky reaktoru) bylo stisknuto více než jednou a Alexandr Akimov, vedoucí směny, který tlačítko AZ-5 stiskl (zemřel o dva týdny později), řekl těsně před smrtí: „Nevím, jak se to mohlo stát. Udělal jsem vše, jak jsem měl.“\n\nDopady havárie byly ještě zhoršeny nekompetentností místního vedení a nedostatkem náležitého vybavení. Všechny dozimetry v budově čtvrtého reaktoru kromě dvou měly limit 1 mR/s, tj. 3,6 R/h. Zbývající dva měly limit 1 000 R/s, ale přístup k jednomu z nich byl zablokován explozí a druhý selhal ihned po zapnutí. V některých částech řídící místnosti se radioaktivita pohybovala okolo 800mR/s, v jiných částech byl ale překročen rozsah radiometru. Proto pracovníci směny předpokládali intenzitu kolem 5R/h, což by jim při legislativním limitu 25R dalo několik hodin na práci. Skutečná úroveň byla v některých oblastech více než 20 000 R/h; dávka smrtelná v 50% případů je asi 500 rentgenů). Nízké naměřené úrovně radioaktivity umožnily náčelníku směny Alexandru Akimovovi předpokládat, že reaktor zůstal nedotčen. Důkazy opaku, jako například kousky grafitu a paliva reaktoru ležící kolem budov, byly ignorovány a údaje jiného dozimetru přineseného ve 4:30 byly odmítnuty s tím, že přístroj musí být vadný. Akimov zůstal se směnou v budově reaktoru až do rána a pokoušel se do reaktoru čerpat vodu. Nikdo nenosil ochranný oblek. Většina z nich, včetně Akimova samotného, zemřela na nemoc z ozáření během tří týdnů následujících po havárii.\n\nBrzy po havárii přijeli hasiči uhasit požár. Nikdo jim neřekl, že sutiny a kouř jsou nebezpečně radioaktivní. Příčinu požáru neznali a proto hasili vodou i reaktor samotný, v němž byla teplota asi 2 000 °C. Při této teplotě se voda rozkládala na vodík a kyslík a opětné slučování těchto látek provázely výbuchy, které dále přispěly k úniku radioaktivity. Ohně mimo reaktor byly uhašeny v 5 hodin, mnoho hasičů však utrpělo ozáření vysokými dávkami radiace. Vládní komisař určený k vyšetření havárie přijel do Černobylu ráno 26. dubna. V té chvíli byli již dva lidé mrtvi a 52 bylo hospitalizováno. V noci z 26. na 27. dubna – více než 24 hodin po explozi – komisař, konfrontovaný s dostatečnými důkazy o vysoké úrovni radiace a s množstvím případů ozáření, přiznal zničení reaktoru a přikázal evakuaci blízkého města Pripjať.\n\nV neděli 27. dubna v 01:13 a 02:13 byly vypnuty bloky 1 a 2. Z vrtulníků bylo na reaktor svrženo 40 tun karbidu boru (karbidu čtyřboru BC), 800 tun dolomitu, 2400 tun olova a 1800 tun písku a jílu. Únikům radioaktivního materiálu do ovzduší se podařilo zamezit až po devíti dnech od havárie. Aby byl zapečetěn reaktor a jeho obsah, byl kolem něj od června do listopadu 1986 postaven velký železobetonový kryt, přezdívaný „sarkofág“. Sovětská vláda vyslala na místo pracovníky, aby je vyčistili, posbírali radioaktivní trosky vyvržené z reaktoru a umístili je dovnitř budov. Mnoho těchto likvidátorů (členů armády a jiných pracovníků) pracovalo bez dostatečných ochranných pomůcek. 2. října při stavebních a čisticích pracích zavadil vrtulník Mi-8 o lano jeřábu a zřítil se těsně vedle 4. bloku; zahynula celá čtyřčlenná posádka.\n\nV pondělí 28. dubna Sovětský svaz o havárii poprvé informoval v moskevském rozhlasu a přes zpravodajskou agenturu TASS.\n\nAnalýza Mezinárodní agentury pro atomovou energii z roku 1986, INSAG-1, označila za hlavní příčinu havárie akce operátorů. V lednu 1993 ale vydala MAAE revidovanou analýzu (INSAG-7, vročeno 1992), v níž vinu přisoudila jak konstrukci reaktoru, tak chybám operátorů. INSAG-7 také retrahuje některá tvrzení z INSAG-1, která byla založena na nepravdivých informacích ze sovětské strany.\n\nDle revidované analýzy INSAG-7 přispěly k nehodě následující faktory:\n\nSoud s pracovníky elektrárny proběhl v červenci 1987. Ředitel Černobylské jaderné elektrárny Brjuchanov, hlavní inženýr Fomin a provozní zástupce hlavního inženýra Ďatlov byli odsouzeni na 10 let pracovního tábora. Náčelník směny Rogoškin dostal 5 let, náčelník reaktorového cechu Kovalenko 3 roky, inspektor Gosatomnadzoru Lauškin 2 roky. Všichni byli propuštěni po odpykání poloviny trestu kromě Lauškina, který zemřel ve vězení.\n\nDva pracovníci elektrárny (Valerij Choděmčuk a Vladimir Šašenok) zemřeli v den havárie. 237 lidí bylo ihned po havárii hospitalizováno a u 134 z nich byl diagnostikován akutní radiační syndrom do 3 měsíců zemřelo 28 z nich. V následujících 10 letech zemřelo dalších 14 (ne nutně v důsledku radiace) z původních 237. Mnozí z obětí byli hasiči a záchranáři snažící se dostat havárii pod kontrolu, kteří nebyli plně informováni, jak nebezpečné je ozáření.\n\nČernobylský 4. reaktor obsahoval asi 190 tun oxidu uraničitého a produktů štěpení. Odhady podílu uniklého materiálu se pohybují mezi 13 a 30 procenty. Kontaminovaný materiál se pohyboval atmosférou v závislosti na počasí. Podle zpráv sovětských a západních vědců dopadlo z kontaminace, která postihla území dřívějšího Sovětského svazu, 60 % na Bělorusko. Rovněž byla kontaminována rozsáhlá oblast Ruské federace jižně od Brjansku a části severozápadní Ukrajiny.\n\nNa počátku byl Černobyl utajovanou katastrofou. První důkazy, že se stala velká jaderná havárie, nepřinesly sovětské zdroje, ale pocházejí ze Švédska. 27. dubna pracovníci Forsmarkské jaderné elektrárny (přibližně 1 100 km od Černobylu) nalezli radioaktivní částice na svém oblečení. Pátrání prokázalo, že problém není ve švédských elektrárnách, což ukázalo na vážný jaderný problém v západní části Sovětského svazu. Ještě 1. května se v Kyjevě konaly obvyklé prvomájové manifestace, neboť obyvatelstvo nebylo o katastrofě informováno. Cyklistický Závod míru (Varšava–Berlín–Praha) byl dokonce v těchto dnech přemístěn z ČSSR na několik etap do Kyjeva, včetně československých reprezentantů (Regec a spol.), letecky.\n\nOficiálně nebylo informováno o zamoření ani obyvatelstvo tehdejšího Československa, přestože zvýšenou radioaktivitu zaznamenali pracovníci elektrárny Dukovany již v pondělí 28. dubna 1986. V noci z 29. na 30. dubna 1986 zachytili stopy kontaminace ovzduší v rámci běžně prováděných měření, což následně potvrdila data z Krajských hygienických stanic. Největší radioaktivní spad byl díky hustému dešti na Jesenicku a na území Novohradských a Orlických hor. Odhadované dávky ozáření obyvatelstvu však byly poměrně nízké, takže nebyla zahájena žádná zvláštní protiopatření. Od 1. května 1986 ovšem začal být pravidelně kontrolován obsah radionuklidů v mléce a mléčných výrobcích, později i v pitné vodě, zelenině, obilninách, mase, ale i v krmivu pro dobytek, v houbách a lesních plodech.\n\nPracovníky účastnící se obnovy a vyčištění po havárii zasáhly vysoké dávky radiace. Ve většině případů nebyli vybaveni osobními dozimetry měřícími množství obdržené radiace, takže velikost těchto dávek mohli odborníci jen odhadovat. I tam, kde se dozimetry používaly, se dozimetrické procedury lišily. O některých pracovnících se předpokládá, že odhady dávek radiace v jejich případě jsou mnohem přesnější než u jiných. Podle sovětských odhadů se 300 000 až 600 000 lidí účastnilo vyčištění 30 km evakuační zóny kolem reaktoru, ale mnoho z nich vstoupilo do zóny až 2 roky po havárii. (Odhady množství likvidátorů – pracovníků přivezených do oblasti na řízení krize a práce na obnově – se liší; Světová zdravotnická organizace například uvádí sumu 800 000, a také Rusko počítá mezi likvidátory některé lidi, kteří ve skutečnosti v kontaminovaných oblastech nepracovali). V prvním roce po havárii se množství lidí pracujících na vyčištění zóny odhadovalo na 211 000 a tito pracovníci obdrželi odhadovanou průměrnou dávku 165 mSv (16,5 Rem).\n\nNěkteré děti byly v kontaminovaných oblastech vystaveny vysokým dávkám až 50 Gy, což zvýšilo výskyt rakoviny štítné žlázy, protože přijímaly radioaktivní jód, izotop s krátkým poločasem rozpadu, z místního kontaminovaného mléka. Několik studií potvrzuje, že výskyt rakoviny štítné žlázy mezi dětmi v Bělorusku, Ukrajině a Rusku prudce vzrostl. MAAE poznamenává, že „1 800 dokumentovaných případů rakoviny štítné žlázy u dětí, kterým bylo 14 a méně let ve chvíli, kdy se stala havárie, je mnohem vyšší hodnota než normálně,“ ale neuvádí očekávanou běžnou úroveň. Vyskytující se typy dětské rakoviny štítné žlázy jsou velké a agresivní, ale podaří-li se je včas rozpoznat, lze je vyléčit. Léčba spočívá v operaci následované aplikací radioaktivního jódu 131 na potlačení metastáz. Tato léčba se dosud jeví úspěšnou u všech diagnostikovaných případů.\n\nNa konci roku 1995 spojila Světová zdravotnická organizace téměř 700 případů rakoviny štítné žlázy u dětí a adolescentů s černobylskou havárií a mezi nimi asi 10 úmrtí připsala radiaci. Na druhou stranu, ze zaznamenaného výrazného nárůstu rakoviny štítné žlázy vyplývá, že je alespoň částečně důsledkem rentgenování. Typická čekací doba radiací vyvolané rakoviny štítné žlázy je asi 10 let; ale zvýšení dětské rakoviny štítné žlázy v některých regionech je pozorováno již od roku 1987. Pravděpodobně se toto zvýšení buďto nevztahuje k havárii, nebo jsme dosud mechanismu stojícímu za ním správně neporozuměli.\n\nDosud nelze rozpoznat žádné zvýšení leukémie, očekává se však, že bude jasně zaznamenáno v následujících několika letech společně s nárůstem výskytu jiných rakovin, i když pravděpodobně statisticky nerozpoznatelným. Žádné zvýšení připsatelné Černobylu se nepodařilo prokázat u vrozených vad, nepříznivých výsledků těhotenství, ani u jiných nemocí způsobených radiací u obecné populace, ať už v kontaminovaných oblastech, nebo ještě dále.\n\nBrzy po havárii byl největším zdravotním rizikem radioaktivní jód I s poločasem rozpadu 8 dnů. Dnes budí největší obavy kontaminace půdy izotopy stroncia Sr a cesia Cs, které mají poločas rozpadu kolem 30 let. Nejvyšší koncentrace Cs byly nalezeny v povrchových vrstvách půdy, kde jsou absorbovány rostlinami, hmyzem a houbami a dostávají se tak do místního potravního řetězce. Dřívější testy (kolem roku 1997) ukázaly, že v kontaminovaných oblastech množství Cs ve stromech stále vzrůstá. Existují důkazy, že se kontaminace přesouvá do podzemních zvodní a uzavřených vodních rezervoárů, jako jsou jezera a rybníky (2001, Germenchuk). Předpokládá se, že hlavním způsobem odstranění kontaminace bude přirozený rozpad Cs na stabilní izotop barya Ba, neboť vymývání deštěm a povrchovou vodou se ukázalo jako zanedbatelné.\n\nJak dokládají poznámky MAAE, přestože černobylská havárie uvolnila tolik radioaktivní kontaminace jako 400 bomb z Hirošimy, byl její celkový dopad asi 100× až 1 000× menší než kontaminace způsobená atmosférickými testy jaderných zbraní v polovině 20. století. Lze proto tvrdit, že ačkoliv byla černobylská havárie obrovskou lokální katastrofou, nepřerostla v katastrofu globální.\n\nPodle zpráv sovětských vědců na první mezinárodní konferenci o biologických a radiologických aspektech černobylské havárie (konané v září 1990) dosáhla úroveň spadu v 10 km zóně kolem elektrárny až 4,81 GBq/m². Takzvaný „Rudý les“ z borovic, zničený silným radioaktivním spadem, leží v této 10 km zóně a začíná hned za komplexem reaktoru. Název lesa pochází z dnů po havárii, kdy se stromy jevily temně rudé, jak hynuly na následky ozáření. Během vyčišťovacích operací po havárii byla většina z 4 km² lesa srovnána se zemí a spálena. Území Rudého lesa zůstalo jednou z nejvíce kontaminovaných oblastí na světě. Na druhou stranu se ukazuje, že jde o lokalitu bohatou na výskyt mnoha ohrožených druhů, protože není osídlena člověkem. Ale i půda a lesy ze širokého okolí byly zasaženy radioaktivním spadem. Proto i v současnosti trvá hrozba lesního požáru, který by do ovzduší nad Evropu rozšířil radioaktivní prvky.\n\nSovětští činitelé zahájili evakuaci obyvatel z oblasti Černobylu 36 hodin po havárii. V květnu 1986, o měsíc později, už byli přemístěni všichni, kdo žili v okruhu 30 km kolem elektrárny (asi 116 000 lidí). Celkem bylo na území Běloruska, Ruska a Ukrajiny evakuováno nebo přesídleno v období 1986–1990 118 400 lidí, v období 1991–2000) dalších 232 000 lidí, celkem tedy 350 400 lidí.\n\nMinisterstvo zdravotnictví předpokládá po následujících 70 let 2% zvýšení úrovně rakoviny u většiny obyvatelstva, která byla zasažena (informační zdroje se liší) 5–12 EBq (tj. 5–12×10 Bq) radioaktivní kontaminace uvolněné z reaktoru.\n\nPodle zpráv sovětských vědců bylo 28 000 km² kontaminováno Cs o úrovni vyšší než 185 kBq/m². V této oblasti žilo přibližně 830 000 lidí. Asi 10 500 km² bylo kontaminováno Cs o úrovni vyšší než 555 kBq/m². Z této plochy zhruba 7 000 km² leží v Bělorusku, 2 000 km² v Ruské federaci a 1 500 km² na Ukrajině. V této oblasti žije asi 250 000 lidí. Jejich zprávy potvrdil \"International Chernobyl Project\" Mezinárodní agentury pro atomovou energii.\n\nDnes je dříve zcela evakuovaná oblast kolem elektrárny rozdělena na dvě zóny. V té první žije asi 600 starších lidí, kteří se do oblasti dobrovolně vrátili a dostávají peněžní příspěvek od státu, který zajišťuje také dovoz jídla a vody z nezamořených oblastí. Do druhé, tzv. mrtvé zóny mají přístup jen vědci, pracovníci elektrárny a exkurze.\n\nVýsledky studií, hlavně udávané počty postižených, se velmi liší podle toho, která organizace je vypracovala. Na nejoptimističtějším kraji spektra se nacházejí zprávy vydávané MAAE. S mírným odstupem následuje WHO, a dále UNSCEAR (komise OSN pro studium efektů radiace), které uvádějí větší počty postižených, ale zůstávají řádově stejné. Řádově vyšší počty postižených uvádějí studie postsovětských výzkumníků, studie německé sekce organizace lékařů pro zamezení jaderné válce (IPPNW) a německé společnosti pro radiační ochranu (GfS), a studie vypracované pro stranu Zelených, či Greenpeace.\n\nZpráva SSSR (Legasov, 1986) vypracovaná pro Vídeňskou mezinárodní konferenci v srpnu 1986 odhaduje počet lidí, kteří zemřou rakovinou způsobenou izotopy radiocesia na 30 000 až 40 000.\nMAAE označila předpověď za extrémně nadhodnocenou a stanovila max. počet na 25 000, pak na 10 000 a 5 100. Autor studie, profesor Valerij Legasov, byl nalezen oběšený 27. dubna 1988.\n\nV roce 1997 tým profesora Juryje Bandažeuského, patologa a ředitele zdravotního centra v běloruském kraji Homel, studoval aktivitu radiocesia v tělech zemřelých osob, a jejich potravě z této zemědělské oblasti. Hlavní poznatky ze studie jsou:\nVzorky byly měřeny ukrajinskými a německými přístroji, pro kontrolu byly vzorky dvakrát přeměřeny ve Francii.\n\nStudie konstatovala, že dříve byly školní děti posílány jednou ročně na měsíční ozdravný pobyt ze zasažené zóny, a ve školní jídelně dostávaly zdarma nekontaminované jídlo. Z úsporných důvodů byl pobyt v sanatoriu zkrácen a některé kontaminované oblasti prohlášeny za „čisté“, což ukončilo dodávku dekontaminované školní stravy. Studie požadovala pokračování, jelikož kontaminovaná zemědělská půda začala být obdělávána, čímž se radiocesium dostalo do oběhu.\n\nStudie byla publikována v roce 2003, v době, kdy byl profesor Bandaževský ve výkonu osmiletého trestu za údajné přijetí úplatku. Po čtyřech letech mezinárodních protestů a petic byl propuštěn.\n\nPodle zprávy Černobylského fóra, sdružujícího osm agentur OSN včetně Světové zdravotnické organizace (WHO), s výjimkou 4000 případů rakoviny štítné žlázy u dětí, které se podařilo ve většině případů úspěšně vyléčit, neexistuje vědecký důkaz, že by v zasažených oblastech Ukrajiny, Běloruska a Ruska došlo v důsledku havárie v Černobylu ke zvýšenému výskytu rakoviny, leukemie nebo vrozených vad. Podle BBC zvýšený výskyt rakoviny štítné žlázy u dětí souvisí s distribucí kontaminovaného mléka v době havárie.\n\nV roce 2005 bylo v studii MAAE množství lidí, kteří zemřou na rakovinu způsobenou katastrofou, odhadováno na 9 000 až 10 000.\n\n„Jiná zpráva o Černobylu“ (Fairlie, Sumner, 2006) odhaduje množství lidí, kteří v budoucnu zemřou na rakovinu způsobenou katastrofou, na 30 000 až 60 000. MAAE se zabývá pouze populací tří států (Bělorusko, Ukrajina, Rusko), zatímco dle této zprávy více než polovina radioaktivního spadu skončila na nesovětských územích Evropy. Avšak podle jiných zpráv přibližně 60 % radioaktivního spadu skončilo v Bělorusku.\n\nProblémy samotné elektrárny katastrofou ve 4. reaktoru neskončily. Ukrajinská vláda ponechala kvůli nedostatku elektřiny v zemi tři zbývající reaktory v provozu. V roce 1991 poškodil požár kabelové vedení reaktoru číslo 2 a odpovědní činitelé prohlásili, že je neopravitelně poškozen a odpojili ho. Reaktor číslo 1 byl odstaven v listopadu 1996 jako část dohody mezi ukrajinskou vládou a mezinárodními organizacemi jako je MAAE o ukončení činnosti elektrárny. V listopadu 2000 ukrajinský prezident Leonid Kučma během slavnostního zakončení provozu osobně zmáčkl vypínač 3. reaktoru a odstavil tím definitivně celou elektrárnu.\n\nSarkofág je ocelobetonová konstrukce, která zakrývá budovu reaktoru č. 4. Navrhování sarkofágu začalo 20. května 1986, výstavba trvala od června do konce listopadu téhož roku. Sarkofág ale nedokáže trvale účinně uzavřít zničený čtvrtý reaktor. Jeho chvatná konstrukce, v mnoha případech prováděná na dálku průmyslovými roboty, má za následek jeho rychlé stárnutí a pokud by se zhroutil, mohl by se uvolnit další mrak radioaktivního prachu.\n\nPod sarkofágem zůstalo po havárii asi 95 % paliva reaktoru, což představuje radioaktivitu asi 18 MCi = 0,67 EBq. Radioaktivní materiál se skládá ze zbytků jádra reaktoru, prachu a lávě podobných „palivo obsahujících materiálů“ (FCM), které ztuhly do keramické formy. V reaktoru byl popsán i nový nerost – černobylit. Podle střízlivých odhadů se pod železobetonovým obalem nachází také nejméně 4 tuny radioaktivního prachu.\n\nDo sarkofágu prosakuje voda, kterou je nutno odčerpávat a ukládat jako radioaktivní odpad. Vysoká vlhkost uvnitř krytu přispívá ke korozi jeho ocelové konstrukce a následnému úniku radioaktivity.\n\nNový kryt je navržen tak, aby zabránil úniku radioaktivních látek do okolí, chránil reaktor před povětrnostními vlivy a umožnil bezpečné rozebrání původního sarkofágu a pozůstatků reaktoru. Je to oblouková konstrukce profilu obrácené řetězovky vysoká 108 m, dlouhá 162 m a široká 257 m. Výstavba krytu probíhala od září 2010, kryt byl dokončen a zprovozněn na přelomu let 2018 a 2019.\n\nHavárii, jejím dopadům, či prostředí Černobylské elektrárny a opuštěných okolních měst se věnuje řada dokumentárních filmů. Natočeny byly také celovečerní dramatické snímky inspirované skutečnou událostí, i filmy zcela fikční (sci-fi, horor). Roku 2013 byl odvysílán ukrajinský seriál \"Metelyky\", který se odehrává v Pripjati v době nehody. V roce 2019 vznikl dramatický britsko-americký seriál \"Černobyl\" zachycující průběh havárie a její řešení.\n\n\n\n\n"}
{"id": "411060", "url": "https://cs.wikipedia.org/wiki?curid=411060", "title": "Aféra Teapot Dome", "text": "Aféra Teapot Dome\n\nAféra Teapot Dome je jedním z nejrozsáhlejších skandálů 20. let 20. století ve Spojených státech amerických.\n\nTeapot Dome je název ložiska ropy, které se nacházelo ve státě Wyoming, patřící federální vládě země. V roce 1921 se nový prezident Warren G. Harding rozhodl změnit správce tohoto území. Tak došlo k přesunu výkonu pravomocí nad Teapot Dome z ministerstva námořnictva do rukou ministerstva vnitra pod vedením Alberta Falla, který byl zároveň prezidentovým dlouholetým přítelem z Ohia.\n\nMinistr Fall bez prodlení uzavřel smlouvu o pronájmu ropného ložiska soukromé těžební firmě \"Mammoth Oil Company\". Zákonné výběrové řízení nebylo vypsáno. Následovaly obdobné kroky ministra vnitra ve věci dalších ložisek v Elk Hillu (Kalifornie), které pronajal firmě \"Pan-American and Transportation Company\". Bez povšimnutí však nezůstal růst životní úrovně Fallovy rodiny. V důsledku toho bylo zahájeno vyšetřování Kongresem a zjištěno, že ministr vnitra přijal úplatek ve výši 400 000 dolarů v „malé černé tašce“. Všechny jím uzavřené smlouvy o pronájmu byly neprodleně zrušeny a sám Fall v roce 1929 shledán vinným ze zpronevěry. Vznikly spekulace o propojení na prezidenta Hardinga, který však zemřel již v roce 1923.\n\n"}
{"id": "411071", "url": "https://cs.wikipedia.org/wiki?curid=411071", "title": "Ctenochasma", "text": "Ctenochasma\n\nCtenochasma je vyhynulým rodem menšího pterodaktyloidního ptakoještěra, žijícího v období pozdní jury (asi před 150 miliony let) na území dnešního Německa (lokalita Solnhofen) a Francie. Druh \"C. elegans\" patří k nejmenším vůbec známým pterosaurům, s rozpětím křídel pouhých 25 cm. Rozlišujícím znakem tohoto rodu je přítomnost asi 260 zubů v zobákovitých čelistech, které sloužily k filtrování potravy z vody. Lebka nebyla vyzdobena žádným hřebenem, charakteristickým pro jiné druhy pterodaktyloidů.\n\n"}
{"id": "411079", "url": "https://cs.wikipedia.org/wiki?curid=411079", "title": "Auroraceratops", "text": "Auroraceratops\n\nAuroraceratops (\"dávná rohatá tvář\") byl rod menšího rohatého dinosaura (neoceratopsiana), žijícího v období spodní křídy (stupeň apt) na území dnešní Číny. Byl vývojově primitivním zástupcem ceratopsů.\n\nTento dinosaurus byl objeven v provincii Kan-su a popsán mezinárodním týmem paleontologů v roce 2005. Druhové jméno \"rugosus\" (hrubý, drsný) se vztahuje k některým drsným ploškám na povrchu lebky a čelisti. Typový exemplář (\"IG-2004-VD-001\") sestává z téměř kompletní lebky, postrádající pouze rostrální kost a parietální hřeben.\n\nLebka je dlouhá pouze 20 cm, šlo tedy o poměrně malého dinosaura. Velcí jedinci však mohli dosahovat délky až 6 metrů a hmotnosti 1,3 tuny. Podle výzkumu velkého množství objevených jedinců z roku 2019 však tento dinosaurus měřil v průměru jen 125 cm na délku, 44 cm na výšku a vážil asi 15,5 kg.\n\n\n"}
{"id": "411084", "url": "https://cs.wikipedia.org/wiki?curid=411084", "title": "Kropáčové z Holštejna", "text": "Kropáčové z Holštejna\n\nRod pánů z Holštejna byl starý moravský šlechtický rod. Své jméno si zvolili podle hradu Holštejn.\n\n\n\n"}
{"id": "411088", "url": "https://cs.wikipedia.org/wiki?curid=411088", "title": "Durancie (manželka Oty III. Dětleba)", "text": "Durancie (manželka Oty III. Dětleba)\n\nDurancie († 13. prosinec po r. 1160) byla ruská šlechtična, manželka olomouckého údělníka Oty III. Dětleba.\n\nPo smrti Oty II. Černého v roce 1126 odjel jeho syn Ota III. do Ruska. Tam se také pravděpodobně oženil s Durancií. Na její ruský původ odkazují ostatně i jména jejich dětí: Vladimír a Eufemie. Rodiči Durancie byli zřejmě kníže Mstislav I. Kyjevský a jeho druhá žena neznámého jména z Novgorodu.\n\nZe svazku Oty III. Dětleba s Durancií se narodilo nejméně šest dětí:\n\nJejich potomkem byla zřejmě i Ludmila, manželka Měška I. Pletonohého, jejíž dcera dostala rovněž jméno odkazující k ruským předkům, Eufemie. Zdá se, že Durancie byla pohřbena v olomouckém klášteře Hradisko.\n"}
{"id": "411089", "url": "https://cs.wikipedia.org/wiki?curid=411089", "title": "Castor (raketový stupeň)", "text": "Castor (raketový stupeň)\n\nCastor je pomocný raketový motor na tuhé pohonné látky. Design je odvozen z armádní střely krátkého dosahu MGM-29 Sergeant, která byla vyvinuta v JPL (Jet Propulsion Laboratory). Byl používán na mnoha raketách a vyráběl se v několika verzích. Výrobu zajišťovala společnost Thiokol.\n\nByl poprvé použit jako druhý stupeň rakety Scout X-1, 2. září 1960. Používal se jako pomocný startovací motor raket Thor a raket z nich odvozených, jako například Delta-D a Thor-Agena. Celkový počet startů raket, používajících Castor 1 je 141, jelikož rakety Thor a Delta používaly většinou tři pomocné motory, je celkový počet použitých motorů 586. Motor selhal pouze dvakrát. Poslední start se konal roku 2007, kdy sloužil jako druhý stupeň sondážní rakety Talos Castor.\n\nJedná se o vylepšenou verzi Castoru 1, byl používán na raketách Scout, Delta-E a japonských raketách N-I, N-II a H-I. Délka stupně mohla být podle potřeby zvětšena až na 6,27 metru. Poslední start se konal v roce 1994. Celkem startovalo 939 Castorů 2.\n\nPoslední používaná verze, primárně byl používán jako pomocný motor raket Delta a Atlas IIAS. Vyráběl se v několika variantách. První Castor 4 startoval roku 1975, později byl upraven na výkonnější verzi 4A. Zvýšení výkonnosti bylo dosaženo výměnou paliva HTPB za novější TX780. Souběžně s verzí 4A byla používána i verze 4B, která disponovala systémem směrování tahu. Nejvýkonnější variantou byl Castor 4XL, používaný od roku 2002 do roku 2007. Na raketách Delta byl v roce 1990 nahrazen motorem GEM 40. V nedávné době byl využíván evropskou sondážní raketou Maxus.\n\n\n"}
{"id": "411091", "url": "https://cs.wikipedia.org/wiki?curid=411091", "title": "Tauroggenská konvence", "text": "Tauroggenská konvence\n\nTauroggenská konvence je separátní příměří uzavřené 30. prosince 1812 v Tauroggenu (dnešním litevském městě Taurage) mezi Pruskem a Ruskem.\n\nDohodu podepsali za Prusko generál Hans David Ludwig Graf Yorck von Wartenburg, za ruskou stranu pak generál Hans Karl Dibič. Yorckův podpis je významným činem v pruské historii, kdy se tato země odpoutala od spojenectví s Napoleonovou Francií a vyhlásila neutralitu. Jednou z příčin byla i předchozí protinapoleonská rebelie v Porýní. Pruské vojenské jednotky, které podporovaly francouzské tažení do Ruska, vedl do té chvíle francouzský maršál Jacques MacDonald. Yorck tuto konvenci předjednával s protistranou, kterou zastupoval Carl von Clausewitz.\n\nKonvence se stala základem následné rusko-pruské aliance proti Napoleonovi, která byla formulována v Kališské smlouvě z roku 1813.\n\n"}
{"id": "411092", "url": "https://cs.wikipedia.org/wiki?curid=411092", "title": "Mistrovství světa v ledním hokeji 2009 (Divize I)", "text": "Mistrovství světa v ledním hokeji 2009 (Divize I)\n\nMistrovství světa v ledním hokeji (Divize I) probíhalo ve dnech 11. dubna–17. dubna 2009 v městech Vilnius (Skupina A) a Toruň (Skupina B). Týmy, které skončily v tabulce na 1. místě postoupily na Mistrovství světa v ledním hokeji 2010. Týmy, které skončily na posledním místě sestoupily na Mistrovství světa v ledním hokeji 2010 (Divize II).\n\n\" Kazachstán postoupil mezi elitu na Mistrovství světa v ledním hokeji 2010.\"\n\n\" Austrálie sestoupila do 2. divize na Mistrovství světa v ledním hokeji 2010 (Divize II.).\"\n\n\" Itálie postoupila mezi elitu na Mistrovství světa v ledním hokeji 2010.\"\n\n\" Rumunsko sestoupilo do 2. divize na Mistrovství světa v ledním hokeji 2010 (Divize II).\"\n\n"}
{"id": "411093", "url": "https://cs.wikipedia.org/wiki?curid=411093", "title": "Metro v Čeljabinsku", "text": "Metro v Čeljabinsku\n\nČeljabinské metro je systém podzemní dráhy, který se staví v ruském městě Čeljabinsk. Stavební práce začaly v roce 1993.\n\nStavební práce byly již několikrát přerušeny kvůli nedostatku finančních prostředků, podobně datum zprovoznění prvního úseku bylo již mnohokrát změněno. Hovořilo se o zprovoznění 5,7 km úseku se čtyřmi stanicemi v roce 2012 nebo 4,5 km úseku se třemi stanicemi v roce 2010. V roce 2012 se hovořilo v nejlepším případě o první polovině roku 2019, v roce 2018 pak o zprovoznění v roce 2025. Existují plány na výstavbu sítě sovětského typu se třemi linkami a typickým přestupním trojúhelníkem.\n\n"}
{"id": "411095", "url": "https://cs.wikipedia.org/wiki?curid=411095", "title": "Supermalloy", "text": "Supermalloy\n\nSupermalloy je slitina tvořená Ni (79 %), Mo (5 %), a Fe. Má velmi vysokou relativní permeabilitu, cca 1000000. Jedná se tedy o magneticky měkký materiál. Používá se k výrobě miniaturních magnetických obvodů pro vysokofrekvenční techniku, hlav magnetofonů apod.\n\nMěrný elektrický odpor je 6 nΩ·cm²/cm. Používá se k výrobě komponent pro radiotechniku a telefonii. \n"}
{"id": "411096", "url": "https://cs.wikipedia.org/wiki?curid=411096", "title": "Mistrovství světa v ledním hokeji 2009 (Divize II)", "text": "Mistrovství světa v ledním hokeji 2009 (Divize II)\n\nMistrovství světa v ledním hokeji (Divize II.) probíhalo ve dnech 6. dubna–13. dubna 2009 ve městech Novi Sad (Skupina A) a Sofie (Skupina B). Týmy, které skončily v tabulce na 1. místě postoupily na Mistrovství světa v ledním hokeji 2010 (Divize I). Týmy, které skončily na posledním místě sestoupily na Mistrovství světa v ledním hokeji 2010 (Divize III).\n\n\" Srbsko postoupilo do 1. divize na Mistrovství světa v ledním hokeji 2010 (Divize I).\"\n\n\" Severní Korea sestoupila do 3. divize na Mistrovství světa v ledním hokeji 2010 (Divize III).\"\n\n\" Jižní Korea postoupila do 1. divize na Mistrovství světa v ledním hokeji 2010 (Divize I).\"\n\n\" JAR sestoupila do 3. divize na Mistrovství světa v ledním hokeji 2010 (Divize III).\"\n\n"}
{"id": "411097", "url": "https://cs.wikipedia.org/wiki?curid=411097", "title": "Strakapoud americký", "text": "Strakapoud americký\n\nStrakapoud americký (\"Picoides villosus\") je středně velký strakapoud.\n\nDospělý pták dorůstá 18–26 cm, dosahuje hmotnosti mezi 40–95 g a v rozpětí křídel měří 33–41 cm. Má černá křídla s bílými pruhy, černý ocas, temeno a zátylek, bílý hřbet, spodní stranu těla a pruh pod i nad okem. Samci se od samic odlišují červeně zbarvenou skvrnou na zadní části hlavy, kterou samice zcela postrádají.\n\nJe velice podobný strakapoudu osikovému, oba dva druhy přitom nejsou nijak zvláště blízce příbuzné. Jsou tak typickým příkladem konvergentní evoluce.\nStrakapoud americký je nejrozšířenějším americkým strakapoudem. Vyskytuje se především v zalesněných oblastech s porostem starých stromů na velkém území Severní a Střední Ameriky a na některých ostrovech v Karibiku; často, zejména přes zimu, se objevuje i na zahradách a v případě nedostatku potravy běžně navštěvuje také krmítka. Na většině svého areálu rozšíření je stálý, směrem na jih se částečně stahují pouze ptáci žijící v severních oblastech.\n\nPotravu vyhledává na stromech, požírá zejména hmyz, ale také bobule, semena, ořechy (které upevňuje do vidlice větve a pak do nich seká zobákem) a mízu. Hnízdí ve stromové dutině, kterou hloubí samec i samice ve výšce 4–6 m nad zemí. Klade do ní průměrně 4 bělavá vejce, na kterých sedí po dobu přibližně 14 dnů. Mláďata opouštějí hnízdo po 28–30 dnech.\n\n"}
{"id": "411105", "url": "https://cs.wikipedia.org/wiki?curid=411105", "title": "Gévaudanská bestie", "text": "Gévaudanská bestie\n\nGévaudanská bestie (francouzsky \"La Bête du Gévaudan\") je pojmenování pro lidožravou šelmu, která v 60. letech 18. století terorizovala provincii Gévaudan (dnes Lozère a část Haute-Loire) v jižní Francii. Výsledkem útoků bylo okolo sto mrtvých lidí a desítky zraněných. Identita zvířete je dodnes předmětem sporů.\n\nV květnu roku 1764 došlo zřejmě k prvnímu útoku neznámého zvířete na osamělou pasačku Marii-Jan Vale u obce Langogne. Tu ochránili býci z jejího stáda, které se proti bestii rozeběhli. Ta se pokusila o další útok o něco později se stejným výsledkem. Marii se po této zkušenosti přezdívalo Panna z Gevaudán. První obětí se stala 14letá dívka, kterou zvíře zabilo o několik dní později, opět nedaleko Langogne. Další útoky na osamělé lidi následovaly. Oběti měly většinou poraněný krk, či úplně oddělenou hlavu od těla, škrábance a chybějící vnitřnosti, především pak játra. Zpočátku se usuzovalo, že v oblasti řádí přerostlý vlk. Svědectví několika přeživších a fakt, že se zvíře cíleně zaměřovalo na lidi a dobytku se vyhýbalo, tuto možnost v podstatě vylučovaly. Svědci tvora popsali jako psovitou šelmu velikosti osla s narudlou srstí, tmavým zbarvením na hřbetě, bílým břichem či náprsenkou, mohutným tělem s výrazným ocasem, vzpřímenýma ušima a velkými řezáky. Často je nazýváno vlkodlakem. Při útocích využívalo momentu překvapení. Vyskakovalo z vysoké trávy či zpoza zdí a útočilo cíleně na krk a hlavu oběti. Podle velké rozteče stop se dalo usuzovat, že je zvíře atleticky stavěné. Také se předpokládalo, že je poměrně lehké, protože dokázalo snadno unikat podmáčenými oblastmi, kde se lidé jinak bořili do země. Někteří svědci tvrdili, že bylo schopné stát vzpřímeně a vydávalo odporný zápach. Existují také zprávy o tom, že zvíře bylo doprovázeno neagresivní samicí stejného druhu, nebo dokonce mláďaty.\n\nV Gévaudanu se začaly pořádat masové hony, jejichž oběťmi se stalo mnoho desítek vlků. K metodám lovců patřilo také rozsypání jedu v okolních lesích či vybudování osmiúhelníkových pastí, které byly neobvykle hluboké, protože se říkalo, že bestie umí vyskočit do extrémní výšky. Lovci se se zvířetem několikrát setkali. V jednom případě ho dokonce dvakrát zasáhli puškou, bez zjevného efektu. Jednou také umístili hlídky poblíž čerstvé oběti. Během dalších třech dní se však bestie na místo nevrátila a hlídky byly odvolány. Brzy se rozšířila informace o temném muži, kterého údajně v lese potkala skupina žen cestou na mši. Ten měl na sobě košili z vlčí kůže a krátce po jeho odchodu se objevila bestie, která ženy napadla. Církev tuto pověru využila ke své propagandě a začala tvrdit, že bestie je vyslancem pekla, který má za úkol odrazovat lidi od víry. Přes rozsáhlé lovecké výpravy k zastavení útoků nedošlo a zprávy o bestii a rostoucí nespokojenosti obyvatel se rozšířily až do Paříže.\n\nOblast, ve které k útokům docházelo, byla důležitou baštou hugenotů a pro monarchii představovala místo nedostatečného vlivu. Král Ludvík XV. se zřejmě obával, že by frustrace obyvatel ve spojení s organizovanými lovy mohly vyústit v protivládní povstání. Roku 1765 proto zabitím bestie pověřil Jeana Vaumesle d'Ennevala, slavného normanského lovce, který údajně do té doby skolil 1200 vlků. Během krátkého období zabil d'Ennevale 94 vlků, důvěra v jeho schopnosti však vzala za své 24. května, když bestie během jediného dne napadla několik lidí. Král ho poté odvolal.\nV červnu 1765 poslal Ludvík XV. do oblasti svého zbrojíře a vrchního lovčího Antoine de Beauterne (François Antoine). Ten uspořádal velkolepý zátah, jehož obětí se kromě mnoha jiných vlků stal obrovský vlčí samec (přes 60 kg). Vlk byl provizorně vycpán, poslán do Versailles (tam byli z jeho zjevu údajně poněkud zklamáni) a následně skončil ve sbírkách Louvru, odkud byl definitivně v roce 1929 vyřazen a spálen. Beauterne sklidil dočasnou slávu, obdržel odměnu 200 000 livrů, pozemky a zabitého vlka směl použít v rodovém erbu. Nicméně od prosince 1765 začalo opět přibývat obětí. Beauternem ulovená „bestie\" byla totiž s velkou pravděpodobností vlkem dovezeným z pařížského zvěřince a botanické zahrady Jardin des Plantes.\n\nV době největší aktivity bestie se po kraji Gévaudan pohybovalo mnoho lovců z cizích zemí, vojáků a žoldnéřů, kteří byli připraveni zastřelit jakéhokoli vlka, na kterého narazí. Šlechtici ze zasažené oblasti financovali lovy, které nebyly úspěšné až do 19. června 1767, kdy jí zastřelil lovec Jean Chastel najatý markýzem d'Apchierem. Podle dobové legendy šířené církví Chastel před zvířetem poklekl a odříkal modlitbu. Teprve když skončil, bestie zaútočila a on jí zastřelil kulkou s příměsí stříbra. V d'Apchierově domě pak bylo zvíře vyvrženo, přičemž byly objeveny části poslední oběti, čímž se také potvrdilo, že se opravdu jedná o Gévaudánskou bestii. Tělo bylo vycpáno, ale jeho stav se postupně horšil, až z něho zbyla pouze kožešina. Ta byla později uchovávána v Louvru, než byla nakonec ze sbírky vyřazena a spálena.\n\nCelkem „bestie“ provedla přes 210 potvrzených útoků, 113 (některé zdroje uvádějí 96, či 112) lidí zabila a 49 (53) zranila. 98 obětí bylo zčásti sežráno. V důsledku různých loveckých výprav, zátahů a hysterie bylo zabito mnoho stovek vlků, přesný počet již nikdy nepůjde určit.\nExistuje mnoho teorií snažících se přiřadit zvíře k nějakému zoologickému druhu. Dobové popisy nejsou vždy za jedno, ale jejich průnik odpovídá nejvíce přerostlému vakovlkovi, který však není vhodným kandidátem. Původně se věřilo, že jde o obrovského vlka, který se specializoval na lidskou kořist. Není vyloučeno, že útoky prováděli vlci dva či dokonce ve smečce. Vlci jsou však velice plaší a svědci útoku, kteří vlky z okolích lesů znali, vyloučili, že by se jednalo o jednoho z nich. Dnes se většina historiků přiklání k názoru, že šlo o jednoho nebo více kříženců vlka s nějakým velkým psem (mastif, doga). Je prakticky nemožné, že šlo o vzteklinou nakažené zvíře. Takto nemocní vlci jsou sice velmi agresivní a nebezpeční, ale do několika dnů uhynou a pokousané oběti nikdy nekonzumují. Navíc žádný z poraněných následně nezemřel na vzteklinu. Další teorie tvrdí, že viníkem byl mastif či jiný velký pes opatřený primitivním „brněním“ a jeho útoky byly de facto řízeny člověkem. Někteří jsou názoru, že se jednalo o hyenu skvrnitou přivezenou z Afriky. Hyeny jsou sice schopní člověka zabít, ale nikdy lidi programově neloví. Vyloučit nelze ani některou velkou kočkovitou šelmu. Vyskytuje se dokonce názor, že se jednalo o člověka - sadistu či psychopatického vraha. Tomu by nasvědčoval i nález dvou těl, která byla po smrti svlečena a poté zase nedokonale oblečena. Některým obětem byla údajně oddělená hlava zpátky nasazena na krk.\nJaroslav M. Kvasnica ve své knize \"\"Krajina s vlky: Honba za přízrakem Gévaudanu\"\" odmítá, že by mohl útočit vlk, a dodává: \"„Ve světle moderních bádání a výzkumů padá největší podezření zejména na rodinu Chastelových a zhýralého hraběte de Morangies. Hájovna v níž žil mladý Antoin Chastel, ležela v epicentru záhadných vražd. Někteří badatelé tvrdí, že právě proto, že Antoin Chastel žil v izolaci od vnějšího světa, měl dostatek času i možností vychovat a vycvičit smečku zvířat. Hory a lesy dokonale znal a mohl v nich mít stovky úkrytů. Navíc Antoin Chastel i Jean Francois Charles de Molette, hrabě de Morangies, navštívili Afriku; hrabě si z Afriky přivezl dokonce několik exotických zvířat a oba měli s jejich výchovou a tréninkem zkušenosti.“\" Je možné, že otec Jean chtěl již zastavit řádění svého syna Antoina a \"jeho\" zvířete.\n\nAčkoliv je případ Gévaudanské bestie nejznámějším a nejlépe popsaným, z Francie existují záznamy o mnoha dalších.\n\nPříběh byl několikrát knižně i filmově zpracován. Například ve filmu \"Bratrstvo vlků\" (2001) je „bestie“ zpodobněna jako velká „obrněná“ kočkovitá šelma - s největší pravděpodobností lev, která je vycvičena jistou sektou snažící se podpořit víru v boha pomocí vražd tohoto „ďábelského stvoření\".\n\nAčkoliv se historická bestie a její možné ovládání člověkem nápadně podobá \"Psu Baskervillskému\" Arthura C. Doyla, ten se zřejmě inspiroval spíše dávnými legendami o černých psech bloudících po anglických vřesovištích, než případem Gévaudanské bestie.\n\nVe Francii existuje několik soch znázorňujících Gévaudanskou bestii. Asi nejznámější se nachází ve vesnici Auvers. Jde o monument znázorňující dívku, která se bestii ubránila pomocí dřevěného bodce.\n\nUdálosti spojené s Gévaudanskou bestií sloužily jako jeden z inspiračních zdrojů pro historickou zážitkovou hru (LARP) De la Bête a také pro seriál Vlčí mládě (Teen Wolf).\n\n\n"}
{"id": "411106", "url": "https://cs.wikipedia.org/wiki?curid=411106", "title": "Masakr ve Winnendenu", "text": "Masakr ve Winnendenu\n\nMasakr ve Winnendenu se uskutečnil ve středu 11. března 2009 ve městech Winnenden a Wendlingen v německé spolkové zemi Bádensko-Württembersko, v nichž 17letý Tim Kretschmer zastřelil 15 lidí, z toho 9 studentů a 3 učitele na střední škole Albertville, kde dříve studoval. Po činu spáchal sebevraždu poté, co byl zraněn při přestřelce s policií.\n\nPřibližně v 9.30 vstoupil Kretschmer do budovy střední školy Albertville ve Winnendenu. Byl oblečen v černé vojenské maskovací uniformě. Vstoupil postupně do dvou učeben, v nichž začal střílet po žácích i učitelích. Celkem usmrtil 9 studentů, z toho 8 dívek, a 3 učitelky. Dalších 7 dětí bylo zraněno, některé tím, jak v panice vyskočily z okna. V 9.33 jeden z žáků zavolal policii na tísňovou linku. O několik minut později policie dorazila do školy. Celou školu evakuovala a studenty i učitele odvedla k plaveckému bazénu. Kretschmerovi se však podařilo ze školy uprchnout a venku zastřelit zaměstnance nedaleké psychiatrické léčebny.\n\nDo pátrání po vrahovi byly povolány tisíce policistů a několik vrtulníků. Centrum Winnendenu bylo uzavřeno a policie vyzývala občany, aby nevycházeli z domů a v žádném případě nezastavovali stopařům. V 10 hodin policie provedla domovní prohlídku v domě Kretschmerových rodičů, kde zjistila, že mezi zbraněmi jeho otce jedna chybí.\n\nVe 12.04 se Kretschmerovi podařilo se zbraní v ruce unést automobil a jeho řidiče donutit, aby ho odvezl do přibližně 40 km vzdáleného Wendlingenu. Řidič dokázal utéct a zavolat policii. Kretschmer ve Wendlingenu vstoupil do autosalónu, kde zastřelil prodavače a zákazníka a zabarikádoval se. Kolem 12.30 do prodejny vtrhli policisté a následovala přestřelka, v níž byl Kretschmer postřelen do nohy, načež se sám zastřelil. Zraněni byli i dva policisté. Přestřelku a Kretschmerovu smrt někdo natočil na kameru mobilního telefonu a záznam poskytl médiím.\n\nTim Kretschmer, v době spáchání masakru 17letý, bydlel se svými rodiči a mladší sestrou ve vesnici Leutenbach přibližně 12 km od Winnendenu. Na škole Albertville v roce 2008 úspěšně složil zkoušky a pak nastoupil na praxi. Aktivně hrál stolní tenis a chtěl se stát profesionálním hráčem. Jeho trenér i ostatní lidé z okolí ho popisují jako tichého, nenápadného a introvertního chlapce, který býval občas arogantní, ale nikdy agresivní. Rád však střílel a zajímal se o střelné zbraně. S oblibou hrával akční počítačové hry a sledoval krvavé hororové filmy, kterých měl prý doma tisíce.\n\nMístní obyvatelé popisují Kretschmerovy jako bezproblémovou rodinu. Otec Tima Kretschmera je váženým podnikatelem a členem místního střeleckého klubu. Doma měl 16 legálně držených střelných zbraní, z nichž jednu (pistoli značky Beretta 92FS ráže 9 mm) použil jeho syn ke spáchání masakru. Policie zvažuje, že chlapcova otce obviní ze zabití z nedbalosti, protože své zbraně dostatečně nezajistil proti zneužití (německé zákony totiž nařizují mít legálně držené zbraně uzamčené).\n\nMotiv činu je zatím nejasný. Spekuluje se o nešťastné lásce, protože pachatel ve škole zabíjel hlavně dívky. Podle deníku Bild údajně Kretschmer nenáviděl školu, cítil se ve škole šikanován a téměř s nikým nemluvil. Kretschmer se před činem léčil s depresemi na psychiatrické klinice, jejíhož zaměstnance zabil.\n\nBádensko-württemberský ministr vnitra Heribert Rech den po masakru oznámil, že Kretschmer na internetovém chatu ve středu ve 2.45 ráno zanechal následující zprávu: Ostatní účastníci diskuse jeho oznámení považovali za vtip. Až po masakru policii upozornil jeden z nich, který předložil kopii příslušné stránky. Policie však po prozkoumání Kretschmerova počítače zjistila, že se jedná o podvrh a předložená kopie stránky byla dodatečně upravena grafickým programem – ve skutečnosti Kretschmer na Internetu svůj úmysl nezveřejnil.\n\nNěmecko bylo činem zděšeno a ve školách v celé zemi odpadla v následujících dnech výuka. Místo ní učitelé debatovali s žáky o události. Ve škole Albertville byly vyhlášeny prázdniny. Do Winnendenu přijeli psychologové, kteří poskytovali pomoc žákům, učitelům i některým policistům. Německá kancléřka Angela Merkelová v den tragédie vystoupila v televizi a označila 11. březen 2009 za den smutku pro celé Německo. Český prezident Václav Klaus zaslal německému prezidentu Horstu Köhlerovi kondolenční telegram a Evropský parlament držel za oběti minutu ticha. Událost také rozpoutala debatu o omezení držení střelných zbraní a o zvýšení bezpečnosti školních budov.\n\nPo incidentu došlo v Německu ke změně v legislativě zbraní, kde došlo ke přísnější regulaci vlastnictví, a zákazu některých video her, což je ovšem vnímáno jako politické lobby a fraška.\n\nKrátce po masakru se na Internetu objevily hrozby dalších možných útoků na školy v Německu i jiných zemích. Kvůli anonymní hrozbě musela být v pátek 13. března uzavřena škola v Ilsfeldu, které neznámý pachatel vyhrožoval útokem v internetovém chatu. Podobné hrozby zaznamenala policie i na několika dalších německých školách a v Dolním Sasku byl za podobnou výhrůžku zatčen 21letý muž. V jihozápadním Nizozemsku byl zatčen 18letý mladík, který na Internetu oznámil, že plánuje zabít žáky ve škole ve městě Breda. Ve Francii byl zatčen 18letý mladík, který varoval před střelbou na škole na pařížském předměstí. Policie ve Švédsku zadržela 17letého chlapce ve městě Lund, který na Internet umístil fotografii, na níž drží zbraň, spolu s výhrůžkou vůči střední škole. Většina zadržených prohlásila, že svou hrozbu mysleli jako vtip. Hrozí jim pokuta nebo vězení.\n"}
{"id": "411107", "url": "https://cs.wikipedia.org/wiki?curid=411107", "title": "Restart (album, Arakain)", "text": "Restart (album, Arakain)\n\nRestart je čtrnácté studiové album skupiny Arakain. Bylo vydáno v roce 2009 a obsahuje 15 skladeb. Skladba Maraton (Soukup/Osvaldová) z repertoáru bývalého člena a dnes stálého hosta Arakainu, zpěvačky Lucie Bílé, je bonusem desky a součásti dnešních koncertů Arakainu s Lucií Bílou.\n"}
{"id": "411111", "url": "https://cs.wikipedia.org/wiki?curid=411111", "title": "Subaru Impreza", "text": "Subaru Impreza\n\nSubaru Impreza je automobil střední třídy, který od roku 1993 vyrábí japonská automobilka Subaru. Vůz má stálý pohon všech kol nebo výjimečně pouze předních kol. Impreza byla pravidelným účastníkem rallye, kde získala mnoho úspěchů.\n\nVyrábí se do roku 2001 v japonské Gunmě. Kromě dvou- a čtyřdveřového sedanu se vyráběla jako pětidveřové kombi, které ale mělo menší základní objem zavazadlového prostoru. Některé Imprezy se slabšími motory 1,6 l nebo 1,8 l měly pouze pohon předních kol. Od roku 1994 se vyrábí vrcholná verze WRX STi. Automobil je nasazen do mistrovství světa v rallye. Soutěží zde původně model Impreza 555 s motorem Supertec. V roce 1997 prošla první generace faceliftem.\n\n\nVyráběla se v letech 2001 až 2007. Ve výrobě dvoudveřového sedanu se již nepokračovalo. Vůz měl být větší a bezpečnější. Původní design bodových světlometů u vrcholné verze WRX STi byl mnohými kritizován. Proto již v roce 2004 prošel model faceliftem a získal nové oválné světlomety. další změna přišla v roce 2006. Tehdy byl vzhled masky chladiče upraven podle SUV Subaru Tribeca.\n\n\nVyrábí se od roku 2007. Poprvé se objevila jako pětidveřový hatchback, ze kterého je odvozeno i nejvýkonnější provedení WRX STi. Poprvé byla nová generace představena na autosalonu v New Yorku v roce 2007. Poprvé jsou v nabídce i vznětové motory. V roce 2010 byl představen sedan Subaru WRX STI.\n\nJedná se o crossover, který byl představen na Ženevském autosalonu v roce 2010. Vůz má zvýšenou světlou výšku a plastové doplňky. V interiéru je hnědé čalounění. Tato Subaru Impreza XV se v názvu změnila po roce 2011 pouze na Subaru XV a rovněž nejvýkonnější řada Subaru Impreza WRX STi (221 kW) byla přejmenována na Subaru WRX STi.\n\nSubaru Impreza se vyrábí i nadále (2016), jako sedan i jako hatchback. Používány jsou motory s objemem 2,0l.\n\n\nVe skupině A závodil vůz Subaru Impreza 555 od sezony Mistrovství světa v rallye 1993, kdy nahradil typ Subaru Legacy RS. Impreza 555 získala 2 tituly pro Subaru World Rally Team v sezonách Mistrovství světa v rallye 1995 a Mistrovství světa v rallye 1996. V roce 1995 se s ní Colin McRae stal Mistrem světa. V sezoně Mistrovství světa v rallye 1997 byl tým jedním ze dvou prvních, kteří upravily vozy pro kategorii WRC a opět získal titul v poháru konstruktérů. Tituly pro jezdce ještě vybojovali piloti v letech 2001 a 2003.\n\nImprezy WRX STI často vítězí mezi vozy skupiny N.\n\nImpreza byla jedním z prvních dvou vozů v nové kategorii World Rally Car. Všechny 3 diferenciály byly řízeny počítačem. Oproti konkurenci měl vůz ideální rozložení hmotnosti na nápravy. Hmotnost byla nízká a motor typu boxer zajišťoval nižší těžiště automobilu. Motor byl shodný jako v pozdějších modelech, čtyřválcový boxer o objemu 1994 cm o výkonu 221 kW a točivém momentu 471 Nm s rozvodem 2x DOHC. Automobilka tradičně používala pneumatiky Pirelli. První start byl na Rallye Monte Carlo 1997, kde zvítězil Pietro Liatti.\n\nRozměry\n\nModel 2000 technicky vychází z modelu 1997, ale prošel rozsáhlou modernizací. Byl upraven systém cirkulace vzduchu. Nové bylo výfukové potrubí, přepracované odpružení a elektronické jednotky diferenciálů. Prvním startem byla Portugalská rallye 2000, kde zvítězil Richard Burns.\n\nverze 2001 byla historicky druhým modelem automobilky v kategorii WRC. Jednalo se o zcela nový vůz. jelikož byla v druhé generaci ukončena výroba kupé, byl jako základ použit čtyřdveřový sedan. Vývoj měla opět na starost firma Prodrive. Richard Burns získal s tímto vozem titul mistra světa v roce 2001. První start proběhl na Rallye Monte Carlo 2001.\n\nRozměry\n\nModel 02 pohání zážehový čtyřválcový boxer o objemu 1994 cm³ a výkonu 300 k přeplňovaný turbodmychadlem. Výfukový systém je potažen keramikou a ohnivzdorným obalem. Vůz je vybaven elektronickým systémem řízení motoru, transmisí a podvozku. V interiéru je dotykový LCD monitor s osmi režimy obrazovek. Převodovka je šestistupňová elektro-hydraulická Prodrive. Vůz používá pneumatiky Pirelli obutá na kolech OZ. Rozměry byly shodné s předchozím modelem.\n\nAčkoliv přechod u civilního vozu byl jen kosmetický, u specifikace WRC se jednalo o zcela nový vůz. Verze WRC byla nakonec představena dříve než sériový model. Kompletně nové bylo turbodmychadlo, vačky, výfuk a elektronika. Petter Solberg získal s tímto vozem titul v mistrovství světa v rallye 2003. Poháněl ho stále stejný motor, který již ale dosahoval točivého momentu 589 Nm. Rozměry vozu zůstaly opět zachovány, jen délka byla větší o 10 cm. První start proběhl na Rallye Monte Carlo 2003.\n\nFirma Prodrive tento model oproti verzi 2003 zejména odlehčila. Opět byla změněna elektronika. Prvním startem byla Mexická rallye 2004\n\nOproti předchozímu roku byla rozšířena karoserie na 1800 mm. Změněna byla i vstřikovací lišta a turbodmychadlo. Po dlouhé spolupráci s firmou OZ tentokrát disky kol vyrobila společnost BBS. Premiérovou soutěží se stala Mexická rallye 2005, kde zvítězil Solberg.\n\nModel 2006 byl opět zcela nový a neměl s předchozím vozem mnoho společného. Vzhled vozu byl upraven podle faceliftu sériového modelu. Kvůli úpravě pravidel musela mít mechanické diferenciály. Prvním startem byla Rallye Monte Carlo 2006.\n\nModel 2008 vycházel ze třetí generace. Soutěžil necelou sezonu Mistrovství světa v rallye 2008 a když nevybojoval žádné vítězství, tak se tým z mistrovství stáhnul.\n\n"}
{"id": "411114", "url": "https://cs.wikipedia.org/wiki?curid=411114", "title": "Ivan Stambolić", "text": "Ivan Stambolić\n\nIvan Stambolić (Brezova nedaleko města Ivanjica, 5. listopadu 1936 – Fruška Gora, 25. srpna 2000) byl srbský komunistický politik. V 80. letech zastával pozici předsedy předsednictva srbské svazové republiky, stejně tak byl i v čele Svazu komunistů Srbska. Stambolić podporoval tržní reformy, liberalizaci ekonomického systému a ostře se vymezoval proti jakémukoliv nacionalismu. V obou funkcích byl vystřídán Slobodanem Miloševićem, jeho známým, ale i protivníkem. Ten po 8. zasedání srbských komunistů v září 1987 ostře změnil kurz srbské politiky směrem k centralismu a nebál se využít i nacionalistickou kartu, která v zemi začala být stále více na pořadu dne. Stambolić se později stal ředitelem banky JUMBES, která pomáhala v implementaci tržních reforem, které měly zachránit kolabující jugoslávské hospodářství.\n"}
{"id": "411120", "url": "https://cs.wikipedia.org/wiki?curid=411120", "title": "Janík", "text": "Janík\n\nJaník může být:\n\n\n\n\n"}
{"id": "411124", "url": "https://cs.wikipedia.org/wiki?curid=411124", "title": "Aston Martin DBS", "text": "Aston Martin DBS\n\nAston Martin DBS je supersportovní automobil, který vyráběla britská automobilka Aston Martin na přelomu 60. a 70. let a jeho druhou generaci DBS V12 v období 2007–2012 jako odvozený vůz od Astonu Martin DB9. \n\nDBS se vyráběla v letech 1967 až 1972. Typ DBS nahradil předchozí DB6 a vystřídal jej typ Vantage. Dvoudveřové kupé poháněl čtyřlitrový šestiválec . Jedná se o třetí novou generaci karosérie, navrženou v Newport Pagnell (designer William Towns), s využitím podvozkových částí typu DB6 a zpočátku i jeho motoru a převodovek, ale s předurčením pro instalaci motoru V8, konstrukce Tadek Marek, vyvíjeného od roku 1963. Vůz představen v Londýně v roce 1967. Prototypové provedení se od sériového odlišovalo děleným předním nárazníkem a odvětrávacími štěrbinami v zadním sloupku střechy. Vůz byl deklarován jako čtyřmístný, byl vybaven drátěnými koly s centrální maticí. Byl vyvíjen jako první Aston Martin s osmiválcovým motorem. Do doby, než byl vývoj motoru V8 dokončen, byl vůz vybaven 6 válcovým motorem z typu DB6 Mark 2 o výkonu 210 kW, vedle něhož byl zpočátku také paralelně vyráběn. Oproti předchůdci se u modelu DBS objevil typ karoserie fastback. Design je modernější. Vůz si zahrál v bondovce V tajné službě Jejího Veličenstva. Celkem vyrobeno 790 vozů od října 1967 do května 1972.\n\nTyp DBS V8 vybavený novým motorem V8, 5340 ccm. Vyšší výkon motoru si vyžádal montáž nízkoprofilových pneumatik Pirelli, a proto - a také pro lepší chlazení brzd - byla dosud drátěná kola nahrazena koly z lehkých slitin. Také přední spoiler byl hlubší než DBS. Po převzetí firmy společností Company Developments v dubnu 1972 od Davida Browna (odtud \"DB\") vozy druhé a dalších sérií změnily označení na AM V8. Současně s tím byla změněna čelní část karosérie - dosavadní 4 světlomety byly nahrazeny novým designem se 2 hlavními světlomety a novou maskou. Celkem vyrobeno 405 vozů DBS V8, 1903 vozů AM V8 ve 4 sériích. \n\n\n"}
{"id": "411126", "url": "https://cs.wikipedia.org/wiki?curid=411126", "title": "Třída Storoževoj", "text": "Třída Storoževoj\n\nTřída Storoževoj (Typ 7U) byla třída torpédoborců sovětského námořnictva, stavěných v počtu 19 kusů na přelomu 30. a 40. let 20. století. Lodě byly součástí druhého pětiletého plánu na obnovu sovětské flotily. Třída byla vylepšením předchozí třídy \"Gněvnyj\" (Typ 7). První jednotky této třídy – \"Storoževoj\" a \"Silnyj\", vznikly přestavbou rozestavěných lodí typu 7. Lodě měly stejný trup a řadu komponentů, lišily se zejména pohonem (čtyři místo tří kotlů), zesíleným trupem a menší zásobou paliva. Vizuálně se lišily druhým komínem. Výzbroj se změnila jen minimálně.\n\nHlavní výzbroj obou lodí tvořily čtyři 130mm kanóny B13 ve čtyřech dělových věžích (po dvou na přídi a zádi lodi). Doplňovaly je dva 76,2mm, tři 37mm kanóny a čtyři 12,7mm kulomety. Další výzbroj představovaly dva tříhlavňové 533mm torpédomety. Obvyklé bylo vybavení pro nesení min, kterých mohlo být v tomto případě 60 kusů.\n"}
{"id": "411127", "url": "https://cs.wikipedia.org/wiki?curid=411127", "title": "Due diligence", "text": "Due diligence\n\nDue diligence (anglicky \"náležitá pečlivost\" nebo \"náležitá opatrnost\") je angloamerický právní institut vyjadřující míru aktivity, kterou lze důvodně očekávat za daných okolností. Používá se v několika významech:\n\n\nOpakem pečlivosti / opatrnosti je nedbalost (\"culpa\", § 1294 ABGB). Porušení pečlivosti řádného hospodáře (\"bon père de famille\") je prostá nedbalost, nedopatření (\"culpa levis\", § 1297 ABGB), při němž se hradí jen vzešlá („skutečná“) škoda. Nápadná nepečlivost a nepochopitelná lhostejnost je hrubá nedbalost (\"culpa lata\", § 1324 ABGB), kterou vnějškově nelze rozeznat od zlého úmyslu (\"dolus\"). V případě prodlení (\"mora\") ručí dlužník též za náhodu (\"casus\").\n\nPodle přílohy č. 2 § 7 britského zákona o prodeji v neděli (\"Sunday Trading Act 1994\") se obviněný zprostí odpovědnosti za přestupek, pokud dodržel náležitou pečlivost. Podle § 21 odst. 3 a § 47 odst. 3 britského zákona o ochraně osobních údajů (\"Data Protection Act 1998\") se obviněný zprostí odpovědnosti za přestupek, pokud dodržel náležitou pečlivost. Podle § 31 odst. 8 britského zákona o minimální mzdě (\"National Minimum Wage Act 1998\") se zaměstnavatel zprostí odpovědnosti za přestupek, pokud dodržel náležitou pečlivost.\n\nPodle can. 398 CIC 1983 má biskup své pastorální visitace vykonávat s náležitou pečlivostí. Podle can. 1321 § 2 CIC 1983: „Kdo úmyslně porušil zákon nebo příkaz, podléhá trestu stanovenému zákonem nebo příkazem. Kdo však tak učinil z opomenutí patřičné péče, není trestán, leč by zákon nebo příkaz stanovil něco jiného.“\n\n"}
{"id": "411136", "url": "https://cs.wikipedia.org/wiki?curid=411136", "title": "Holm Singer", "text": "Holm Singer\n\nHolm Singer (* 23. července 1961 Reichenbach) je bývalý informátor východoněmecké Stasi, který udával místní církevní hodnostáře. Ve Stasi pracoval v letech 1980 až 1989 pod krycím jménem IM \"Schubert\". (Německá zkratka \"IM\" znamená \"inoffizieller Mitarbeiter\", čili \"neoficiální spolupracovník\".) V březnu 2008 Singer dosáhl vydání předběžného soudního opatření, které zakázalo prezentovat na výstavě v Reichenbachu jeho jméno a jeho podloudné aktivity. 22. dubna 2008 Singer \"ztratil právní nárok na utajení své totožnosti\" a předběžné opatření bylo zrušeno. Soudní bitva však pokračuje a případ dosud není vyřešen.\n\nPřípad byl široce diskutován v německých médiích.\n\n\n"}
{"id": "411138", "url": "https://cs.wikipedia.org/wiki?curid=411138", "title": "Mercedes-Benz 190", "text": "Mercedes-Benz 190\n\nMercedes-Benz 190 (nebo také Mercedes-Benz W201) byl automobil střední třídy, který v letech 1982 až 1993 vyráběla německá automobilka Mercedes-Benz. Nahradila jej třída C. Vyráběl se jako čtyřdveřový sedan s pohonem zadních kol. V roce 1987 se bez vědomí výrobce v Severní Koreji vůz vyráběl pod jménem Kaengsaeng 88\n\nVe výbavě nechyběly airbagy nebo ABS. Také existovala omezená série pro německý trh 190E 3,2 AMG s velkým výkonem a překrásným vzhledem. Nástupcem 190 (W201) se stala řada C (W202).\n\nS vývojem speciálu pro rallye pomáhala britská firma Cosworth. Výkon typu Cosworth byl 239 kW. Vůz byl nakonec nasazen i v německém šampionátu cestovních vozů DTM. Tam vyhrál v roce 1991. S vývojem vozu pro okruhové závody pomáhala společnost AMG. Brzdy pocházely z roadsteru řady SL.\n\nObjem cestovní verze byl 2500 cm a maximální výkon 143 kW. Polovina produkce byla upravena společností AMG na výkon 170 kW. Nejvyšší rychlost byla 235 km/h a zrychlení z 0 na 100 km/h za 7,7 sekund. Vůz měl větší kola, přední a zadní spoiler, nástavce prahů, rozšířené blatníky a přítlačné křídlo.\n\nZážehové\nVznětové\n\n"}
{"id": "411141", "url": "https://cs.wikipedia.org/wiki?curid=411141", "title": "Kostel svatého Mikuláše (Aš)", "text": "Kostel svatého Mikuláše (Aš)\n\nKostel sv. Mikuláše je jednolodní římskokatolický kostel v Aši, vystavěný v letech 1867 až 1871 v pseudorenesančním stylu.\n\nV roce 1780 byl na ašském Mikulově \"(německy Niklasberg)\", dnes Mikulášském vrchu postaven menší pozdně barokní římskokatolický kostel, zasvěcený svatému Mikuláši. Ten byl zbourán v roce 1867, a o kousek dál byl postaven kostel nový. Jedná se o pseudorenesanční stavbu, 42 metrů dlouhou, 13 metrů širokou a 13,5 metrů vysokou. Její věž je vysoká 48 metrů. Byla projektována architektem Karlem Wiedermannem z Františkových Lázní. Stavba stále tehdejších 53 675 zlatých. Kostel byl vysvěcen 24. září 1872 pražským arcibiskupem Friedrichem Schwarzenbergem.\n\nZajímavostí jistě je, že kostelu věnovala hodiny evangelická církevní obec. Nové, modernější hodiny byly poté instalovány v roce 1925.\n\nPůvodní zvony byly roztaveny během první světové války a bylo z nich vyrobeno střelivo. Nové zvony kostel získal v roce 1922. Byly odlity v Českých Budějovicích.\n\nV roce 1869 byl pro kostel namalován oltářní obraz sv. Mikuláše. Ve věži kostela je zasazena pamětní deska z původního kostela sv. Mikuláše z roku 1780. Kostel disponuje čtyřmi zpovědnicemi, kazatelnou a křtitelnicí. Uvnitř se nachází 14 obrazů křížové cesty, 6 uměleckých soch, obraz okolí kostela z roku 1780 a socha Panny Marie s Ježíškem.\n\nV letech 2008-2009 prošel kostel dvoufázovou opravou střechy.\n\nKatolická fara se nachází v budově nalevo od vchodu do kostela. V lednu 2009 se stal novým farářem administrátor Robert Bergman, který tak vystřídal faráře Baxanta. Ten se o ašskou farnost staral předchozích šest let.\n\n\n\n"}
{"id": "411145", "url": "https://cs.wikipedia.org/wiki?curid=411145", "title": "Bigotnost", "text": "Bigotnost\n\nBigotnost či bigoterie je myšlení a jednání osoby, která tvrdošíjně a malicherně až netolerantně lpí na svých vlastních názorech a předsudcích. Zejména pokud projevuje netolerantnost či nevraživost vůči členům nějaké jiné (rasové nebo etnické) skupiny.\n\nPodle Mayerovy encyklopedie označuje bigotní \"přehnaně a nereflektovaně pobožnou a přitom často k jiným postojům netolerantní osobu nebo postoj.\" Neznamená tedy religiozitu jako takovou, nýbrž úzkostlivé a přehnané dodržování jejích forem, často bez skutečné zbožnosti a mravní opravdovosti. Proto může mít blízko k pokrytectví a svatouškovství.\n\nPodle Ottova slovníku je bigotní člověk, který \"si příliš zakládá na vnějších projevech náboženských a menší příkazy náboženské úzkostlivě koná, ale nešetří vnitřní zbožnosti, důležitějších předpisů náboženských, jmenovitě spravedlnosti a lásky k bližnímu.\"\n\nSlovo \"bigot\" se vyskytovalo jako hanlivé označení Normanů už ve středověké francouzštině, ale jeho další původ není jasný. Podle jedněch je to zkomolenina z germánského \"bei Gott\" nebo \"bī God\" ‘při Bohu’, což může být podpořeno starofrancouzským \"goddam\" ‘Angličan’ (podle typické anglické kletby), podle jiných souvisí s názvem Vizigótů.\n\n"}
{"id": "411150", "url": "https://cs.wikipedia.org/wiki?curid=411150", "title": "Chris Patten", "text": "Chris Patten\n\nLord Chris Patten, celým jménem Christopher Francis Patten, Baron Patten of Barnes, (* 12. května 1944 Cleveleys, Lancashire, Velká Británie) je anglický konzervativní politik, bývalý poslanec parlamentu (1979–1992) a předseda Konzervativní strany (1990–1992).\n\nMezi lety 1992 a 1997 byl posledním guvernérem Hongkongu (britský pronájem tohoto území skončil, když Patten odplul 1. července 1997 na Královské jachtě Britannia).\n\nPoté působil jako evropský komisař pro vnější vztahy (2000–2004).\n\nOd roku 2003 je rektorem (\"kancléřem\") Oxfordské univerzity a spolupředsedou Mezinárodní krizové skupiny.\n\nČlánky přispíval také do přílohy \"Kavárna\" českého deníku MF DNES (pod hlavičkou Projectu Syndicate).\n\n\n"}
{"id": "411151", "url": "https://cs.wikipedia.org/wiki?curid=411151", "title": "Narjan-Mar", "text": "Narjan-Mar\n\nNarjan-Mar (, něnecky: \"Няръянa мар\") je přístav ležící poblíž severního pobřeží evropské části Ruska (asi 110 km od Barentsova moře) a administrativní centrum Něneckého autonomního okruhu.\n\nMěsto leží za Severním polárním kruhem na pravém břehu řeky Pečory, v místě, kde se řeka vlévá do Pečorského moře, při pobřeží Pečorského zálivu. Dle sčítání z roku 2010 zde žilo 21 296 obyvatel (v roce 2008 19 275, v roce 1989 20 182, v roce 1973 17 000).\n\nVe městě se nachází letiště. Nejbližší železnicí stanice se nachází 340 km ve vnitrozemí, ve městě Pečora.\n\nRozvoj oblasti začal ve 30. letech 20. století, kdy se zde podle první pětiletky SSSR začala rozvíjet průmyslová činnost na místních uhelných pánvích. Status města má Narjan-Mar od roku 1935. Oblast měla obrovské zásoby dřeva, dřevařský průmysl však v dnešní době zanikl. V dnešní době je hlavním zdrojem obchodu ropná společnost Lukoil.\n\nNázev města znamená v doslovném překladu z něnečtiny \"červené město\".\n\nNedaleko města se nachází opuštěné město Pustozjorsk/Pustozersk (1499–1962).\n\n\n"}
{"id": "411153", "url": "https://cs.wikipedia.org/wiki?curid=411153", "title": "Zmocňovací zákon (Německo 1933)", "text": "Zmocňovací zákon (Německo 1933)\n\nZmocňovací zákon ( ) byl přijat německým Říšským sněmem a podepsán říšským prezidentem Německa Hindenburgem 23. března 1933. Byl druhým krokem následujícím po dekretu o požáru budovy říšského sněmu, kterým říšský kancléř získal výjimečné pravomoci a stal se Führerem (vůdce). Zákon umožnil vládě (kabinetu) přijímat zákony bez jejich schválení Říšským sněmem po dobu čtyř let. Plný název zákona je \"Gesetz zur Behebung der Not von Volk und Reich (Zákon pro nápravu nouze občanů a národa)\".\n\nZmocňovací zákon byl schválen říšským sněmem 23. března a vyhlášen následujícího dne. Zákon byl podle Ústavy podepsán prezidentem Paulem von Hindenburgem, kancléřem, ministrem zahraničí Neurathem a ministrem financí Lutz Schwerin von Krosigkem. Souhlasil s ním také bývalý kancléř Heinrich Brüning.\n\n\"Der Reichstag hat das folgende Gesetz beschlossen, das mit Zustimmung des Reichsrats hiermit verkündet wird, nachdem festgestellt ist, dass die Erfordernisse verfassungsändernder Gesetzgebung erfüllt sind:\"\n\n\"Art. 1. Reichsgesetze können außer in dem in der Reichsverfassung vorgesehenen Verfahren auch durch die Reichsregierung beschlossen werden. Dies gilt auch für die in den Artikeln 85 Abs. 2 und 87 der Reichsverfassung bezeichneten Gesetze.\"\n\n\"Art. 2. Die von der Reichsregierung beschlossenen Reichsgesetze können von der Reichsverfassung abweichen, soweit sie nicht die Einrichtung des Reichstags und des Reichsrats als solche zum Gegenstand haben. Die Rechte des Reichspräsidenten bleiben unberührt.\"\n\n\"Art. 3. Die von der Reichsregierung beschlossenen Reichsgesetze werden vom Reichskanzler ausgefertigt und im Reichsgesetzblatt verkündet. Sie treten, soweit sie nichts anderes bestimmen, mit dem auf die Verkündung folgenden Tage in Kraft. Die Artikel 68 bis 77 der Reichsverfassung finden auf die von der Reichsregierung beschlossenen Gesetze keine Anwendung.\"\n\n\"Art. 4. Verträge des Reichs mit fremden Staaten, die sich auf Gegenstände der Reichsgesetzgebung beziehen, bedürfen nicht der Zustimmung der an der Gesetzgebung beteiligten Körperschaften. Die Reichsregierung erlässt die zur Durchführung dieser Verträge erforderlichen Vorschriften.\"\n\n\"Art. 5. Dieses Gesetz tritt mit dem Tage seiner Verkündung in Kraft. Es tritt mit dem 1. April 1937 außer Kraft, es tritt ferner außer Kraft, wenn die gegenwärtige Reichsregierung durch eine andere abgelöst wird.\"\n\n\"Říšský sněm schvaluje následující zákon, který tímto stanovuje, se souhlasem říšské rady, která potvrdila, že všechny náležitosti pro přídavek k ústavě byly splněny:\"\n\n\"Čl. 1. Vedle procedury předepsané ústavou, mohou být Říšské zákony také schvalovány přímo vládou říše. Toto zahrnuje článek 85 paragrafu 2 a článek 87 ústavy.\"\n\n\"Čl. 2. Zákony schválené vládou říše se mohou odchýlit od ústavy, pokud nijak neovlivní instituce říšského sněmu a říšské rady. Právo prezidenta říše zůstává nedotčeno.\"\n\n\"Čl. 3. Zákony schválené říšskou vládou jsou vydávány kancléřem a oznamovány v Říšském tisku. Vstupují v platnost následující den po oznámení, pokud není datum stanoveno jinak. Odstavce 68-77 ústavy se na zákony schválené vládou říše nevztahují.\"\n\n\"Čl. 4. Smlouvy říše s dalšími státy, které ovlivňují říšskou legislativu, nepotřebují souhlas legislativních těles. Říšská vláda vydá regulace potřebné pro uvedení takových smluv v platnost.\"\n\n\"Čl. 5. Tento zákon vstupuje v platnost den po jeho vyhlášení. Tento zákon pozbývá platnosti k 1. dubnu 1937 nebo pokud bude říšská vláda nahrazena jinou.\"\n\nPoté, co byl Adolf Hitler 30. ledna 1933 jmenován kancléřem, požádal prezidenta Hindenburga o rozpuštění Říšského sněmu. Volby byly vyhlášeny na 5. března 1933. Požár Říšského sněmu 6 dní před volbami, zobrazený nacisty jako začátek komunistické revoluce, vedl k vydání dekretu o požáru říšského sněmu, kterým byla suspendována občanská práva a habeas corpus. Hitler využil dekretu k zadržení představitelů komunistické strany, čímž se jich zbavil.\n\nPřestože NSDAP získala o 5 milionů hlasů více, než v předcházejících volbách, nezískala strana absolutní většinu a závisela na nepatrné většině s 52 hlasy svého koaličního partnera německé lidové strany. Aby se zbavil této závislosti, Hitler 15. března předložil kabinetu návrh zmocňovacího zákona, který na čtyři roky vládě předal zákonodárnou moc. Nacisté navrhli zmocňovací zákon, aby získali politickou moc bez potřeby většiny v Říšském sněmu.\n\nZmocňovací zákon umožňoval vládě přijímat zákony, včetně zákonů odchylujících nebo měnících ústavu, bez souhlasu říšského sněmu. Protože umožňoval odchýlení od ústavy, byl považován za změnu ústavy a jeho přijetí vyžadovalo dvoutřetinovou většinu poslanců, se dvěma třetinami poslanců přítomných na schůzi.\n\nNSDAP počítala s podporou stran zastupujících střední třídu, podnikatele a junkery. 22. března 1933, den před hlasováním o zákonu, uzavřel Hitler dohodu i s Centrem, jeho předsedovi Ludwigu Kaasovi slíbil písemně stvrzené ústavní záruky. Tuto písemnou záruku ale navzdory ujištěním i v den hlasování Kaas nikdy nedostal. Se všemi těmito hlasy měl návrh zajištěnou dostatečnou většinu.\n\nPo požáru Říšského sněmu byla komunistická strana zakázána a všichni komunističtí poslanci byli zatčeni, za mřížemi skončila také část poslanců sociální demokracie, někteří další sociální demokraté se museli skrývat. Přesto mohl zbytek sociálních demokratů zablokovat přijetí snížením účasti poslanců pod dvě třetiny. Krátce před přijímáním zákona ale byla přijata změna jednacího řádu, podle které byli všichni neomluvení nepřítomní poslanci považovaní za přítomné. Za takových okolností se sociální demokraté rozhodli zúčastnit a hlasovat proti.\n\n23. března 1933 jednání doprovázela přítomnost jednotek Sturmabteilung. Proti zákonu vystoupil bývalý kancléř centrista Heinrich Brüning, který se později rozhodl dodržet stranickou disciplínu a hlasoval pro, a předseda sociálních demokratů Otto Wels. \n\nPro zákon nakonec hlasovalo 444 poslanců, proti bylo 94 sociálních demokratů.\n\n\n\n"}
{"id": "411162", "url": "https://cs.wikipedia.org/wiki?curid=411162", "title": "Seznam vedlejších robotích postav ve Futuramě", "text": "Seznam vedlejších robotích postav ve Futuramě\n\nToto je seznam vedlejších robotích postav seriálu \"Futurama\". \nFlexo vypadá přesně jako Bender, avšak nosí bradku. Svým chováním jsou si dost podobní, jsou přátelé a rádi si dělají srandu z Frye. Seznámili se, když Fry srazil Flexa automobilem. Postavu namluvil John DiMaggio.\n\nRoberto je psychopatický zločinec, jeho tělo připomíná náhrobek a v ruce má obvykle nůž. Vykradl jednu banku třikrát po sobě. Postavu namluvil David Herman.\n\nCalculon je filmová hvězda, hlavní postava telenovely All my Circuits (Velmi křehké obvody). Je nejslavnějším robotem. Postavu namluvil Maurice LaMarche.\n\nByl sestrojen roku 1997 jako jeřáb pracující na tzv. \"projektu SATAN\" (auto vytvořené ze součástek aut ve kterém jezdili vrazi, diktátoři, tyrani...). Jenže z auta se stal autodlak (automobilový vlkodlak) který Calculona napadl, takže se stal autodlak i z něj. V průběhu 3. tisíciletí měnil design, aby mohl nenápadněji napadat jiné roboty a tak z nich dělat autodlaky. V roce 3000 pracuje jako herec v oblíbeném televizním seriálu „Velmi křehké obvody“. Jeho postava se jmenuje také Calculon.\n\nRoboďábel je šéf v robopekle a má velmi šikovné ruce - umí hrát výborně na zlaté housle. Postavu namluvil Dan Castelanetta.\n\nRobosanta byl zkonstruován jak robot, jenž měl o Vánocích rozdávat hodným lidem dárky a zlé lidi měl trestat. V jeho programu se však vyskytla chyba, díky níž jsou nároky na to být hodný nesplnitelné (až na doktora Zoidberga, toho vyhodnotil jako hodného). Vánoce se tudíž staly časem, kdy se každý snaží zachránit před zabijáckým Robosantou. John Goodman/John DiMaggio.\n\nKwanzaa bot je africký ekvivalent Robosanty. Postavu namluvil Coolio.\n\nMlátička je robustní fembot, jenž se dá použít i jako dopravní prostředek. Žila na Měsíci jako \"robodcera\" farmáře.\n\nURL je policista, který se vždy objevuje se svým lidským parťákem Smittym.\n\nHedonbot je zlatý robot v řecko-římském stylu. Jeho tvar připomíná postavu ležící na pohovce. Často pojídá všemožné pokrmy a je vlastníkem divadla. Jeho tělo nemá ruce, aby se neunavoval jejich pohybem při jídle a nemusel nikdy pracovat. Místo toho jsou ruce součástí lůžka, a tím jako kdyby ho obsluhoval někdo jiný. Postavu namluvil Maurice LaMarche.\n"}
{"id": "411163", "url": "https://cs.wikipedia.org/wiki?curid=411163", "title": "Juraj Kucka", "text": "Juraj Kucka\n\nJuraj Kucka (* 26. února 1987, Bojnice) je slovenský fotbalový záložník a reprezentant, od ledna 2019 hráč klubu Parma Calcio 1913. Účastník Mistrovství světa 2010 v Jihoafrické republice a EURA 2016 ve Francii. Mimo Slovensko působil na klubové úrovni v České republice, Itálii a Turecku. Stal se historicky prvním reprezentantem Slovenska, který si na dres dal místo příjmení přezdívku (dle pravidel UEFA tzv. \"shirt name\"). Od EURA 2016 ve Francii nosí na zádech přezdívku \"Kuco\".\n\nJeho fotbalovým vzorem je bývalý anglický záložník Paul Scholes.\n\nV mládí hrál Juraj Kucka za HFK Prievidza, Radvaň a Podbrezovou. V dresu Športu Podbrezová hrál na podzim 2006 2. slovenskou ligu.\n\nV lednu 2007 přestoupil do prvoligového klubu MFK Ružomberok. Ve slovenské nejvyšší lize debutoval za Ružomberok 11. března 2007 a ve své první sezóně odehrál 6 zápasů.\nCelkem zaznamenal během svého účinkování v Ružomberoku 8 gólů ve 49 odehraných zápasech.\n\nKucka přestoupil do Sparty Praha z klubu MFK Ružomberok v lednu roku 2009, podepsal tříletou smlouvu. Spartě ho doporučil její někdejší kouč Michal Bílek, který Kucku v Ružomberoku trénoval. V sezóně 2009/10 získal s mužstvem český titul. Hrál na hranici sebeobětování, nevypustil žádný souboj. Byl také nejvytíženějším mužem v kádru a postupně se vypracoval mezi největší osobnosti ligy. Během svého dvouletého působení v pražském klubu vstřelil 11 branek ve 45 ligových zápasech.\n\nV Evropské lize 2010/11 se trefil v prosinci 2010 v utkání proti domácímu Palermu, v 62. minutě si naskočil na centrovaný míč z pravé strany a hlavou srovnal stav utkání na konečných 2:2. Tento gól znamenal postup Sparty do jarních vyřazovacích bojů (zajistila si jej v předstihu před posledním utkáním skupiny s CSKA Moskva), kde narazila na anglický klub Liverpool FC.\n\nV lednu 2011 podepsal Kucka smlouvu s FC Janov na 4,5 roku, o půl roku později si Janov dohodl s Interem Milán na podílu na právech za Kucku a brankáře Emiliana Viviana (Inter). V červnu 2012 se Inter svých práv na Kucku zřekl výměnou za Samuela Longa.\n\nZa janovský klub debutoval 12. ledna 2011 v zápase Coppa Italia proti Interu Milán. 6. února byl zvolen fanoušky mužem zápasu po remíze 1:1 s AC Milán. Juraj se dobře začlenil do italského družstva díky výborné fyzičce a fotbalovému myšlení.\n\n18. srpna 2011 vstřelil za Janov svůj první gól při výhře 2:1 na hřišti Lazia Řím.\n\nVe druhém kole sezóny 2012/2013 Kucka vstřelil ve 26. minutě úvodní gól proti domácí Catanii, na vítězství to však nestačilo a Janov prohrál 2:3. 20. října 2012 v utkání 8. kola otevíral Kucka skóre zápasu proti AS Řím, domácí FC Janov nakonec prohrál výsledkem 2:4. Začátkem listopadu 2013 v 11. ligovém kole Serie A sezóny 2013/14 vstřelil vítězný gól proti Laziu Řím, FC Janov vyhrál venku 2:0. Byla to jeho první branka v tomto ligovém ročníku. O týden později se trefil podruhé, když brankou přispěl k vítězství Janova 2:0 nad týmem Hellas Verona. V prosinci 2013 v zápase proti Cagliari Calcio si vážně poranil koleno.\n\nV srpnu 2015 podepsal čtyřletou smlouvu s italským klubem AC Milán, ačkoli byl na spadnutí přestup do tureckého Beşiktaşe Istanbul. V prosinci 2016 vyhrál s AC svou první trofej v tomto klubu, Supercoppa italiana 2016 (v katarském Dauhá) proti Juventusu Turín, k triumfu přispěl proměněnou penaltou v penaltovém rozstřelu.\n\nV červenci 2017 přestoupil do tureckého klubu Trabzonspor, kde podepsal smlouvu na 3 roky.\n\n\n\nJuraj Kucka nastupoval za slovenskou jedenadvacítku.\n\nV A-mužstvu debutoval 19. listopadu 2008 v domácím přátelském utkání na Tehelném poli proti Lichtenštejnsku, jež skončilo vítězstvím Slovenska 4:0. Kucka nastoupil do utkání v 53. minutě, střídal na hřišti Branislava Obžeru.\n\nSvůj první gól v seniorském reprezentačním dresu vsítil 10. srpna 2011 v přátelském utkání proti domácímu Rakousku, ve 21. minutě otevíral skóre zápasu, které Slovensko u svého souseda vyhrálo 2:1.\n\n6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. 22. března 2013 nastoupil v domácím kvalifikačním zápase v Žilině proti Litvě, který skončil remízou 1:1. Juraj měl několik dobrých střeleckých příležitostí, ale vytěžil z nich pouze střelu do tyče. Slovensko si tímto výsledkem značně zkomplikovalo situaci v kvalifikační skupině G na MS 2014 v Brazílii. Neprosadil se ani 26. března 2013 v přátelském utkání proti Švédsku, které skončilo bezbrankovou remízou. V srpnu 2013 jej povolal nový trenér Slovenska Ján Kozák k přátelskému střetnutí s domácím Rumunskem (14. srpna, remíza 1:1). Nastoupil v odvetném kvalifikačním zápase s Bosnou a Hercegovinou 10. září 2013 v Žilině, Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. Druhou branku v A-týmu si připsal 15. listopadu 2013 na Městském stadionu ve Vratislavi proti domácímu Polsku, kde vstřelil ve 30. minutě vítězný gól zápasu, který skončil výsledkem 2:0 pro Slovensko.\n\n9. října 2014 vstřelil první gól v kvalifikačním zápase na EURO 2016 proti Španělsku, brankář Iker Casillas nedokázal jeho střelu vyrazit. Slovensko vyhrálo 2:1 a po úvodní výhře nad Ukrajinou potvrdilo výborný vstup do kvalifikace. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko v éře samostatnosti).\n\nReprezentační trenér Vladimír Weiss jej nominoval pro Mistrovství světa ve fotbale 2010 v Jihoafrické republice, ačkoli Juraj neabsolvoval jediný kvalifikační zápas. Vyplatilo se mu to, Kucka patřil mezi nejlepší hráče ve Weissově výběru.\n\nSlovensko se 15. června utkalo na Mistrovství světa ve svém prvním utkání v základní skupině F s nováčkem šampionátu Novým Zélandem, Kucka nastoupil na hřiště v závěru utkání (91. minuta) za stavu 1:0, kdy střídal Vladimíra Weisse ml., Slovensko vítězství neudrželo, v 93. minutě zařídil konečnou remízu 1:1 hlavičkující Winston Reid.\nVe druhém utkání 20. června 2010 podlehlo Slovensko jihoamerickému mužstvu Paraguaye 0:2, avšak do tohoto zápasu Kucka nezasáhl.\n24. června 2010 ve třetím zápase Slovenska v základní skupině proti Itálii nastoupil v základu a podal výborný výkon, pomohl tak reprezentaci k vítězství 3:2 a postupu do osmifinále ze druhého místa na úkor Itálie. Slovenský záložník asistoval ve 25. minutě na prvním gólu Róberta Vitteka.\n\nV osmifinále se Slovensko střetlo Nizozemskem, v nastaveném čase (94. minuta) snižoval Vittek z pokutového kopu na konečných 1:2, tento výsledek posunul do čtvrtfinále turnaje pozdějšího vicemistra Nizozemsko. Juraj Kucka odehrál opět celý zápas a dostal žlutou kartu.\n\nTrenér Ján Kozák jej zařadil do 23členné nominace na EURO 2016 ve Francii, kam se Slovensko probojovalo poprvé v éře samostatnosti.\nV prvním utkání nastoupil proti Walesu, Slovensko prohrálo 1:2. Ve druhém zápase proti Rusku byl u výhry 2:1 a v posledním zápase základní skupiny proti Anglii uhrál se spoluhráči remízu 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Kucka nastoupil) a s šampionátem se rozloučili.\n\n\n\n"}
{"id": "411166", "url": "https://cs.wikipedia.org/wiki?curid=411166", "title": "Železniční trať Chomutov–Vejprty", "text": "Železniční trať Chomutov–Vejprty\n\nŽelezniční trať Chomutov–Vejprty je jednokolejná neelektrizovaná regionální dráha v Ústeckém kraji. Provozovatelem je od 1. července 2008 SŽDC, v té době byla dráha ještě úsekem celostátní dráhy. V jízdním řádu pro cestující je uváděna v tabulce 137.\n\nZáměr postavit železnici ze saského Chemnitz do Annabergu s pokračováním do Vejprt a Chomutova vznikl již v roce 1854 a navázal na starší myšlenku z roku 1839. Hlavním důvodem pro stavbu dráhy byla možnost dopravy hnědého uhlí z Mostecké pánve do Saska. Povolení pro stavbu českého úseku trati vydal 10. prosince 1868 ministr obchodu Ignaz von Plener. Stavby trati se ujala Buštěhradská dráha. Začala ji slavnostním výkopem 18. srpna 1869 a provoz byl zahájen 1. srpna 1872. Technicky náročná trať z Chomutova stoupá na hřeben Krušných hor a poblíž Kovářské překonává nadmořskou výšku 875 metrů. Dále klesá k vejprtskému nádraží ve výšce 715 metrů.\n\nOd roku 1900 plánované propojení trati z Vejprt do Karlových Varů s tunelem pod Klínovcem a napojení na Přísečnickou dráhu v Jöhstadtu se kvůli první světové válce neuskutečnilo. V roce 1909 byla na náklady města Vejprty a firmy Kannenberger zřízena zastávka v Novém Zvolání a začalo také rozšiřování vejprtského nádraží. Jízdné ve třetí třídě na trase z Chomutova do Vejprt stálo 1,70 korun v roce 1903 a 2,80 korun v roce 1911.\n\nPo vzniku Československa se Buštěhradská dráha od 14. července 1923 začlenila do Československých státních drah. Kromě nákladního provozu tehdy trať až do roku 1928 denně využívalo okolo 800 lidí, kteří dojížděli za prací do Vejprt, a další stovky lidí, kteří jezdili za prací do Německa. Jednou týdně do Vejprt jezdil rekreační rychlík z Prahy. Intenzivní využití trati ukončila velká hospodářská krize.\n\nPřed vypuknutím druhé světové války čelili zaměstnanci dráhy útokům členů Sudetoněmecké strany, které vyvrcholily 25. září 1938, kdy henleinovci výbuchem zničili část trati u Vejprt, a způsobili vykolejení lokomotivy č. 344 802 s několika vagóny. Lehce zranění železničáři museli ustoupit ke stanovišti stráže obrany státu v Novém Zvolání. Čeští železničáři se po válce na trať vrátili 21. května 1945, kdy do Vejprt přijel obrněný vlak, jehož úkolem bylo zajistit bezpečnost na pohraniční trati.\n\nVe druhé polovině dvacátého století význam tratě upadal. Železniční svršek nebyl udržován, chátraly také nádražní budovy a trať byla celkově nerentabilní. V roce 1948 byl ukončen provoz na odbočce z Křimova do Reitzenhainu, ale přibližně do roku 1959 trať sloužila vlečka do stanice Hora Svatého Šebestiána. Přerušeno bylo také spojení s Německem a k jeho obnovení došlo až 1. srpna 1993. Následovala rekonstrukce pohraničního mostu financovaná z programu PHARE, která umožnila pravidelný provoz nákladních vlaků, z nichž první přes hranice projel 22. května 2001. Přesto provoz na trati nadále klesal a v roce 2006 se uvažovalo o úplném zastavení provozu. Od prosince 2007 jezdí po trati jen dva páry víkendových vlaků. Na jeden pár vlaků byla obvykle nasazena dvoudílná jednotka Desiro Classic, na druhý z nich motorový vůz řady 810 v letním období posílený o přípojný vůz. Od jízdního řádu 2014/2015 jezdí vlaky pouze během víkendů a státních svátků v období od května do září.\n\nV roce 2012 byla zbourána výpravní budova nádraží v Rusové. V dalším roce postihl stejný osud výpravní budovu ve stanici Domina a většinu vejprtského nádraží. Roku 2014 Správa železniční dopravní cesty zbořila také výpravní budovu v Černovicích. Zchátralou budovu v Kovářské z roku 1880 koupil v roce 2014 nový majitel a postupně ji opravuje.\n\n\n\n\n"}
{"id": "411173", "url": "https://cs.wikipedia.org/wiki?curid=411173", "title": "Miroslav Malura", "text": "Miroslav Malura\n\nMiroslav Malura (21. března 1937, Opava – 7. listopadu 2000, Ostrava) byl český muzikolog, folklorista, muzejní pracovník a vysokoškolský učitel.\n\nZabýval se zejména dílem Ludwiga van Beethovena.\n\nJeho synem je literární historik Jan Malura.\n"}
{"id": "411180", "url": "https://cs.wikipedia.org/wiki?curid=411180", "title": "Ahura Mazda", "text": "Ahura Mazda\n\nAhura Mazda „Pán Moudrost“, středopersky Óhrmazd pahlavské písmo , je v zarathuštrismu nejvyšším bohem, svrchovaně dobrým a moudrým, stvořitelem světa i lidí. Jeho protivníkem je Angra Mainju „špatné smýšlení“, středoperský Ahriman, který si namísto \"ašy\" „pravdy“ volí \"drudž\" „lež“, stejně jako démoničtí daévové.\n\nVedle samotného Ahura Mazdy existuje také Spenta Mainju, jeho „Blahodárný duch“, aktivní princip jehož prostřednictvím podle mnoha textů stvořil svět, jehož prostřednictvím „přichází do světa“ a skrze nějž přebývá v každém spravedlivém a moudrém člověku. Rozdíl mezi Ahura Mazdou a Spenta Mainjuem je v zarathuštrické teologii velmi nejasný a těžko definovatelný a připomíná tak vztah mezi Bohem a Duchem svatým v židovské a křesťanské teologii.\n\nPodle Ahura Mazdy je zarathuštrismus také označován jako mazdaismus, avestánsky \"mazdajasna\" „uctívání Mazdy“. V zarathuštrickém kalendáři vzniklém ve 4. století je Ahura Mazdovi zasvěcen 1., 8., 15. a 23. den v měsíci a měsíc odpovídající přibližně prosinci a lednu.\n\nV gáthách, nejstarší částech Avesty, hymnech připisovaných samotnému Zarathuštrovi, je Ahura Mazda popisován jako vševidoucí, či daleko vidící, nadaný prospěšnou magickou mocí, nikdo jej nemůže podvést a je oděný nejtvrdším kamenem – tedy nebesy, až na výjimky se však neobjevují známky personifikace. Taktéž je naznačeno že stvořil svět aby zničil Angra Mainjua, což je koncept přímo se objevující v pozdějších textech, a to někdy přímo svou myšlenkou, častěji však prostřednictvím Spenta Mainjua, svého „Blahodárného ducha“. Přestože je stvořitelem světa není všemocným a tak bylo jeho dílo pokaženo Angra Mainjuem a nechal na každém stvořením aby si volilo mezi dobrem a zlem.\n\nPodle Bundahišnu, středoperská kosmologická encyklopedie převážně z 8. a 9. století, uvádí že na počátku existoval vševědoucí a dobrotivý Óhrmazd a nevědomý a zlovolný Ahriman, jež oddělovala Prázdnota – Wāy. Po tři tisíce let nevěděl Ahriman o existenci Óhrmazda, ale když jej nakonec zahlédl utekl a v temnotách vytvořil četné daévy. Dobrý bůh poté nabídl zlému mír, to však bylo odmítnuto, nakonec byla uzavřena dohoda podle které spolu budou soupeřit po devět tisíc let. Po uplynutí této lhůty podle Bundahišnu Óhrmazd zvítězí. Po uzavření dohody dobrý bůh stvořil Amahraspandy, oblohu, vodu, zemi, rostliny, dobytek a nakonec prvního člověka Gajómarta.\n\nPodle zurvanitských textů na počátku existoval pouze Zurván, který po tisíc let vykonával oběti aby mohl mít syna Óhrmazdu, stvořitele světa. Tisící rok však zapochyboval zda jeho oběti mají smysl a kvůli těmto pochybnostem byl počet nejen Óhrmazd, ale také Ahriman. Poté Zurván učinil slib že svému prvorozenému daruje své království, Óhrmazd se o tom dozvěděl a sdělil tento fakt svému bratru, který se poté prodral na svět první. Zurván temného a páchnoucího Ahrimana jako svého syna odmítl, ale v důsledku svého slibu mu věnoval devět tisíc let vlády, po které však bude následovat vláda Óhrmazdova.\n\nDruhá část jména nemá zcela jasný výklad, z avestánského písma může být přepisována jako \"Mazdā\" nebo \"Mazdāh\", a vykládána jako substantivum „moudrost“, nebo jako adjektivum „moudrý“. Dalšími formami Ahura Mazdova jména jsou parthské Aramazd, středoperské Hormizd a novoperské Ormazd (perským písmem اهورامزدا). Často je také titulován jako Stvořitel, avestánsky Dadvah či Dātār, středopersky Dādār. Zarathuštrickému Ahura Mazdovi také odpovídá několik íránských božstev, o nichž však nemáme žádné bližší informace a jejichž náboženský kontext byl do jisté míry nejspíše odlišný, jako staroperský Auramazda (klínopis ) či Ahuramazda, baktrijsky Ó(o)romozdo, v Chórezmu Rémažd, u Sogdijců Charmuzda.\n\nBritské iranistka Mary Boyce (1920-2006) zastává názor že pozemským prototypem Ahura Mazdy je velekněz, sloužící díky své moudrosti a znalosti práva jako poradce i vůdce. Mithru a Apam Napáta chápe jako dva ahury jemu podřízené, přičemž druhého z nich pokládá za protějškem védského Varuny.\n\nČeský indoevropeista Petr Vavroušek (1949-2015) se domnívá že Ahura Mazda byl božstvem náležejícím do skupiny takzvaných ahurů, odpovídajících védským asurům, jež bylo druhým, nejspíše starším, pokolením bohů vedle daivů, védských dévů. Podle této koncepce byli daiové/dévové v Íránu démonizováni, zatímco v Indii se totéž přihodilo asurům/ahurům. Původní jméno Ahura Mazdy bylo podle Vavrouška tabuizováno a nahrazeno tak titulem Ahura, příležitostně doloženým i u Mithry a Apam Napáta, a přívlastkem Mazda. V gáthách je toto božstvo 116krát uváděno jako Mazda, 64krát jako Ahura a 28krát jako Mazda Ahura.\n\nAmerický mytolog Jaan Puhvel (*1932) považuje Ahura Mazdu za protějšek védského Varuny. Vychází přitom z faktu že oba jsou označováni jako ahura/asura, že Varuna je označován přívlastkem \"médhira\" „moudrý“, a že Aša, podle Puhvela sublimovaná podstata Ahura Mazdy, má svůj protějškem ve védském rta, kosmickém zákonu, jehož je Varuna strážcem. Mithra, ve védském náboženství úzce s Varunou spjatý – jak ukazuje dvandvová dvojice Mitra-Varuna, byl podle jeho názoru během Zarathuštrovy reformy zařazen mezi daévy, ale později opět nabyl na důležitosti a byl zařazen do pravověrného panteonu jako božstvo podřízené Ahura Mazdovi. Ve staré perštině zmiňované dvojici odpovídá rekonstruované \"*Miša-Auramazdáh\", ozývající se v osobních jménech jako Mihrhormuz nebo Mesoromasdés.\n\n"}
{"id": "411181", "url": "https://cs.wikipedia.org/wiki?curid=411181", "title": "Sarit Chadad", "text": "Sarit Chadad\n\nSarit Chadad ( ; narozena 20. září 1978) je izraelská zpěvačka.\n\nNarodila se do ortodoxní židovské rodiny jako nejmladší ze čtyř bratrů a čtyř sester a již v raném dětství prokazovala hudební talent. V osmi letech začala vystupovat hraním na klavír bez vědomí rodičů v klubech v rodném městě a okolí. Kromě hraní na klavír se také naučila hrát na varhany, kytaru, akordeon a na darbuku. V patnácti letech se připojila k místní kapele Hadera Youth Band. O rok později si všiml jejího hudebního talentu hudební producent Avi Gueta, který je od té doby jejím manažerem.\n\nIzraelská televize ji zvolila jako zástupkyni Izraele na soutěž Eurovision Song Contest 2002. S písní 'Light a Candle' se umístila na 12. místě.\n\nAmerická zpěvačka Madonna v roce 2007 uvedla, že je fanynkou Sarit Hadad a ráda poslouchá její písně při večeři v košer restauraci blízko jejího domova.\n\nSarit zásadně nevystupuje na Šabat nebo na jiné židovské svátky.\n\n\n\n"}
{"id": "411188", "url": "https://cs.wikipedia.org/wiki?curid=411188", "title": "Klíční kost", "text": "Klíční kost\n\nKlíční kost (\"clavicula\") je párová kost lidského těla, která tvoří část kosterní soustavy horních končetin. Kost je u dospělého jedince přibližně 12 až 17 cm dlouhá s esovitým prohnutím. Při čelním pohledu na hruď se nachází v horní části a vystupuje přímo pod kůži, kde je dobře viditelná a nahmatatelná.\n\nJe to kost, která je náchylná k častému zlomení.\n\n"}
{"id": "411193", "url": "https://cs.wikipedia.org/wiki?curid=411193", "title": "Yuanmousaurus jingyiensis", "text": "Yuanmousaurus jingyiensis\n\nYuanmousaurus jingyiensis (\"ještěr z Yuanmou\") byl sauropodní dinosaurus z čeledi Mamenchisauridae, který žil v období střední jury (asi před 165 miliony let) na území dnešní Číny.\n\nTento středně velký sauropod byl popsán na základě nekompletního fosilního materiálu a jeho délka byla odhadnuta na 15 až 20 metrů a hmotnost na 12 tun (patřil tedy mezi středně velké sauropody).\n\nTypovým druhem rodu \"Yuanmousaurus\" je \"Y. jingyiensis\", popsaný paleontologem Lu Junchangem a jeho kolegy v roce 2006. Jde zřejmě o rod blízce příbuzný rodu \"Euhelopus\" nebo snad spíše rodům \"Mamenchisaurus\" a \"Tienshanosaurus\". Stejným dinosaurem by ve skutečnosti mohl být o dva roky později popsaný mamenchisaurid rodu \"Eomamenchisaurus\".\n\n\n"}
{"id": "411195", "url": "https://cs.wikipedia.org/wiki?curid=411195", "title": "Seversk", "text": "Seversk\n\nSeversk (rusky \"Се́верск\") je uzavřené město v Ruské federaci. Nachází se v Tomské oblasti, 13 km severozápadně od města Tomsk, na pravém břehu řeky Tom.\n\nStatut města má od roku 1956. Žije zde něco přes 100 tisíc obyvatel. Ve městě se nachází Severská státní technologická akademie, která je součástí Tomské polytechnické univerzity.\n\nDlouhodobým primátorem města byl v letech 1984 – 2010 \"Nikolaj Ivanovič Kuzměnko\".\n\nMěsto bylo založeno v roce 1949 pod názvem Pjatyj Počtovyj (\"Пя́тый Почто́вый\"), v letech 1954-1992 neslo název Tomsk-7 (\"Томск-7\"). Samotný název Tomsk-7 bylo ve skutečnosti číslo poštovní přihrádky ( udávající přibližnou polohu poblíž Tomsku.\n\nV Seversku je situován chemický průmysl a nachází se zde několik jaderných reaktorů sloužících k obohacování uranu a výrobě plutonia. Vzhledem ke smlouvě mezi Ruskem a USA z roku 2003 jsou nyní dva ze tří reaktorů odstavovány. V těchto prostorách jsou také vyráběny a uchovávány jaderné hlavice. 6. dubna 1993 zde explodovala nádrž obsahující vysoce radioaktivní roztok, tato událost byla kvalifikována jako vážná jaderná havárie.\n\nZa dob Sovětského svazu byl Seversk přísně utajovaným uzavřeným městem. Změnu přineslo až prohlášení prezidenta Borise Jelcina z roku 1992, které městům tohoto typu povolilo užívat svá pravá jména. Poloha Seversku nebyla do této doby vyznačena ani na mapách.\n\nPo mnoho let platila pro obyvatele města striktní omezení týkající se možnosti příchodu a odchodu z města. Pokud někdo například opouštěl město, musel projít přes zvláštní kontrolní stanoviště a bylo mu zakázáno podávat jakékoli informace o jeho práci, či místě bydliště. V roce 1987 byla nicméně některá z těchto opatření zrušena vlivem zvyšujícího se počtu obyvatel pracujících a studujících v nedalekém Tomsku.\n\nNavzdory nařízením zmírňujících tato opatření zůstává město pro veřejnost (kromě rezidentů) stále uzavřeno. Pro vstup do města je zřízeno šest speciálních kontrolních stanovišť, kde musí návštěvníci ukazovat vstupní dokumenty. Povolení ke vstupu do města může být získáno prostřednictvím cílové instituce návštěvy, nebo z důvodu návštěvy příbuzných. Před květnem 2007 se návštěvníci museli namísto u stanovišť, hlásit na zvláštním úřadě v Tomsku.\n\nPodle údajů zde v roce 2002 žilo 114 600 obyvatel a v roce 2008 107 126 obyvatel .\n\n"}
{"id": "411197", "url": "https://cs.wikipedia.org/wiki?curid=411197", "title": "Loketní kost", "text": "Loketní kost\n\nLoketní kost (\"ulna\") je dlouhá kost v lidském těle, která tvoří část kostry člověka v horní končetině, přesnějí v ruce. Na masivnějším zakončení se spojuje s kladkou pažní kosti, na užší straně (distální konec) pak je zakončena hlavicí loketní kosti (\"caput ulnae\") s úzkou kloubní plochou pro artikulaci s vřetenní kostí.\n\nSpolu s vřetenní kostí tvoří u člověka předloktí. Loketní kost je zakončena u zápěstí směrem k malíčku.\n\n"}
{"id": "411200", "url": "https://cs.wikipedia.org/wiki?curid=411200", "title": "Opel Ascona", "text": "Opel Ascona\n\nOpel Ascona byl automobil střední třídy, který v letech 1970 až 1988 vyráběla ve třech generacích německá automobilka Opel. Vůz také zvítězil v rallye v sezoně 1982.\n\nPoprvé se představila 28. října 1970. Zařadila se mezi Opel Kadett a Opel Rekord. Vyráběla se jako sedan nebo kombi Ascona Caravan. Z Ascony byl odvozen sportovní typ Manta. Výroba byla ukončena v roce 1975.\n\n\nPoprvé byla představena na Frankfurtském autosalonu v roce 1975. Z nabídky zmizelo kombi a zůstal jen dvou- a čtyřdveřový sedan. V roce 1981 byla výroba ukončena.\n\n\nSoutěžní verze Ascony nesla označení Opel Ascona 400. Vycházela z modelu Ascona B, tedy klasického samonosného ocelového sedanu ve dvoudveřovém provedení s čtyřválcovým motorem s litinovým blokem uloženým vpředu nad přední nápravou, spojkou a pětistupňovou převodovkou souose za motorem a pohonem zadních kol. Ascona 400 vznikla v roce 1980 tím, že motor 2.4 dostal novou šestnáctiventilovou hlavu válců z lehkých slitin od společnosti Cosworth Engineering, nový byl diferenciál s omezenou svorností ZF, zpevněný skelet, blatníky s rozšířením pro širší kola + pohyblivé díly z hliníkového plechu. Pohotovostní hmotnost se pohybovala kolem 1030–1090 kg (podle konkrétní soutěže), díky čemuž vůz disponoval poměrem kolem 5 kg/kW, což mu zajišťovalo dobrou akceleraci a ovladatelnost. Homologace proběhla v roce 1980 ve skupině skupině B (sportovní vozy) podle předpisů FIA (mezinárodní automobilová federace). Ascona 400 dovezla Waltera Rörhla v roce 1982 k titulu mistra světa v automobilových soutěžích, avšak ve značkách Opel nikdy titul mistra světa v rallye neslavil. Na základě Ascony 400 byla o rok později postavena Manta 400 s nižším těžištěm a výkonnějším motorem, která však ve světě soutěží zcela propadla v konkurenci speciálů s trvalým pohonem všech kol.\n\nAscona C byla druhým vozem automobilky Opel s předním náhonem. Vyráběla se ve městech Rüsselsheim (Německo) , Antverpy (Belgie) a Luton (Velká Británie). Britský model se prodával pod názvem Vauxhall Cavalier. Již v roce nástupu na trh se Ascona stala nejprodávanějším automobilem na západoněmeckém trhu.\n\n\n"}
{"id": "411203", "url": "https://cs.wikipedia.org/wiki?curid=411203", "title": "Třebešice (okres Benešov)", "text": "Třebešice (okres Benešov)\n\nObec Třebešice se nachází v okrese Benešov, kraj Středočeský, asi 11 km východně od Benešova. Žije zde obyvatel.\n\nPrvní písemná zmínka o obci pochází z roku 1358. Na území obce se nacházely 2 osady - Třebešice v severnější části, v místech kde se říká “v Ohradách“ s feudálním sídlem a Debrník s kostelem v jižnější části. Debrník, který splynul se sousedními Třebešicemi, se v písemných pramenech naposledy objevuje v 1. pol. 16. století. Dříve farní kostel Debrník dnes filiální kostel Všech svatých ve vlašimském vikariátu pražské diecéze stojí na jižní straně obce. Kruhová apsida kostela je vystavěna v románském slohu a potvrzuje jeho značnou starobylost. Kostel mohl být vystavěn ještě v I. čtvrtině 13. století a barokně přestavěn v roce 1769. V té době byl údajně bez klenby a měl již chatrnou střechu. Další přestavba proběhla v roce 1829 kdy byla západním směrem prodloužena loď. (kostel Všech svatých).\n\n1. července 1651 koupil statek třebešický (sídlo, ves s filiálním kostelem, Litichovice a 4 grunty v Býkovicích) rytíř Tomáš Sohier z Windmühle (1603 - 9.1.1679), nejvyšší lajtnant Wernierského regimentu kýrysníků a jeho manželka Ottilia Sohierová z Windmühle (1622 - 17.1.1657), dcera Serváce Engla z Engelflussu a na Mníšku. Oba jsou pochováni ve zdejším kostele Všech svatých a náhrobky se dochovaly do současnosti. Měli 4 syny a dceru. Jana Tomáše, Alexandra, Arnolda, Serváce a Marii Magdalenu. Známi jsou pouze Jan Tomáš a Marie Magdalena. \nJan Tomáš Sohier z Windmühle (1645 - 1683), který roku 1668 převzal Třebešice, měl za manželku Annu Polyxenu, baronesu de Gerart († 1700), dceru Václava Marka z Gerartu. Manželství bylo bezdětné a po smrti Anny Polyxeny zdědil Třebešice a statek čeňovický, který Sohierové přikoupili, její bratr Leopold Jakub Marek (manželka Marie Terezie Čejková z Olbramovic). Po smrti Leopolda Jakuba Marka zdědila panství Marie Magdalena, rozená svobodná paní Sohierová z Windmühle (1657 - 1726), která se provdala za Františka Leopolda Bechyně z Lažan a na Rozsochatci (1659 - 1736). Měli tři syny a pět dcer. Marie Magdalena byla prababičkou polního maršálka Josefa Václava Radeckého z Radče. Smrtí Marií Magdalenou vymírá rod Sohierů po přeslici.\n\nRoku 1704 prodal František Bechyně po ní zděděné statky Juditě Alžbětě provdané i rozené hraběnce z Götzu, choti Jana Maxmiliána hraběte z Götzu, majitele šternberského panství, který byl apelačním radou a tajným radou císaře Karla VI.\n\nJejich dceru Marii Barboru z Götzu si vzal za manželku František Antonín hrabě z Roggendorfu a vyženil tak šternberské a třebešické panství. Když roku 1739 zemřel, zanechal svůj majetek velmi zadlužený. Vdova a jeho dědička, hraběnka Marie Barbora z Rogendorfu, prodala 30. června 1752 veškerý majetek emauzkému klášteru v Praze. Tento klášter totiž zapůjčil panstvu 7 000 zl. a po jejich nesplacení se pak stal majitelem statku třebešického, čeňovického i vysokolhotského.\n\nV obci bývala škola (1771-1975), fara, záložna, divadelní spolek, knihovna, koloniál, 2 hospody, pivovar (který se připomíná již roku 1603. Voda k vaření piva se brala ze studny, která se jmenuje „Barbora“, lihovar a mlýn, který zanikl po roce 1950.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n\n"}
{"id": "411204", "url": "https://cs.wikipedia.org/wiki?curid=411204", "title": "Qinlingosaurus", "text": "Qinlingosaurus\n\nQinlingosaurus (\"ještěr z pohoří Qin Ling\") byl rodem sauropodního dinosaura, žijícího v Asii v období pozdní křídy. Patří k nejmladším známým asijským sauropodům. Typový druh \"Q. luonanensis\" byl popsán čínskými paleontology v roce 1996 na základě dochovaného materiálu v podobě kosti kyčelní, kosti sedací a tří obratlů. Vzhledem k nekompletnosti materiálu je tento druh klasifikován jako Sauropoda \"incertae sedis\". Jméno dinosaura je odvozeno od názvu čínského pohoří Čchin-ling (pinyin \"Qinling\") v provincii Šen-si, odkud objev pochází.\n\n"}
{"id": "411205", "url": "https://cs.wikipedia.org/wiki?curid=411205", "title": "Nedbal", "text": "Nedbal\n\nČeské příjmení Nedbal nosí více různých osobností:\n\n\n"}
{"id": "411210", "url": "https://cs.wikipedia.org/wiki?curid=411210", "title": "Skóre", "text": "Skóre\n\nSkóre je číselně vyjádřený vzájemný poměr branek nebo bodů dosažených v nějakém sportovním klání či utkání. Pojem je nejčastěji užíván v oblasti kolektivních sportů a míčových her. Konečné skóre je pak závěrečný výsledek nějakého utkání nebo sportovního klání.\n\nNa stadionech bývá skóre zobrazováno na specializovaném ukazateli, který může mít jednoduché mechanické provedení nebo se může jednat o nějakou formu elektronického zobrazení.\n\nobvykle DOMÁCÍ (vlevo) : HOSTÉ (vpravo)\n\nSlovo se občas používá i v přeneseném významu jakožto synonymum pro nějakou bezrozměrnou veličinu, kde nahrazuje například slovo index nebo kvocient i v mimosportovních oblastech života – viz článek skóre grafu (v matematice) nebo Karnofského skóre (v medicíně).\n"}
{"id": "411211", "url": "https://cs.wikipedia.org/wiki?curid=411211", "title": "Pavel Verner (novinář)", "text": "Pavel Verner (novinář)\n\nPavel Verner (19. května 1947, Rýmařov – 11. března 2009, Praha) byl český novinář, spisovatel a dramatik.\n\nAbsolvoval nejdříve Střední všeobecně vzdělávací škole, maturoval v roce 1965. Poté se stal dopisovatelem ČTK. Od roku 1968 působil v regionálním listu Hlas severu. V roce 1971 z politických důvodů musel novinářskou práci opustit a působil v různých profesích – např. jako knihovník v Aši nebo jako dělník na pile v Západočeských dřevařských závodech, od roku 1981 v Praze jako stavební dělník, mistr, dispečer, noční hlídač. Přitom však vystudoval dálkově Střední průmyslovou školu stavební a v polovině 80. let začal dálková studia na FAMU, která dokončil v roce 1992.\n\nPo revoluci se k novinářské profesi vrátil – působil mj. jako zástupce šéfredaktora Národních listů a časopisu Týden.\n\nMezi lety 1996 a 2002 zastával funkci místopředsedy Českého centra Mezinárodního PEN klubu.\n\nČlen ČSSD a člen zastupitelstva Prahy 12, kandidát na senátora a vedoucí tiskového oddělení Ministerstva zdravotnictví za ministra Ivana Davida (1998–1999). (O poměrech na ministerstvu zdravotnictví a o ministru I. Davidovi samotném napsal silně skandalizující knihu \"David a Goliáška\", kvůli níž byl – úspěšně – žalován.)\n\nOd roku 2000 do své smrti byl komentátorem deníku Právo; jeho zasvěcené, krásnou češtinou psané komentáře šly vždy do hloubky, nepostrádajíce vtip a nadhled, aniž by se podbízely – to jej činilo jedním z nejoblíbenějších komentátorů (nejen) tohoto listu.\n\nPůsobil i jako pedagog na fakultě žurnalistiky Univerzity Karlovy a vyučoval tvůrčí psaní na Literární akademii (Soukromá vysoká škola Josefa Škvoreckého).\n\nByl také frontmanem, houslistou a klavíristou skupiny Madmen.\n\nJe autorem devíti prozaických děl a čtyř divadelních her. Již od svých studentských let přispíval verši do sborníku \"Divoké víno\". Po působení na ministerstvu zdravotnictví napsal kontroverzní knihu \"David a Goliáška\". V roce 2003 přispěl svojí povídkou \"Jeden den ve střední Evropě\" do antologie evropských autorů \"Bezcelní povídky\".\n\n\n\n"}
{"id": "411216", "url": "https://cs.wikipedia.org/wiki?curid=411216", "title": "Křeni (hudební skupina)", "text": "Křeni (hudební skupina)\n\nKřeni jsou česká hudební skupina pocházející z Karvinska, která vznikla v roce 2000. Kapela hraje bluegrass (rozšířený o prvky jazzu a swingu) a to jak tradicionály tak i vlastní skladby.\n\n4. října 2003 vydala kapela své debutové album „Tohle já znám“.\n\nAktuální členové skupiny:\n\nBývalí členové skupiny:\n\n\n\n"}
{"id": "411218", "url": "https://cs.wikipedia.org/wiki?curid=411218", "title": "Estée Lauder", "text": "Estée Lauder\n\nEstée Lauder (hebrejsky: אסתי לאודר, narozena 1. července 1906, Queens, New York – 24. dubna 2004, Manhattan, New York) byla americká zakladatelka kosmetické společnosti Estée Lauder.\n\nNarodila se jako Josephine Esther Mentzer v newyorské čtvrti Queens jako dcera maďarské židovské matky a madarskeho otce. Byla jedinou ženou, kterou časopis Time v roce 1998 vybral mezi 20 nejvlivnějších obchodních géniů 20. století. Byla držitelkou prezidentské medaile svobody.\n\nV roce 1930 se provdala za Josepha Laudera, se kterým měla dva syny. O devět let později se s manželem v roce 1939 rozvedla, aby se za něj v roce 1942 opět provdala. Společně žili až do jeho smrti v roce 1982. Rodina Lauderů si své příjmení změnila ve 30. letech 20. století. Kosmetická společnost Estée Lauder byla založena v roce 1935. Její starší syn, Leonard Lauder, byl v minulosti výkonným ředitelem společnosti a v současné době je předseda představenstva. Mladší syn, Ronald Lauder, je prominentní filantrop, developer a majitel TV Nova.\n\nEstée Lauder zemřela ve věku 97 let ve své rezidenci na Manhattanu na srdeční příhodu.\n\n"}
{"id": "411220", "url": "https://cs.wikipedia.org/wiki?curid=411220", "title": "Branka", "text": "Branka\n\nBranka může být:\n\n\n\n\n\n"}
{"id": "411221", "url": "https://cs.wikipedia.org/wiki?curid=411221", "title": "Branka (sport)", "text": "Branka (sport)\n\nBranka může být:\n"}
{"id": "411227", "url": "https://cs.wikipedia.org/wiki?curid=411227", "title": "Singer", "text": "Singer\n\nPříjmení Singer nosí více různých osobností. Jedná se původně o německé, respektive anglické příjmení, které se rozšířilo do dalších zemí.\n\n\n"}
