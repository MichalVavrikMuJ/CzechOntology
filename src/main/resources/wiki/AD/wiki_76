{"id": "509320", "url": "https://cs.wikipedia.org/wiki?curid=509320", "title": "TV Barrandov", "text": "TV Barrandov\n\nTV Barrandov je česká televizní stanice, která zahájila vysílání 11. ledna 2009. Majitelem byla skupina akcionářů, přičemž největší podíl měla akciová společnost Moravia Steel. V září 2012 televizi koupila společnost Empresa Media ovládaná Jaromírem Soukupem. Majitelem licence k vysílání je společnost \"Barrandov Televizní Studio\" a. s., která za rok 2015 vykázala ztrátu 32 milionů korun při tržbách 440 milionů korun.\n\nTV Barrandov vysílá v multiplexu 2 DVB-T, je dosažitelná přes satelit, kabel i IPTV: momentálně digitální signál v přepočtu na obyvatele pokrývá 99,5 % území České republiky. Od 1. června 2009 je sledovanost stanice měřena elektronicky metodou peoplemetrů. V roce 2009 sledovanost oscilovala mezi 2 – 3 % v celodenním průměru ve skupině 15+, což byl cíl managementu pro první rok vysílání.\n\nOd ledna 2010 sledovanost stoupla a dosáhla v průměru 3,5 – 4,2 % a upevňuje pozici 4. nejsledovanější stanice v zemi. Od 1. pololetí roku 2011 se průměrný celodenní share TV Barrandov stabilně drží nad 5 %, především díky úspěchům pořadů vlastní tvorby. Historicky nejsledovanějším pořadem byl dosud sestřih Největší hity Karla Svobody, který 28. ledna 2012 sledovalo 720 000 diváků starších 15 let (zdroj: ATO – Mediaresearch, stav k 1. červnu 2012).\n\nV prvních třech letech existence stanice vysílala československé seriály jako např. Žena za pultem nebo Třicet případů majora Zemana, které zaznamenaly nadprůměrnou sledovanost.\n\nProgramovou skladbu dnes tvoří pořady Nebezpečné vztahy, Aféry či Soudkyně Barbara. Velmi úspěšný byl také Animáček, podvečerní blok pro děti, díky němuž byla TV Barrandov v cílové skupině dětí 4 – 9 let nejsledovanější televizí v Česku. Nový management v lednu 2013 pásmo Animáček v podvečerním čase od 18:00 do 20:00 zrušil.\n\nTOP 10 nejsledovanějších pořadů TV Barrandov od začátku měření peoplemetry (1. 6. 2009 – 1. 6. 2012)\n\n(zdroj: TV Barrandov, ATO – Mediaresearch, údaje o skupině 15+)\n\nNový management od září 2012 zařadil nové pořady, jejich sledovanost však nenavázala na divácké úspěchy předešlých období. Podíl stanice od podzimu kontinuálně klesá, v lednu 2013 dosáhl 4,66 % (zdroj: ATO Mediaresearch).\n\nZa rok 2015 oslovila stanice TV Barrandov ve skupině diváků 15+ 4,89 % diváků, celá skupina Barrandov (včetně kanálů Kino Barrandov, Barrandov Plus a Barrandov Family) pak za uplynulý rok oslovily 5,53 % publika.\n\nPřehled nejsledovanějších pořadů z vlastní tvorby pro rok 2015:\n\n\n\n\n\nTV Barrandov vysílá zahraniční seriály jako \"Columbo\", \"\", \"Big Ben\", \"Doktor z hor\", \"Otec Braun\", \"Derrick\", \"Dědička hotelu\" a další.\n\nNabízí také \"Věřte, nevěřte\", \"Nevysvětlitelné záhady\" či zahraniční zábavný pořad \"Drtivá porážka\", dále telenovely \"LaLola\", \"Darované srdce\", \"Část tulipánů\", \"Velkolepé století\", \"Pomsta nebo láska\", \"Moc osudu\", \"Vyměněné životy\" a \"Zakázaná láska\".\n\nV roce 2019 odvysílala TV Barrandov série koncertů Andrého Rieu a Andrea Bocelliho.\n\nStanice také vysílá teleshoppingové pořady \"Klenot TV\" a \"Rychlá hra\", které pro TV Barrandov vyrábí zahraniční společnost Telemedia InteracTV Production Home Limited. Dříve stanice vysílala také teleshoppingové pořady \"Linka Lásky\", \"Chat Linka\", \"Eroskop\" a \"EZO TV\", které vyráběla stejná společnost.\n\n\n"}
{"id": "509322", "url": "https://cs.wikipedia.org/wiki?curid=509322", "title": "Jan z Valeru", "text": "Jan z Valeru\n\nJan z Valeru, též Johann von Waller (12. října 1811 Blšany, Čechy – 17. října 1880 Praha, 1871 \"Rytíř z Valeru\") byl profesor lékařské fakulty UK v Praze a český lékař. Po studiu na univerzitě v Praze získal roku 1838 titul doktora medicíny působící v oblasti patologie.\n\n\n"}
{"id": "509328", "url": "https://cs.wikipedia.org/wiki?curid=509328", "title": "Metody vytváření mechanických teorémů", "text": "Metody vytváření mechanických teorémů\n\nMetody vytváření matematických teorémů je dílo řeckého matematika a fyzika Archiméda. Toto dílo je prvním, ve kterém je doložený součet nekonečně geometrické řady. Archimédova práce byla ztracena až do roku 1906, kdy byl objeven Archimédův palimpsest.\n\nV tomto díle Archimédés vypočítává objem a plochu koule.\n"}
{"id": "509329", "url": "https://cs.wikipedia.org/wiki?curid=509329", "title": "Jindřich z Kravař a Plumlova", "text": "Jindřich z Kravař a Plumlova\n\nJindřich z Kravař a Plumlova († 1. listopadu 1421) byl moravský šlechtic z rodu pánů z Kravař. Byl činný jako politik a působil jako moravský zemský hejtman.\n\nJeho otcem byl významný moravský pán Petr z Kravař a Plumlova. Jindřich se narodil asi roku 1391. První písemná zmínka o něm pochází z roku 1412, kdy učinil na zasedání soudu v Olomouci několik deskových vkladů. Snažil se zbavit problematického a odlehlého majetku, který ještě se svým bratrem Benešem odprodával. Jeho mladší bratr však záhy zemřel, naposledy je uveden 22. srpna 1413. Jindřich tak přišel i o druhého dospělého bratra a patrně Benešova smrt ho vedla k rozhodnutí, aby se vydal na duchovní pouť na tehdejší konec světa - do Santiaga de Compostela. Cestu, jejíž součástí bylo i poselství ke králi Kastilie, vykonal od podzimu 1414 do roku 1416. \n\nV roce 1417 se Jindřich Plumlovský z Kravař již účastnil zasedání soudů a moravských sněmů. Roku 1418 se s dalšími šlechtici vypravil k uherskému králi Zikmundovi, v němž hledala katolická šlechta oporu. Když v roce následujícím zemřel král Václav IV., přišlo moravské markrabství o svého vládce. 15. prosince 1419 přijel na Moravu Zikmund Lucemburský, který odvolal z funkce moravského zemského hejtmana Jindřichova bratrance Petra z Kravař a Strážnice a nahradil ho právě Jindřichem. 13. ledna 1420 zahajoval Jindřich olomoucký soud a 20. ledna soud brněnský. Na tomto soudě byl vzat na milost Heralt ze Sovince a Doubravice. V březnu téhož roku se Jindřich přidal k první křížové výpravě proti husitům, 20. července byl pověřen jednáním mezi Zikmundem a představiteli pražských obcí. \n\nOsudnou se mu stala bitva pod Vyšehradem 1. listopadu 1420. Zikmund vykázal Moravanům nejnebezpečnější místo útoku v mokřinách a rybníčcích na levém křídle. Když husitské zálohy donutily Zikmundovo vojsko k ústupu, ten se proměnil na neschůdném levém křídle v úprk a boj o holý život. Radikální husité nebrali zajatce a mnozí šlechtici byli zabiti. Těžce raněný Jindřich z Kravař a Plumlova byl přenesen na hřbitov u kostelíka sv. Pankráce, kde se vyzpovídal, přijal svátost Večeře Páně pod obojí způsobou a krátce na to zemřel. \n\nV bitvě pod Vyšehradem padlo mnoho moravských šlechticů, mezi nimiž byl např. Vilém Zajíc z Valdeka na Židlochovicích, Vok IV. z Holštejna, či Jindřichův švagr Petr Konopišťský ze Šternberka, manžel jeho sestry Perchty. Po Jindřichově smrti byly jeho ostatky převezeny do rodového kláštera v Prostějově. Protože Jindřich neměl potomky, postoupila Jindřichova sestra Kateřina rodový majetek bratranci Petrovi Strážnickému z Kravař. \n"}
{"id": "509332", "url": "https://cs.wikipedia.org/wiki?curid=509332", "title": "Buková (Nížkov)", "text": "Buková (Nížkov)\n\nBuková () je místní částí obce Nížkov. Nachází se v okrese Žďár nad Sázavou v Kraji Vysočina. V údolí východně od osady protéká Poděšínský potok, který je levostranným přítokem řeky Sázavy.\n\nV roce 1356 obec nesla název Bukow, 1547 Bukowu a roku 1654 Bukowa.\n\nNejstarší písemná zmínka pochází z roku 1356 jakou součást polenského panství. V letech 1869–1880 spadala obec pod okres Polná, v letech 1880–1930 pod okres Chotěboř a do roku 1961 pod okres Žďár nad Sázavou. Do roku 1961 byla samostatnou obcí, od roku 1961 je místní částí obce Nížkov.\n\nNarodil se tu a působil František Šmirous (1870–1940), statkář a politik, na počátku 20. století poslanec Českého zemského sněmu a okresní starosta v Přibyslavi.\n\n\nFunguje zde prodejna smíšeného zboží, k zábavě slouží taneční parket, volejbalové hřiště. Pro hasičský sbor, který byl založen v roce 1898, tu postavili hasičskou zbrojnici.\n"}
{"id": "509333", "url": "https://cs.wikipedia.org/wiki?curid=509333", "title": "Victoria Silvstedt", "text": "Victoria Silvstedt\n\nKaren Victoria Silvstedt (* 19. září 1974, Skellefteå, Švédsko) je švédská modelka, herečka, zpěvačka a televizní moderátorka.\n\nV soutěži Miss Švédska v roce 1993 obsadila druhé místo. Následující rok reprezentovala svou zemi na Miss World, kde se dostala mezi finalisty. V roce 1994 začala pracovat jako modelka v Paříži pro různé společnosti, včetně známých značek.\n\nSilvstedt tvrdí, že mezi její oblíbené koníčky patří zpěv, v roce 1999 dokonce nahrála album s názvem \"Girl On the Run\", vydané společností EMI, za které dostala zlatou desku ve Švédsku, se singly \"Rocksteady Love\" a \"Hello, Hey\".\n\nTaké ztvárnila pár menších rolí v hollywoodských filmech, včetně \"Boat Trip\", \"The Independent\", \"BASEketball\" a \"Out Cold\". Silvstedt se objevila v reality show soustředěné kolem jejího života s názvem \"My Perfect Life\", která se vysílala ve Velké Británii, v Latinské Americe, Austrálii a Spojených státech.\n\nVictoria Silvstedt mluví plynně švédsky, francouzsky, anglicky a italsky.\n\n\n\n"}
{"id": "509334", "url": "https://cs.wikipedia.org/wiki?curid=509334", "title": "O měření kruhu", "text": "O měření kruhu\n\nO měření kruhu je spis řeckého matematika a fyzika Archiméda. Pojednání se skládá ze tří tvrzení.\n\nArchimédés v něm říká, že plocha kruhu se rovná ploše pravoúhlého trojúhelníka, pro který platí, že délka jedné odvěsny je rovna poloměru kruhu a druhá jeho obvodu.\n"}
{"id": "509335", "url": "https://cs.wikipedia.org/wiki?curid=509335", "title": "Špinov", "text": "Špinov\n\nŠpinov je vesnice, část obce Nížkov. Nachází se v okrese Žďár nad Sázavou v Kraji Vysočina.\n\nPůvodní název byl německý a zněl \"Spineldorf\", později uváděn jako dvůr \"Spinelhof\". V letech 1869-1900 obec nesla název Spinov, v letech 1900-1910 kolísaly dva názvy, Špinov a Spinov, od roku 1920 obec nese svůj současný název Špinov.\n\nNejstarší písemná zmínka pochází z roku 1356 jakou součást polenského panství. V letech 1869-1880 spadala obec pod okres Polná, v letech 1880-1950 pod okres Německý Brod (později Havlíčkův), v letech 1950-1961 pak pod okres Žďár nad Sázavou. V roce 1961 byl Špinov připojen jako místní část k Nížkovu, do té doby byl samostatný.\n\nPodle sčítání 1921 zde žilo v 18 domech 119 obyvatel, z nichž bylo 63 žen. 119 obyvatel se hlásilo k československé národnosti. Žilo zde 119 římských katolíků.\n\n\nK zábavě slouží volejbalové hřiště. Pro hasičský sbor tu postavili hasičskou zbrojnici.\n"}
{"id": "509341", "url": "https://cs.wikipedia.org/wiki?curid=509341", "title": "Mave CiBus ENA", "text": "Mave CiBus ENA\n\nMave CiBus ENA je český nízkopodlažní minibus, který vyrábí firma Mave z Liptálu v několika různých verzích. Díky 100% nízkopodlažnosti a menší kapacitě je v městském provozu využíván především na speciálních linkách kolem nemocnic či zdravotnických zařízení, dále také i na málo vytížených běžných linkách.\n\nMinibusy vychází z užitkového automobilu Fiat Ducato, ze kterého je převzata podvozková část a pohonná jednotka s kompletním předním čelem. Vlastní skříň se salonem pro cestující je vyráběna firmou Mave, respektive od roku 2009 ve spolupráci Mave a společnosti Zliner Zlín. Skelet skříně je tvořen nerezovými tenkostěnnými ocelovými profily, na které se jako opláštění připojí lepícím tmelem laminátové panely a okenní tabule. Výška podlahy (jejíž plošina je pozinkovaná) dosahuje v celém voze hodnoty 340 mm nad úrovní vozovky, v prostoru dveří je snížena na 320 mm, případně 300 mm. Rozložení sedaček v interiéru se liší podle verze i podle objednávky dopravce. Vůz je standardně vybaven vnitřním i vnějším elektronickým informačním systémem, dále je možné zabudovat klimatizaci pro kabinu řidiče i pro celý prostor pro cestující.\n\nVůz je v základu vybaven dieselovým motorem Iveco Sofim F1 CE0481D o výkonu 115,5 kW, který splňuje emisní normu Euro V (do konce roku 2010 Euro IV). Výrobce nabízí i alternativní pohon na CNG nebo elektrobus se střídavým motorem. Dřívější verze minibusu ENA byly vyrobeny ve dvou kusech i s pohonem na LPG. Přední hnací náprava má nezávisle zavěšená kola, zadní náprava je podle verze řešena nízkopodlažní zavěšenou nápravou s dvojmontáží kol nebo tandemovou nápravou s vlečnými rameny. Maximální rychlost je 90 km//h.\n\nPrezentační vůz v městské úpravě, vůbec první vyrobený minibus CiBus ENA, z roku 1999 byl vybaven pohonem na LPG. Později jej odkoupil dopravce CDS Náchod. Zřejmě vůz stejného typu byl vyroben pro vlastní potřeby výrobce.\n\nZákladní verze současného CiBusu ENA je dvounápravová o délce 7720 mm, rozvorem náprav 4400 mm a hmotnosti 5400 kg. Vstup zajišťují dvoje dvoukřídlé, vně výklopné dveře o jednotné šířce 1000 mm. Tuto variantu zakoupil Dopravní podnik Ostrava v letech 2007 a 2008 v počtu tří kusů, které jsou označeny evidenčními čísly 5301–5303. Ostravské vozy mají v interiéru 10 pevných sedaček a další tři sklopné v zadní části vozidla, kde se nalézá místo pro kočárek nebo invalidní vozík. Zadní dveře jsou vybaveny nájezdovou plošinou pro vozíčkáře. ENA 3 Z je rovněž schopna přepravit dalších až osm stojících cestujících.\n\nTyto minibusy zajišťovaly v Ostravě v roce 2010 obsluhu linek 94 a 96–99, v roce 2012 byly v provozu na linkách 96, 98 a 99.\n\nCiBus ENA 3 Z MAXI je dvounápravový minibus, oproti základní verzi 3 Z s prodlouženou délkou 8625 mm a rozvorem náprav 5200 mm (nicméně hmotnost zůstala shodná 5400 kg). Vůz je vybaven dvěma dvoukřídlými, vně výklopnými dveřmi o šířce 1000 mm. V roce 2008 jeden vůz zakoupily Plzeňské městské dopravní podniky a označily jej evidenčním číslem 526. Pět vozů ve stejné úpravě pořídil v letech 2009 a 2010 Dopravní podnik města Brna (ev. č. 7501–7505). Minibusy v Plzni i v Brně byly dle požadavků dopravců vyrobeny se speciální výbavou pro dopravu handicapovaných. Vozidla disponují pouze třemi pevnými sedačkami nad zadní nápravou, ostatní (tři sedačky v zadní části a sedm sedaček v přední části) jsou sklopné. Celkově tedy vůz může přepravit 13 sedících a dvě stojící osoby a dva invalidní vozíky, nebo po sklopení všech sedaček tři sedící osoby a maximálně šest invalidních vozíků. Nástupními plošinami pro vozíčkáře jsou vybaveny přední i zadní dveře.\n\nV Plzni jezdily v roce 2010 minibus na linkách 71 a 72, v Brně byla tato vozidla vypravována na linky 81 a 82, o víkendech na linky 46 a 64.\n\nVerze CiBus ENA 3 X je vybavena dvěma zadními nápravami, jejích výhoda oproti dvojmontáži na jedné nápravě spočívá v širší průchozí uličce a větší obsaditelnosti (díky vyšší užitné hmotnosti). Tato varianta má délku 7750 mm, rozvor náprav 3860 mm/900 mm, hmotnost 6400 kg a dvoje dvoukřídlé, vně výklopné dveře, z nichž první mají šířku 1300 mm a druhé 1000 mm. Jeden vůz verze 3 X zakoupil v roce 2009 Dopravní podnik města Olomouce, který jej označil evidenčním číslem 503. Podle požadavků dopravce je vybaven deseti pevnými sedadly (jsou umístěny podélně nad zadními nápravami), čtyřmi sklopnými sedačkami v zadní části a jednou sklopnou sedačkou v přední části vozidla. Kromě toho může svézt i dalších 15 stojících cestujících. V přední i v zadní části vozu se po sklopení sedaček nachází vždy po jednom místě pro kočárek nebo invalidní vozík, proto jsou oboje dveře vybaveny nájezdovými plošinami.\n\nOlomoucký CiBus ENA 3 X byl v pořízen pro provoz na nemocniční lince 42.\n\n"}
{"id": "509349", "url": "https://cs.wikipedia.org/wiki?curid=509349", "title": "Dirtyphonics", "text": "Dirtyphonics\n\nDirtyphonics je francouzské drum and bassové uskupení, které vzniklo v roce 2006. Skládá se ze čtyř Djů. Uskupení spolupracuje s hudebním vydavatelstvím Audio Porn. \n\nPři svých vystoupeních se snaží o kombinací MPC a gramofonů o živé vystoupení, nikoli pouze o reprodukovanou hudbu.\n\n\n\n\n"}
{"id": "509355", "url": "https://cs.wikipedia.org/wiki?curid=509355", "title": "Džiš", "text": "Džiš\n\nDžiš nebo Guš Chalav ( גִ'שׁ nebo גּוּשׁ חָלָב, doslova „\"Blok mléka\"“, الجش, v oficiálním přepisu do angličtiny Jish (Gush Halav), přepisováno též Jish) je místní rada (malé město) v Izraeli, v Severním distriktu, které obývají izraelští Arabové.\n\nLeží v nadmořské výšce 778 metrů v hornách Horní Galileji cca 5 kilometrů od hranic Libanonu. Džiš se nachází cca 122 kilometrů severovýchodně od centra Tel Avivu a cca 48 kilometrů severovýchodně od centra Haify. Je situován nedaleko severních úbočí masivu Har Meron. Nedaleko obce se rozkládají prameniště toku Nachal Dišon. Pramení zde rozvněž krátký tok Nachal Guš Chalav, který pak ústí do Nachal Dišon. Jihovýchodně od obce bylo zřízeno umělé jezero Ma'agar Dalton, které zachytává vodu ze zdejších pramenišť a ze zimních srážek a poskytuje ji pro zemědělské účely.\n\nDžiš je situován v středně hustě osídlené hornaté krajině, přičemž osídlení v tomto regionu je etnicky smíšené. Vlastní Džiš je obýván izraelskými Araby. V okolí převládají židovské vesnice. Na východě začíná údolí horního toku řeky Jordán s demografickou převahou Židů. Město je na dopravní síť napojeno pomocí dálnice číslo 89.\n\nDžiš navazuje na starověké židovské město \"Guš Chalav\" (גוש-חלב) připomínané v Mišně a Talmudu. Šlo o významný a v závěrečné fázi i poslední opěrný bod židovských povstalců v době První židovské války v 1. století křesťanského letopočtu. Pocházel odtud i jeden z hlavních vojenských vůdců povstání Jan z Giskaly neboli Jochanán me-Guš Chalav (יוחנן מגוש חלב). O městu se zmiňuje ve svém dějepisném díle i Flavius Iosephus. V letech 1994 zde byly prováděny archeologické vykopávky. Při toku Nachal Guš Chalav východně od města se dochovaly ruiny dvou starověkých synagog. V 16. století vesnici osídlili Drúzové, ale později ji opustili a byli vystřídání arabskými muslimy a křesťany. Po celý středověk ale lokalita zůstávala poutním místem pro Židy.\n\nJeště v 18. století zde byla i židovská komunita. Během pozdějšího vzniku nového jišuvu od konce 19. století už zde židovské osídlení nevzniklo. Vesnice byla jako celá oblast severní Galileje dobyta izraelskou armádou v rámci Operace Chiram během války za nezávislost v říjnu 1948. Izraelská armáda sem vstoupila 29. října 1948. Během této války byl Džiš jedním z opěrných bodů dobrovolnické arabské armády Fauzí al-Kaukdžího. Obec byla po roce 1948 zčásti nově osídlena arabskými vesničany, kteří byli vystěhováni z nedaleké obce Kafr Bir'im. V Džiš se nacházejí mešity i křesťanské kostely.\n\nDžiš byla v roce 1963 povýšena na místní radu (malé město).\n\nBěhem druhé libanonské války v roce 2006 byla obec zasažena raketami vypálenými z Libanonu. Obyvatelé pak peticemi u Nejvyššího soudu Státu Izrael dosáhli, že v roce 2007 bylo město zařazeno mezi prioritní sídla, kde vláda garantuje v případě válečného poškození plnou kompenzaci škod.\n\nDžiš je etnicky zcela arabské město. Podle údajů z roku 2005 tvořili arabsky mluvící muslimové 35,8 % obyvatelstva. Arabští křesťané tvořili 64 % populace. Jde o menší sídlo spíše vesnického typu. K 31. prosinci 2014 zde žilo 3015 lidí. Během roku 2014 populace stoupla o 0,8 %.\n\n"}
{"id": "509357", "url": "https://cs.wikipedia.org/wiki?curid=509357", "title": "2010 v loďstvech", "text": "2010 v loďstvech\n\nTento článek obsahuje významné události v oblasti loďstev v roce 2010.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "509358", "url": "https://cs.wikipedia.org/wiki?curid=509358", "title": "Gerard z Cremony", "text": "Gerard z Cremony\n\nGerard z Cremony ( \"Gerardo da Cremona\", \"Gerardus Cremonensis\", 1114 Cremona – 1187 Toledo) byl lombardský překladatel arabských vědeckých a filosofických děl, jež se nacházela v arabských knihovnách v Toledu opuštěných následkem reconquisty. Nejznámější je jeho překlad Ptolemaiova díla \"Almagest\". Významný je také jako překladatel Aristotelových děl. \n\nGerard patřil k malé skupině učenců, dnes známé jako překladatelská škola v Toledu, kteří svými překlady seznamovali středověkou Evropu 12. století s poznatky starých Řeků a Arabů v oblasti astronomie, lékařství a dalších věd. Knihy z toledských knihoven překládali do latiny, čímž je zpřístupnili všem vzdělaným lidem v západní Evropě.\n\nGerard z Cremony přeložil z arabštiny celkem 87 knih. Kromě již zmiňovaného Ptolemaiova \"Almagestu\" k nim patří zejména tyto původně řecké práce:\nZ Aristotela přeložil:\nDále přeložil tato arabská díla:\nV minulosti mu byl mylně připisován i překlad Avicennova \"Kánonu medicíny\".\n\n"}
{"id": "509370", "url": "https://cs.wikipedia.org/wiki?curid=509370", "title": "Oblastní rada Eškol", "text": "Oblastní rada Eškol\n\nOblastní rada Eškol ( , \"mo'aca ezorit Eškol\") je oblastní rada v Jižním distriktu v Izraeli.\n\nRozkládá se na ploše 760 km² na severozápadním okraji Negevské pouště. Tato zemědělsky využívaná oblast je od 2. poloviny 20. století intenzivně zúrodňována a zavlažována a ztratila téměř charakter pouštní krajiny. Jde o zemědělsky obdělávaný pás přiléhající k pásmu Gazy a navazující na pobřežní nížinu. Jižně od tohoto sídelního pásu ovšem ostře začíná zcela aridní oblast pouštního typu zvaná Cholot Chaluca.\n\nÚzemí oblastní rady se nachází západně od měst Netivot a Ofakim. Na severozápadě hraničí s Pásmem Gazy, na západě se okraj jejího území kryje s izraelsko-egyptskou hranicí, na východě s oblastní radou Bnej Šim'on.\n\nŽidovská sídelní síť zde začala vznikat už ve 40. letech 20. století na sklonku éry mandátní Palestiny, například vesnice Gvulot (1943) nebo Be'eri (1946). Jednalo se ale jen o izolované opěrné body, které nicméně sehrály významnou roli během války za nezávislost v roce 1948. Tehdy region opustila nepočetná arabská populace. Plánovitě zde pak došlo k zřízení soustavy židovských zemědělských vesnic.\n\nOblastní rada Eškol byla založena roku 1951. Tehdy ovšem ještě pod názvem oblastní rada Chevel Ma'on. V roce 1969 přijala nynější jméno, na počest zesnulého izraelského premiéra Leviho Eškola.\n\nOsidlování oblasti pokračovalo hluboko do 20. století. V 80. letech vznikl takto nově blok osad Chevel Šalom situovaný do nejzápadnějšího výběžku izraelského území, poblíž egyptských hranic. Impulzem k jeho zřízení byl zánik židovských osad na Sinajském poloostrově v důsledku podpisu egyptsko-izraelské mírové smlouvy. Poté, co byla Sinaj vrácena Egyptu a tamní židovské osady zrušeny, přestěhovali se mnozí osadníci právě sem. Dalším podnětem pro rozvoj sídelní sítě v prostoru této oblastní rady byla masová imigrace Židů z bývalého SSSR počátkem 90. let 20. století (vznik obce Avšalom) a také zrušení židovských osad v pásmu Gazy v rámci plánu jednostranného stažení roku 2005 (přesídlení některých Židů z Gazy do zdejších vesnic). Pro tyto evakuované Židy zde vznikají nové osady Bnej Necarim a Nave. Poblíž egyptské hranice byla roku 2011 založena vesnice Šlomit.\n\nRada má velké pravomoci zejména v provozování škol, územním plánování a stavebním řízení nebo v ekologických otázkách. Sídlo úřadů oblastní rady se nachází ve vesnici Magen.\n\nČást území rady se nachází v těsné blízkosti pásma Gazy, kvůli čemuž je častým cílem palestinských raketových útoků V březnu 2006 byl ve zdejším kibucu Ejn ha-Šloša zaznamenán výskyt ptačí chřipky. V důsledku vypuknutí této choroby uvalil ministr zemědělství Ze'ev Boim přísná opatření jak na kibuc Ejn ha-Šloša, tak na další tři kibucy této oblastní rady, konkrétně na kibucy Kisufim, Nirim a Cholit. Součástí bezpečnostních opatření bylo vybití stovek tisíc kusů drůbeže ve zmíněných kibucech.\n\nOblastní rada Eškol sdružuje celkem 14 kibuců, 15 mošavů a 2 společné osady. Z nich ovšem pouze 28 je uznáváno vládou jako oficiálně samostatné obce. Ostatní mají členský status v oblastní radě, ale zatím nejsou statisticky evidovány jako administrativní jednotky.\n\n\nK 31. prosinci 2014 žilo v oblastní radě Eškol  obyvatel. Z celkové populace bylo  Židů. Včetně statistické kategorie „ostatní“ tedy nearabští obyvatelé židovského původu, ale bez formální příslušnosti k židovskému náboženství jich bylo . \n\nPodle Centrálního statistického úřadu žilo v oblastní radě k roku 2006 celkem  obyvatel a obyvatelstvo rady bylo téměř výhradně židovské (96,7 %). Roční přírůstek činil 4,6 %. \n\n"}
{"id": "509372", "url": "https://cs.wikipedia.org/wiki?curid=509372", "title": "Chaubunagungamaug", "text": "Chaubunagungamaug\n\nChaubunagungamaug je jezero východně od Websteru v americkém státě Massachusetts, asi 70 km jihozápadně od Bostonu.\n\nJe proslavené svým dlouhým názvem, který je nejdelším toponymem v USA. Název je složité nejen vyslovit, ale i správně napsat. Důsledkem jsou chyby, které vytvářejí variantní názvy (jedna varianta jeho jména zněla Chargoggagoggmanchaoggagoggchaubunaguhgamaugg, v současnosti Chargoggagoggmanchauggagoggchaubunagungamaugg.), ale i snaha užívat kratší název nebo prostě název odvozený od obce, tedy Websterské jezero.\n"}
{"id": "509374", "url": "https://cs.wikipedia.org/wiki?curid=509374", "title": "Eškol", "text": "Eškol\n\nEškol (: אשכול) je hebrejské slovo, jehož význam je hrozen. Má více významů:\n\n\n"}
{"id": "509380", "url": "https://cs.wikipedia.org/wiki?curid=509380", "title": "Petr z Kravař a Strážnice", "text": "Petr z Kravař a Strážnice\n\nPetr z Kravař a Strážnice († 1434) byl moravský šlechtic z rodu pánů z Kravař. \n\nJeho otcem byl významný pán Václav z Kravař a Strážnice, který zemřel předčasně roku 1381. Petrovým poručníkem se stal jeho strýc Petr z Kravař a Plumlova. \n\nRoku 1391 dosáhl Petr dospělosti a 1. listopadu téhož roku přikládá pečeť k zakládací listině augustiniánského kláštera v Prostějově. Poté se prameny na řadu let odmlčují a další písemné zmínky pocházejí až z počátku 15. století. V roce 1411 se uvolnilo místo nejvyššího komorníka moravské cúdy po jeho strýci a moravská šlechta žádala Václava IV. o potvrzení Petra Strážnického do této funkce, čemuž král vyhověl. Petr se velmi zasazoval o propuštění mistra Jana Husa z kostnického vězení a po jeho upálení podepsal stížný list. \n\nKdyž roku 1416 zemřel jeho příbuzný Lacek z Kravař a Helfštejna, který byl moravským zemským hejtmanem, získal tuto funkci Petr Strážnický po něm. Kromě toho z titulu poručnictví Lackových dětí získal panství Helfštýn a Starý Jičín. Protože však Lacek neměl žádné mužské potomky, zůstalo mu toto dědictví natrvalo. Navíc v červnu roku 1417 přijala Lackova vdova Markéta z Pogorelé Petra na spolek svého věna a i tento vdovský majetek připadl po její smrti Petrovi Strážnickému.\n\nNěkdy v této době však učinil Petr závažné rozhodnutí spočívající v prodeji sídla svého starobylého rodu v Kravařích. Kravařské panství nebylo prodáno celé, ale rozprodáno po částech různým kupcům. Petr podporoval na svém panství nekatolické kněze, čímž si popudil litomyšlského biskupa Jana Železného, který tyto kněze označil jako \"okupátory kostelů\". Tato Petrova náboženská orientace s největší pravděpodobností způsobila, že ho Zikmund Lucemburský sesadil roku 1419 z funkce moravského zemského hejtmana a dosadil jeho bratrance Jindřicha Plumlovského. Když Jindřich padl v bitvě u Vyšehradu, Petr Strážnický převzal jeho rozsáhlý rodový majetek. \n\nV roce 1421 se Petr smířil s králem Zikmundem, ovšem zakrátko se připojil znovu na stranu moravských husitských pánů. Na podzim téhož roku byly jeho statky popleněny takovým způsobem, že Petr Strážnický musel před Zikmundem kapitulovat a smířit se s ním. Do zástavy byl nucen dát svůj hrad Helfštýn a zavázat se, že pokud proti Zikmundovi vystoupí, hrad získá nastálo Zikmundův přívrženec opavský vévoda Přemysl I. Opavský. Petr také získal znovu titul moravského zemského hejtmana. Roku 1423 však nastal s vývojem situace v zemi postupný obrat i v Petrově jednání, který v roce následujícím natrvalo přestoupil k husitům. Podílel se i se svými syny na jejich taženích a účastnil se některých bitev. V roce 1433 patřil k moravským pánům, kteří uzavřeli příměří s vévodou Albrechtem Habsburským. V září roku 1434 se účastnil se svými syny zasedání moravského zemského sněmu, při něm byl uzavřen landfrýd a tím skončilo období válek. V roce 1434 Petr z Kravař a Strážnice skonal.\n\nJeho starší syn Václav (II.) přežil svého otce jen o tři roky, proto o něm moc zpráv není. Petrova dcera Kateřina si vzala významného pána Pertolda z Lipé. Petrův majetek zdědil jeho druhorozený syn Jiří z Kravař a Strážnice.\n"}
{"id": "509387", "url": "https://cs.wikipedia.org/wiki?curid=509387", "title": "Úzkonosí", "text": "Úzkonosí\n\nÚzkonosí (Catarrhini), nebo také opice úzkonosé nebo opice Starého světa (ploskonosým se zase říká opice nového světa), je jedno ze dvou oddělení infrařádu opic (Simiiformes). Druhým je ploskonosí, opice ploskonosé, neboli opice Nového světa. Někdy je pro zařazení ploskonosých a úzkonosých používána taxonomická kategorie \"parvorder\" nebo \"falanx\", zde je použito české pojmenování oddělení.\n\nJak je již uvedeno výše, žijí tyto opice v areálu tzv. Starého světa. Jsou domovem téměř v celé Africe, od deštných pralesů přes subtropy až po okraje savan, v horských oblastech Etiopie i v severoafrickém pohoří Atlas. Jeden druh, makak magot (někdy také makak bezocasý) je rozšířen i na nejjižnější výspě Evropy, na skalnatém území Gibraltaru. Dále úzkonosé opice žijí na Indickém poloostrově od jihu až po lesy mírného pásma na úbočí Himálaje a hlavně v  tropické Jihovýchodní Asii.\n\nNelze opomenout, že mezi starosvětské opice patří i čeleď hominidé do které řadíme i lidi, živočichy, kteří osídlili celou obyvatelnou pevninu.\n\nHistorie řádu primáti do kterého jsou úzkonosé opice zařazeny, se píše pravděpodobně již 60 mil. let od pozdního paleocénu, historické nálezy praopic se datují do období před 40 mil. let, do středního eocénu. Přibližně asi před 25 mil. let, dochází k oddělování Jižní Ameriky od Afriky a od té doby se opice starosvětské i novosvětské začínají vyvíjet samostatně, začíná vznikat oddělení úzkonosých opic.\n\nPři popisování chování a vzhledu bude dále vědomě vynechán popis rodu \"Homo\", tj. člověka.\n\nNa první pohled nejzřetelnějším rozlišovacím znakem úzkonosých je úzká nosní přepážka mezi vysokými vnějšími nozdrami směřujícími dolů. Při čelním pohledu, odmyslíme-li různá ochlupení vypadá jejich hlava štíhlejší, při bočním je zase kratší. Mají výrazné nadočnicové oblouky, zorná pole obou očí se překrývají. Jejich čelisti jsou delší a mají zubní vzorec shodný s lidským 2,1,2,3 (2 řezáky 1 špičák, 2 třenové zuby a 3 stoličky). Dolní řezáky mají vertikální polohu. Kost čelní je spojena švem s kostí klínovou. Přední končetiny (u většiny i zadní) mají dobré uchopovací schopnosti a až na výjimky (guerézy) pohyblivý palec. Drápy na prstech se proměnily v nehty, vyjma gibonovitých. Ocas úzkonosých není chápavý a mnozí ho mají redukovaný, gibonovití a hominidi.\n\nAž na výjimky jsou to všežravci, živí se plody, listím, bylinami, kořínky i drobnými obratlovci a hmyzem, mezi býložravce řadíme guerézy. Šimpanzi loví příležitostně ve skupinách i jiné menší opice. Potravu si úzkonosé opice hledají jak na stromech, tak i na zemi kde se pohybují po čtyřech končetinách. Aktivní jsou jen ve dne. Některé druhy tráví na zemi převážnou část života (paviání) a na stromy jen uléhají ke spánku. V mnoha případech se již projevuje zřetelný pohlavní dimorfismus (pavián pláštíkový, kahau nosatý). Žijí v různě velkých skupinách s rozdílně rozvinutou strukturou a komunikují pomoci gest, mimiky a hlavně hlasem. Samice má jeden pár prsních bradavek a zjevný menstruační cyklus s  následnou receptivitou. Většinou má samice jen jedno mládě o které pečuje, dospělí samci se o malá mláďata nestarají. Někdy mohou mladší samci nebo bezdětné samice vychovávat osiřelé mládě.\n\nRozvoj rozumových schopností a schopností učení vzrostl se zlepšením zrakového vnímání. Zrak mají dokonalý, většinou s barevným viděním. Sluch mají také vynikající, pouze čich není v jejich životě příliš důležitý (malý čichový lalok), nemají zvlášť vyvinuté pachové žlázy. Pokročilejší rozvoj mozkové kůry a mozečku je zřejmý z rozšíření lokomoce a uchopovacích schopností ruky. Úzkonosí jsou ve srovnání s ploskonosými považováni za vývojově úspěšnější.\n\nOddělení úzkonosých opic se rozděluje na dvě nadčeledě, z nichž nadčeleď hominoidů je vývojově vyspělejší.\n\n ├── nadčeleď kočkodani (Cercopithecoidea)\n\n"}
{"id": "509396", "url": "https://cs.wikipedia.org/wiki?curid=509396", "title": "Usměvavá tvář", "text": "Usměvavá tvář\n\nUsměvavá tvář (v anglickém originále: Funny Face) je americká romantická hudební komedie, film z roku 1957 režiséra Stanleyho Donena studia Paramount Pictures s Audrey Hepburnovou a Fredem Astairem v hlavní roli. Snímek je inspirován životem světoznámého fotografa Richarda Avedona. Film obsahuje nejen řadu filmových písní, ale i několik větších tanečních čísel. Fred Astaire byl profesionální tanečník a Audrey Hepburnová dříve studovala balet. Odměna Freda Astaira za práci na filmu byla mnohonásobně vyšší než odměna Audrey Hepburnové.\n\nDěj filmu vypráví příběh módního fotografa Dicka Averyho (Fred Astaire), který pro svůj módní časopis a jeho ambiciózní ředitelku Maggie Prescottovou (Kay Thompsonová) hledá novou neokoukanou a oduševnělou tvář, která by se mohla stát modelkou. Tu najde čirou náhodou v jednom zapadlém newyorském knihkupectví v Greenwich Village na Manhattanu, kde prodává nenápadná drobná, štíhlá a intelektuálně vyspělá dívenka Jo Stockton (Audrey Hepburnová). Společně s Dickem, Maggie a ostatními modelkami se Jo vydává letadlem do Paříže, kde se má stát hlavní modelkou časopisu. Ona však hodlá návštěvy Paříže využít k tomu, aby se seznámila s profesorem Emilem Fostrem (Michel Auclair) a studovala u něj filozofický směr zvaný empatikalizmus, který ji velmi zaujal. Nicméně profesor o ni stojí jen proto, aby ji sexuálně zneužil. Během práce při fotografování nové módní kolekce se Jo zamiluje do Dicka. Příběh končí šťastně, Dick a Jo se sblíží a „odtančí“ pryč.\n\n"}
{"id": "509400", "url": "https://cs.wikipedia.org/wiki?curid=509400", "title": "Hana Vagnerová", "text": "Hana Vagnerová\n\nHana Vagnerová (* 21. února 1983 Praha) je česká herečka.\n\nVyrostla na pražském Jižním Městě, oba její rodiče jsou programátoři. Po absolvování gymnázia byla přijata na DAMU, VŠE a Matematicko-fyzikální fakultu UK. Zpočátku studovala dvě vysoké školy současně, ale nakonec u ní herectví zvítězilo nad ekonomií. Od svých čtrnácti let se věnovala modelingu, v osmnácti letech s nástupem na DAMU kariéru modelky ukončila. Již předtím, než se modelingu začala věnovat, se potýkala s anorexií. Poté se její potíže ještě zhoršily. Až do jedenadvaceti let se potýkala s následky anorexie a vážila jen 43 kg. V té době jí pomohl její nový přítel Marko Simić, srbský režisér, s nímž se seznámila při natáčení jeho absolventského filmu \"Seance Fiction\". S ním žila až do roku 2009, kdy se rozešli. Hrála v divadlech Extrém, Disk a v ABC. V divadle A studio Rubín v těchto hrách: J. W. Goethe – \"Faust\", Enda Walsh – \"Bedbound\", Petr Kolečko – Zakázané uvolnění, Adéla Laštovková – \"Stodolová\", Petr Kolečko – \"Poslední papež\".\n\nKvůli časově náročnému natáčení seriálu \"Expozitura\" ze stálého angažmá odešla. V současnosti v Divadle ABC hostuje ve hře \"Anna Karenina\". Známou se stala především díky seriálovým rolím (\"On je žena!\", \"Horákovi\", \"Vyprávěj\"), účinkovala také ve filmu \"Bathory\".\n\nNa 33. ročníku Novoměstského Hrnce smíchu, festivalu české filmové a televizní komedie, v Novém Městě nad Metují jí za roli Zuzky (seriál \"Vyprávěj\") byla udělena cena \"Televizní objev roku 2011\", která je určená pro mladého herce nebo herečku za mimořádný komediální výkon v televizních inscenacích, filmech, seriálech či hraných dokumentech. Prezídium Herecké asociace, které cenu uděluje, ocenilo především jemný tragikomický tón postavy Zuzky a inteligentní humor.\n\n\n\n\n"}
{"id": "509406", "url": "https://cs.wikipedia.org/wiki?curid=509406", "title": "Kostel Panny Marie (Shetlandy)", "text": "Kostel Panny Marie (Shetlandy)\n\nKostel Panny Marie (anglicky \"St. Mary's Church\"), jeden ze tří středověkých kostelů na shetlandském ostrově Bressay (další dva jsou St. Ola's Church a St. John's Chapel), se nachází na východní straně zátoky Cullingsburgh.\n\nZ kostela se dodnes dochovaly pouze ruiny (nízké zdi a štítová zeď). Půdorys kostela je křížový (jde o jediný shetlandský kostel ve tvaru kříže), některé části kostela byly dostavěny až v 17. století. Kostel Panny Marie byl využíván až do počátku 18. století. Uvnitř kostela je deska se vzpomínkami na události blízko tohoto místa.\n\nKolem roku 1851 vedle hřbitova u kostela nalezl neznámý dělník kamennou desku, dnes známou jako Bressayský kámen (odvozeno od názvu ostrova). Kámen vznikl v 8. či 9. století. Dnes je replika kamene na hřbitově u kostela.\n\nHřbitov je ještě starší než Bressayský kámen, jelikož je postaven na kamenné konstrukci z doby železné, která je starší než kámen. Zbytky konstrukce můžeme naleznout na severozápadě hřbitova.\n\n"}
{"id": "509409", "url": "https://cs.wikipedia.org/wiki?curid=509409", "title": "Jens-Peter Herold", "text": "Jens-Peter Herold\n\nJens-Peter Herold (* 2. června 1965, Neuruppin, Braniborsko) je bývalý východoněmecký atlet, mistr Evropy a halový mistr Evropy v běhu na 1500 metrů.\n\n"}
{"id": "509411", "url": "https://cs.wikipedia.org/wiki?curid=509411", "title": "Bukovice (Jeseník)", "text": "Bukovice (Jeseník)\n\nBukovice (něm. \"Buchelsdorf\") jsou vesnice, která je částí města Jeseník. Leží podél toku Bělé mezi Jeseníkem a Adolfovicemi.\n\nBukovice jsou poprvé spolehlivě zmiňovány roku 1416, v roce 1420 již patřily k frývaldovskému panství vratislavského biskupa a bylo zde fojtství. Spolu s Frývaldovem (dnes Jeseníkem) byla ves také v 2. polovině 15. století a první polovině 16. století zastavována či dávána v léno, naposledy v letech 1506-1547 Fuggerům, poté byla až do konce patrimoniální správy v roce 1850 v přímém držení biskupů. Bukovické fojtství bylo samostatným rytířským statkem, jehož držitelem byl roku 1527 doktor Hanuš Sachse, roku 1747 Johann Philipp Kuntschky, roku 1748 Gottfried Giebel a roku 1798 Jan Giebel.\n\nBukovice byly samostatnou obcí do roku 1950, kdy byly sloučeny s Jeseníkem.\n\nSoučástí Bukovic je dnes osada (základní sídelní jednotka) Dětřichov (něm. \"Dittershof\"). Byla založena roku 1793 na místě dvou biskupských dvorů zmiňovaných roku 1694 a pojmenována po hudebním skladateli Karlu Dittersovi von Dittersdorf, který v té době vykonával funkci biskupského hejtmana na Frývaldově. Tomu biskup Philipp Gotthard von Schaffgotsch dvůr dosud patřící k frývaldovskému panství roku 1785 daroval a Dittersdorf řídil i jeho prvotní parcelaci.\n\nDětřichov se rozkládá zčásti na katastru Bukovic a zčásti na katastrálním území Seč u Jeseníka. Od roku 1850 je osadou Bukovic, po jejichž připojení k Jeseníku je jen součástí Bukovic jakožto části města Jeseník. Zavádějícím způsobem bylo zvoleno jméno Dětřichov pro část města Jeseník vzniklou z bývalých osad Dlouhá Hora, Mýtinka, Pasíčka a Seč.\n\nPočet obyvatel Bukovic podle sčítání nebo jiných úředních záznamů:\nV Bukovicích je evidováno 448 adres : 438 čísel popisných (trvalé objekty) a 10 čísel evidenčních (dočasné či rekreační objekty). Při sčítání lidu roku 2001 zde bylo napočteno 364 domů, z toho 337 trvale obydlených.\n\nNa území Bukovic zasahují i:\n"}
{"id": "509413", "url": "https://cs.wikipedia.org/wiki?curid=509413", "title": "Swiss International Air Lines", "text": "Swiss International Air Lines\n\nSwiss International Air Lines (zkráceně Swiss) je vlajkový letecký dopravce Švýcarska se sídlem v Basileji. Hlavní operační základna je na mezinárodním letišti Kloten v Curychu. Společnost poskytuje pravidelné lety do Evropy, Severní a Jižní Ameriky, Afriky a Asie. Swiss je vlastněna německou společností Deutsche Lufthansa AG.\n\nAerolinky byly založeny po úpadku národní společnosti Swissair v roce 2002. Začátky byly problematické, ale v roce 2005 se společnost stala součástí Lufthansy. 1. dubna 2006 se staly Swiss International Air Lines součástí Star Alliance. V současnosti (červen 2016) létá společnost do 108 destinací ve 48 zemích včetně Prahy.\n\nSestreské společnosti Swiss jsou Swiss Global Air Lines a Edelweiss Air.\n\nFlotila Swiss, bez sesterských společností, stav v červnu 2016.\n\n"}
{"id": "509415", "url": "https://cs.wikipedia.org/wiki?curid=509415", "title": "Jean Becquerel", "text": "Jean Becquerel\n\nJean Becquerel (5. února 1878, Paříž – 4. července 1953, Pornichet) byl francouzský fyzik.\n\nJean Becquerel byl synem Henriho Becquerela. Jako jeho předkové i on studoval na École Polytechnique. V roce 1909 získal jako čtvrtý z rodiny místo profesora fyziky v pařížském přírodovědeckém muzeu (Muséum national d'histoire naturelle). \n\nZabýval se optickými a magnetickými vlastnostmi krystalů. Publikoval také důležité práce na téma teorie relativity.\n\nJean Becquerel byl v roce 1946 přijat do francouzské Akademie věd.\n\n\n\n"}
{"id": "509419", "url": "https://cs.wikipedia.org/wiki?curid=509419", "title": "Dětřichov (Jeseník)", "text": "Dětřichov (Jeseník)\n\nDětřichov (něm. \"Dittershof\", pol. \"Dzietrzychów\") je část města Jeseník. Leží na východ od Jeseníka, na jižních svazích Zlatého Chlumu, a skládá se ze stavebně samostatných vsí (osad) Seč, Pasíčka, Mýtinka a Dlouhá Hora.\n\n\"Dětřichov\" je nepřiléhavý název této části města Jeseník administrativně vzniklé 1. ledna 1973, protože samotný historický Dětřichov je dnes součástí Bukovic. Dnešní Dětřichov se skládá z těchto čtyř osad:\nSeč, Pasíčka a Mýtinka vznikly jako dřevařské obce někdy v 18. století. Od roku 1765 měly společné zákupní fojtství a nazývaly se společně \"Haugemeinde\" (pasečné obce). Dlouhá Hora vznikla roku 1790 v místě bývalých hamrů na Vrchovištním potoce. Všechny osady patřily od svého vzniku k frývaldovskému panství vratislavského biskupa. Od roku 1850 byly součástí obce Bukovice až do roku 1950, kdy byly spolu s nimi připojeny k Jeseníku.\n\nPočet obyvatel dnešního Dětřichova podle sčítání nebo jiných úředních záznamů:\nV Dětřichově je evidováno 84 adres : 64 čísla popisná (trvalé objekty) a 20 čísel evidenčních (dočasné či rekreační objekty). Při sčítání lidu roku 2001 zde bylo napočteno 43 domů, z toho 37 trvale obydlených.\n\nNa území Dětřichova zasahují i:\n"}
{"id": "509424", "url": "https://cs.wikipedia.org/wiki?curid=509424", "title": "Oblastní rada Chevel Ejlot", "text": "Oblastní rada Chevel Ejlot\n\nOblastní rada Chevel Ejlot ( מועצה אזורית חבל אילות, \"Mo'aca azorit Chevel Ejlot\") je oblastní rada (jednotka územní správy a samosprávy) v jižním distriktu v Izraeli.\n\nRada se rozkládá na jihovýchodním okraji izraelského území při hranicích s Jordánskem v jižní části příkopové propadliny údolí Vádí al-Araba. Jde o pás řídkého vesnického osídlení, který sleduje dálnici číslo 90, jež je nejdelší severojižní izraelskou silnicí. Západně od něj se zvedá aridní oblast Negevské pouště. Demografickým a ekonomickým centrem regionu je přímořské město Ejlat na pobřeží Rudého moře, které ale pod jurisdikci rady nespadá. Plocha Oblastní rady Chevel Ejlot dosahuje 2200 kilometrů čtverečních a jde o nejjižnější oblastní radu v Izraeli.\n\nNa severu sousedí rada s Oblastní radou Centrální Arava, na východě s Jordánskem, na jihu s Ejlatem a Egyptem a na západě s Egyptem a centrálním Negevem. Jedná se o pouštní aridní oblast s pouze malým úhrnem srážek během zimy a letními teplotami přesahujícími 40 °C. Flóra i fauna jsou typicky pouštní. Na území rady se nachází přírodní rezervace Timna a Jotvata Chaj Bar. Oblast není díky své vzdálenosti od centrálního Izraele napojena na národní rozvaděč vody. Namísto toho je pitná voda a voda pro zavlažování získávána odsolováním (desalinací) vody z Rudého moře.\n\nŽidovská sídelní síť zde začala vznikat až ve 2. polovině 20. století, tedy po válce za nezávislost a vzniku státu Izrael v roce 1948. Doplňování osídlení zde pokračuje do současnosti, jde stále o velmi řídce osídlenou pouštní krajinu.\n\nOblastní rada Chevel Ejlot byla založena v roce 1964. Její jméno je odvozeno z verše 1. knihy královské 9:26: „\"Král Šalomoun dal také udělat lodě v Esjón-geberu, které je blízko Elótu na břehu Rákosového moře v edómské zemi.\"“ Biblický Elót se nacházel nedaleko současného kibucu Ejlot..\n\nStarostou rady je אודי גת - Udi Gat. Rada má velké pravomoci zejména v provozování škol, územním plánování a stavebním řízení nebo v ekologických otázkách. Sídlo úřadů oblastní rady se nachází v obci Jotvata.\n\nOblastní rada Chevel Ejlot zahrnuje jedenáct obcí, dvanácté sídlo (Be'er Ora) není zatím administrativně uznáno za samostatnou obec ale má už separátní členský status v rámci oblastní rady. Organizačně jde o deset zemědělských osad kolektivního typu kibuc a dvě společné osady.\n\n\nPodle Centrálního statistického úřadu žilo v oblastní radě k roku 2007 celkem 3300 obyvatel a obyvatelstvo rady bylo téměř výhradně židovské (95,9 %). Roční přírůstek činil 4,3%. K 31. prosinci 2014 žilo v Oblastní radě Chevel Ejlot 3700 obyvatel. Z celkové populace bylo 3400 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 3600.\n\n"}
{"id": "509427", "url": "https://cs.wikipedia.org/wiki?curid=509427", "title": "Dodonka", "text": "Dodonka\n\nDodonka (\"Dodonaea\"), známá též pod českým jménem dodonea, je rod šedesáti až sedmdesáti druhů stromů nebo keřů z čeledi mýdelníkovité (\"Sapindaceae\"). Jsou rozšířeny v subtropických a tropických oblastech všech světadílů. Největší druhová pestrost je v Austrálií.\n\nJe známo 60–70 druhů tohoto rodu. Druh, který není příliš teplotně náročný je dodonka žláznatá (\"Dodonea viscosa\"), jež roste okolo Středozemního moře.\n\nJsou to stále zelené nebo opadavé stromy nebo keře vysoké 1 až 5 metrů, díky vylučování pryskyřice často lepkavé. Listy mají střídavé, vzácně vstřícné, podlouhlé až 10 cm dlouhé, jednoduché nebo zpeřené, bez palistů, na líci tmavě zelené, na rubu našedlé, se silnou střední žilkou, lysé nebo chlupaté.\n\nJsou to rostliny většinou dvoudomé s jednopohlavnými bezobalnými květy, někdy polygamně dvoudomé. Květenství jsou terminální laty, kvetou jen po krátkou dobu. Tyčinky samčích květů vyrůstají na krátkých nitkách a jsou hustě směstnány do kruhu kolem zakrslého pestíku. V samičích květech je nápadná dlouhá dvouklaná čnělka. Jsou opylovány větrem, neprodukují žádný nektar. Kvetou podle druhů od května do října.\n\nStopkaté plody, jsou kožovité nebo síťnaté tobolky se dvěma nebo třemi křídly červené barvy, s kulatými nebo zploštělými semeny. Nezralá semena jsou ostře červená, uzráním zčernají. Tobolky jsou jen na samičích rostlinách, po dozrání semen praskají. Aby byly v tobolkách i plody, musí růst poblíž samčí rostlina.\n\nSnáší sucho, zasolení půdy i silné větry, proto se používá mnohdy jako větrolamy v suchých přímořských oblastech. Dále se vysazují jako okrasné rostliny pro své zajímavé plody, větví se používá k suché dekoraci. Některé druhy mají zajímavé černě-bíle pruhované dřevo.\n\nRozličné druhy se používají i v lidovém lékařství, z některých se užívají zábaly z listů proti bolestem v krku a hostci (ústřel), jiné jsou vhodné jako léky pročisťovací nebo proti zimnici, zápalu plic a horečce.\n\nRozmnožují se většinou vegetativně, rostlinné řízky se odebírají ze samičích rostlin. Chceme-li vypěstovat křížence nebo nové variety, množíme rostliny ze semene volně rostoucích rostlin. Před výsevem semen tato spařujeme ve vřelé vodě, je možno i předehřát v mikrovlnné troubě.\nRoztřídění rodu \"Dodonaea\" do jednotlivých druhů\n\n\"Dodonaea adenophora\" Miquel,  \n\"Dodonaea amblyophylla\" Diels,  \n\"Dodonaea aptera\" Miquel,  \n\"Dodonaea baueri\" Endlicher,  \n\"Dodonaea boroniifolia\" Don,  \n\"Dodonaea bursariifolia\" Mueller,  \n\"Dodonaea caespitosa\" Diels,  \n\"Dodonaea camfieldii\" Maiden et Betche,  \n\"Dodonaea ceratocarpa\" Endlicher,  \n\"Dodonaea concinna\" Bentham,  \n\"Dodonaea coriacea\" McGillivray,  \n\"Dodonaea divaricata\" Bentham,  \n\"Dodonaea ericoides\" Miquel,  \n\"Dodonaea falcata\" West,  \n\"Dodonaea filifolia\" Hooker,  \n\"Dodonaea filiformis\" Link,  \n\"Dodonaea glandulosa\" West,  \n\"Dodonaea hackettiana\" Fitzgerald,  \n\"Dodonaea heteromorpha\" West,  \n\"Dodonaea hexandra\" Mueller,  \n\"Dodonaea hirsuta\" Maiden et Betche,  \n\"Dodonaea humifusa\" Miquel,  \n\"Dodonaea humilis\" Endlicher,  \n\"Dodonaea inaequifolia\" Turczaninow,  \n\"Dodonaea intricata\" West,  \n\"Dodonaea lanceolata\" Mueller,  \n\"Dodonaea larreoides\" Turczaninow,  \n\"Dodonaea lobulata\" Mueller,  \n\"Dodonaea macrossanii\" Mueller et Scortechini,  \n\"Dodonaea megazyga\" Mueller,  \n\"Dodonaea microzyga\" Mueller,  \n\"Dodonaea multijuga\" Don,  \n\"Dodonaea oxyptera\" Mueller,  \n\"Dodonaea pachyneura\" Mueller,  \n\"Dodonaea peduncularis\" Lindley,  \n\"Dodonaea petiolaris\" Mueller,  \n\"Dodonaea physocarpa\" Mueller,  \n\"Dodonaea pinifolia\" Miquel,  \n\"Dodonaea pinnata\" Smith,  \n\"Dodonaea platyptera\" Mueller,  \n\"Dodonaea polyandra\" Merrill et Perry,  \n\"Dodonaea polyzyga\" Mueller,  \n\"Dodonaea procumbens\" Mueller,  \n\"Dodonaea ptarmicaefolia\" Turczaninow,  \n\"Dodonaea rhombifolia\" Wakefield,  \n\"Dodonaea rigida\" West,  \n\"Dodonaea rupicola\" White,  \n\"Dodonaea serratifolia\" McGillivray,  \n\"Dodonaea sinuolata\" West,  \n\"Dodonaea stenophylla\" Mueller,  \n\"Dodonaea stenozyga\" Mueller,  \n\"Dodonaea subglandulifera\" West,  \n\"Dodonaea tenuifolia\" Lindley,  \n\"Dodonaea tepperi\" Mueller,  \n\"Dodonaea triangularis\" Lindley,\n\"Dodonaea trifida\" Mueller,  \n\"Dodonaea triquetra\" Wendland,  \n\"Dodonaea truncatiales\" Mueller,  \n\"Dodonaea uncinata\" West,  \n\"Dodonaea vestita\" Hooker,  \n\"Dodonaea viscosa\" Jacquin,  \n\n\n \n"}
{"id": "509429", "url": "https://cs.wikipedia.org/wiki?curid=509429", "title": "Zemský okres Weilheim-Schongau", "text": "Zemský okres Weilheim-Schongau\n\nOkres Weilheim-Schongau je německý okres ve spolkové zemi Bavorsko. Rozkládá se na jihozápadě Horního Bavorska, sousedí na západě se švábským okresem Ostallgäu, na jihu s okresem Garmisch-Partenkirchen, na východě s okresem Bad Tölz - Wolfratshausen, na severovýchodě s okresem Starnberg a na severu s okresem Lansberg/Lech.\n\nOd severu k jihu měří okres cca 30 km, od východu k západu 70 km. Krajina je mírně zvlněná s nejnižším místem v nadmořské výšce 533 m n. m. (obec Pähl u jezera Ammersee) a s nejvyšším místem Niederbleick u Wildsteiug (1 589 m n. m.).\n\nRozloha okresu je 966,41 km². Správním centrem okresu je město Weilheim in Oberbayern s 21 574 obyvateli. Celý okres obývá 130 926 obyvatel. Dalšími významnějšími centry jsou města Penzberg a Schongau.\n"}
{"id": "509430", "url": "https://cs.wikipedia.org/wiki?curid=509430", "title": "USS Enterprise (NCC-1701-A)", "text": "USS Enterprise (NCC-1701-A)\n\nUSS \"Enterprise s registračním číslem NCC-1701-A (často zvána Enterprise\"-A) je fiktivní hvězdná loď ze světa Star Treku patřící k Hvězdné flotile. Poprvé se objevila ve filmu \"\", v následujících dvou filmech \"\" a \"\" již hrála hlavní roli.\n\nJedná se o těžký křižník třídy \"Constitution\" neznámého původu. S novým jménem \"Enterprise\"-A loď po přestavbě sloužila v letech 2286 až 2293, kdy byla vyřazena. Podoba lodě odpovídá podobě původní \"Enterprise\" po přestavbě v letech 2269–2271.\n\nPři natáčení posloužil pro \"Enterprise\"-A stejný model lodi jako pro předchozí USS \"Enterprise\" (NCC-1701) po přestavbě, jež byla dokončena na začátku .\n\nV říjnu 2006 se v aukční síni Christie's konala dražba rekvizit používaných při natáčení filmů a seriálů Star Trek, model \"Enterprise\"-A byl vydražen za 240 000 dolarů.\n\nLoď byla pokřtěna v roce 2286 v doku na orbitě Země a byla přidělena Jamesi T. Kirkovi, který byl za události popsané ve filmu \"\" degradován z hodnosti admirála na kapitána. Ještě ne zcela dokončená loď byla Kirkovi a jeho dlouholeté posádce předána na konci snímku \"IV: Cesta domů\".\n\n\"Enterprise\"-A se na první let vydala předčasně, musela se tedy vrátit do doků a musely proběhnout nejrůznější opravy. Aniž by byly dokončeny (např. nefungovaly transportéry), byla loď roku 2287 vyslána na misi k planetě Nimbus III, kde vulkánský revolucionář Sybok ovládl jediné město. Nakonec se zmocnil i \"Enterprise\"-A a pod jeho velením vletěla loď do středu Galaxie, kde hledal Sha Ka Ree (vulkánskou obdobu pozemského Ráje). Zde Sybok zahynul při střetu s mocnou bytostí a velení \"Enterprise\"-A se znovu ujal kapitán Kirk; loď ale byla vážně poškozena klingonským Dravcem, který ji pronásledoval. Tyto události byly popsány ve filmu \"V: Nejzazší hranice\".\n\nNedlouho před odchodem posádky do důchodu byla \"Enterprise\"-A v roce 2293 vyslána na svoji poslední misi. V Klingonské říši explodoval měsíc, kde se těžilo dilithium. Následně se hlavní planeta jejich ocitla v situaci, kdy ji embargo Spojená federace planet mohlo do šedesáti let i s její celou říší zničit. Kancléř Gorkon chtěl s Federací tedy uzavřít mír. Loď s kapitánem Kirkem v pozici kapitána byla vyslána vstříc vlajkovému klingonskému plavidlu, aby mu zajistila bezpečný průlet až k Zemi, neboť část klingonského vojska nebyla mírovému řešení nakloněna. Na kancléře Gorkona na palubě IKS \"Kronos One\" byl ale spáchán atentát, z něhož byli obviněni Kirk a doktor McCoy. Ti byli Klingony zajati a odsouzeni k doživotním pracím v dolech. Velení na \"Enterprise\"-A dočasně převzal kapitán Spock, který oba muže osvobodil a ilegálním vyšetřováním na samotné \"Enterprise\"-A odhalil rozsáhlé spiknutí, do něhož byli zapojeni Klingoni, Romulané a rovněž i někteří důstojníci z nejvyššího velení Flotily. Za pomoci USS \"Excelsior\" pod velením kapitána Sulu zabránili atentátu na mírových jednáních. Tyto události se odehrály ve filmu \"VI: Neobjevená země\". Na jeho konci byla původní posádka uvolněna do důchodu.\n\n\"Enterprise\"-A byla krátce přidělena nové posádce a poté byla definitivně vyřazena. Nahrazena byla lodí USS \"Enterprise\" (NCC-1701-B) třídy \"Excelsior\" vypuštěnou téhož roku (viz film \"\").\n\nAčkoliv jméno lodě před její přestavbou a zařazením jako \"Enterprise\"-A v roce 2286 nebylo ve filmech zmíněno, podle některých nekánonických zdrojů (např. \"Mr. Scott's Guide to the Enterprise\" od Shanea Johnsona) se mohlo jednat o USS \"Yorktown\" (NCC-1717) nebo USS \"Ti-Ho\" (NCC-1798).\n\nV knize \"Nejlepší osud\" je popsán osud lodě po událostech z filmu \"VI: Neobjevená země\". Těsně před samotným uvolněním posádky do důchodu zachytila \"Enterprise\"-A na cestě k Zemi volání o pomoc od USS \"Bill of Rights\", která byla chycena do blokačního pole a měla být zneužita starým známým kapitána Kirka. Poté, co \"Enterprise\"-A vyrazila na pomoc, byla chycena taktéž, jenže díky svým štítům, které by se daly označit jako méně vyspělé na rozdíl od \"Bill of Rights\", loď vyvázla, přičemž se ji podařilo \"Bill of Rights\" vzít s sebou díky roztažení štítů vlastních. Poté se lodě energeticky zregenerovaly a unikly zničení antihmotovým reaktorem planety Faramond, který spustil Kirkův známý v domnění, že dokáže transportovat \"Bill of Rights\" z Faramondu před \"Hvězdnou základnu 1\", spoléhající na cizí technologii.\n\n\n"}
{"id": "509431", "url": "https://cs.wikipedia.org/wiki?curid=509431", "title": "Beate Andersová", "text": "Beate Andersová\n\nBeate Andersová, provdaná Gummeltová (* 4. února 1968, Lipsko, Sasko) je bývalá východoněmecká a později německá atletka, jejíž specializací byla sportovní chůze.\n\nNejvětších úspěchů dosáhla v hale. Dvakrát získala zlatou medaili na halovém mistrovství Evropy (Haag 1989, Glasgow 1990) a zlato vybojovala také na halovém mistrovství světa v Seville v roce 1991.\n\nTřikrát reprezentovala na letních olympijských hrách. Chodecká disciplína žen se objevila poprvé na programu olympijských her v roce 1992 v Barceloně, kde ženy startovaly na desetikilometrové trati. O čtyři roky později v Atlantě se však chůze na 10 km žen konala naposledy. Na následující olympiádě v australském Sydney 2000 byla totiž nahrazena chůzí na 20 km.\n\n"}
{"id": "509435", "url": "https://cs.wikipedia.org/wiki?curid=509435", "title": "Diskografie Nat King Colea", "text": "Diskografie Nat King Colea\n\nToto je diskografie původních a kompilačních hudebních alb amerického pianisty, skladatele a zpěváka Nat King Colea, které byly vydány za jeho života.\n\n\n"}
{"id": "509447", "url": "https://cs.wikipedia.org/wiki?curid=509447", "title": "Aleš Höffer", "text": "Aleš Höffer\n\nAleš Höffer (9. prosince 1962 – 14. listopadu 2008) byl československý atlet, který v roce 1988 na halovém mistrovství Evropy v Budapešti získal zlatou medaili v běhu na 60 metrů překážek.\n\nS atletikou začínal v Baníku Příbram a AŠ Mladá Boleslav, poté startoval za pražské oddíly Slavia IPS, RH a USK. Trenérem v době jeho vrcholné formy byl Jan Pospíšil. Stal se trojnásobným mistrem ČR v běhu na 50 metrů překážek v hale (1985, 1989 a 1990) a čtyřnásobným mistrem ČR v běhu na 110 metrů překážek na dráze (1984–1986 a 1990). V této disciplíně zvítězil na mistrovství Československa v letech 1985, 1987 a 1989. Reprezentoval ve 13 mezistátních utkáních.\n\nNa druhém mistrovství světa v atletice v Římě 1987 skončil v semifinálovém běhu. O dva roky později doběhl na halovém mistrovství Evropy v nizozemském Haagu ve finále na osmém místě. Čtvrtý doběhl Jiří Hudec.\n\n"}
{"id": "509448", "url": "https://cs.wikipedia.org/wiki?curid=509448", "title": "Eugène Flachat", "text": "Eugène Flachat\n\nEugène Flachat (16. dubna 1802, Paříž – 16. června 1873, Arcachon) byl francouzský konstruktér a stavitel železnic. \n\nJako šéfinženýr společnosti \"Paris–St. Germain\" se rozhodující měrou podílel na stavbě první francouzské dráhy užívané jen vlaky taženými parními lokomotivami. Trať vedla z Paříže do Le Pecq, otevřena byla 28. srpna 1837. V letech 1840–1842 následovala další trať z Paříže do Rouenu. Flachat se podílel i na stavbě a rekonstrukcích obou tehdejších pařížských nádraží, dnešních Gare Saint-Lazare a Gare Montparnasse. Projektoval přestavbu spáleného železničního mostu Asnières na první tubusový most ze svářkové oceli ve Francii. Po tomto mostě postavil další mosty, včetně železničních mostů Langon (Gironde) a Moulins (Allier).\n\nPozději se stal ředitelem železniční společnosti Compagnie des chemins de fer de l'Ouest. \n\nMnoho jeho smělých plánů, které během svého života navrhl, bylo později úspěšně realizováno. Jde například o tunel překonávající Alpy nebo linky metra mezi Gare de l'Est a Les Halles.\n\nEugène Flachat je pro svůj přínos uveden v seznamu 72 jmen na Eiffelově věži. Byla po něm pojmenována i pařížská ulice — \"Rue Flachat\".\n\n\n"}
{"id": "509459", "url": "https://cs.wikipedia.org/wiki?curid=509459", "title": "Héraklés (divadelní hra)", "text": "Héraklés (divadelní hra)\n\nHérakles je divadelní hra, jejímž autorem je Euripidés.\n\nJedná se o klasické dílo, které bylo poprvé uvedeno na scénu v roce 410 př. n. l.\n\nHéraklés zde vystupuje jako hrdina, kterého doženou božské Erínye k tomu, aby v šílenství zabil svou ženu a děti, které se původně snažil zachránit před Thébským vládcem Lycem\n\nPodobně jako v ostatních Euripidových tragédiích zde vystupuje běžné mezi (peras) lidství se vymykající hrdina, jehož velikost, líčená jako pýcha (hybris), ho v posledku zradí a dožene ho k sebezničujícímu šílenství.\n\n"}
{"id": "509465", "url": "https://cs.wikipedia.org/wiki?curid=509465", "title": "Lindau", "text": "Lindau\n\nLindau (dříve česky také Lindava) je velké okresní město v jižním Německu, leží v jihozápadním cípu Bavorska na hranici s Rakouskem. Na jihu prakticky sousedí s rakouským městem Bregenz. Historické centrum se nachází na stejnojmenném ostrově v Bodamském jezeře spojeném s pevninou železničním náspem a mostem, novější zástavba pak na jeho břehu.\n\nDo roku 1806 bylo svobodným říšským městem. V 19. a zejména 20. století se město rozrostlo mimo původní ostrov, na němž nyní žije jen něco přes 2 700 obyvatel z celkových 25 000. S přidruženými obcemi (dnes městskými částmi) zaujímá 12 km pobřeží. Roku 1853 sem byla přivedena železnice z Mnichova a Kemptenu a na ostrově zbudováno hlavové nádraží.\n\nJiž roku 822 je připomínán zdejší ženský benediktýnský klášter. Roku 950 založené trhové místo, kde se prodávalo zejména víno, zelenina a ovoce z klášterní produkce, bylo během investitury (1079) z bezpečnostních důvodů přeneseno na ostrov a postupem času se z něho vyvinulo město.\n\nFarní kostel sv. Štěpána, původně románské trojlodí, pochází z doby kolem roku 1280, v letech 1781 až 1783 prošel přestavbou ve stylu pozdního baroka. Dosavadní městská práva potvrdil městu král Rudolf I. (1274/1275) a Lindau se stalo jedním z říšských měst.\n\nV letech 1295–1335 si razilo vlastní mince (tzv. \"ewiger Pfennig\", lat. \"Denarius perpetuus\"). Při stavebních pracích byl na ostrově objeven opracovaný kmen stromu, do kterého byla po stranách střídavě zapuštěna stoupací břevna (jeho stáří je kladeno do 14. století). V letech 1496/1497 zasedal na místní radnici říšský sněm.\n\nJiž od středověku mířila z Lindau do Milána hojně využívaná dopravní trasa (\"Lindauer Bote\"), po které se přepravovalo zboží, pošta i cestující. Využil ji také Johann Wolfgang Goethe při návratu ze své první italské cesty roku 1788. Díky obchodu a přepravě (zejména obilí a soli) měšťané v Lindau zbohatli a mohli využívat všech výhod svobodného říšského města.\n\nBěhem třicetileté války bylo Lindau obléháno Švédy. Pod rouškou noci a mlhy se však měšťanům podařilo část obléhacích zařízení zničit a útočníky odrazit (1646/1647). Roku 1728 poničil město rozsáhlý požár.\n\nPři Napoleonových výbojích ztratilo město svá říšská práva a po dva roky spadalo pod rakouskou správu (1804/1805). Po Prešpurském míru předalo Rakousko Lindau spolu s Voralberskem Bavorskému království.\n\nPravidelná lodní doprava byla v Lindau zavedena roku 1824, v roce 1853 se město stalo konečnou stanicí železniční Ludvíkovy jiho-severní dráhy. Ostrov byl spojen s pevninou železničním náspem a vlaky zajížděly až na západní ostrovní val, kde byl jejich náklad předáván lodní dopravě.\n\nRoku 1856 je dokončen nový přístav s typickou siluetou bavorského lva u jeho vjezdu a novým majákem na protilehlé straně. Jde o nejjižnější německý maják, je jediným v Bavorsku.\n\n30. dubna 1945 obsadila Lindau bez boje francouzská vojska, město a jeho okolí bylo odděleno od Bavorska spadajícího pod americkou správu a přiděleno k zóně francouzské. Od 1. září 1955 patří Lindau opět k Bavorsku.\n\nByla vystavěna v letech 1422 až 1436 v gotickém stylu a roku 1576 opatřena renesančním štítem. Zvony na jeho vrcholku nesou letopočet 1617. Hlavní průčelí směřující do pěší zóny Bismarckova náměstí zdobí kryté, zdobené, původně dřevěné schodiště zakončené arkýřem. Severní i jižní fasáda radnice byla v letech 1972 až 1975 vyzdobena malbou podle návrhu mnichovského malíře Josefa Widmanna z roku 1885.\n\nVe velkém gotickém sále zde zasedal na přelomu let 1496/1497 říšský sněm. O poschodí níže, v kupecké hale, se nachází původní městská říšská knihovna s 13 000 svazky z doby před rokem 1800. Jejím nejcennějším exemplářem je kolorovaný německý překlad Lutherovy bible z roku 1534.\n\nZe sousední budovy nové radnice se každý den ozývá v 11.45 melodická zvonkohra.\n\nVěž, zvaná rovněž Mangenturm, je bývalý maják ze 13. století. Stál v přístavu na konci městského opevnění a byl přístupný pouze z padacího můstku. Turisté odtud mají výhled na staré město, nedaleko položenou Bregenz i údolí řeky Rýn ve Švýcarsku. Věž čtvercového půdorysu vysoká 20 metrů je opatřena čtverhrannou pyramidovou helmicí zdobenou barevnými glazovanými střešními taškami.\nNový přístav dokončený roku 1856 byl opatřen dvěma výraznými dominantami – 33 metrů vysokým majákem a bavorským lvem. Šest metrů vysoká socha z kehlheimského pískovce váží skoro 50 tun. Před jeho úpatím byl překládán náklad ze železničních vagonů do lodí.\n\nDnešní městské muzeum sídlí v barokním paláci, postaveném v letech 1729/1730 švýcarským stavitelem Jakobem Grubenmannem na místě původní zástavby, která podlehla ohni při rozsáhlém požáru města. Je označován za nejkrásnější stavbu měšťanského domu u Bodamského jezera. Zvláště je ceněna jeho mansardová střecha.\n\n\n"}
{"id": "509474", "url": "https://cs.wikipedia.org/wiki?curid=509474", "title": "Jagdgeschwader 53", "text": "Jagdgeschwader 53\n\nJagdgeschwader 53 (zkr.: JG 53, přezdívka: „Pik As“; ~ stíhací eskadra 53) byla stíhací eskadra německé Luftwaffe za druhé světové války. Nasazena byla především v bojích v západní Evropě, například v bitvě o Francii nebo bitvě o Británii a dále v oblasti Středozemního moře. JG 53, jejíž vznik se datuje do roku 1937, byla velmi dobře známa pod přezdívkou „Pik As“ (česky: Pikové eso) a jednalo se o jednu z nejstarších německých stíhacích eskader nasazených ve 2. světové válce. JG 53 létala během války se stroji Messerschmitt Bf 109 různých vývojových verzí.\n\n\n"}
{"id": "509479", "url": "https://cs.wikipedia.org/wiki?curid=509479", "title": "Pont de la Tournelle", "text": "Pont de la Tournelle\n\nPont de la Tournelle (česky \"Most Věžička\") je most přes řeku Seinu v Paříži. Spojuje ostrov Svatého Ludvíka patřící do 4. obvodu a levý břeh (5. obvod). Od roku 1759 se u tohoto mostu měří úroveň povodní na řece.\n\nNa místě dnešního mostu stál dřevěný most již ve středověku, který byl zničen povodní v roce 1651 a v roce 1656 byl nahrazen kamenným mostem. Tento byl zbořen v roce 1918 a v letech 1928–1930 byl vystavěn současný most.\n\nJeho název \"Tournelle\" neboli \"Věžička\" je odvozen z malé věže, která byla součástí městských hradeb vystavěných ve 12. století za Filipa II. Augusta.\n\nStavbu navrhli architekti Louis Guidetti a Pierre Guidetti. Železobetonový most je tvořen jedním hlavním obloukem a dvěma menšími po stranách. Celková délka činí 122 m a šířka 23 m (vozovka 15 m, dva chodníky 4 m). Na levém břehu je most zdoben 14 metrů vysokým sloupem, na kterém stojí socha patronky Paříže svaté Geneviève, jejímž autorem je Paul Landowski.\n\n"}
{"id": "509485", "url": "https://cs.wikipedia.org/wiki?curid=509485", "title": "Seznam ministrů pro sjednocení zákonů a organisace správy Československa", "text": "Seznam ministrů pro sjednocení zákonů a organisace správy Československa\n\nToto je seznam ministrů pro sjednocení zákonů a organisace správy:\n\n"}
{"id": "509491", "url": "https://cs.wikipedia.org/wiki?curid=509491", "title": "Jagdgeschwader 51", "text": "Jagdgeschwader 51\n\nJagdgeschwader 51 (zkr.: JG 51, přízvisko: „Mölders“; český název 51. stíhací eskadra) byla stíhací eskadra německé Luftwaffe za druhé světové války. Přízvisko „Mölders“ získala roku 1941, po smrti slavného německého stíhacího esa Wernera Mölderse. Piloti z JG 51 získali v souhrnu nejvíce Rytířských křížů ze všech stíhacích letek nasazených ve 2. sv. válce, přičemž se účastnili všech významných bitev. Tato eskadra, jejíž vznik je datován do roku 1939, byla vyzbrojena stíhačkami Messerschmitt Bf 109 a Focke-Wulf Fw 190 různých verzí, s nimiž dosáhla více než 8000 vzdušných vítězství. K nejznámějším pilotům této eskadry patřili Heinz Bär, Richard Leppla, Karl-Gottfried Nordmann, Günther Schack a legendární Werner Mölders.\n\n"}
{"id": "509496", "url": "https://cs.wikipedia.org/wiki?curid=509496", "title": "Natalie Coleová", "text": "Natalie Coleová\n\nNatalie Maria Coleová (6. února 1950 Los Angeles, Kalifornie – 31. prosince 2015 Los Angeles) byla americká zpěvačka a skladatelka, dcera hudebníka Nat King Colea. V první fázi kariéry se prosadila stylem R&B, poté postupně přešla ke středovému proudu pop music a od 90. let se začala více orientovat na jazz. Celosvětově prodala přibližně 30 milionů nahrávek a obdržela devět hudebních Cen Grammy.\n\nNarodila se v Hollywoodu jako dcera hudebníka Nat King Colea a tehdy již bývalé zpěvačky Orchestru Duke Ellingtona Marie Coleové Ellingtonové. V šesti letech zpívala na vánočním albu svého otce a s veřejným vystupováním začala v jedenácti letech života.\n\nStrýc z otcovy strany Freddy Cole je zpěvák a pianista, který nahrál řadu alb a získal několik ocenění. Ve věku patnácti let, kdy navštěvovala massachusettskou školu Northfield Mount Hermon School v Northfieldu, zemřel otec na karcinom plic. Následoval složitý vztah s matkou. Ve vysokoškolských studiích pokračovala na Massachusettské univerzitě v Amherstu. Na krátký čas přestoupila na Jihokalifornskou univerzitu, kde vstoupila do spolku Delta Sigma Théta. Poté se opět vrátila na Massachusettskou univerzitu, na níž byla jejím hlavním oborem dětská psychologie a druhým pak němčina. Absolvovala v roce 1972.\n\nRoku 2000 vydala autobiografii \"Angel on My Shoulder\" (Anděl na mém rameni), ve které se přiznala k minulé zkušenosti s drogovou závislostí na heroinu a kokainu a následné odvykací kúře. V roce 2001 byl její životní příběh zfilmován ve snímku \"Žít pro lásku: Příběh Natalie Coleové\", kde ztvárnila samu sebe.\n\nV České republice poprvé vystoupila 15. července 2014 ve Státní opeře Praha na festivalu Prague Proms. Zpěvačku na koncertu doprovodil Český národní symfonický orchestr.\n\nPoprvé se vdala 31. července 1976 za skladatele a producenta Marvina Yancyho. Pod jeho vlivem přestoupila od episkopální církve k baptistům. Do manželství se narodil syn Robert Adam Yancy (nar. 1977), který jako hudebník v dospělosti koncertoval s matkou. Pár se rozvedl v roce 1980, pět let předtím než Yancy zemřel ve třiceti čtyřech letech na srdeční selhání. V letech 1989–1995 se druhým manželem stal producent Andre Fischer, bývalý bubeník kapely Rufus. V roce 2001 se zpěvačka potřetí provdala za biskupa Kennetha Dupreeho. Manželství se rozpadlo roku 2004.\n\nV roce 2008 oznámila, že jí byla diagnostikována hepatitida C, což přisuzovala dřívější nitrožilní aplikaci drog. Čtyři měsíce po zahájení léčby došlo k selhání ledvin a dalších devět měsíců absolvovala dialýzu. Transplantaci ledviny podstoupila 19. května 2009 v Los Angeles. Ve stejný den zemřela její sestra, herečka a hudební producentka Carole Coleová.\n\nV prosinci 2015 zrušila několik vystoupení pro nemoc. Oznámení o úmrtí 31. prosince 2015 v losangeleském Cedars-Sinai Medical Center bylo vydáno na nový rok 1. ledna 2016. Podle tiskové mluvčí Coleové, Maureen O’Connorové, byla smrt následkem městnavého srdečního selhání.\n\n"}
{"id": "509497", "url": "https://cs.wikipedia.org/wiki?curid=509497", "title": "Shanxia", "text": "Shanxia\n\nShanxia (\"ze Západních hor\") byl rodem „obrněného“ ptakopánvého dinosaura z čeledi Ankylosauridae. Fosílie tohoto mohutného býložravce jsou známy z čínských vrstev svrchní křídy v provincii Šan-si. Tento tyreoforan je znám jen podle úlomkovitého materiálu z říčních uloženin a na základě poměru délky stehenní kosti a dalších kostí končetin byla jeho délky odhadnuta na 3,6 metru. Patřil tedy k menším zástupcům své skupiny.\n\nZvláštním znakem jsou dlouhé a zploštělé trojúhelníkovité rohy, které tomuto dinosaurovi vyrůstali ze zadní části lebky. Objevují se však také názory, že jde o individuální variaci v rámci druhu a že \"Shanxia\" je pouze \"nomen dubium\" (neplatné jméno), neboť může jít například o rod \"Tianzhenosaurus\" (Sullivan, 1999).\n\n\n"}
{"id": "509498", "url": "https://cs.wikipedia.org/wiki?curid=509498", "title": "Ústavní zákon o vytvoření vyšších územních samosprávných celků", "text": "Ústavní zákon o vytvoření vyšších územních samosprávných celků\n\nÚstavní zákon o vytvoření vyšších územních samosprávných celků a o změně ústavního zákona České národní rady č. 1/1993 Sb., Ústava České republiky byl přijat Parlamentem České republiky dne 3. prosince 1997 a vyhlášen ve Sbírce zákonů pod číslem 347/1997 Sb.. Dle pátého článku nabyl účinnosti 1. ledna 2000, takže se sedmiletým zpožděním zavedl to, co ústava předpokládala již od ledna 1993, a zároveň rozhodl ve prospěch krajského uspořádání a zavrhl zemské uspořádání, s nímž do té doby ústava počítala jako s alternativou. \n\nČlánek 1 ustanovil 14 vyšších územních samosprávných celků, z nichž 13 mělo ve svém názvu slovo „kraj“ (novelou č. 176/2001 Sb. poklesl počet takových krajů na 12). Zřízenými kraji byly hlavní město Praha, Středočeský kraj, Budějovický kraj, Plzeňský kraj, Karlovarský kraj, Ústecký kraj, Liberecký kraj, Královéhradecký kraj, Pardubický kraj, Jihlavský kraj, Brněnský kraj, Olomoucký kraj, Ostravský kraj a Zlínský kraj. Území krajů vymezil výčtem okresů a územím hlavního města, a to dle článku 3 v území ke dni účinnosti ústavního zákona. V článku 2 zákon stanovil, že území krajů lze měnit pouze zákonem. \n\nV druhé části, článkem 4, ústavní zákon mění Ústavu České republiky. V článku 99 ústavy bylo upřesněno, že vyššími územními samosprávnými celky jsou kraje (dosavadní znění bylo, že jimi jsou země nebo kraje). Vypuštěn byl článek 103 ústavy, podle něhož o názvu vyššího územního samosprávného celku mělo rozhodovat jeho zastupitelstvo. \n\nÚstavní zákon byl později změněn ústavním zákonem č. 176/2001 Sb., který změnil s účinností ode dne vyhlášení (t. j. 31. května 2001) názvy čtyř krajů: Budějovického kraje na Jihočeský kraj, Jihlavský kraj na Vysočinu, Brněnský kraj na Jihomoravský kraj a Ostravský kraj na Moravskoslezský kraj.\n\nÚstavní zákon č. 135/2011 Sb. změnil k 1. srpnu 2011 název kraje Vysočina na Kraj Vysočina.\n\n"}
{"id": "509514", "url": "https://cs.wikipedia.org/wiki?curid=509514", "title": "Brandenburg an der Havel", "text": "Brandenburg an der Havel\n\nBrandenburg an der Havel (česky \"Branibor nad Havolou\") je německé město, jedno ze čtyř center Spolkové země Braniborsko. Je nejrozsáhlejším a třetím nejlidnatějším samostatným městem v Braniborsku. Zároveň je se svou více jak tisíciletou historií jedno z nejstarobylejších měst této země.\n\nSousední obce: Milower Land, Havelsee, Beetzsee, Beetzseeheide, Roskow, Groß Kreutz, Kloster Lehnin, Wollin, Wenzlow, Rosenau, Wusterwitz,Bensdorf, Päwesin a Nauen.\n\nPrvní osídlení Brandenburgu bylo vytvořeno slovanským kmenem Havolanů. Zdejší hradisko dobyl roku 929 východofranský král Jindřich I. Ptáčník. Městečko zůstalo v německých rukách jen do roku 983, kdy vypuklo úspěšné povstání slovanského obyvatelstva. V následujících 170 letech bylo město pod vládou slovanských knížat. Poslední z nich, Přibyslav, zemřel roku 1150. Poté byl Brandenburg zabrán Albrechtem Medvědem, prvním braniborským markrabětem.\n\nMěsto bylo rozděleno na tři části - Staré Město, Nové Město a katedrální obvod. V letech 1314 a 1315 Staré a Nové Město vstoupila do Hanzovní ligy. Za třicetileté války bylo město vyplundrováno a poničeno, což vedlo ke ztrátě jeho postavení. Postupim se stala novým sídelním městem braniborským markrabat. V roce 1715 došlo ke spojení Starého a Nového Města, roku 1928 se k nim přidal katedrální obvod.\n\nV pozdním 19. století se město stalo důležitým průmyslovým městem Německého císařství. Zásluhu na tom měl převážně ocelářský průmysl. Ve městě byly vyráběny i bicykly známých značek, jako např. Brennabor, Corona a Excelsior. Také výroba hraček byla celkem známá.\n\nHistorie Brandenburgu má také pohnutější části. Jeden z prvních koncentračních táborů stál právě na Nikolaiplatz v brandenburském Starém Městě a ve věznici Görden. Zde byli zabíjení lidé s mentálním postižením, včetně dětí (akce T4). Také zde byly použity pokusy s otravným plynem. Věznice byla uzavřena po stížnostech místních lidí na kouř, vycházející z mobilních kremačních pecí. V březnu 1945 zde byl také popraven Friedrich Fromm, německý důstojník zapletený do atentátu na Hitlera.\n\nPo válce se Brandenburg dostal do sovětské okupační zóny a později se stal součástí Německé demokratické republiky. Po pádu Berlínské zdi (a tím i cestovního omezení mezi východem a západem), poklesla populace města z více jak 100 000 lidí (1989) na necelých 75 000 obyvatel (2005).\n\n"}
{"id": "509515", "url": "https://cs.wikipedia.org/wiki?curid=509515", "title": "Rehabilitace", "text": "Rehabilitace\n\nRehabilitace (ze středověké latiny, \"rehabilitatio\" = obnovení) může označovat:\n\n"}
{"id": "509520", "url": "https://cs.wikipedia.org/wiki?curid=509520", "title": "Vladimír Neuwirth", "text": "Vladimír Neuwirth\n\nVladimír Neuwirth (12. srpna 1921 Komárov u Opavy – 22. května 1998 Opava) byl katolicky orientovaný filosof, překladatel, publicista a spoluzakladatel původně exilového kulturního sdružení Opus bonum. \n\nV době vysokoškolských studií na teologické fakultě v Olomouci založil v září 1947 společně s dalšími šesti mladými lidmi (Miroslavem Tělupilem, Jiřím Havlíčkem, Miroslavem Němcem, Karlem Flossem, Lubomírem Gebauerem a Bronislavem Kulíškem) křesťanský sekulární institut Společenství s úmyslem podporovat duchovní a kulturní život zúčastněných. Po únoru 1948 se činnost Společenství, které mezitím mělo více než sto členů, neproměnila, jeho organizace a činnost se pouze odehrávala v podmínkách utajení před komunistickou mocí. V. Neuwirth – pracující od začátku 50. let v dělnických či administrativních zaměstnáních – jako vedoucí postava Společenství psal pro jeho potřeby vlastní texty, překládal, přednášel a vtiskoval mu ducha modlitby, solidarity i kulturní a vzdělanostní rozhled. V lednu 1961 byl pro tyto aktivity zatčen a odsouzen za údajnou velezradu ke čtrnácti letům vězení. Většinu trestu si odpykal ve Valdicích, propuštěn byl počátkem dubna 1968. V létě téhož roku odjel na Západ, nejprve do Rakouska, posléze se usadil v Belgii a Německu. Od ledna 1971 do svého odchodu do důchodu v roce 1986 byl zaměstnán jako kulturní a sociální pracovník při České katolické obci ve Frankfurtu nad Mohanem. V roce 1972 založil společně s opatem Janem Anastázem Opaskem kulturní sdružení Opus bonum (Dobré dílo) a roku 1982 spolu s Aloisem Krchňákem sdružení Bibliotheca Cyrillo-Methodiana (Cyrilometodějská knihovna). \n\nPublikoval řadu kulturně historických studií, esejů a článků a medailonů významných postav české kulturní a náboženské historie a současnosti – mj. Jan Čep, Metoděj Habáň, Vladimír Holan, Adam Kravařský ze Šlevic, Pavel Křížkovský, Jan Ryba, Antonín Šuránek, kardinál František Tomášek, kardinál Štěpán Trochta, Josef Vašica, Albert Vyskočil – v mnoha exilových a po roce 1989 i domácích časopisech (též pod pseudonymem Karel Hubert). Významná byla také jeho překladatelská a přednášková činnost a pořádání výstav a sympozií. Samostatně vydal studii \"Víra a základy křesťanské kultury\" (1976) a svazek \"Apokalyptický deník\" (1976, podruhé 1998). Po návratu do Opavy v roce 1992 uspořádal monografii \"Profesor Josef Vašica\" (1994). Deníkový svazek \"Vcházení do Evropy\" (2008) z let 1975–1989, rozšířený o záznamy nalezené v autorově pozůstalosti z let 1980–1997, chronologicky navazuje na knihu \"Apokalyptický deník\".\n\n\n"}
{"id": "509522", "url": "https://cs.wikipedia.org/wiki?curid=509522", "title": "Theo Osterkamp", "text": "Theo Osterkamp\n\nTheodor Osterkamp (15. dubna 1892, Düren, Německé císařství – 2. ledna 1975, Baden-Baden, Německá spolková republika) byl stíhacím esem nasazeným v první i druhé světové válce, během níž působil u německé Luftwaffe. Za první světové války, během níž dosáhl 32 vítězných sestřelů, létal po boku stíhacího esa Oswalda Boelckeho a byl dobrým přítelem „Rudého Barona“ Manfreda von Richthofen. Za druhé sv. války vedl během bitvy o Británii stíhací eskadru Jagdgeschwader 51, v níž se mu povedlo dosáhnout šesti sestřelů a stal se tak jedním z mála pilotů, kterému se podařilo dosáhnout sestřelu protivníka v obou světových válkách.\n\n\n\n"}
{"id": "509525", "url": "https://cs.wikipedia.org/wiki?curid=509525", "title": "Ománská hymna", "text": "Ománská hymna\n\nHymna Ománu je píseň Našíd as-Salaam as-Sultani (: ). Přijata byla roku 1970, 6. listopadu 1996 byla ještě pozměněna.\n\n"}
{"id": "509533", "url": "https://cs.wikipedia.org/wiki?curid=509533", "title": "Izák Komnenos (1154)", "text": "Izák Komnenos (1154)\n\nIzák Komnenos (\"řecky Ισαάκιος Κομνηνός, Isaakios Komnēnos\"; 1113 – 1154) byl třetí syn byzantského císaře Jana II. Komnena a Pirosky Uherské.\n\nKrátce před svou smrtí v roce 1143 císař Jan II. ustanovil svého čtvrtého syna, Manuela svým nástupcem, ačkoliv Izák, coby jeho starší bratr byl stále naživu. Toho času vezl Izák zpět do Konstantinopole tělo svého nejstaršího bratra a otcova spolucísaře Alexia. Následně se Manuel ujistil, že vojáci jemu oddaní zajistí hlavní město před tím, než Izák dorazí, dozví že otec zemřel a začne si klást nároky na uvolněný trůn. Ačkoliv část církevních hodnostářů, vojska a veřejnosti byla toho názoru, že Izák by byl lepším vládcem, než jeho bratr a byli ochotni ho podpořit, Izák se vzdal svých nároků ve prospěch Manuela.\n\nV letech 1145 – 1146 vedl kampaň proti seldžuckým Turkům v Anatolii. Ačkoliv vztahy obou bratrů zůstávaly napjaté a složité, nikdy nepřerostly v otevřený konflikt. Izák byl spokojen se svou hodností stratéga. Sňatky Izákových dcer se staly nástrojem Manuelovy zahraniční politiky.\n\nSe svou první ženou Theodorou měl Izák pět dětí:\nA se svou druhou manželkou Irenou Synadenou měl dvě dcery:\n\n\n"}
{"id": "509539", "url": "https://cs.wikipedia.org/wiki?curid=509539", "title": "Tlingitové", "text": "Tlingitové\n\nTlingitové (Tlingit, Kološ) jsou etnická skupina severoamerických indiánů žijící na západním pobřeží Kanady a Aljašky. Jsou to typičtí zástupci kultury severozápadního pobřeží.\n\nVlastní název \"Tlingit\" znamená „Lid přílivu a odlivu“. Zastaralý název \"Kološ\", který pro ně používali především ruští kolonisté Aljašky. pochází aleutského \"kulut'ruaq\" „ti s ozdobami ve rtech“ .\n\nTlingitský jazyk je zařazován do jazykové rodiny na-dené, mezi nimiž má izolované postavení. V současné době jím hovoří asi 15 000 osob a je vyučován i na školách. Nejblíže příbuzný je mu dnes již prakticky vymřelý jazyk Eyaků, kteří žijí severněji na pobřeží Aljašky.\n\nTlingité dosud žijí na svém kmenovém území, od severní části Britské Kolumbie po pobřeží střední Aljašky a na přilehlých Alexandrových ostrovech. Jejich střediskem je zejména Sitka, kde sídlí kmenová rada a další organizace.\n\nHlavním zdrojem potravy byl pro Tlingity sezónní, ale velmi vydatný rybolov v době tahu lososů. Kromě šesti druhů tichomořských lososů lovili i halibuty, korušky a jiné ryby. Z moře získávali i další potravu v podobě mlžů, ježovek, krabů i mořských řas. Na souši sbírali bobule, kořínky a cibulky rostlin i vejce mořských ptáků. Lov měl jen doplňkový charakter, nejčastější kořistí byli lachtani, baribalové, jeleni a kamzík bělák. Zdrojem potravy byly i velryby, na rozdíl od sousedních Mahaků a Nútků je však Tlingitové nelovili, zpracovávali jen uhynulé nebo na pobřeží uvízlé jedince.\n\nTlingitové žili usedle. Po většinu roku obývali vesnice, tvořené dlouhými domy z hrubě tesaných prken se sedlovou střechou a štítem zdobeným malbami a totemovými sloupy. Totemové sloupy však často stávaly i stranou od obydlí. V každém domě žili příslušníci jednoho matrilineárního rodu se svými otroky, které získávali v bojích se sousedními skupinami, hlavně Cimšjany a Sališi. Vnitřní zařízení domu tvořilo jedno nebo více ohnišť, palandy na spaní a dřevěné bedny, v nichž byly ukládány oděvy i zásoby jídla. Místa na palandách u vchodu byla vyhrazená dětem a otrokům, nejváženější lidé spali v zadní části domu.\n\nZ řemesel bylo nejvýznamnější řezbářství, k němuž patří i výroba totemových sloupů. Pomocí seker a teslic z kamene, mědi a paroží vyřezávali až 50 metrů vysoké totemové sloupy, ale i drobné předměty denní potřeby - lžíce, dýmky, krabičky či rukojeti nožů. Mistrovským dílem byly i jejich kánoe, dlabané z celých kmenů jedle douglasky nebo cedru. Mohly měřit 30 - 60 metrů, byly bohatě zdobené malbou i řezbou a pádlovalo se na nich vestoje. Znali dokonce i jednoduché lodní plachty z hustě tkaných rohoží, které zřejmě převzali od příbuzných Haidů. Tlingitové na těchto kánoích podnikali plavby podél celého severozápadního pobřeží nebo na Ostrovy královny Charlotty, podle neověřených zpráv cestovali v minulosti za obchodem i do Asie, na Kamčatku či Sachalin. Vytvoření významného uměleckého díla si v minulosti cenili stejně jako zásluh získaných v boji.\n\nTlingité znali tkaní na jednoduchém vertikálním stavu. Z vlny kamzíka běláka, psích chlupů a jemných proužků lýka tkali pláště a pokrývky zvané podle jedné skupiny Tlingitů \"chilcat\" (čilkatské pokrývky). Měly černobílou, případně černožlutou barevnost a byly zdobeny obrazy zvířat - kosatky, krkavce, orla nebo medvěda (jejichž zobrazení najdeme i na totemových sloupech). K oděvu dále patřila kožená nebo tkaná tunika, kožené legíny, mokasíny a kónický klobouk pletený ze smrkových kořínků. Muži i ženy měli propíchnuté uši a nosní přepážku, v nichž nosily ozdoby z perleti nebo leštěné mědi. Oblíbené bylo rovněž tetování, především u mužů. Jeho vzory byly podobné jako na pokrývkách.\n\nTlingitové už před příchodem bělochů vynikali jako obchodníci, artiklem směnného obchodu byly zejména vlněné pláště, kánoe a rybí tuk, ale znali i skutečná platidla - perleťové ulity ušní a měděné šítky.\n\nNavzdory tomu, že neznali zemědělství dosáhli Tlingitů stupně vysoce organizované otrokářské společnosti. Tlingitská společnost se primárně dělila na dvě exogamní moiety Orly a Krkavce. Nezávislé na tomto dělení bylo sekundární rozdělení na přibližně 20 teritoriálních klanů \"kwáans\" (např. Chilkatové, Yakutatové, Sitkové aj.). Příslušnost k moietám i ke klanům byla matrilineární. O výchovu dětí se kromě matky starali dědeček a strýcové z matčiny strany, otec i s dětmi hrál, ale nevychovával je. Funkce náčelníků byly dědičné a vytvářely v rámci společnosti uzavřenou třídu, jakousi obdobu šlechty. Náčelníci používali vlastnické značky, jimiž označovali své domy, kanoe či loviště ryb a často je nosili vytetované na těle. Každý dlouhý dům měl navíc dědičnou rodinu \"správců\", kteří v něm měli vedoucí postavení a soudní pravomoc.\n\nNáboženstvím Tlingitů byl původně šamanismus, později převzali od bělochů křesťanství, většinou pravoslavní, v průběhu konce 19. a počátku 20. století někteří přešli i protestantským církvím.\nPodobně jako ostatní severozápadní indiáni pořádali v zimním období Tlingitové slavnosti \"potlač\" (z toho \"potlach\" českých trampů), při nichž náčelníci vystavovali na odiv své bohatství a hostili obyvatele sousedních vesnic. Předvádění bohatství se však někdy zvrhlo i v okázalé ničení vlastního majetku a nabýval podobu jakési soutěže v pohrdání majetkem mezi hostitelem a jeho hosty. Tehdy také propouštěli na svobodu otroky a probíhaly slavnosti iniciace mladých mužů a dívek.\nPři těchto slavnostech se pořádala představení tanců a zpěvů, spojená s šamanskými rituály. Uplatnily se při nich i nádherné vyřezávané masky zvířat a duchů, z nichž některé byly otevírací nebo dvojité. Tanečník mohl masku rychle rozevřít, takže se pod ní objevila maska druhá nebo tanečníkova vlastní tvář. Takto mohli tanečníci sehrát i mýty, v nichž se lidé proměňují ve zvířata a naopak. Uctívaní duchové: Hromový pták, Vydří muž \"Koošda\" a Krkavec \"Jélk\" (často nesprávně označovaného jako Havran), který byl nenapravitelným šibalem, šprýmařem, ale zároveň i stvořitelem světa a kulturním hrdinou.\n\nTlingitové žijí na svém území podle odhadu archeologů až 10 000 let. Roku 1741 byli objeveni expedicí Vituse Beringa. Koncem 18. stol. s nimi navázala styk Rusko-americká společnost Grigorje Šelichova, jejíž nákupčí od Tlingutů vykupovali kožešiny mořských vyder. Zároveň mezi nimi začali Rusové šířit pravoslavné křesťanství. Roku 1799 založil ředitel Rusko-americké společnosti Alexandr Baranov na ostrově Sitka stejnojmennou pevnost, která se stala základem vznikající kolonie Ruská Amerika. Tlingité se v průběhu 19. století proti kolonistům často bouřili, nejvýznamnější byla válka náčelníka Katleana z roku 1802. Tlingité byli vynikající válečníci. Do boje si muži oblékali dřevěné přílby a krunýře z tuhé kůže nebo dřevěných tyček. Ze zbraní byly oblíbené nože, kyje, luky a šípy. Jedním z důvodů, které způsobily prodej Aljašky Spojeným státům roku 1867, byla neschopnost Rusů řešit neustálá povstání Tlingitů.\n\nSoučasnou populaci tvoří asi 15 200 osob, z nichž většina vedle angličtiny ovládá i tlingitský jazyk. Pracují často ve dřevozpracujícím či rybářském průmyslu. Jsou mezi nimi i vynikající umělečtí řezbáři, sochaři a návrháři, vycházející z tradičního umění.\n\n"}
{"id": "509540", "url": "https://cs.wikipedia.org/wiki?curid=509540", "title": "Obchodní věstník", "text": "Obchodní věstník\n\nObchodní věstník je v České republice i ve Slovenské republice speciální veřejný registr (informační systém veřejné správy), jehož prostřednictvím jsou některé subjekty povinny podle zveřejňovat stanovené informace o sobě a své činnosti. Obchodní věstník zveřejňuje též některé údaje z Obchodního rejstříku, například oznámení o zápisech změn a o uložení listin v obchodním rejstříku, a duplikuje také některé informace o veřejných zakázkách a dražbách, které jsou povinně zveřejňovány na Centrální adrese. Povinnost zveřejnit údaje, uložená některými právními předpisy (např. občanským zákoníkem nebo zákonem o obchodních korporacích), je obvykle splněna zveřejněním těchto údajů v Obchodním věstníku.\n\nObchodní věstník vznikl v roce 1992 na základě nařízení vlády ČSFR č. 63/1992 Sb., k jehož vydání vládu zmocňoval § 770 obchodního zákoníku č. 513/1991 Sb. Toto nařízení určilo, že věstník vydává Federální úřad pro hospodářskou soutěž prostřednictvím vydavatelství. Nařízení vstoupilo v účinnost dnem vyhlášení, 20. února 1992. Po zániku federace přešla tato povinnost v České republice pravděpodobně na ministerstvo spravedlnosti. Podle nařízení vlády ČR č. 503/2000 Sb., účinného od 1. ledna 2001, zabezpečuje vydávání ministerstvo spravedlnosti prostřednictvím nakladatelství. Žádný ze zákonů nespecifikoval, o jaké vydavatelství nebo nakladatelství by se mělo jednat.\n\nObchodní věstník vydává od počátku nakladatelství Economia se sídlem v Praze-Holešovicích, které vydává například \"Hospodářské noviny\". Podle dostupných zdrojů byla smlouva uzavřena bez vypsání veřejné soutěže a postrádá vypovídací ustanovení.\n\nPůvodně od roku 1992 vycházel Obchodní věstník jen v tištěné verzi, elektronickou verzi nabízel vydavatel od roku 1994 v rámci vlastní podnikatelské činnosti za úplatu. Archiv vydání od roku 1992 je dostupný na webu vydavatele, Economia a. s., dosud jen jako placená služba, a to i se sofistikovanými možnostmi vyhledávání a filtrování, zdarma jsou dostupná jen nejnovější vydání (posledních 26 čísel). Roční jednouživatelská licence v roce 2004 stála 4000 Kč, pro předplatitele Hospodářských novin 3000 Kč.\n\nNařízení 503/2000 Sb. bylo novelizováno nařízením č. 408/2003 Sb. Podle něj vydávání Obchodního věstníku zajišťuje od počátku roku 2004 Ministerstvo informatiky ČR v elektronické podobě prostřednictvím Portálu veřejné správy. Tato služba poskytuje trvale všechna vydání od roku 2004 zdarma s jednoduchými možnostmi vyhledávání. V tištěné podobě byl Obchodní věstník na základě ustanovení této novely vydáván až do konce roku 2005. Od 7. června 2007 přešlo na základě novelizačního nařízení vlády č. 127/2007 Sb. vydávání obchodního věstníku z rušeného ministerstva informatiky na ministerstvo vnitra. Ačkoliv nařízení vlády stanoví, že údaje ke zveřejnění se mají dodávat provozovateli Portálu veřejné správy, na stránkách tohoto portálu je uvedeno sdělení, že požadavky na publikaci se mají zasílat na adresu vydavatelství Economia a. s. Tištěnou verzi vydávala Economia a. s. až do roku 2005 na základě původní smlouvy z doby kolem roku 1990, která byla nevypověditelná. Při trestním řízení ministr Vladimír Mlynář zdůvodňoval tuto fatální chybu smlouvy tím, že je „poplatná době roku 1990“. Na publikování elektronické verze na Portálu veřejné správy uzavřelo Ministerstvo informatiky novou smlouvu s vydavatelstvím Economia, přičemž toto nakladatelství není za tuto činnost ministerstvem placeno, ale naopak platí (původně 20 milionů ročně) za to, že je mu toto právo postoupeno a umožněno tuto službu spojit s reklamou na vlastní placené služby. Tuto smlouvu ministerstvo neuzavřelo vlastním jménem, ale prostřednictvím kontroverzní firmy Testcom Servis s. r. o. zřízené příspěvkovou organizací TestCom, jejíž zřízení za účelem provozování Portálu veřejné správy způsobilo trestní stíhání ministra Mlynáře, a pověření této společnosti podepsal ministr Mlynář v době, kdy mu již byl doručen vytýkací dopis ministra financí Sobotky týkající se problematičnosti společnosti Testcom Servis. Během soudního řízení ministr Mlynář také vypověděl, že Economia a. s. je držitelem obchodní značky Obchodní věstník, a proto stát nemá ani do budoucna jinou možnost, než spolupracovat s nakladatelstvím Economia.\n\nNa Slovensku vydávání obchodního věstníku upravilo nařízení vlády SR č. 100/1993 Z. z., účinná od 30. března 2003, později novelizované nařízením č. 50/1998 Z. z., a poté novým nařízením vlády č. 42/2004 Z. z., účinným od 1. února 2004. Redakci obchodního věstníku zajišťuje od 30. března 1993 ministerstvo spravedlnosti SR prostřednictvím vydavatele.\n\nRozsah údajů povinně zveřejňovaných v Obchodním věstníku stanoví různé zákony, například zákon o obchodních korporacích, zákon o konkursu a vyrovnání, zákon o bankách, zákon o účetnictví, občanský soudní řád, zákon o silniční dopravě, zákon o zadávání veřejných zakázek atd. V Obchodním věstníku je rovněž možno zveřejňovat ty informace, které ze zákona mají být zveřejněny, avšak zákon nestanoví způsob zveřejnění, a rozsudky soudů a oznámení a rozhodnutí orgánů státní správy v obchodních věcech, pokud orgán, který je vydal, rozhodne o tomto způsobu zveřejnění. Cenu za zveřejnění hradí v případě zveřejnění povinného ze zákona ten, koho se údaj týká, v ostatních případech ten, kdo o zveřejnění požádal nebo o něm rozhodl nebo ten, komu byla povinnost uhradit náklady uložena. Povinně zveřejňované údaje oznamují příslušné subjekty přímo vydavatelství, zveřejnění ostatních informací nejprve ověřuje úřad.\n\n"}
{"id": "509545", "url": "https://cs.wikipedia.org/wiki?curid=509545", "title": "Říšská marka", "text": "Říšská marka\n\nŘíšská marka (německy \"Reichsmark\", zkratka RM) bylo mezi léty 1924 až 1948 oficiální platidlo v Německu. Byla nahrazena německou markou (\"Deutsche Mark\") ve Spolkové republice Německo a východoněmeckou markou v Německé demokratické republice. Jedna říšská marka sestávala ze 100 říšských feniků.\n\nŘíšská marka byla uvedena v platnost tzv. Mincovním zákonem z 30. srpna 1924 (RGBl. II S. 254) jako náhrada za papírovou marku (\"Papiermark\"), která byla v průběhu velké inflace zcela znehodnocená. Směnný kurz byl nastaven 1 000 000 000 000:1 (jeden bilion papírových za jednu říšskou marku).\n\nJedna říšská marka měla být podle zákona kryta 1/2790 kilogramu ryzího zlata. To odpovídalo formálnímu předválečnému krytí měny zlatem. Říšská marka nebyla ale v protikladu k zlaté marce (\"Goldmark\"), používané za Německého císařství, čistou měnou zlatého standardu a tím nebyla v Říšské bance proplatitelná ve zlatých mincích. Zákonem stanovená směnná povinnost bankovek ve zlatě sice byla paragrafem 31 určena, prakticky ale nebyla uvedena v platnost. Emitované stříbrné mince v hodnotě od 1 do 5 říšských marek byly všechny drobné mince a měly poloviční obsah stříbra než mince, používané na začátku první světové války v hodnotách 1 až 5 zlatých marek. S vypuknutím druhé světové války byly obyvatelstvem stříbrné mince v hodnotě 2 a 5 říšských marek navzdory zákazům shromažďovány ve velkém množství, takže jsou dnes relativně snadno a levně k sehnání.\n\nŘíšská marka byla tzv. měnou se zlatým jádrem bez oběhu zlatých mincí. Formálně byly někdejší 10 a 20 markové zlaté mince, používané za císařství, zákonným platidlem (do roku 1938), prakticky se ale v platebním styku téměř nepoužívaly. Tzv. zlaté jádro mělo v podstatě jen symbolický význam v souvislosti s průběhem platebního vyrovnání se zahraničím.\n\nMěnovou reformou ze dne 21. června 1948 pro západ, respektive 23. června téhož roku pro východ se stala říšská marka neplatnou a ve třech západních okupačních zónách nahrazena německou markou, zatímco v sovětské zóně tzv. markou německé emisní banky (\"Mark der deutschen Notenbank\").\n\n1 říšská marka (rok 1937) by dnes (leden 2017) měla ekvivalent cca 4,10 Euro\n\n"}
{"id": "509558", "url": "https://cs.wikipedia.org/wiki?curid=509558", "title": "Okres Mödling", "text": "Okres Mödling\n\nOkres Mödling je okres v rakouské spolkové zemi Dolní Rakousy, v oblasti Industrieviertel \"(Průmyslová čtvrť)\". Má rozlohu 277,02 km² a žije tam 117 852 obyvatel (1. 1. 2016). Sídlem okresu je město Mödling. Sousedí s dolnorakouskými okresy Baden, Vídeň-okolí a s Vídní.\n\nOkres je bezprostředně přilehlý k jižní hranice Vídně. Okres je na rozhraní teplotní čáry, kde jeho východní část leží ve Vídeňské pánvi a západní část náleží k Vídeňskému lesu.\n\nOkres Mödling vznikl teprve od 1896, předtím obec náležela k okresu Baden. V roce 1938 byl obvod Mödlingu přičleněn jako 24. okres Velké Vídně a některé obce k 25. okresu. Teprve v roce 1954 byl znovu zřízen samostatný okres v rámci Dolního Rakouska.\n\nKrajina v okolí Vídeňského lesa a přírodního parku Föhrenberge je využívána pro vinařství. Zvláštním klenotem je chráněná přírodní oblast Eichkogel, návrší se stepí s mnoha vzácnými živočichy a rostlinami.\n\nOkres Mödling má pro Rakousko jen malý hospodářský přínos. Má ale vysoký příjem z daní. Zatím co většina závodů leží na východě země, jsou zdejší obce v lesích převážně využívány jako přechodné bydliště vídeňského obyvatelstva. Významným závodem je Shopping City Süd (SCS), hlavní nákupní středisko Evropy.\n\nHlavní silniční tepnou je Jižní dálnice A2 a také Vídeňská vnější dálnice A21, jakož i S1 a B17 Triesterstraße.\n\nRakouská Jižní dráha Rakouských spolkových drah (ÖBB) je hlavní spojnicí severu s jihem. Kromě toho ještě Pottendorfská linka, Aspangbahn jako vídeňská lokální Badenská dráha.\n\nOkres Mödling se člení na 20 obcí pod městem a 12 městysů. V závorkách jsou uvedeny počty obyvatel k 1. dubnu 2009.\n\n"}
{"id": "509564", "url": "https://cs.wikipedia.org/wiki?curid=509564", "title": "G77", "text": "G77\n\nSkupina G77 při OSN je volná koalice rozvojových zemí, jejímž posláním je podpořit kolektivní ekonomické zájmy svých členů a zvýšit jejich vyjednávací schopnost při OSN. Zakládajícími členy bylo 77 států, ale od doby svého založení se organizace rozrostla na 130 členů. Uskupení bylo založeno 15. června 1964 vyhlášením „Společné deklarace sedmdesáti sedmi zemí“ na Konferenci OSN o obchodu a rozvoji (UNCTAD). První důležité setkání se konalo v roce 1967 v Alžírsku. Přijetím Alžírské charty byl položen základ pro stálé institucionální struktury.\n"}
{"id": "509567", "url": "https://cs.wikipedia.org/wiki?curid=509567", "title": "Explorer 7", "text": "Explorer 7\n\nExplorer 7 byla americká vědecká družice, vypuštěná v roce 1959. Družice se zabývala výzkumem nabitých částic, solární radiace a mikrometeoroidů. Konstrukčně byla shodná s předchozí neúspěšnou družicí Explorer 7X (S-1), která byla zničena při startu.\n\nDružice byla stabilizovaná rotací a její vnější konstrukce se skládala ze dvou kuželových skořepin ze sklolaminátu, které byly spojeny středovou hliníkovou sekcí válcovitého tvaru. Průměr sondy ve středové části byl 750 milimetrů a výška byla taktéž 750 milimetrů. Dodávku elektrické energie zajišťovalo přibližně 3000 solárních článků umístěných na horní i dolní kuželové části. Dodatečné napájení obstarávalo 15 nikl-kadmiových baterií. Tyto baterie byly umístěny po obvodu centrální sekce a při rotaci družice soužily jako setrvačník a napomáhaly tak její stabilizaci. Na centrální sekci byly umístěny dvě dipólové antény o výkonu jednoho wattu pracující v pásmu HF (na frekvenci 20 MHz), která vysílaly telemetrická data zpět na Zemi. Anténa radiomajáku pro sledování družice byla instalována na spodku dolní kuželové části a pracovala v pásmu VHF (na frekvenci 108 MHz).\n\nPo obvodu centrální sekce bylo umístěno pět bolometrů pro měření tepelného (infračerveného) záření a tři detekční buňky mikrometeoroidů na bázi sulfidů kadmia. Pro detekci a měření Lymanova-α záření byly v horní kuželové sekci naproti sobě umístěny ionizační komory. Jedna s okénkem z fluoridu lithného a druhá s okénkem berylia. Na vrchu družice by Geigerův počítač pro detekci kosmického záření. Hlavní ionizační komora pro detekci nabitých částic z radiačních pásů Země a kosmického záření byla umístěna uprostřed vrchní kuželové sekce.\n\nExperiment byl navržen k měření dopadajícího a odraženého slunečního ultrafialového záření a infračerveného záření vyzařovaného Zemí s cílem lépe pochopit hnací síly v zemské atmosféře. K měření sloužilo pět bolometrů. První dva reagovaly stejně na vyzařování Slunce i Země, třetí reagoval lépe na vyzařování ze Země, čtvrtý byl zaměřen na přímé sluneční záření a pátý byl chráněn před přímým slunečním zářením a měřil pouze záření odražené Zemí. Celá měřící sekvence trvala 30 sekund. Během jednoho oběhu tak bylo možné provést přibližně 180 měření. Experiment byl úspěšný a použitelná data byla získávána až do 28. února 1961. Vedoucím tohoto výzkumu byl Verner E. Suomi z University of Wisconsin-Madison.\n\nCílem měření bylo zaznamenávat dlouhodobá data o rentgenovém záření pocházejícím ze Slunce a o Lymanovu-α záření a ty pak sladit s reakcemi a chováním zemské atmosféry. Měření byla prováděna ve dvou ionizačních komorách. Naměřené údaje však nebylo možné interpretovat ve smyslu dopadajícího slunečního záření. Bylo to způsobeno průniky částic (elektrony s energii 150 keV) z Van Allenových radiačních pásů do obvodů detektoru a také problémy s zpětnou vazbou zesilovače. Vedoucím výzkumu byl Herbert D. Friedman z US Naval Research Laboratory.\n\nTento experiment byl navržen k měření těžkých částic v toku primárního kosmického záření. Částice byly detekovány a odděleny v ionizačních komorách podle jejich atomových čísel, Z>5, Z>8 a Z>15. Při průniku částice do ionizační komory byl vydán puls, jehož amplituda byla v podstatě nezávislá na energii částice, ale byla úměrná druhé mocnině atomového čísla dopadající částice. Odečítání hodnot ze všech tří nezávislých počítadel probíhalo jednou za 15 sekund. Měření probíhala podle plánu od vypuštění do 25. října 1959. Experiment běžel i po plánovaném ukončení a data odeslaná do 31. května 1960 jsou z přibližně 80% použitelná. Problémy však činila detekce částic s nízkými atomovými čísly a od června 1960 již bylo získáno velmi málo použitelných údajů. Výzkum vedl Martin A. Pomerantz z Bartol Research Foundation.\n\nDva všesměrové Geigerovy počítače (Anton 302 a 112) byly použity ke komplexnímu prostorovému a časovému sledování celkové intenzity kosmického záření, částicového záření zachyceného v geomagnetické pasti a solárních protonů. Detektor by citlivý na protony (energie nad 20 MeV) a elektronů (energie nad 30 keV). Experiment fungoval uspokojivě od vypuštění družice až do 28. února 1961. Vedoucím výzkumníkem byl James Van Allen z University of Iowa.\n\n"}
{"id": "509568", "url": "https://cs.wikipedia.org/wiki?curid=509568", "title": "Hartmann Grasser", "text": "Hartmann Grasser\n\nHartmann Grasser (23. srpna 1914, Štýrský Hradec, Rakousko – 2. června 1986, Kolín nad Rýnem, Německá spolková republika) byl německým stíhacím esem Luftwaffe za druhé světové války, během níž se mu podařilo dosáhnout 103 potvrzených sestřelů nepřátelských letadel. Během války odlétal na 700 bojových misí, na západní frontě dosáhl 8 sestřelů, na východní frontě 83 a během bojů v severní Africe dosáhl 12 vítězných sestřelů. Grasser, který mezi lety 1936-1945 působil v jednotkách JGr 152, ZG 52, ZG 2, JG 51, JG 11 a JG 210, byl za své úspěchy vyznamenán Rytířským křížem s dubovými ratolestmi. Dosáhl hodnosti nadporučíka (německy: \"Oberleutnant\").\n\n\n\n"}
{"id": "509577", "url": "https://cs.wikipedia.org/wiki?curid=509577", "title": "Vojna a mír (rozcestník)", "text": "Vojna a mír (rozcestník)\n\nVojna a mír může být:\n\n\n\n\n"}
{"id": "509586", "url": "https://cs.wikipedia.org/wiki?curid=509586", "title": "Walter Oesau", "text": "Walter Oesau\n\nWalter Oesau (8. červen 1913, Farnewinkel ve Šlesvicku-Holštýnsku - 11. květen 1944, St. Vith v Belgii) byl německý důstojník letectva a letecké eso druhé světové války.\n\nV říjnu 1933 vstoupil dvacetiletý Walter do 2. dělostřeleckého pluku (\"2. Artillerieregiment\") německého Reichswehru. Dne 20. dubna 1937 byl povýšen do hodnosti poručíka (\"Leutnant\"). V dubnu 1938 se dobrovolně přihlásil do Legie Condor, která byla nasazena ve španělské občanské válce. V roce 1939 se vrátil do Německa s 8 dosaženými leteckými sestřely. V září 1939 byl, již v hodnosti nadporučíka (\"Oberleutnant\"), velitelem 7. letky eskadry Jagdgeschwader 51 (JG 51). Dne 13. května 1940 dosáhl svého prvního vzdušného vítězství ve druhé světové válce, když sestřelil jeden francouzský Curtiss P-36 Hawk. Na konci západního tažení měl již 5 sestřelů. Dne 19. července 1940 získal hodnost kapitána (\"Hauptmann\"). V srpnu téhož roku se stal Oesau velitelem III. skupiny eskadry JG 51. V prosinci byl pak převelen ke III. skupině eskadry JG 3. Dne 5. února 1941 dosáhl svého 40. leteckého vítězství. Poté byl v červnu nasazen na východní frontě při vpádu Wehrmachtu do Sovětského svazu. Již 15. července měl na kontě 80 sestřelů. Ve stejný den byl také povýšen na majora (\"Major\") a jmenován velitelem JG 2. V říjnu dosáhl hranice 100 sestřelených letadel, hned poté dostal zákaz létat, který byl zrušen až v srpnu 1942. V červnu 1943 byl jmenován velitelem skupiny stíhačů 4, později přejmenované na Bretagne (\"Jagdfliegerführer 4/Bretagne\"). V říjnu 1943 obdržel velení nad JG 1. Povýšen na plukovníka (\"Oberst\") byl 1. května 1944 a o týden později (8. května) sestřelil své poslední letadlo - americké P-47. 11. května vedl svou jednotku proti nepřátelským bombardérům nad Belgií. Přesila amerických P-38 ho pronásledovala a nakonec nad městem St. Vith sestřelila. Pád letadla nepřežil.\n\nPři svých přibližně 300 bojových vzletech ve druhé světové válce sestřelil 125 letadel, z toho 10 čtyřmotorových bombardérů. Dalších 8 vítězství si připsal ve Španělsku.\n\n\n"}
{"id": "509588", "url": "https://cs.wikipedia.org/wiki?curid=509588", "title": "Emmanuelle Chriqui", "text": "Emmanuelle Chriqui\n\nEmmanuelle Sophie Anne Chriqui (* 10. prosince 1977, Montreal, Kanada) je kanadská herečka, která hrála v řadě filmů, ale i televizních seriálů. Mezi její nejznámější role patří Dalia Hachbara ve filmu \"\", Sloan McQuewick v seriálu \"Vincentův svět\" či Jodie v seriálu \"O.C.\". V roce 2006 se umístila v žebříčku Hot 100, tedy 100 nejatraktivnějších žen, pánského časopisu \"Maxim\" na 37. místě. V lednu 2010 pak byla pánským internetovým časopisem \"AskMen.com\" zvolena nejžádoucnější ženou roku 2010.\n\nNarodila se v Montrealu do sefardské ortodoxní židovské rodiny marockých imigrantů. Její matka se narodila v Casablance, otec v Rabatu a její příbuzní žijí v Izraeli. Ve dvou letech se s rodiči a dvěma sourozenci (starší bratr Serge a starší sestra Laurence) přestěhovala do Toronta. Již jako malá chodila do hodin herectví a herectví se věnovala i během studia na střední škole \"Unionville High School\". Po absolvování střední školy se rozhodla věnovat herecké kariéře.\n\nJiž v deseti letech vystupovala v televizních reklamách potravního řetězce McDonald's. V polovině 90. let se přestěhovala do Vancouveru a příležitostně hrála v televizních seriálech \"Bojíte se tmy?\", \"Forever Knight\", \"Agenti z podsvětí\" a \"\". Její první hollywoodskou rolí byla vedlejší role ve filmu \"Detroit Rock City\" (1999). Později hrála v řadě filmů, jako \"100 sladkých holek\", \"Pach krve\", \"Koho hledá Kevin?\" a \"V jednom kole\". Za polibek ve filmu \"Koho hledá Kevin?\" byla nominovaná s Lancem Bassem na cenu Teen Choice Award.\n\nVe filmu \"Adam and Eve\" byla partnerkou Camerona Douglase v roli biblické Evy. V roce 2008 si zahrála ve filmu \"\" roli palestinské imigrantky žijící v New Yorku, do které se zamiluje izraelský imigrant ztvárněný Adamem Sandlerem. V roce 2008 si také zahrála po boku Beyoncé ve filmu \"Cadillac Records.\" O rok později si zahrála v komedii \"Ženy v nesnázích\" a v roce 2011 v jeho sequelu \"Elektra Luxx.\" \n\nV roce 2018 získala jednu z hlavních rolí v seriálu stanice Fox \"Smrtící virus\".\n\n"}
{"id": "509594", "url": "https://cs.wikipedia.org/wiki?curid=509594", "title": "Metabolický syndrom", "text": "Metabolický syndrom\n\nMetabolický syndrom (MS) je odborný termín, který zaštiťuje řadu rizikových faktorů nebo nemocí, které se často vyskytují společně a které vedou k předčasným komplikacím zdravotního stavu. Je známý také jako syndrom X, Reavenův syndrom, syndrom inzulínové rezistence či \"smrtící kvarteto\". Za patofyziologický podklad metabolického syndromu je považována inzulínová rezistence. Syndrom ve svém důsledku vede k rozvoji diabetu 2. typu a předčasným komplikacím oběhového systému, jako ateroskleróza, infarkt myokardu, mozková mrtvice apod. Nebezpečí metabolického syndromu tkví především v tom, že se člověk necítí nemocný, žádný faktor ho neomezuje v běžném životě a tím pádem nemá potřebu ani vůli dodržovat režimová opatření a pravidelně užívat léky.\n\nMetabolický syndrom se vyvíjí v čase u jedinců s genetickou predispozicí při nevhodném životním stylu, tj. při nadměrném energetickém příjmu a nedostatečné pohybové aktivitě.\n\nMetabolický syndrom je diagnostikován dle definice NCEP ATP III, pokud pacient splňuje tři nebo více z následujících pěti diagnostických kritérií:\n\n\nMetabolický syndrom je diagnostikován dle definice IDF, pokud obvod pasu překračuje 94 cm u mužů, resp. 80 cm u žen (absolutní podmínka) a dále pacient splňuje alespoň dvě z následujících\n\n\n\nObezita je jedním ze základních faktorů rozvoje MS. V praxi není důležitý celkový podíl tukové tkáně, ale její rozložení. Mluvíme o abdominální obezitě – nahromadění tuku v oblasti břicha. Za rizikové hodnoty se považuje obvod pasu větší než 80 cm/ženy a 94 cm/muži. Vysoké riziko metabolických komplikací značí 88 cm/ženy a 102 cm/muži.\n\nKrevní tlak, který se dlouhodobě pohybuje nad hranicí 140/90 mmHg, je opět rizikovým faktorem. Za ten se považuje i už nastavená léčba vysokého krevního tlaku. Hodnota krevního tlaku by u pacienta s MS neměla přesahovat 130/85 mmHg.\n\nTyto základní složky živočišných tuků a rostlinných olejů by v organismu neměly mít vyšší hodnotu než 1,7 mmol/l. Také platí, že čím nižší věk, tím by i hladina triacylglycerolů měla být nižší. Koncentrace se dají ovlivnit převážně nízkotučnou dietou a dále léky, především, ze skupiny fibrátů.\n\nHDL, tedy \"hodný\" cholesterol, se podílí na transportu cholesterolu z tkání, kde se ukládá, zpět do jater, kde je zpracován. Jeho nízké hladiny (ženy pod 1,3 mmol/l, muži pod 1,0 mmol/l) jsou rizikové pro rozvoj aterosklerózy. V úvahu se samozřejmě bere i celkový cholesterol (neměl by být nad 6 mmol/l) a poměr HDL:LDL cholesterolů. Koncentrace cholesterolu lze ovlivnit dietou a léky, především ze skupiny statinů. Tyto snižují hodnoty celkového cholesterolu, nejnovější léky z této skupiny i zvyšují hodnoty HDL cholesterolu.\n\nToto onemocnění je především stav, kdy tkáně nedokážou reagovat na inzulín a glukóza se špatně dostává do buněk. Taky se nazývá inzulínová rezistence. Většinou se odhalí orálním glukózovým tolerančním testem. Hladiny glukózy se nalačno musí pohybovat do 5,6 mmol/l. Při odhalení by se pacientovi měly rovnou dát léky snižující inzulínovou rezistenci (metformin) a ne se jen spoléhat na dietu. V současné době existuje několik skupin léků, které zlepšují stav.\n\nV severoamerické populaci, kde byl metabolický syndrom zkoumán nejvíce, se vyskytuje v průměru u 24 % populace starší 20 let, přičemž prevalence stoupá s věkem: Od 7 % u 20letých až po 40 % u osob starších 60 let.\nV ČR byla prevalence měřena u osob v rozmezí 24-65 let, kde dosáhla v průměru 32 % u mužů a 24 % u žen. Ve skupině nad 65 let byl výskyt v ČR u každého pohlaví ještě vyšší.\n"}
{"id": "509601", "url": "https://cs.wikipedia.org/wiki?curid=509601", "title": "Explorer 9", "text": "Explorer 9\n\nExplorer 9 byla americká vědecká družice, vypuštěná v 16. února 1961. Byla to první úspěšná družice z řady nafukovacích kulovitých sond, určených k průzkumu hustoty zemské atmosféry. Předchozí družice S-56 byla stejné konstrukce, ale při kvůli poruše nosné rakety Scout nedosáhla oběžné dráhy.\n\nPrůměr družice byl 3,66 metru. Povrch byl tvořen vrstvami hliníkové fólie a mylaru (PET). Na povrchu byly rovnoměrně rozmístěny bíle body o průměru 51 milimetrů pro samočinnou termoregulaci. Před vypuštěním byla družice sbalena v trubkovitém pouzdře o průměru 216 mm a délce 483 mm, umístěné na špici čtvrtého stupně nosné rakety. Po dohoření posledního stupně byla družice vytlačena z pouzdra a nafouknuta pomocí dusíkové tlakové lahve. Elektrickou energii dodávaly sluneční články, umístěné po obvodu. Družice byla na svém rovníku rozdělena na dvě samostatné hemisféry. K oddělení sloužila mylarová přepážka, která byla zároveň využita jako anténa radiomajáku. Radiomaják o výkonu 15 mW vysílal na frekvenci 136 MHz a sloužil k zaměření družice ze země.\n\nPrincip měření byl založen na sledování pozice družice v závislosti na sluneční aktivitě, ročním období a nadmořské výšce. Maják však po prvním oběhu selhal a k zaměřování družice musely být využity radarové a optické pozemní sledovací sítě. Explorer drží prvenství jako první umělé kosmické těleso vypuštěné pomocí rakety na tuhé pohonné látky a zároveň první úspěšný start z Wallops Flight Center. Družice vstoupila do hustších vrstev zemské atmosféry 9. dubna 1964 a shořela.\n\n"}
{"id": "509606", "url": "https://cs.wikipedia.org/wiki?curid=509606", "title": "Provincie Tarragona", "text": "Provincie Tarragona\n\nProvincie Tarragona je nejjižnější ze čtyř provincií Katalánska, autonomního společenství na severovýchodě Španělska. Leží při pobřeží Středozemního moře a deltě řeky Ebro. Sousedí s provinciemi Barcelona, Lleida, Zaragoza, Teruel a Castellón. Žije zde téměř 900 000 obyvatel, což je (zejména vlivem masivního přistěhovalectví) o polovinu více než v roce 2000.\n\nÚzemí provincie je rozděleno mezi 183 obcí, které tvoří 10 comarek:\n"}
{"id": "509608", "url": "https://cs.wikipedia.org/wiki?curid=509608", "title": "Karl-Gottfried Nordmann", "text": "Karl-Gottfried Nordmann\n\nKarl-Gottfried Nordmann (22. listopad 1915, Gießen - 22. červenec 1982, Greenwich, USA) byl německý důstojník letectva a letecké eso druhé světové války. Byl velitelem II. letky stíhací eskadry Jagdgeschwader 51, od 10. dubna 1942 do 30. března 1944 velitelem celé JG 51, od 1. dubna do 1. října 1944 byl velitelem stíhacího uskupení \"Jagdfliegerführer Ostpreussen\" a poté od dubna 1945 do konce války velitelem 1. stíhací divize (\"1. Jagd-Division\"). Ve službách Luftwaffe dosáhl hodnosti podplukovníka (\"Oberstleutnant\"). Vybojoval 78 leteckých vítězství při více než 800 bojových vzletech. Za své činy získal rytířský kříž železného kříže s dubovými ratolestmi.\n\n\n\n[Kategorie:Úmrtí v Greenwichi (Connecticut)]"}
{"id": "509620", "url": "https://cs.wikipedia.org/wiki?curid=509620", "title": "Svatá Barbora (Radnice)", "text": "Svatá Barbora (Radnice)\n\nSvatá Barbora je malá osada a zároveň místní část města Radnice. V roce 2011 zde trvale žilo 29 obyvatel. Nad osadou leží hřbitov, kde v minulosti stávala kaple. Směrem k Radnicím se nacházela v 20. století sklárna \"Fričkovna\" (též \"Fryčkovna\"), která po znárodnění od padesátých let chátrala, až byla v osmdesátých letech stržena. (Patřila dědovi a po něm otci spisovatele Václava Pinkavy alias Jana Křesadla, jenž místní oblast zvěčnil ve svém románu \"Vara Guru\".) Na návsi stojí kaplička. Zvon, který v ní byl původně umístěn, je nyní uložen v radnickém muzeu.\n\nPrvní písemná zmínka o vesnici pochází z roku 1720.\n"}
{"id": "509621", "url": "https://cs.wikipedia.org/wiki?curid=509621", "title": "Explorer 10", "text": "Explorer 10\n\nExplorer 10 byla americká vědecká družice, vypuštěná v roce 1961. Cílem byl výzkum magnetických polí a plazmatu v magnetosféře a prostoru mezi Zemí a Měsícem. Satelit byl vynesen raketou Delta-DM19 25. března 1961 a byl umístěn na silně eliptickou dráhu.\n\nDružice byla válcovitého tvaru stabilizovaná rotací. Rychlost rotace byla 109 otáček za minutu, což odpovídá jedné otáčce za 0,548 sekundy. Dodávku elektrické energie zajišťovaly pouze baterie, které nebylo možno dobíjet a životnost družice tak byla velmi omezená. Data byla vysílána v reálném čase po dobu 52 hodin od startu, tedy pouze ve vzestupné fázi prvního oběhu. Přístrojové vybavení tvořil rubidiový magnetometr a dvě magnetické indukční sondy ke studiu magnetických polí. Indukční sondy byly umístěny na ramenech, vzdáleny 790 milimetrů od těla sondy, aby se předešlo možnému rušení způsobenému přítomností sondy. Pro měření plazmových polí byla na vrchu válcové části umístěna Faradayova plazmová sonda, která dokázala zaznamenávat protony s energiemi 0-5, 0-20, 0-80, 0-250, 0-800 a 0-2300 eV. Pozici Země, Slunce a Měsíce zjišťoval optický snímač polohy.\n"}
{"id": "509622", "url": "https://cs.wikipedia.org/wiki?curid=509622", "title": "Bergov", "text": "Bergov\n\nBergov (něm. \"Bergau\") je malá vesnice (osada), která je částí obce Vlčice. Leží 1 km jihovýchodně od Vlčic na silnici do Žulové.\n\nDrobná osada Bergov (německý název \"Bergau\" lze vyložit jako „Lesní niva“) byla založena parcelací panských pozemků až roku 1800. Byla součástí panství Vlčice a od zániku patrimoniální správy roku 1850 je částí obce Vlčice. Majitelům vlčického velkostatku patřil zdejší mlýn a pila, počátkem 20. století zde byla postavena i menší elektrárna. V roce 1836 zde bylo 24 domů, roku 1930 jich bylo 18 a v roce 2001 jen 15. Díky příznivější dopravní poloze - na silnici číslo I/60 - však Bergov nepodlehl tak výraznému poválečnému vylidnění jako většina jiných menších osad v Rychlebských horách. \n\nPočet obyvatel Bergova podle sčítání nebo jiných úředních záznamů:\n\nV Bergově je evidováno 15 adres, vesměs čísel popisných (trvalé objekty). Při sčítání lidu roku 2001 zde bylo napočteno 13 domů, všechny trvale obydlené.\n\n"}
{"id": "509624", "url": "https://cs.wikipedia.org/wiki?curid=509624", "title": "Dolní Les", "text": "Dolní Les\n\nDolní Les (něm. \"Niederwald\"<ref name=\"22/1949\">Vyhláška ministerstva vnitra č. 22/1949 Sb., o změnách úředních názvů míst v roce 1948. Dostupné online.</ref>) je vesnice (osada), která je částí obce Vlčice. Leží 1,5 km východně od Vlčic. U osady se nachází Dolonoleský rybník.\n\nDolní Les (do roku 1948 nazýván též \"Dolní Valteřice\" nebo jen stejně jako německy \"Niederwald\") byl založen jako ves mlatců-zahradníků roku 1599 u staršího stejnojmenného panského dvora. Drobná zemědělská osada pak patřila trvale k Vlčicím, i když měla od konce 18. století vlastní katastrální území. Dolní Les nebyl po II. světové válce plně dosídlen a v 50. a 60. letech počet obyvatel výrazně klesl na zlomek předválečného stavu. Z 45 domů napočtených roku 1900, respektive 38 domů napočtených roku 1930, jich roku 2001 zbylo jen 9.\n\nPočet obyvatel Dolního Lesa podle sčítání nebo jiných úředních záznamů:\nV Dolním Lese je evidováno 11 adres : 9 čísel popisných (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 9 domů, z toho 6 trvale obydlených.\n\n"}
{"id": "509626", "url": "https://cs.wikipedia.org/wiki?curid=509626", "title": "Simulátor (Star Trek)", "text": "Simulátor (Star Trek)\n\nSimulátor (česky také holopaluba, anglicky \"Holodeck\") je tréninkové a rekreační zařízení ve světě Star Treku, objevující se od seriálu \"\". Holografie využívá transportního paprsku, potažmo jeho technologie, a to přeměnou energie na atomy. Díky tomu je vytvořené simulační prostředí hmotné a ne jen fotoprojekce.\n\nV současném světě, nebo v seriálu \"\" slouží jako simulátor místnost, s pevně daným prostředím (dnes například: kokpit letadla, Star trek (TOS): můstek lodi), které se díky svému programu chová jako skutečné. Tyto simulátory se díky své nákladnosti na prostor vyskytují ve Star Treku spíše na akademiích či výcvikových základnách.\n\nV nové generaci Star Treku jde o holografickou místnost, kde je technologie schopná udržet atomy při sobě. Problém nastává, pokud by chtěla simulovaná postava prostředí opustit mimo holografickou místnost. V takovém případě se atomy mimo projekci rozpadnou (viz Voyager - Pohotovostní zdravotnický holoprogram nebo TNG- postava Moriartyho v programu Sherlocka Holmse). Vybavena simulátory je ovšem už každá loď Hvězdné flotily, jelikož už nezabírají zbytečně prostor na lodi pevně daným prostředím, ale jsou zcela variabilní a to i prostorově, díky čemuž je možné vytvořit například obrovský les, aniž by se účastníci museli pohybovat na jediném místě. Simulace není o nic větší než simulátor, simulace pouze přizpůsobuje perspektivu. Mohou sloužit k výcviku, promítání a relaxaci. Lodě jich nesou většinou několik. Tuto technologii je možno i zneužít (viz Star Trek TNG: Čest kapitánů (kniha)) a to velmi snadno, zvláště na osoby, které tuto technologii neznají a nepoznají, že osoby o nichž si myslí že jsou skutečné, jsou ve skutečnosti pouhá umělá inteligence holograficky zpracovaná. Simulátory mají speciální bezpečnostní protokoly které mají za úkol ochránit člověka proti nebezpečím smrti. Pokud jsou bezpečnostní protokoly vypnuty, i simulovaná kulka může zabít (viz ).\n\n\n\n"}
{"id": "509628", "url": "https://cs.wikipedia.org/wiki?curid=509628", "title": "Operační program Výzkum a vývoj pro inovace", "text": "Operační program Výzkum a vývoj pro inovace\n\nOperační program Výzkum a Vývoj pro Inovace (OP VaVpI) je jedním z programů, který v letech 2007–2013 umožňuje České republice čerpat finance z fondů Evropské unie na vědecké a výzkumné projekty. Podporuje především vysoké školy, veřejné výzkumné instituce a další organizace zabývající se výzkumem. Na program je vyčleněno celkem 2,4 miliardy EUR. Program se netýká hlavního města Prahy, projekty nemohou být realizovány v Praze.\n\nEvropská centra excelence jsou velká výzkumná střediska, která spojují teoretický a aplikovaný výzkum a vytvářejí tak špičkové technologie světové úrovně. Často také spolupracují se zahraničními výzkumnými institucemi. Program financuje rekonstrukci, výstavbu a vybavení těchto center spojenou s konkrétním výzkumným projektem. Na tuto oblast je určeno celkem cca 806 mil. EUR.\n\n\nV rámci konkrétního výzkumného projektu je podporována výstavba, rekonstrukce a vybavení regionálního výzkumného a vývojového centra. U projektů je ceněna především spolupráce s aplikační sférou, tzn. například se soukromými podniky. Na tuto oblast je vyčleněno celkem cca 806 mil. EUR.\n\n\n\nV této oblasti je podporováno zejména komerční využití výsledků výzkumu a vývoje a ochrana duševního vlastnictví (např. formou registrace patentů). Dále se pak financuje propagace a popularizace výzkumných projektů financovaných z OP VaVpI. Na všechny tyto aktivity má ČR k dispozici celkem cca 251 mil. EUR. Příklad podpořeného projektu:\n\nPodporují se především projekty na zlepšení kvality vzdělávání a přípravy studentů vysokých škol v oblasti výzkumu a vývoje. Z programu je na tuto oblast k dispozici celkem cca 487 mil. EUR. Příklad podpořeného projektu:\n\nCentra však náklady na svůj provoz zatěžují rozpočet na vědu a výzkum. Navíc nejsou vědci, kteří by je plně obsadili.\n\n\n"}
{"id": "509631", "url": "https://cs.wikipedia.org/wiki?curid=509631", "title": "Vojtovice", "text": "Vojtovice\n\nVojtovice (něm. \"Woitzdorf\") jsou vesnice, která je částí obce Vlčice. Leží v Rychlebských horách 3 km jižně od Vlčic, podél Mlýnského potoka.\n\nVojtovice (dříve též \"Vojtěchov\") jsou prvně zmiňovány roku 1567 a byly založeny pravděpodobně krátce předtím, avšak na místě zaniklé stejnojmenné středověké vsi, po které zbyl kostel zmiňovaný již roku 1500. Jsou tedy nejstarší a největší z drobných osad, které vznikly okolo Vlčic. S Vlčicemi rovněž sdílely další osudy.\n\nVojtovice byly převážně zemědělskou vsí, roku 1836 se však zde připomíná též lisovna lněného oleje, potašovna a stoupa. Od roku 1812 zde fungovala rovněž škola.\n\nPo II. světové válce a odsunu původních německých obyvatel byla ves dosídlena asi na 60 %, avšak poté počet obyvatel opět strmě klesal. Počet domů, který se v 19. a první polovině 20. století pohyboval kolem 45, klesl (k roku 2001) na 15. Ve vsi se zachovaly několik lidových staveb, zvonice a kaplička; jedna kaple však byla nedávno zbořena.\n\nNa katastru Vojtovic, jižně proti proudu Mlýnského potoka, se nalézá rovněž dřevařská a pastevecká osada Nová Véska (něm. \"Neudörfel\"), vzniklá kolem roku 1760. Roku 1836 zde bylo 17 domů a roku 1930 jich bylo 15. Nyní se zde nalézá jen několik budov okolo hájovny.\n\nPočet obyvatel Vojtovic podle sčítání nebo jiných úředních záznamů:\nVe Vojtovicích je evidováno 24 adres : 16 čísel popisných (trvalé objekty) a 6 čísel evidenčních (dočasné či rekreační objekty). Při sčítání lidu roku 2001 zde bylo napočteno 15 domů, z toho 9 trvale obydlených.\n\n"}
{"id": "509643", "url": "https://cs.wikipedia.org/wiki?curid=509643", "title": "Ka'abija-Tabaš-Chadžadžra", "text": "Ka'abija-Tabaš-Chadžadžra\n\nKa'abija-Tabaš-Chadžadžra ( כַּעְבִּיָּה-טַבָּשׁ-חַגָ'גְ'רָה nebo כעביה-טבאש-חג'אג'רה, كعبية طبش الحجاجرة, v oficiálním přepisu do angličtiny Ka'abiyye-Tabbash-Hajajre) je arabská místní rada (malé město) v Izraeli, v Severním distriktu.\n\nLeží v nadmořské výšce 165 metrů na pahorcích při vodním toku Nachal Cipori, v Dolní Galileji. Ka'abija-Tabaš-Chadžadžra se nachází cca 15 kilometrů jihovýchodně od Haifského zálivu, cca 85 kilometrů severoseverovýchodně od centra Tel Avivu a cca 20 kilometrů jihovýchodně od centra Haify.\n\nKa'abija-Tabaš-Chadžadžra je situována v hustě osídleném pásu, přičemž osídlení v tomto regionu je etnicky smíšené. Vlastní Ka'abija-Tabaš-Chadžadžra je osídlena izraelskými Araby. Arabská jsou i další sídla na východní (aglomerace Nazaretu) a na severní straně (město Šfar'am). Na západě začíná pobřežní pás s demografickou převahou židů, na jihu Jizre'elské údolí, rovněž převážně židovské. Město je na dopravní síť napojeno pomocí lokální silnice 7626, která ústí do dálnice číslo 77 ve směru Nazaret-Tiberias.\n\nKa'abija-Tabaš-Chadžadžra vznikla až roku 1995 sloučením tří původně samostatných malých osad Ka'abija, Tabaš a Chadžadžra osídlených arabsky mluvícími Beduíny. Tato obec vznikla až ve 20. století. V roce 1937 získal zdejší pozemky Židovský národní fond. V té době probíhalo židovské osidlování v regionu nynějšího města Jokne'am a polokočovní arabští Beduíni, kteří na tamní půdě dosud pobývali, se museli vystěhovat. Židovský národní fond proto po ně musel hledat náhradní plochy. Nejprve jim byly nabídnuty pozemky v regionu Ramat Menaše nedaleko masivu Karmel, ale Beduíni se nakonec usadili zde, na planině poblíž již existujícího arabského města Šfar'am. Beduíni tu pak vytvořili živelně rostlé osady, které byly teprve mnohem později oficiálně uznány vládou státu Izrael. Obec tvoří tři samostatná sídla vzdálená ale od sebe jen několik set metrů, pojmenovaná podle jednotlivých kmenů, které je obývají. V obci funguje devět mateřských škol a dvě základní školy. Budova střední školy byla dle stavu k roku 2009 ve výstavbě.\n\nNejvětší z částí obce je Ka'abija. Ta byla vládou uznána roku 1970. V roce 1979 pak byl vládou za oficiální vesnici uznán i nedaleký Tabaš nazývaný též Chilf-Tabaš (podle místního kmene al-Chilf. Roku 1982 byl Tabaš připojen k vesnici Ka'abija. Mezitím roku 1970 byla za samostatnou vesnici uznána i Chadžadžra. Ta byla k aglomeraci Ka'abija-Tabaš připojena roku 1995, čímž vznikla obec v nynějším rozsahu. Tato obec získala roku 1996 status místní rady (malého města).\n\nKa'abija-Tabaš-Chadžadžra je etnicky zcela arabské město. Podle údajů z roku 2005 tvořili arabsky mluvící muslimové 100 % obyvatelstva. Jde o menší sídlo městského typu, třebaže stavebně a urbanisticky jde spíše o vesnické sídlo. Všechny tři původně samostatné obce si uchovávají vlastní urbanistickou strukturu, třebaže jsou odděleny jen několik set metrů širokými pásy nezastavěného území. K 31. prosinci 2014 zde žilo 4844 lidí. Během roku 2014 populace stoupla o 1,7 %.\n\n"}
{"id": "509644", "url": "https://cs.wikipedia.org/wiki?curid=509644", "title": "Bikubická interpolace", "text": "Bikubická interpolace\n\nBikubická interpolace je v matematice rozšířením kubické interpolace na dvourozměrnou pravidelnou mřížku. Interpolovaný povrch je hladší než odpovídající povrchy získané bilineární interpolací nebo interpolací nejbližšího okolí. Bikubická interpolace může být spočtena buďto pomocí Lagrangeových polynomů, kubickými spliny nebo algoritmem kubické konvoluce.\n\nPokud nejde o rychlost, je ve zpracování obrazu často pro převzorkování upřednostňována bikubická interpolace před bilineární nebo před interpolací nejbližšího okolí. Obrazy převzorkované bikubickou interpolací jsou vyhlazenější a obsahují méně interpolačních artefaktů.\n"}
{"id": "509656", "url": "https://cs.wikipedia.org/wiki?curid=509656", "title": "Ram (jezero)", "text": "Ram (jezero)\n\nRam ( בריכת רם, \"B(e)rechat Ram\", v anglickém přepisu \"Berekhat Ram\", بحيرة رام, \"Birket Ram\") je kráterové jezero na severu Golanských výšin, východně od drúzské vesnice Mas'ade. Leží v nadmořské výšce 950 m. Lemují ho pahorky Har Ram a Har Kramim.\n\nJezero bývá ztotožňováno s jezerem Phiale, zmiňovaným Josefem Flaviem. Délka jezera je 850 m, šířka 600 m a průměrná hloubka asi 10 m (na konci léta 6 m).\n\nNedaleko je paleolitické naleziště (z doby před 800 - 235 tisíci lety), kde v létě 1981 archeoložka Na'ama Goren-Inbar z Hebrejské univerzity v Jeruzalémě nalezla sošku Venuše, velikou jen 35 mm.\n\n\n"}
{"id": "509675", "url": "https://cs.wikipedia.org/wiki?curid=509675", "title": "Sršeň asijská", "text": "Sršeň asijská\n\nSršeň asijská (též sršeň čínská; \"Vespa velutina\") je zástupcem jedovatého sociálního blanokřídlého hmyzu z čeledi sršňovitých. Je to spíše menší až středně velký druh, velikostí nepřesahuje 30 mm. Jde o útočnou a dravou sršeň, která se specializuje na lov včel. Vytváří množství poddruhů, jež až do roku 2004 obývaly pouze některé části jižní, východní a jihovýchodní Asie. V roce 2004 byl poddruh \"V. v. nigrithorax\" zavlečen do francouzské Akvitánie, odkud se jako invazní druh rychle šíří do dalších oblastí. Z Francie se již dostal do Itálie, Belgie, Španělska, Portugalska, Německa a Velké Británie (stav k roku 2017). Rovněž se invazně rozšířil na Korejský poloostrov a nejnověji do Japonska.\nVe Francii se objevil poddruh \"nigrithorax\", u něhož ve zbarvení těla převládá tmavá barva. Hlavu, trup a zadeček pokrývá zlatavé chmýří. Hlava je shora tmavohnědá, zpředu žlutá až oranžová. Třetí článek zadečku nese užší, čtvrtý naopak široký žlutooranžový pásek. Holeně jsou nápadně žluté. Jiné poddruhy mohou mít zbarvení mírně či výrazněji (více žluté barvy) odlišné. Dělnice měří na délku přibližně 20 mm, královna do 30 mm a samci ; je tedy asi o 10 až 20 % menší než sršeň obecná.\n\nPřezimují pouze oplodněné královny. Kolik z nich se z jednoho hnízda dožije jara, je zatím předmětem výzkumu. Na rozdíl od jiných příbuzných druhů nebuduje \"Vespa velutina\" jedno celosezónní hnízdo, ale nejdříve jakýsi provizorní útulek velikosti kopacího míče. Po vychování dostatečně početné populace vybuduje v koruně stromu druhé hnízdo o průměru . První malé hnízdo zcela opustí. Materiálem obou obydlí je pro všechny druhy vos typická dřevitá papírovina. Pravděpodobně existuje nějaká souvislost mezi dvouetapovým hnízděním a monzunovým podnebím oblastí původního rozšíření. Hnízda si staví na stromech, na keřích, pod střechami budov a někdy i pod zemí.\n\"Vespa velutina\" zakládá velmi početná společenství. Na Tchaj-wanu či v Hongkongu byla pozorována hnízda až o 20 tisících jedincích. V Evropě jsou běžná hnízda o 6 000 jedincích, což je podstatně více, než u hnízd sršní obecných. Životní cyklus hnízda trvá od dubna do listopadu.\n\nDospělci se živí především sacharidovou stravou, tedy nektarem, mízou a ovocnými šťávami. Například ve Francii jsou jejich hlavními zdroji kamélie, břečťan a hroznové víno. Pro své larvy loví širokou škálu hmyzu a jiné malé členovce (řadí se mezi oportunistické predátory), ale konzumují též zdechliny a maso. Tato sršeň patří mezi nejlepší letce a nejefektivnější predátory mezi všemi vosami čeledi Vespidae. Umí aplikovat rozličné strategie lovu. Někdy visí ve vzduchu na místě a pak náhle zaútočí na vyhlédnutou kořist. Jindy hlídkuje nad mršinami či jinými zbytky potravy a napadá shromážděné mouchy. V jiných případech vyčkává na nějakém strategickém (vyvýšeném) místě, například na vrcholku stromu, a pozoruje třeba roj vážek. Ve vhodný okamžik se spustí a prudkým výpadem zaútočí, přičemž prchající oběť dokáže velmi obratně pronásledovat.\n\nJako škůdci se sršně asijské projevují v plenění včelích úlů, jejichž osazenstvo zabíjejí v podstatně větším množství než sršeň obecná. Včely tvoří 1/3 až 2/3 podílu proteinů průměrného sršního hnízda. V městském prostředí je to asi 65 %, v lese a zemědělských oblastech 33 až 35 %. Evropské včely (\"Apis mellifera\") se nedokážou, na rozdíl od včel asijských (\"Apis cerana\"), efektivně bránit. Včely asijské i evropské mají vyvinuto několik obranných strategií (propojený koberec, obalení a zadušení sršně aj.) a asijské včely je používají velmi efektivně. Obrana včel medonosných je naopak v podstatě neúčinná.\n\nSršně loví tak, že hlídkují u česna a napadají navracející se včelí dělnice. Uchopí je a zabíjejí je kusadly. Poté oddělí hlavu a zadeček a svým larvám podávají na proteiny bohatou hruď. Početnost útoků výrazně vzrůstá v srpnu a kulminuje na podzim. Ve druhé půlce listopadu a v prosinci predace ustává. Zajímavé je, že na lovu včel se podílejí kromě sršních dělnic a královen i samci, kteří nemají žihadlo a jejich kusadla nejsou tak silná.\n\nNěkolik druhů živočichů se může živit sršni asijskými. Jedná se o včelojeda lesního, vlhu pestrou, sojku obecnou, slepice a jezevce. Příležitostně zabije sršeň asijskou i sršeň obecná. Obecně ale nemá predace na početnost sršní zásadní vliv.\n\nPůvodní domovinou sršně asijské je jihovýchodní Asie. V roce 2004 bylo nechtěně dopraveno obsazené hnízdo tohoto druhu v kontejneru s čínskými bonsajemi do francouzského Bordeaux. Od té doby podle údajů sdružení francouzských včelařů UNAF se areál výskytu vetřelce každoročně posune až o 100 km všemi směry. V Evropě se dostala již na Britské ostrovy, do Itálie, na Pyrenejský poloostrov, do Belgie a do Německa - nejseverněji jsou dokumentováni z Hamburku. Od roku 2016 je sršeň asijská na Seznamu invazních nepůvodních druhů s významným dopadem na Unii. \n\nVýskyt a šíření sršně se negativně projevuje na turistickém ruchu dotčených oblastí a významné hospodářské škody zaznamenává včelařství. Sršně jsou schopné vyhladit asi 5 až 7,5 % hnízd a dalších 16 až 30 % oslabit. Jde nicméně jen o orientační čísla, skutečnost se může výrazně lišit dle místních podmínek.\n\nČlověka v blízkosti hnízda zuřivě napadá a zatímco evropská sršeň obecná zhruba po 20 m v pronásledování ustává, \"Vespa velutina\" v útoku většinou pokračuje, dokud vetřelce nedostihne. Tato agresivita je známá především z Asie, v Evropě se sršeň chová vůči lidem výrazně méně útočně. V letech 2004 až 2014 byla v Evropě zaznamenána jen tři úmrtí v důsledku útoku sršně asijské.\n\nHlavní metodou, i když zatím ne příliš účinnou, jak s tímto druhem bojovat, je likvidace hnízd. Další možností je chytání sršní na návnady v blízkosti včelích úlů.\n\nBodnutí sršní asijských je velmi bolestivé. Jejich jed je směsicí látek s nízkou, střední i vysokou molekulární hmotností. Obsahuje zejména peptidy a proteiny s enzymatickou funkcí. Peptidy jsou podobné melitinu ze včelího jedu a podílejí se zejména na uvolňování histaminu z mastocytů. Proteiny tvoří především trojice verutoxinů.\n\n\n"}
{"id": "509684", "url": "https://cs.wikipedia.org/wiki?curid=509684", "title": "Poloduplex", "text": "Poloduplex\n\nPoloduplex nebo anglicky half-duplex je režim střídavé obousměrné komunikace (např. v počítačové síti nebo radiotelefonní síti). V daném okamžiku může probíhat pouze v jednom směru, směr přenosu se ale může měnit.\n\nPoloduplexní provoz se podobá provozu na zúženém místě silnice, kterým lze projíždět jenom jedním pruhem. Střídavý provoz oběma směry je zpravidla řízen semafory. V radiotelefonních sítích ohlašuje přepnutí směru právě vysílající strana obvykle smluveným heslem (například \"příjem\", \"přepínám\" nebo \"over\"). V počítačových a datových sítích může být změna směru automatická, například po uplynutí určité doby, podobně jako u semaforu.\n\nProtože v telefonních sítích se jiné než obousměrné spoje nevyskytují, označuje se v telefonářské terminologii podle ITU-T poloduplexní spojení jako simplexní spojení. Stejně i tzv. simplexní kanály v profesionálních radiostanicích pro obousměrné spojení. V ostatních použitích znamená simplexní spojení jednosměrnou komunikaci (tzv. \"broadcast\" v rádiové komunikaci).\n\nSítě mobilních telefonů poskytují duplexní provoz přestože mnoho technologií nepoužívá současné vysílání a příjem. Rychlé přepínání mezi vysíláním a příjmem, které poskytuje stejnou službu jako duplexní provoz, se nazývá duplex s časovým dělením ( ).\n\nOproti tomu FDD (\"Frequency-division duplex)\" znamená duplex s frekvenčním rozdělením. Ten používají klasické profesionální rádiové spoje, kdy tzv. pevná stanice (například přístavní) vysílá na jednom kmitočtu a zároveň poslouchá pohyblivou (např. lodní) stanici vysílající na kmitočtu nižším (např. o 4,6 MHz). Toto uspořádání ovšem umožňuje i tzv. plný duplex, v závislosti na vybavení pohyblivé radiostanice.\n"}
{"id": "509694", "url": "https://cs.wikipedia.org/wiki?curid=509694", "title": "McIntosh County (Georgie)", "text": "McIntosh County (Georgie)\n\nMcIntosh je okres (county) amerického státu Georgie založený v roce 1793. Správním střediskem je město Darien. Leží na jihovýchodě Georgie, u pobřeží Atlantského oceánu.\n\nJe jedním ze 3 okresů tohoto jména v USA.\n\n\n"}
{"id": "509697", "url": "https://cs.wikipedia.org/wiki?curid=509697", "title": "Garrulus", "text": "Garrulus\n\nGarrulus je rod ptáků z čeledi krkavcovití (Corvidae).\n\nSeznam dosud žijících druhů:\n\n"}
{"id": "509698", "url": "https://cs.wikipedia.org/wiki?curid=509698", "title": "Vratislav Grégr", "text": "Vratislav Grégr\n\nVratislav Grégr (28. října 1914, Písek – 1. února 1991, Praha) byl český chemik, profesor kvasné chemie a biotechnologie pražské VŠCHT.\n\nProfesor Grégr se narodil 28. října 1914 v Písku jako nejmladší z dětí Gustava Grégra, statkáře v Písku. Většinu mládí strávil na statku svých rodičů až do ukončení studií na písecké reálce.\n\nVysokou školu chemicko-technologického inženýrství (VŠChTI, která byla součástí ČVUT) absolvoval v roce 1939.\n\nVálečné období prožil prof. Grégr v Pardubicích, kde pracoval v továrně Synthesia Semtín a po druhé světové válce krátce pracoval ve Zlíně v Baťových továrnách jako provozní chemik. Na určitou dobu se následně přemístil do chemických továren v Ústí nad Labem, odkud přešel do Prahy do Výzkumného ústavu lihovarského a posléze na Vysokou školu chemicko-technologického inženýrství.\n\nOd roku 1952 začal působit na zmíněné vysoké škole jako vědecký a později pedagogický pracovník, přičemž se věnoval zejména potravinářství. Po odštěpení zemědělské fakulty zůstal pracovat v rámci nové Fakulty potravinářské technologie. Postupně se vypracoval přes habilitaci na docenta (1958) a po předložení doktorské práce (DrSc.) v roce 1963 na zástupce vedoucího Katedry kvasné chemie a technologie.\n\nS ohledem na svůj původ několikrát prof. Grégr odmítl vstup do KSČ, což mělo za následek zpoždění jeho profesní kariéry, zejména pak jmenování řádným profesorem.\n\nV roce 1964 dostal prof. Grégr nabídku na vědecký pobyt na Kubě, kde od roku 1965 působil ve výzkumném ústavu ICIDCA (\"Instituto Cubano de Investigaciones de los derivados de caňa de azúcar\" – Výzkumný ústav derivátů cukrové třtiny). Práce byla zaměřena na výzkum v oblasti kvasných technologií pro zpracování třtiny a melasy.\n\nPo návratu z Kuby v roce 1967 se profesor Grégr vrátil na Katedru kvasné chemie a technologie, kde byl v roce 1970 jmenován jejím vedoucím a následně byl také jmenován řádným profesorem. Vratislav Grégr byl také aktivní ve vědecko-výzkumné práci o čemž svědčí četné patenty z oblasti kvasných technologií. Je autorem mnoha vysokoškolských učebnic a knih (Lihovarství I., Lihovarství II., Průmyslová výroba lihovin)\n\nZbytek své pracovní kariéry prožil Vratislav Grégr na Vysoké škole chemicko-technologické. Do penze odešel až v roce 1981.\n\nProfesor Grégr zemřel 1. února 1991 na zápal a selhání plic.\n"}
{"id": "509701", "url": "https://cs.wikipedia.org/wiki?curid=509701", "title": "Salisov", "text": "Salisov\n\nSalisov (něm. \"Salisfeld\", polsky \"Salisów\") je vesnice (osada), která je částí města Zlaté Hory. Leží 2,5 km na sever od Ondřejovic a 4,5 km na západ od Zlatých Hor, na severním svahu vrchu Stražisko, poblíž silnice ze Zlatých Hor do Mikulovic.\n\nOsada Salisov byla založena roku 1795 pruským šlechticem Karlem Ignazem von Salisem, majitelem statku Ondřejovice, po stranách říšské silnice ze Zlatých Hor do Mikulovic (silnice byla roku 1875 přeložena dále od vsi).\n\nPrvní dřevěná kaple v Salisově byla postavena roku 1823, již následujícího roku však podlehla bouřce. Nahradila ji jen zvonice. Nová dřevěná kaple byla postavena roku 1880 a rozšířena roku 1892, ale o dva roky později byla nahrazena dosud stojící zděnou budovou filiálního kostela Narození P. Marie.\n\nSalisov patřil vždy k Ondřejovicím a s nimi byl přičleněn ke Zlatým Horám 13. února 1964. \n\nSoučástí Salisova je skupina chalup Srncov (dříve \"Königova Výšina\", něm. \"Königsberg\"), směrem na Javornou, vzniklá v 19. století. Roku 1930 zde byly 4 domy a 18 lidí, v roce 2003 tři domy, z toho dva obývané.\n\nPočet obyvatel Salisova podle sčítání nebo jiných úředních záznamů:\nV Salisově je evidováno 31 adres, vesměs čísel popisných (trvalé objekty). Při sčítání lidu roku 2001 zde bylo napočteno 30 domů, z toho 13 trvale obydlených.\n\n\n"}
{"id": "509702", "url": "https://cs.wikipedia.org/wiki?curid=509702", "title": "Kabul (Izrael)", "text": "Kabul (Izrael)\n\nKabul ( כָּבּוּל nebo כאבול, كابول, v oficiálním přepisu do angličtiny Kabul) je místní rada (malé město) v Izraeli, v Severním distriktu.\n\nLeží v nadmořské výšce 77 metrů na rozhraní Izraelské pobřežní planiny a Dolní Galileji, poblíž Haifského zálivu. Jihovýchodně od města se terén zvedá směrem k hoře Har Kavul, ze které sem stéká vádí Nachal Kavul. Podél severovýchodního okraje obce pak protéká vádí Nachal Segev, do kterého zde ústí Nachal Ašlil.\n\nKabul se nachází cca 98 kilometrů severovýchodně od centra Tel Avivu a cca 22 kilometrů severovýchodně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Kabul je osídlen izraelskými Araby. Arabské je i sousední město Tamra a některá další sídla na severní, jižní i východní straně. Mezi nimi jsou ale rozptýleny menší židovské vesnice. Západně od Kabulu pak začíná oblast pobřežní Haifského zálivu s demografickou převahou židů (konurbace měst Krajot). Město je na dopravní síť napojeno pomocí severojižní osy dálnice číslo 70.\n\nKabul navazuje na biblické židovské sídlo \"Kabúl\" připomínané v Knize Jozue 19,27 Jeho název prý vznikl od místního druhu půdy. Podle jiné teorie je odvozen od hebrejského slova \"gvul\"- hranice. Flavius Iosephus popisuje, že v dobách první židovské války v 1. století našeho letopočtu proti městu vyrazily římské legie. Našly ale město opuštěné, protože jeho obyvatelé uprchli. Později ve středověku byla lokalita osídlena muslimskými Araby. Francouzský cestovatel Victor Guérin koncem 19. století popisuje Kabul jako vesnici se 400 muslimskými obyvateli.\n\nKabul byl stejně jako celá oblast západní Galileje dobyt izraelskou armádou v rámci Operace Dekel během války za nezávislost v červenci roku 1948. Izraelští vojáci obec obsadili 15. července 1948. Většina místních obyvatel nebyla vysídlena a Kabul si tak ponechal svůj arabský ráz. Po roce 1948 ale cca 40 % obyvatel obce tvořili arabští obyvatelé okolních vesnic al-Damun, Mia'r, al-Birw a al-Ruways, které byly v průběhu války vysídleny. Roku 1976 byla vesnice Kabul povýšena na místní radu (malé město). V současnosti se už jen menšina obyvatelstva zabývá zemědělstvím, obzvláště v skleníkových plantážích na západním okraji obce. V Kabulu fungují dvě základní školy a dvě mešity.\n\nKabul je etnicky zcela arabské město. Podle údajů z roku 2005 tvořili Arabové 100 % a arabsky mluvící muslimové 99,8 % obyvatelstva. Jde o středně velké sídlo městského charakteru, třebaže zejména na okrajích obce je zástavba spíše vesnického typu. K 31. prosinci 2017 zde žilo 13 600 lidí.\n\n"}
{"id": "509704", "url": "https://cs.wikipedia.org/wiki?curid=509704", "title": "Industrieviertel", "text": "Industrieviertel\n\nIndustrieviertel ( ) je rakouské historické území mezi Vídeňským lesem a jihovýchodní částí Dolního Rakouska. Severní hranice u Weinviertelu (čtvrť pod Manhartsberg) dosahuje zemskou hranici u Hainburgu an der Donau až po Vídeň, od západní hranice u Mostviertelu podél teplotního pásma a vybíhá k Vídeňskému lesu a směřuje na jih. Jižní hranice probíhá podél horského hřbetu ve Štýrsku až k Rosaliengebirge. Potom zase směrem severním postupuje až k Litavě \"(Leitha)\" a Leithagebirge na východní hranici k Burgenlandu.\n\nIndustrieviertel má povrch rovinatý s kamenitými políčky s hnědým povrchem a ve Vídeňské pánvi s černozemí. Krajina v oblasti Vídeňské pánve je tvořena místy rozsáhlými zemědělskými plochami, průmyslovým územím, na teplotní čáře i s vinicemi. Na kamenitých půdách se nachází hnědá zem, rozsáhlé borové lesy, které založila císařovna Marie Terezie (1717–1780), které zabraňují vysoušení krajiny. Na stráních Vídeňského lesa je podnebí podmíněno rozdílně podle středoevropského lesního společenství. Na východě je na horizontu zřetelná brána zvaná \"Wiener Neustädter Pforte\", \"Brucker Pforte\" a \"Hainburger Pforte\", která odděluje Rosaliengebirge a Leithagebirge, Hundsheimer Berge a Malé Karpaty. Současně se zakládáním borových lesů na kamenité půdě, které poskytovaly produkci přírodní pryskyřice, byla v letech 1761–1765 v přímce mezi městy Wiener Neustadt a Neunkirchen vybudována \"Neunkirchenská alej\", kterou zaměřil Joseph Liesganig (1719–1799), geodet tehdejší monarchie.\n\nPrůměrná roční teplota podle polohy místa je od 11 °C až 4 °C. Například pro Wiener Neustadt (280 m) je průměrná roční teplota asi 10,3 °C, srážek asi 630 mm, sněhová pokrývka po dobu 40 dnů, mrazivých dnů kolem 95 a sluneční svit asi 1900 hodin, v porovnání k Semmeringu s průměrnou roční teplotou asi 5,5 °C, se srážkami od asi 970 mm, sněhová pokrývka asi 150 dnů, asi 150 mrazivých dnů a sluneční svit kolem 1500 hodin.\n\nNázev \"Industrieviertel\" (Průmyslová čtvrť) je odpovídající industrializaci již v roce 1783 ve čtvrti mezi Vídeňským lesem a vytvoření těžiště hospodářství. Rozvoj průmyslové výroby byl podpořen výhodnými faktory jako je blízkost vyskytujících se surovin (dřevo, železo a uhlí) jakož i zdrojů energie (vodní síla a dřevo) a odpovídající odbytiště blízkého velkoměsta Vídně. Oběma světovými válkami byla Průmyslová čtvrť velmi poškozena. Po skončení druhé světové války bylo poválečné Rakousko v sovětské okupační zóně. Sověty byly zkonfiskovány provozy závodů a demontované stroje a celé továrny se přestěhovaly do Sovětského svazu. Dnes jsou ještě některá průmyslové odvětví v provozu. Především podél teplotní čáry se po roce 1955 staly mnohé malé a větší podniky součástí Průmyslového centra vybudovaného na jihu Dolního Rakouska jako Eco Plus. Přestěhovaly se sem také závody z Vídně. To vedlo k tomu, že okres Mödling, ačkoliv je nejmenší ve spolkové zemi, získává největší příjem ze státních daní v Rakousku.\n\nRozloha Průmyslové čtvrti činí 4 186 km², to jest 21,8 % plochy Dolního Rakouska, z toho pro osídlení je k dispozici pouhých 2 008 km², to jest 48 % plochy Industrieviertelu.\n\n\nObsahují 14 soudních okresů, 170 obcí a 385 katastrálních území.\n\n"}
{"id": "509706", "url": "https://cs.wikipedia.org/wiki?curid=509706", "title": "Kostel svatého Václava (Lomnice nad Lužnicí)", "text": "Kostel svatého Václava (Lomnice nad Lužnicí)\n\nŘímskokatolický kostel svatého Václava v Lomnici nad Lužnicí v okrese Jindřichův Hradec byl založen kancléřem českého království Vilémem ml. z Landštejna v roce 1359. Původně se jednalo o gotickou hradní kapli Božího Těla a sv. Petra a Pavla.\n\nVes Lomnice nad Lužnicí založili Vítkovci přibližně v první polovině 13. století. Ve stejné době byl založen zdejší hrad nazývaný \"blatný\", což bylo odvozeno od jeho lokalizace uprostřed mokřadů. Je doložen již v roce 1265 v predikátu Oldřicha z Lomnice. Během následujících 100 let se jeho vlastnictví převádělo mezi příslušníky rodu Vítkovců.\n\nV roce 1356 získal Lomnici probošt a nejvyšší kancléř Českého království Vilém mladší z Landštejna, který roku 1359 pro spásu své duše založil a též bohatě obdaroval v hradním areálu kapli Božího těla a sv. Petra a Pavla. Ve fundační listině uvedl, že se ve svém hradu v Lomnici rozhodl založit novou kapli. Tato kaple pak v následujících desetiletích sloužila k bohoslužbám na hradě.\n\nOd roku 1381 držel Lomnici král Václav IV. Mezi lety 1368 a 1413 se tu vystřídalo šest kaplanů. Ve 14. století zasáhly Lomnici dva požáry, ale žádný z nich se nejspíše nedotkl hradního kostelíku, či spíše kaple. Podlehl jim ale farní kostel, který se nachází na protilehlé, severozápadní straně města.\n\nV roce 1420 královská posádka hrad předala Janu Žižkovi, a tak si zajistila volný odchod. Vojevůdce jej obydlel posádkou Jana Roháče z Dubé. Hrad měl velmi dobrou a pro tábority velice výhodnou polohu – byl obklopen bažinami, a tím pádem byl nedobytný a taktéž kvůli vlhkému okolí požáry nezničitelný.\n\nHradní kostelík byl zpustošen během prvního obléhání. Při druhém obléhání v roce 1435, které trvalo půl roku, předal táborský hejtman a kněz Bedřich hrad na základě smlouvy Oldřichovi z Rožmberka. Ten nechal tvrz považovanou za sídlo lupičů zbořit a srovnat se zemí, příkopy zasypat, na místě hrádku vznikl později trh.\n\nTak na místě hradního komplexu zůstal pouze kostelík obklopen tržištěm a později postavenými městskými domky. Tradují se pověsti, že z kostela vedou tajné chodby do domků v okolí. Zánikem hradu a husitským zesvětštěním ztratil kostelík své původní poslání a přešel v majetek městské obce jako soukromá kaple. Znovu začal fungovat nejspíše až v únoru roku 1494, kdy v něm Lomnice zřídila kaplanské místo. Tomu nejspíše předcházela oprava, jejíž rozměr není znám. Není ani známo, jak časté zde byly bohoslužby.\n\nV 16. století byly v Lomnici Václavem Březanem zaznamenány dva velké požáry:\n\nBěhem třicetileté války utrpěla nejen Lomnice, ale i kostelík. V roce 1618 prošla krajem nejen Buquyova armáda,ale též hlavní stavovská armáda a docházelo tu k menším bitkám a drancování z různých stran.Pak byly uskutečněny rozsáhlejší opravy. V té době byl kostel přesvěcen na kostel sv. Václava. Protože nebylo dostatečné množství financí na opravy, tak si kostel zachoval gotický charakter.\n\nV roce 1628 stálo v městečku jen osm nepoškozených domů, ještě v roce 1679 bylo v městě pustých šedesát domů, což bylo více než polovina. Až smlouva z 29.9.1665 městské rady s budějovickým stolařem a řezbářem Janem Martinem Schwarzmaierem na vyrobení předního oltáře do chrámu páně sv. Václava je jasným dokladem o způsobilosti kostelíka k bohoslužebným činnostem.\n\nPřímý doklad o údržbě je z roku 1670 – městská rada psala hajnému k vydání latí na opravu či spíše znovupostavení \"velmi sešlé a nebezpečné zvonice při chrámu Páně sv. Václava\", v roce 1681 zas přijel třeboňský pokrývač opravit střechu kostelíka. V této době však byly statut i funkce tohoto kostela sporné – farář Jindřich V. Tyvallda roku 1677 uvedl, že kromě tří filiálek nebyly ve vsi vystavěny žádné svatyně a ani pusté kostely pro sloužení bohoslužeb. Jeho následovník Josef V. Gally napsal v roce 1700, že kromě filiálek není v jeho farnosti žádná veřejná kaple, jen jedna zachovaná soukromá, ve které se ale necelebruje a prý je v péči obce, protože stojí na obecním pozemku. Avšak v roce 1695 vrchní třeboňský hejtman Theobald Siebeert von Lilienthal uvedl, že v Lomnici je jedna kaple literátů zasvěcená sv. Václavovi,která je ale bez stálých příjmů, a bohoslužby se tam udržují jen z darů a z prodeje malých svíčiček. Z toho plyne, že bohoslužebná funkce kostelíku – kaple byla značně omezená.\n\nV roce 1787 bylo navrženo zrušení kostela v rámci josefinských reforem.\n\nO opravě kostela se začalo jednat až v roce 1829. Bylo uvažováno i o jeho zdemolování či o změně funkce na nemocnici, případně zcela zdegradovat prvotní účel objektu přestavbou na zbrojnici nebo sýpku. Tyto varianty ale nenastaly a v roce 1834 byly provedeny nejnutnější opravy. Kostel měl nadále sloužit bohoslužbám, což ale vyžadovalo lepší a nákladnější údržbu. K větším opravám došlo až roku 1862, kdy bylo provedeno nutné dozdění či přezdění,byla udělána nová omítka, nový krov nad presbytářem, nové okenní rámy a dveře, nová dlažba.\n\nZačátkem devadesátých let 20. století byla provedena nutná oprava střechy, snesena přístavba při jižním průčelí a snížena sakristie o oratoř.\n\nSeverní průčelí je prolomeno dvěma půlkruhově ukončenými okny,která mají v oblouku paprsčité dělení a ve spodní části jsou ukončena šikmým parapetem pokrytým cihlami.\n\nJižní průčelí je prolomeno tesaným sedlovým portálem s ostěním profilovaným oblounem s výžlabky. Portál je vložen do vysoké polokruhové liché arkády, jež je zdůrazněna po obvodu rytou linkou a na hraně okosená, ukončená trojúhelníkovým hrotem obráceným dolů.\nV portálu jsou zasazeny dvoukřídlé dveře ze 3. čtvrtiny 19.století – nejspíš z oprav v roce 1862. Portál je kryt novodobým sedlovým přístřeškem ze dřeva a eternitu, též je oplechován a po stranách je nesen dřevěnými pásky.\n\nV jižním průčelí lodi je půlkruhové okno, které má šikmý dolní parapet, jenž je kryt cihlami. V parapetu okna je na pravé straně zdvojená rytá linka obrysu nejspíše již zaniklého rámování neznámé podoby.\n\nK presbytáři je z jižní strany přičleněn přízemní přístavek sakristie, jenž je krytý pultovou střechou s eternitovou krytinou.\n\nSakristie je po obvodu hladce omítnuta, stejně jako zbytek stavby. Má lehce přeložený sokl a na středu je jižní průčelí sakristie prolomeno obdélným okénkem s provlékanou mříží. Do sakristie se vstupuje jednokřídlými dveřmi s výplněmi a s prolamováním po obvodu, které též pocházejí z obnovy v roce 1862. Ve východním štítu sakristie se nachází drobné obdélníkové okénko s provlékanou mříží. Líc čela těsně nad oknem o kousek ustupuje. Nízký sokl se v části vpravo od okna ostře zvyšuje, neboť původně tu byl opěrák, který splynul s čelem sakristie.\n\nPresbytář je v polygonálním závěru i v přední části osvětlován dvěma půlkruhově ukončenými okny, která jsou také v oblouku drobně děleny paprsčitě, a jejich současný tvar pochází až z roku 1862. Částečně jsou v nich barevná skla. Také mají šikmý spodní parapet tvořený cihlami.\n\nOpěráky závěru presbytáře jsou v soklové části výrazně rozšířeny a shora šikmo ukončené.Sokl obvodového zdiva je předložen jen mělce s pravoúhlým odstupněním. Zde jsou opěráky shora pultově ukončeny, též jsou obloženy kamennými deskami se zatřenými spárami s přesahem probraným výžlabkem. Pod levým oknem jsou ale patrné hrubší pekované omítky v přírodní barvě. V závěru je prolomena slepá půlkruhová okenní nika, jež je situována lehce doleva mimo osu. Oba přiléhající nárožní opěráky jsou shodné s ostatními a střecha je s prostým přesahem bez římsy, což je velmi podobné i u lodí.\n\nV minulosti ale mělo jižní průčelí odlišnou podobu – dle katastru z roku 1828 byl portál v předsíni a teprve později, možná při opravě roku 1862, byla sakristie a předsíň portálu propojeny, což dokládají půdorysy kostela. Z tohoto místa bylo též vedeno schodiště na kruchtu. Nejspíš při poslední úpravě v 90.letech 20.století byly nejspíše předsíň i průchod do sakristie kvůli špatnému stavu zbořeny a došlo k vybudování současného přístřešku nad jižním portálem. Zrušením přístavby bohužel zanikl přístup na kruchtu, po němž je uvnitř patrné režné zdivo.\n\nJe hladce omítnuto, vrcholí trojúhelníkovým lehce ustupujícím štítem. K průčelí přiléhají 3 lichoběžné omítané opěráky – dva diagonální při nároží a jeden osový, všechny tři jsou shora ukončeny prostým zaoblením bez stříšek. Vlevo od středového opěráku je průčelí prolomeno lomeným portálem s dvoukřídlými výplňovými dveřmi, které patrně pochází také z úprav z roku 1862. Nad portálem se nachází půlkruhově ukončené okno, jeho široký parapet je též tvořen cihlami.\n\nJedná se o jednolodní čtvercový plochostropý prostor s navazujícím presbytářem s jedním křížovým polem a pětibokém závěru. K tomu je na jihu přičleněna sakristie.\n\nJe zaklenut gotickou klenbou z doby výstavby. Má jedno pole křížové klenby a v pětibokém závěru je klenba paprsčitá. Její čela jsou lomená a u křížového pole jsou parabolická. Žebra půlválcového profilu mají drobné výžlabky. Původní profily půlválcových přípor, na něž dosedají žebra, jsou doložena v závěru. Původní profil hlavice se dvěma půloblounky je též patrný na pravé straně v čele závěru, tam je překryt v mladší etapě /asi v 17.století/ reliéfní listovou hlavicí, která je krytá abakem. Všechny hlavice jsou stejné. Přípory jsou přetaženy štukem a jsou na nich též koutové lišty. Přípory jsou ukončeny polygonálním trojbokým soklem s patkou s profilem půloblouku s výžlabkem ve štuku. Původně přípory sbíhaly až k dlažbě, toto řešení je patrné v čele a v závěru na levé straně za oltářem, kde je porušen polygonální sokl. Střední přípory jižní a severní stěny jsou kryty dřevěnými barokními sokly s výžlabkem na hraně a s čabrakovou hlavicí, na spodní straně mají palmetu.Je pravděpodobné, že právě tyto sokly byly pořízeny i s kazatelnou a též s výbavou oltáře.\n\nV klenbě jsou vloženy plastické svorníky s reliéfy pětilisté růže. Současná klenba byla upravena v roce 1862.\n\nV v jižní stěně presbytáře se nachází portál směřující do sakristie. Ten je tesaný, žulový, v nadpraží okosený.V portálu jsou vsazeny jednokřídlé dveře – nejspíše barokní, dokonce mají zachován původní barokní zámek. V ose vstupu se nachází zaklenutá arkáda oratoře.\n\nSakristie je dnes plochostropá a proto jsou východní a jižní stěna prolomeny vertikálně obdélnými drobnými okny s provlékanou mříží, přičemž prostor těsně pod stropem působí dojmem dodatečného řešení. Je možné, že současný strop je novodobý. V jeho severozápadním rohu je čtvercový otvor pro vstup na oratoř po žebříku. Dlažba v kostele je topinková. V popisu kostela z roku 1862 se píše, že klenba nad sakristií a malá oratoř byly přístupny vnějším schodištěm – podle historiků se ale nezdá, že by byla klenba stržena až v 90.letech 20.stol. – stopy po odstranění neexistují. Nejspíš byla klenba i zdivo sakristie strženy již v roce 1862 a její obvod proveden nově. Snížení oratoře však pochází až z počátku 90. let, což je vidět i na fotografiích z roku 1953.\n\nLoď i presbytář jsou osvětleny okny, která jsou polokruhově tvarované,a pochází z barokní úpravy, kdy nahradila původní gotická lomená okna. Při západní zdi lodi byly patrně až při vložení barokní nejspíše podklenuté kruchty vybudovány nárožní a osový opěrák. Původně zde nejspíše existoval osový portál /gotický/ – tesaný, vložením klenby kruchty a opěráku byl ale bohužel zrušený.\nKruchta byla pravděpodobna přístupna vnějším schodištěm.\n\nLoď má dřevěný trámový strop s čtvrtkruhovým výžlabkem, který obíhá po obvodu. Empora je vložena do západního čela lodi. Má plný parapet prokládaný obdélníky. A je až barokní, v současnosti má klasicistní podobu, kterou zřejmě získala při rekonstrukci roku 1862.\n\nNad lodí je střecha sedlová a ta má lehce protáhlý vrchol, na západní straně se sanktusníkem. Nad presbytářem je též střecha sedlová, ale je nižší, nad polygonálním závěrem je střecha přirozeně zvalbená.\nNad lodí je dnes krov barokní, s hambalky. Nad presbytářem je vaznicový krov z roku 1862.\n\n"}
{"id": "509708", "url": "https://cs.wikipedia.org/wiki?curid=509708", "title": "Rožmitál (Zlaté Hory)", "text": "Rožmitál (Zlaté Hory)\n\nRožmitál (dříve také \"Rožnitál\", něm. \"Rosenthal\", polsky \"Rożmital\") je vesnice (osada), která je částí města Zlaté Hory. Leží 1 km severovýchodně od Zlatých Hor, na svahu Biskupské kupy.\n\nOsada Rožmitál byla založena parcelací biskupského dvora zvaného \"Marienhof\" roku 1786. Od počátku byla osadou města Zlaté Hory.\n\nPoblíž osady, na severním svahu Biskupské kupy, se na místě bývalé poustevny od konce 18. století nacházela dřevěná kaple sv. Antonína (v místě zvaném Antoníček). Byla stržena roku 1970. U bývalé kaple vyvěrá Antonínův pramen a o něco na sever se nacházel hostinec Antonínov (něm. \"Antonihaus\").\n\n350 m na sever od Rožmitálu je také usedlost \"Jelení Dvůr\" (něm. \"Harneghof\").\n\nNad Rožmitálem se nacházejí zříceniny hradu Leuchtenštejna, strážního hradu založeného buď vratislavským biskupem Tomášem II. Zarembou, nebo vévodou Mikulášem II. Opavským, a již v 15. století pobořeného.\n\nPočet obyvatel Rožmitálu podle sčítání nebo jiných úředních záznamů:\nV Rožmitálu je evidováno 20 adres : 19 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 19 domů, z toho 15 trvale obydlených.\n"}
{"id": "509711", "url": "https://cs.wikipedia.org/wiki?curid=509711", "title": "Josef Sochor (zpěvák)", "text": "Josef Sochor (zpěvák)\n\nJosef Sochor (* 18. března 1937, Veselá) je český zpěvák a textař.\n\nseznam není úplný\n\n\n\n\n\n"}
{"id": "509712", "url": "https://cs.wikipedia.org/wiki?curid=509712", "title": "Lokomotiva 240", "text": "Lokomotiva 240\n\nLokomotiva řady 240 (do roku 1987 S 499.0) je elektrická lokomotiva na střídavý proud určená pro osobní i nákladní dopravu. Konstrukčně navazuje na starší řadu 230 (S 489.0), přičemž byla zvýšena maximální rychlost na 120 km/h a provedeny další úpravy. Vyráběla ji plzeňská firma Škoda v letech 1968–1970 pod továrním označením Škoda 47E.\n\nPo roce 1967 v souvislosti s pokračující elektrizací napájecí soustavou 25 kV 50 Hz vyvstala potřeba dalších nových lokomotiv navazujících na předchozí řadu 230. Byla proto zadána stavba další série lokomotiv, tentokrát se zvýšenou rychlostí na 120 km/h a dalšími změnami. Nová řada, označená jako S 499.0, byla vyrobena v následujících dvou letech v počtu 120 kusů a stroje byly přiděleny do dep v Bratislavě, Brně a Plzni. Stroje brzy našly uplatnění na celé síti se střídavou napájecí soustavou na území Československa a podstatně rozšířily lokomotivní park ČSD. Roku 1970 byly dvě zánovní lokomotivy S 499.0069 a 0070 upraveny pro rychlost 140 km/h, přeznačeny na řadu S 499.1 a podle jejich provedení začala ihned Škoda dodávat sérii o 25 kusech. Brzy po jejich uvedení do provozu se však ukázalo že této rychlosti lokomotivy nemají kde dosahovat a po roce 1978 byly přestavěny zpět na nižší hodnotu. Označeny byly jako S 499.0121–045 a v této podobě slouží na Slovensku do dnešních dnů. \n\nLokomotivy jsou skříňové, čtyřnápravové, se čtyřmi stejnosměrnými trakčními elektromotory. Stejně jako u předchozí řady 230 byl pro lokomotivní skříň použit sklolaminát a dostaly tak i stejný design. Elektrický proud lokomotiva odebírá pomocí dvou pantografů na střeše lokomotivy, ten prochází přes trakční transformátor, který slouží k regulaci výkonu, a dále je usměrňován křemíkovými usměrňovači na stejnosměrný proud. Největším rozdílem proti výchozímu typu je vybavení lokomotivy elektrodynamickou brzdou, jenž disponuje výkonem 2000 kW a pracuje v plném spektru rychlostí. Zbytek pohonného soustrojí je u obou řad shodný. Několik lokomotiv bylo zkušebně osazeno polopantografy, sériově ale tyto úpravy prováděny nebyly.\n\nLokomotivy nacházejí od počátků provozu uplatnění v osobní i nákladní dopravě, včetně postrkové služby a dalších výkonů. Po vyrobení řady 242 se však jejich nasazení soustředilo spíše do nákladní dopravy, pouze na Slovensku, kam řada 242 nezajížděla, se udržely i v dopravě osobní. Po rozdělení Československa byly stroje této řady rozděleny mezi nástupnické společnosti České dráhy a Železnice Slovenskej republiky.\nV České republice byly stroje zpočátku dislokovány v tradičních lokalitách na jihu a západu republiky – šlo především o depa v Plzni, Českých Budějovicích a Brně. V devadesátých letech byly některé stroje přechodně deponovány i v depu Jihlava, po roce 1997 ale byly přesunuty jinam. Stejně tak opustily i plzeňské depo a v Čechách byly soustředěny pouze v jihočeské metropoli. Své výkony především v dopravě nákladních vlaků si ale držely nadále, příležitostně byly využívány i v dopravě osobní.\n\nNa přelomu nového tisíciletí byl otevřen elektrifikovaný hraniční přechod Horní Dvořiště/Summerau (na trati z Českých Budějovic do Lince) a pro zajištění přetahů přes státní hranici bylo rozhodnuto o úpravě tří lokomotiv této řady na dvousystémové provedení. Vybrány byly stroje čísel 049, 055 a 062 a přestavba proběhla mezi lety 2003–2004 v depu v Českých Budějovicích. Upravené stroje byly označeny řadou 340 a kromě dvořišťského přechodu jsou od roku 2010 k vidění i na druhém jihočeském přechodu České Velenice/Gmünd. V přeshraniční dopravě tu slouží i nadále.\n\nNasazování v osobní dopravě skončilo v roce 2007, kdy vznikla nová nákladní divize ČD Cargo. Všechny lokomotivy této řady připadly právě jí, osobní dopravce si z čistě střídavých lokomotiv ponechal pouze řadu 242 a oba prototypy řady 263. Nový majitel u většiny strojů zprovoznil dvoučlenné řízení a lokomotivy tak jezdí často ve dvojicích. Provedeny byly i hlavní opravy a některé stroje byly opatřeny modrým firemním nátěrem. Zařazeny jsou do SOKV České Budějovice a Ostrava (depo Břeclav) a provozovány jsou nejen na území Česka, ale také Slovenska a od ledna 2010 také v Maďarsku. Budějovické stroje mají na starost dopravu vlaků především v západních a jižních Čechách, s uhelnými vlaky zajíždějí až do Nového Sedla. Moravské depo vystavuje své stroje na hlavní tah Kutná Hora – Havlíčkův Brod – Břeclav – Bratislava, s případným prodloužením až do Budapešti či Komárna. Po mnoho let je tradičním výkonem také manipulační vlak do Vyškova.\nV režii jednoho provozovatele (ŽSR) lokomotivy setrvaly do roku 2002, kdy vznikla dceřiná společnost ZSSK zabývající se provozováním drážní dopravy. Poslední změna nastala k 1.1.2005, kdy část lokomotiv převzal nákladní podnik ZSCS. Na rozdíl od České republiky však zůstaly lokomotivy také v osobní dopravě a i nadále jimi disponují oba dopravci (ZSSK i ZSCS) a jsou k vidění na všech typech vlaků. Svými provozovateli jsou přiděleny do dep v Bratislavě a Nových Zámcích. Využívány jsou především v dopravě osobních vlaků a rychlíků na jižním Slovensku (tratě do Zvolena, Trenčína a Kút) a zajíždějí i do maďarských pohraničních stanic Rajka a Komárom. Také zde jsou lokomotivy postupně lakovány do korporátního schématu, konkrétně červenobílého stylu Blonski. V režii ZSCS slouží v nákladní dopravě ve stejné oblasti, zřídka zajíždějí i do Břeclavi či Budapešti.\n\n\n"}
{"id": "509717", "url": "https://cs.wikipedia.org/wiki?curid=509717", "title": "Periferie (geografie)", "text": "Periferie (geografie)\n\nPeriferie je v geografii pojem, který v rámci polarizace prostoru (tedy dělení na jádro a periferii) označuje území polohově nebo významově odlehlé, okrajové či nedostatečně integrované. \n\nPeriferii definovala v roce 1998 Schmidt, jehož definici v roce 2001 rozšířili Havlíček a Chromý; podle nich jsou periferie „specifická území s poruchou funkčně-prostorových vztahů, která jsou výsledkem nerovnoměrného působení vzájemně se podmiňujících sociálních, ekonomických, politických, kulturních i fyzickogeografických faktorů; jedná se o území nedostatečné integrace do (v daném místě a čase dominujících) struktur, procesů a systémů“.\n\n\n\nK definování periferie může být využito mnoho kritérií. V zásadě však rozlišujeme dva typy perifernosti; jsou jimi:\n\nAmerický sociolog Immanuel Wallerstein změnil původní model polarit (\"jádro - periferie\") na model kontinua (\"jádro - semiperiferie - periferie\" - \"marginální region\"). Ve smyslu socioekonomických vztahů existuje kontinuum centrum – semiperiferie - periferie – marginální region. Periferie se sice nachází v podřízené pozici vůči centru, je však na rozdíl od marginálního regionu integrována do systému.\n\n\n\n\n\nČeský geograf Jaromír Korčák označoval periferie pojmem oblasti rámcové (na rozdíl od oblastí kmenových). \n\n\n"}
{"id": "509720", "url": "https://cs.wikipedia.org/wiki?curid=509720", "title": "Perisoreus", "text": "Perisoreus\n\nPerisoreus je rod ptáků z čeledi krkavcovití (Corvidae).\n\nSeznam dosud žijících druhů:\n\n"}
{"id": "509724", "url": "https://cs.wikipedia.org/wiki?curid=509724", "title": "Tipsport liga 2010", "text": "Tipsport liga 2010\n\nZimní Tipsport liga 2010 je třetí ročník tohoto turnaje po změně názvu. Turnaj se koná ve dnech od 7. ledna do 24. ledna v šesti městech České republiky a Slovenska. Turnaje se účastní 24 klubů zařazených do šesti skupin.\n\npozn: Tým MŠK Žilina B nahradil polský tým Odra Wodzislaw, který ze soutěže odstoupil 7.1.2010.\n\n"}
{"id": "509726", "url": "https://cs.wikipedia.org/wiki?curid=509726", "title": "Ondřejovice (Zlaté Hory)", "text": "Ondřejovice (Zlaté Hory)\n\nOndřejovice (něm. \"Endersdorf\", polsky \"Ondrzejowice\") jsou osada (místní část) města Zlaté Hory. Leží 3,5 km západně od Zlatých Hor, podél Ondřejovického potoka.\n\nOndřejovice jsou zmiňovány poprvé roku 1263 jako \"villa Andreae\", tj. Ondřejova ves, avšak s poznamenáním, že byly založeny již za vratislavského biskupa Vavřince (†1232). Tehdy se o ně před biskupem soudili potomci otmuchovských rychtářů Vítka a Siegfrieda. Ves vznikla v průběhu kolonizace, kterou v 13. století na nově nabytém území Jesenicka prováděli vratislavští biskupové za pomoci osídlenců z Frank a Durynska, a pojmenována je zřejmě po svém lokátoru Ondřejovi.\n\nRoku 1305 náležela z poloviny vratislavskému biskupovi. Roku 1344 dal biskup Přeclav z Pohořelé Ondřejovice do zástavy Petrovi Santkemu a Janovi z Waldova; potomci Jana z Waldova je drželi již dědičně jako biskupské léno (1371 Jindřich z Waldova) až do roku 1444 a vybudovali zde zřejmě tvrz, připomínanou roku 1420. Roku 1413 zde byla zřízena farnost, jejíž farář měl titul probošta a ke které patřily mimo jiné Mikulovice. Po roce 1444 byl statek Ondřejovice rozdělen na dva díly patřící původně dvěma dcerám Jana ml. z Waldova, z nichž Hedvika byla manželkou Michala Pfaffenbergra a Anežka manželkou Matěje Orberera. Dalšími majiteli byli mj. roku 1504 František Těšínský z Levenberka, podnikatel ve zlatohorském hornictví, a roku 1527 Jindřich von Maltitz. Roku 1531 nabyl Ondřejovice, Javornou a část Dolního Údolí Wolfram (Wilhelm?) Schoff, majitel Vlčic na Jesenicku. Po Kryštofu Schroffovi (†1557) dědila jeho dcera Voršila provdaná za Seyfrieda z Promnice (von Promnitz), která Ondřejovice roku 1582 prodala Albertu von Maltitz.\n\nTvrz zanikla za patrně za Schroffů, kteří v Ondřejovicích nesídlili, ale Maltitzové zde vybudovali nevelký barokní zámeček, připomínaný poprvé roku 1668. Tehdy se zemřel poslední Maltitz Jan Zikmund a panství přebírala jeho dědička Voršila Johana Tauberová z Taubenfurtu a její manžel Ondřej Ludvík Jerin. Jerinové a jejich příbuzní (od roku 1671 Jan Karel Klinkovský, roku 1712 Adam Filip von Jerin, roku 1748 Anna Františka von Jerin, rozená von Rottenbach) zde byli do poloviny 18. století, v letech 1750-1794 Ondřejovice držel Lazar von Wimmersberg a jeho potomci. Jerinové a Wimmersbergové statek zadlužovali, až jej Štěpán Michal von Wimmersberg prodal v Karlu Ignazi von Salisovi. Ten a jeho syn Karl začali v Ondřejovicích s hutnictvím a založili resp. obnovili \"Javornou\" a \"Salisov\". Od Karla von Salise koupili statek roku 1821 opavští obchodníci Vincenz Tlach (†1837) a Vincenz Keil (†1838), kteří vlastnili rovněž panství Město Albrechtice. Po obou dědily dcery, zprvu společně, až roku 1847 si dědictví rozdělily a Ondřejovice převzal Eduard Rudzinski von Rudna (1812-1874), manžel Keilovy dcery Charlotty, po němž dědila dcera Anna (†1924), provdaná za svého bratrance Karla Rudzinského von Rudna (†1906). Rodině patřil statek a zámek až do roku 1936, kdy ho koupil krnovský továrník Hubert Hein. Tomu byl zkonfiskován roku 1945.\n\nOndřejovice byly po odsunu dosídleny mimo jiné etnickými Slováky z Rumunska a volyňskými Čechy. Po zániku železáren v Javorné zůstala v obci strojírna. Jednotné zemědělské družstvo založené v roce 1948 se od počátku potýkalo s vážnými problémy a roku 1961 byla nakonec veškerá zemědělská půda převzata státním statkem Zlaté Hory. V roce 1960 byl zbořen místní zámeček, patřící v té době státnímu statku. Roku 1964 pak obec ztratila samostatnost a byla přičleněna ke Zlatým Horám, jejichž místní části je dodnes.\n\nSoučástí Ondřejovic je dnes Javorná (něm. \"Latzdorf\"). Ves Javorná je zmiňována roku 1531 jako součást ondřejovického panství, za třicetileté války patrně zanikla (1687 se ještě zmiňuje ves s kaplí, ale roku 1801 jen samota s kaplí). Karl von Salis zde v roce 1808 vybudoval železárnu s vysokou pecí, dva hamry a drátovnu. Roku 1821 podnik získala firma Tlach a Keil, která zde založila první válcovnu plechu v českých zemích. Této firmě železárna patřila do I. světové války, poté se vystřídalo více vlastníků, ale výroba od hospodářské krize ve 30. letech 20. století skomírala a roku 1947 byla definitivně ukončena.\n\nPočet obyvatel Ondřejovic podle sčítání nebo jiných úředních záznamů:\nV Ondřejovicích je evidováno 161 adres : 155 čísel popisných (trvalé objekty) a 6 čísel evidenčních (dočasné či rekreační objekty). Při sčítání lidu roku 2001 zde bylo napočteno 137 domů, z toho 83 trvale obydlených.\n\n"}
{"id": "509728", "url": "https://cs.wikipedia.org/wiki?curid=509728", "title": "Severokavkazský federální okruh", "text": "Severokavkazský federální okruh\n\nSeverokavkazský federální okruh Ruské federace (rusky Северо-Кавказский федеральный округ Российской Федерации) je jedním z 8 federálních okruhů Ruska. Zaujímá jižní část Ruska, respektive většinu území Předkavkazska. Okruh vznikl 19. ledna 2010 vyčleněním z Jižního federálního okruhu. Sídlem správy je Pjatigorsk.\n\n"}
{"id": "509731", "url": "https://cs.wikipedia.org/wiki?curid=509731", "title": "Dolní Lotrinsko", "text": "Dolní Lotrinsko\n\nDolní Lotrinsko, resp. Dolnolotrinské vévodství neboli Dolní Lotharingie (\"Neder-Lotharingen\", \"Lothier\" nebo \"Lottier\") nebo Dolní Lorraine, byla ve středověku původně severní část vévodství lotrinského. Vévodství vzniklo v roce 959. Rozkládalo se přibližně na území současného Nizozemska, zahrnovalo téměř všechny současné regiony Holandska, dále střed a východ Belgie (vyjma Flanderského hrabství), Lucemburska, části severní Francie (po Valenciennes a Cambrai, východní části francouzského regionu Nord-Pas de Calais) a části Německa (severní část německého regionu Porýní, včetně Cách, Kolína nad Rýnem a Východního Fríska). \n\nVe 12. století význam vévodství upadl a rozpadl se na menší celky, které se dostaly pod nadvládu vévodů z Brabantu. V tradici vévodství lotrinského nadále pokračovalo Horní Lotrinsko.\n\nVévodství bylo vytvořeno z bývalé říše Lotharingie králem Lotharem II., který byl králem od roku 855. Lotharingie byla koncem 9. století rozdělena a následně znovu spojena francouzským králem Ludvíkem III. podpisem Ribemontské smlouvy v roce 880. Po smrti Ludvíka IV. v roce 911 připojil k hrabství francouzský král Karel III., část západní Francie. Tím bylo vytvořeno vévodství. Kolem roku 995 pak vévoda Giselbert, syn Reginara, vévody lotrinského prohlásil hrabství vévodstvím a dostal k tomu souhlas nejen německého císaře Jindřicha I. Ptáčníka, ale i francouzského krále Rudolfa Burgundského. V roce 959 svatý Bruno Veliký (924–965 v Remeši), arcibiskup kolínský, syn Jindřicha I. Ptáčníka a sv. Matyldy, bratr německého císaře Otty I. rozdělil Lotharingii na dvě vévodství: Dolní a Horní Lotrinsko či Dolní a Horní Lotharingii a udělil hraběti Godfreyovi I. z Mons titul vévody Dolní Lotrinska. Toto území sahalo od severu dolů po řece Rýn, zatímco Horní Lotrinsko leželo dále na jihu po řece Rýn. Obě vévodství tvořila západní část Svaté římské říše založené Brunovým starším bratrem císařem Ottou I. v roce 962. Další vývoj obou zemí byl odlišný. Po smrti Godfreyho syna vévody Richara bylo Dolní Lotrinsko podřízena přímo císaři, dokud v roce 977 Otto II. neohrožoval vévodu Dolního Lotrinska Karla (953–993). Dolní a Horní Lotrinsko se opět spojily pod vládou Gothela (či Gozela) I. (kolem 967 – 19. dubna 1044). Dolní vévodství pak postupně zanikalo, zatímco Horní Lotrinsko se stalo známým jako Lotrinské vévodství.\n\nPo rozbití územní celistvosti a ukončení moci vévodství vzniklo v tomto regionu mnoho dalších států. Nejdůležitější z nich byly:\n\nNásledující nástupnické státy zůstaly pod pravomocí vévodů Dolního Lotrinska (\"Lothier\"):\n\n"}
{"id": "509733", "url": "https://cs.wikipedia.org/wiki?curid=509733", "title": "Pica (rod)", "text": "Pica (rod)\n\nStraka (\"Pica\") je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "509736", "url": "https://cs.wikipedia.org/wiki?curid=509736", "title": "Lil Jon", "text": "Lil Jon\n\nJonathan Mortimer (* 27. ledna 1971),známější pod svým uměleckým jménem Lil Jon, je americký rapper, hudební producent, který byl členem skupiny Lil Jon & East Side Boyz. Tato skupina existovala od roku 1997 do roku 2004. Lil Jon zpopularizoval Crunk, hlavně díky nápoji Crunk! a šperkům.\n\nLil Jon se narodil a vyrůstal v Atlantě ve státě Georgia. Pracoval u So So Def Recordings mezi lety 1993 a 2000.\n\nLil Jon tvořil hudební skupinu \"Lil Jon & East Side Boyz\" s rappery Big Sam a Lil Bo. Skupina se upsala Atlanta-based Mirror Image Records ,byly distribuovány prostřednictvím Ichiban Records. V roce 1997 \"Lil Jon & East Side Boyz\" debutovali albem Get Crunk, Who U Wit: Da Album. V roce 2000 vydala skupina album We Still Crunk. Album obsahovalo hit \"I Like Dem Girlz\", který dosáhl #55 v R&B chart a #3 Hot Rap Tracks chart. Lil Jon & East Side Boyz podepsali smlouvu s TVT Records v roce 2001 a debutovali tam s albem Put Yo Hood Up. Na albu byly dříve vydané skladby a několik nových. Track \"\"Bia' Bia'\"\" byl #97 Billboard Hot 100 a #47 Billboard R&B chart.\n\nV roce 2002 skupina vydala album Kings of Crunk. Singl \" I Don't Give A \" se vyšplhal až na #50 R&B chart. Další singl skupiny, ve spolupráci se skupinou Ying Yang Twins, s názvem \"Get Low\", ten se stal populární v klubech a dosáhl vrcholu deset Hot 100. V roce 2004 vyšlo album Crunk Juice v čele se singlem \"What U Gon 'Do\" featuring Lil Scrappy. Tento singl vyvrcholil u #22 Hot 100, # 13 RNB Charts a # 5 na rap charts. Další singl \"Lovers & Friends\" feat. Usher a Ludacris se vyšplhal až na 3 (Hot 100), # 2 (R & B), a # 1 (rap).\n\nLil Jon produkoval hity jako \"Salt Shaker\" od Ying Yang Twins, \"Yeah!\" od Usher, \"Freek-a-Leek\" od Petey Pablo, \"Shorty Wanna Ride\" od Young Buck, \"Shake That Monkey\" od Too Short, \"Lets Go\" od Trick Daddy, a \"Girlfight\" od Brooke Valentine.\n\nV roce 2005 East Side Boyz ukončili spolupráci s Lil Jonem, a ten oznámil práci na sólo albu Crunk Rock. (Který by měl vyjít v roce 2010.)\n\nV roce 2008 Lil Jon přerušil působení v labelu TVT.\n\nJason Birchmeier ,s Allmusic, popsal Lil Jonovu produkci jako \"Heavy-Bass\"\n\nOd roku 2002 má Lil Jon svůj vlastní energetický nápoj, zvaný CRUNK!.V roce 2008 se tržba odhadovala na 15 000 000 dolarů.\nLil Jon má taky svou vlastní značku vína, Little Jonathan.\n\nLil Jon & East Side Boyz také pracovaly na řadě porno filmů.\n\nLil Jon je velký fanoušek Atlanta Thrashers z NHL a píše blog na NHL.com. Na blogu prohlásil, že jeho syn hraje hokej. Brankář Kari Lehtonen má obraz Lil Jona na zadní straně přilby. V dubnu 2009, Lil Jon získal bývalé mobilní telefonní číslo Miley Cyrus.\n\n\n\n\n\n\n"}
{"id": "509737", "url": "https://cs.wikipedia.org/wiki?curid=509737", "title": "Grégr", "text": "Grégr\n\nPříjmení Grégr nosí více různých osobností:\n\n\n"}
{"id": "509755", "url": "https://cs.wikipedia.org/wiki?curid=509755", "title": "Halové mistrovství Evropy v atletice 1990", "text": "Halové mistrovství Evropy v atletice 1990\n\n21. Halové mistrovství Evropy v atletice se konalo ve skotském Glasgow ve dnech 3. března - 4. března 1990 v Kelvin Hall International Sports Areně. Poprvé se na šampionátu uskutečnil trojskok žen.\n\n"}
{"id": "509758", "url": "https://cs.wikipedia.org/wiki?curid=509758", "title": "Kafr Kanna", "text": "Kafr Kanna\n\nKafr Kanna, historický český název Kána Galilejská ( כַּפְר כָּנָּא, كفر كنا \"Kafr Kanná\", Kafr Kanna, v oficiálním přepisu do angličtiny Kafar Kanna) je místní rada (malé město) v Izraeli, v Severním distriktu.\n\nLeží v nadmořské výšce 252 metrů v Dolní Galileji, na severním okraji pohoří Harej Nacrat (\"Nazaretské hory\"), které jižně od města graduje vrcholem Har Jona. Severně od města se terén svažuje postupně do údolí Bik'at Tur'an. Na severozápadní straně od města stojí na okraji údolí rozsáhlá průmyslová zóna Ciporit.\n\nMěsto je situováno cca 6 kilometrů od centra Nazaretu, cca 90 kilometrů severovýchodně od centra Tel Avivu a cca 33 kilometrů jihovýchodně od centra Haify, v hustě osídleném pásu aglomerace Nazaretu, přičemž osídlení v tomto regionu je etnicky smíšené. Vlastní Kafr Kanna je osídlena izraelskými Araby stejně jako mnohá další sídla v této aglomeraci, která ale obsahuje i židovská města (Nazaret Illit).\n\nNa dopravní síť je město napojeno pomocí východozápadních dálkových tahů dálnice číslo 77 a dálnice číslo 79 a dále četnými místními komunikacemi v rámci aglomerace Nazaretu.\n\nKafr Kanna navazuje na biblické sídlo \"Kána Galilejská\" připomínané v Novém zákonu, například v Janově Evangeliu 2,1 a spojované s životem Ježíše Krista.\n\nTo, že novozákonní Kána Galilejská se nacházela právě zde, ale není přijímáno bez pochyb. Existuje několik alternativních teorií její lokalizace.\n\nV době první židovské války bylo město opevněno. Ve středověku byla obec osídlena Araby. Sloužila jako významná zastávka pro karavan z Damašku do Egypta. V obci se nachází katolický kostel zbudovaný roku 1879 na místě ruin staršího kostela ze 6. století. Kromě toho zde stojí další dva křesťanské kostely. V obci původně sídlili i Židé, ve 4. století tu vyrostla synagoga. Židovská komunita tu zanikla až patrně v 17. století.\nKafr Kanna byla stejně jako celá oblast okolo Nazaretu dobyta izraelskou armádou v rámci Operace Dekel během války za nezávislost v červenci roku 1948. Kafr Kanna byla během války opěrným bodem arabských sil, které odtud narušovaly dopravní spojení židovských sídel v Galileji. 14. července 1948 arabští obránci vesnice kapitulovali před izraelskou armádou. Poté, ale tato arabská vesnice nebyla vysídlena a zachovala si svůj ráz. Vzhledem k prudkému nárůstu byla roku 1968 povýšena na místní radu (malé město).\n\nBěhem násilných demonstrací, při kterých izraelští Arabové roku 1976 protestovali proti záborům pozemků na úkor nově zakládaných židovských sídel v Galileji (takzvaný Land Day - \"Den půdy\"), byl v Kafr Kanna zabit jeden demonstrant. Počátkem 21. století byla v Kafr Kanna silná místní organizace radikálního Islámského hnutí. Žil tu jeho místopředseda Šejk Kamal Chatib. Násilné demonstrace se tu odehrávaly na počátku druhé intifády v říjnu 2000, kdy v Kafr Kanna izraelští Arabové demonstrovali na podporu Palestinců. Při zásahu bezpečnostních sil byl zabit jeden místní mladík.\n\nKafr Kanna je etnicky zcela arabské město. Podle údajů z roku 2005 tvořili Arabové 100 % populace. Z toho muslimové 88,4 % a arabští křesťané 11,5 % obyvatelstva. Drúzové tvořili zbylé 0,1 % populace. Jde o středně velké sídlo městského charakteru, třebaže zejména na okrajích obce je zástavba spíše vesnického typu. K 31. prosinci 2017 zde žilo 22 000 lidí.\n\n"}
{"id": "509759", "url": "https://cs.wikipedia.org/wiki?curid=509759", "title": "McIntosh County", "text": "McIntosh County\n\nMcIntosh County je název 3 okresů v USA:\n\n"}
{"id": "509764", "url": "https://cs.wikipedia.org/wiki?curid=509764", "title": "Horní Lotrinsko", "text": "Horní Lotrinsko\n\nHorní Lotrinsko (\"Lotharingia Superior\") tj. vévodství (horno)lotrinské, byla ve středověku jižní část vévodství lotrinského.\n\nRozkládalo se přibližně na území dnešního francouzského regionu Lotrinsko, Sárska, Falckého kurfiřtství v okolí Zweibrückenu a Pirmasens, Lucemburska, při řece Mosele od Trevíru po Koblenc a v jižní části pohoří Eifel u města Prüm. Lucembursko, jižní Eifel a německá Mosela od něj byly později odňaty a připojeny k Dolnímu Lotrinsku.\n\nPo úpadku dolnolotrinského vévodství se samotné Horní Lotrinsko začalo označovat jako „vévodství lotrinské“.\n\n"}
{"id": "509772", "url": "https://cs.wikipedia.org/wiki?curid=509772", "title": "Stejnojmenné stupnice", "text": "Stejnojmenné stupnice\n\nStejnojmenné stupnice jsou dvojice durových a mollových stupnic, které začínají stejným tónem (např. A dur-a moll). Ne každá stupnice má k sobě stejnojmennou stupnici (např. dis moll).\n\n"}
{"id": "509773", "url": "https://cs.wikipedia.org/wiki?curid=509773", "title": "Robert I. z Dreux", "text": "Robert I. z Dreux\n\nRobert I. z Dreux ( \"Robert le Grand\", 1124/1126 – 11. října 1188 Braine) byl hrabě z Dreux a Braine z královské dynastie Kapetovců, zakladatel dynastie Dreux a účastník druhé křížové výpravy.\n\nRobert se narodil jako jeden z mnoha synů francouzského krále Ludvíka VI. a Adély, dcery savojského vévody Humberta II. Král zemřel již roku 1137, královna vdova byla nucena opustit dvůr a na trůn dosedl Robertův starší bratr Ludvík VII. Místo po boku mladého krále zaujal opat Suger. Téhož roku získal Robert od svého staršího bratra hrabství Dreux .\n\nV červnu 1147 se Robert po bratrově boku vydal na výpravu do Svaté země a vrátil se zpět domů o několik týdnů dříve než samotný král.\nPokusil se využít Ludvíkova neúspěchu ve Svaté zemi a svrhnout jej z trůnu, v čemž mu zamezil opat Suger a senešal Raul z Vermandois. Po smrti Geoffreye z Anjou Robert již společně s ostatními pány podporoval Ludvíka při vojenském tažení do Akvitánie.\n\nRoku 1184 hrabě v pokročilém věku rezignoval na vládu ve prospěch syna Roberta. Zemřel o čtyři roky později a byl pohřben v klášteře Braine.\n\n"}
{"id": "509774", "url": "https://cs.wikipedia.org/wiki?curid=509774", "title": "Nemoci ptáků", "text": "Nemoci ptáků\n\nExistuje velké množství nemocí ptáků, a to jak infekčních onemocnění, tak různých metabolických poruch a podobně.\n\nNemoci ptáků jsou důležitou součástí výuky veterinárního lékařství a pochopitelně se také těší velkému zájmu chovatelů, bez ohledu na to, zda se jedná o chovatele či producenty hospodářsky významných druhů ptáků (drůbež, pštrosi, bažanti aj.) nebo chovatele ptáků ze záliby (holubi, dravci, exotičtí ptáci, zoologické zahrady aj.). Zdravotní problematika je v podstatě shodná u všech druhů ptáků, ale liší se hospodářským významem. Zatímco u drobnochovatelů ptáků ze záliby se jedná o jednotlivě nemocné ptáky většinou s menším ekonomickým dopadem, ve velkochovech drůbeže, faremních chovech pštrosů nebo bažantnicích se zpravidla jedná o onemocnění hejna tvořeného desítkami až stovkami tisíců kusů ptáků s možnými velmi vysokými hospodářskými ztrátami. Stejný význam má také skutečnost, zda se jedná o infekční onemocnění způsobované viry, bakteriemi, parazity nebo plísněmi, či o neinfekční onemocnění vyvolané nedostatky ve výživě anebo nevhodnými podmínkami chovu.\n\nZatímco určení druhu ptáka a jeho hospodářský význam či chovatelská záliba je zřejmé, stanovení druhu i příčiny onemocnění je velmi obtížné. Nemocného ptáka poznáme podle jeho chování a vzhledu. Zpravidla ztrácí pohybovou aktivitu, stává se netečným a straní se ostatních ptáků. Peří bývá neupravené, špinavé, příjem potravy i vody je snížen, objevují se klinické příznaky svědčící o poruše trávicího, dýchacího, nervového i dalších tělních systémů, reprodukční proces je narušen.\n\nDiagnostika nemocí ptáků vyžaduje určitý postup. Prvotní jsou informace od chovatele o vzniku a průběhu nemoci, tzv. anamnéza. Klinické vyšetření ptáků vzhledem k malým tělesným rozměrům a přítomnosti peří má poněkud omezenou diagnostickou hodnotu ve srovnání se savci. Sleduje se výživný stav, chování ptáka, vyšetřují se jednotlivé tělní orgány, příp. i tělesná teplota. Vyšetření nemocných ptáků je důležité doplnit o pitevní nález příp. uhynulého zvířete ze stejně postiženého hejna a také o laboratorní vyšetření. Techniky fyzikálního i laboratorního vyšetření ptáků jsou stejné jako v humánní medicíně a díky výzkumu se neustále rozšiřují o novější a modernější postupy, včetně metod molekulárně biologických.\n\n\n\n\n\nVýživa drůbeže – Minerální látky ve výživě drůbeže – Vitamíny u drůbeže – Vitamín A u ptáků – Hypovitaminóza A ptáků – Vitamín D u ptáků – Rachitida ptáků – Vitamín E u ptáků – Hypovitaminóza E ptáků – Hypovitaminózy B ptáků – Vitamín K u ptáků – Vitamín C u ptáků\n\n"}
{"id": "509776", "url": "https://cs.wikipedia.org/wiki?curid=509776", "title": "Life thru a Lens", "text": "Life thru a Lens\n\nLife thru a Lens je debutové album anglického zpěváka Robbieho Williamse, vydané dva roky po rozpadu kapely Take That, v roce 1997. V britské hitparádě deska dosáhla první příčky.\n\nCelkem bylo vydáno pět singlů („Old Before Die“, „Lazy Days“, „South of the Border“, „Angels“ a „Let Me Entertain You“). Album bylo ve Spojeném království oceněno jako 8x platinové a prodalo se ho okolo 2 500 000 kusů. Největším hitem je nejspíše skladba „Angels“.\n\n"}
{"id": "509777", "url": "https://cs.wikipedia.org/wiki?curid=509777", "title": "Karel I. Flanderský", "text": "Karel I. Flanderský\n\nKarel I. Flanderský nebo též Karel Dobrý či Karel Dobrotivý (nizozemsky \"Karel de Goede\", francouzsky \"Charles le Bon\", anglicky \"Charles the Good\"; 1084 – 2. března 1127 Bruggy) byl flanderský hrabě z dánské dynastie Estridsenů. V roce 1883 jej papež Lev XIII. beatifikoval.\n\nKarel byl synem dánského krále Knuta IV. a Adély, dcery Roberta I. Flanderského. Když byl král Knut roku 1086 zavražděn, uchýlila se vdova i s malým synem k otci, kde strávila příštích šest let. Roku 1092 se znovu provdala do Itálie za Rogera Borsu, syna Roberta Guiscarda.\n\nMalý Karel zůstal ve Flandrech na dvoře děda a strýce Roberta II., kterého roku 1096 doprovázel během účasti na kruciátě. Poté, co byl pasován na rytíře, se někdy před rokem 1111 vydal na pouť do Svaté země, kde se zúčastnil boje proti „nepřátelům křesťanské víry“. Strýc zemřel roku 1111 díky nešťastnému pádu z koně v bitvě u Meaux. Hrabětem se stal Karlův bratranec Balduin, společník z dětství. Zemřel bezdětný již roku 1119 v bitvě u Bures-en-Bray. Karla, od roku 1117 ženatého s Markétou z Clermontu, stanovil Balduin svým nástupcem.\n\nNovopečený hrabě se snažil o obnovu míru a spravedlnosti, v letech 1119-1127 vyhlásil zemský mír, získal respekt a oblibu díky své laskavosti a velkorysosti vůči chudým. Směřoval výboje místní šlechty na východní pomezí a zřejmě také pravidelnou každoroční účastí na turnajích, kde byla příležitost k vybití agrese.\n\nV době zajetí jeruzalémského krále Balduina v letech 1123–1124 uvažovali stoupenci rodu hrabat z Boulogne o možnosti nahradit Balduina v královské funkci Karlem. Roku 1124 se hrabě podílel na obraně Francie před německým císařem Jindřichem V. a byl v zadním voji královského vojska. Někdy v tuto dobu se zastal několika rytířů, jimž nechal pro vzpouru vyloupnout oči anglický král Jindřich I. Karel reagoval výtkou, že to je proti obyčejům mrzačit rytíře zajaté v boji a sloužící svému pánovi. V letech hladomoru se proslavil souborem sociálních opatření, osobně dohlížel na distribuci chleba a obilí a snažil se zamezit lichvě.\n\nDne 2. března 1127 byl Karel Dobrý zavražděn během mše v kostele sv. Donáta v Bruggách. Důvodem pro vraždu bylo hrozící prozrazení nízkého původu kapitulního probošta, který své neteře provdával za urozence a své synovce nechával pasovat rytíři. Proboštův klan předešel riziku prozrazení zavražděním hraběte.\n\nKarlova smrt rozpoutala ve Flandrech válku na více než rok. Obyvatelé jati touhou po odplatě se chopili zbraní a zahnali vrahy hraběte do dveří kostela. Vrazi se v božím stánku zabarikádovali a obléhatelé se věnovali plenění a obohacování se.\n\nBěhem celého období však dle Galberta zemřelo pouze sedm lidí. I během útoku na kolegiátní kostel v Bruggách \"z milosti Boží nezahynul nikdo z toho množství, které vstupovalo dovnitř.\" Však také francouzský král Ludvík VI. téhož roku přivedl své vojáky do Flander a dle Sugera zanechal vlámské země \"očištěné a jakoby znovu pokřtěné díky trestu a hojnosti prolité krve.\" Novým hrabětem byl díky králově zásahu jmenován Vilém Clito, syn normandského vévody Roberta II. Na Karlovu památku založil roku 1136 Ludvík VI. klášter Chaalis.\n\n"}
{"id": "509780", "url": "https://cs.wikipedia.org/wiki?curid=509780", "title": "Quartier Saint-Vincent-de-Paul", "text": "Quartier Saint-Vincent-de-Paul\n\nQuartier Saint-Vincent-de-Paul (\"čtvrť Svatého Vincence z Pauly\") je 37. administrativní čtvrť v Paříži, která je součástí 10. městského obvodu. Má rozlohu 92,7 ha a celou čtvrtinu plochy zabírají železniční stavby a koleje. Ve čtvrti se nacházejí dvě významná pařížská nádraží - Východní a Severní. Její hranice tvoří ulice \"Rue de Chabron\" na jihu, \"Rue du Faubourg Poissonnière\" na západě, \"Boulevard de la Chapelle\" na severu a \"Rue du Faubourg Saint-Martin\" na východě.\n\nČtvrť byla pojmenována podle kostela svatého Vincence z Pauly.\n\n"}
{"id": "509781", "url": "https://cs.wikipedia.org/wiki?curid=509781", "title": "Andy McKee", "text": "Andy McKee\n\nAndy McKee (* 1979, Topeka, Kansas, USA) je americký akustický kytarista. Proslavil se pomocí svých hudebních videí na YouTube v roce 2006. Jeho originální styl hraní, složité kompozice a talent mu tak získaly řady fanoušků po celém světě. Jeho doposud nejúspěšnější skladbou je \"Drifting\", který má v současné době na YouTube asi 53 000 000 zhlédnutí a je jedním z nejpopulárnějších hudebních klipů na YouTube vůbec. Další skladby byly taktéž úspěšné, i když ne tolik. Patří mezi ně například \"Rylynn\" (13 mil. zhlédnutí), \"Africa\" (9 mil.) nebo \"Into the Ocean\" (skoro 6 mil.).\n\nKdyž bylo Andymu 13 let, dostal k narozeninách od otce svoji první akustickou kytaru. Krátce na to dostal Andy také první elektrickou kytaru a začal hrát hudbu svých tehdy oblíbených kapel - Metallica, Eric Johnson, Don Ross a Dream Theater. Andyho šestnácté narozeniny byly přelomem v jeho životě. Ačkoliv se hře na kytaru moc nevěnoval, jeho bratranec, který hrál na elektrickou kytaru, ho vzal na jeho narozeniny podívat se na kytaristu Prestona Reeda, což ho inspirovalo k tomu, aby pokračoval ve svém studiu. Ve dvaceti letech začal skládat hudbu. V roce 2001 vydal svoje první CD s názvem \"Nocturne\" a zúčastnil se prestižní soutěže National Fingerstyle Guitarist Competition ve Winfieldu. Získal třetí místo a stal se tak nejmladším účastníkem, který se dostal do první trojky.\n\nV roce 2005 se připojil ke Candyrat Records. V současné době však spolupracuje s nahrávací společností Razor and Tie.\n\n\n"}
{"id": "509782", "url": "https://cs.wikipedia.org/wiki?curid=509782", "title": "Korjú", "text": "Korjú\n\nKorjú (古流) je japonský výraz. V překladu znamená „stará škola“.\nV oblasti bojových umění se používá pro označení japonských bojových systémů vzniklých do období Restaurace Meidži (1866-1869) v Japonsku.\n\nPodobný význam mají Kobudó (古武道) „stará cesta boje“ nebo Kobudžucu (古武術) „staré umění boje“.\n\nBojové systémy vzniklé po období Restaurace Meidži jsou označována jako Gendai budó (現代武道) „moderní cesta boje“. Ze známých bojových umění se jedná o judo, aikido, kendó a některé směry iaidó.\n\nTaké v oblasti ikebany se setkáváme se styly „staré školy“ například Isuzu korjú (五十鈴古流), Kacura korjú (桂古流), Korjú riankai (古流理恩会), Korjú šóókai (古流松應会), Korjú šótókai (古流松藤会) Mijako korjú (都古流). Mezi nejstarší patří styl tatebana (立て花). \n\n"}
{"id": "509784", "url": "https://cs.wikipedia.org/wiki?curid=509784", "title": "Lucas di Grassi", "text": "Lucas di Grassi\n\nLucas Tucci di Grassi (11. srpna 1984, São Paulo) je brazilský závodní jezdec. V sezóně 2010 byl jezdcem týmu Virgin Racing. V roce 2012 začal jezdit závody WEC. Od roku 2014 do současnosti závodí v seriálu Formula E.\n\nZačal závodit na motokárách. V letech 2001 - 2002 startoval ve Formuli Renault. Pro rok 2003 si vybral jihoamerickou Formuli 3. Za další kariérou se přesunul do Evropy, kde v roce 2004 jezdil britskou F3. V roce 2005 skončil třetí v konečném pořadí Eurosérie F3. Roku 2006 byl pilotem GP2 Series a skončil na 17. místě. Svou zemi reprezentoval v národním šampionátu A1 Grand Prix. V roce 2007 se stal vicemistrem GP2 a další dva roky skončil pokaždé na 3. příčce.\n\nV roce 2005 dostal možnost testovat vůz týmu Renault F1. V letech 2008 - 2009 byl testovacím a náhradním pilotem tohoto francouzského týmu.\n\nV roce 2010 závodil ve Formuli 1 za tým Virgin Racing.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "509785", "url": "https://cs.wikipedia.org/wiki?curid=509785", "title": "Ořešník (rod)", "text": "Ořešník (rod)\n\nNucifraga je rod ptáků z čeledi krkavcovití (Corvidae).\n\nSeznam dosud žijících druhů:\n\n"}
{"id": "509787", "url": "https://cs.wikipedia.org/wiki?curid=509787", "title": "Mašhad (Izrael)", "text": "Mašhad (Izrael)\n\nMašhad ( מַשְׁהַד, مشهد, v oficiálním přepisu do angličtiny Meshhed, přepisováno též Mashhad nebo Mashhed) je místní rada (malé město) v Izraeli, v Severním distriktu.\n\nLeží v nadmořské výšce 348 metrů v Dolní Galileji, na severním okraji pohoří Harej Nacrat (\"Nazaretské hory\"), které jihovýchodně od obce graduje vrcholem Har Jona. Na západním okraji města stojí pahorek Tel Gat Chefer (viz níže), od kterého se k severozápadu táhne pás volné krajiny začleněný do lesního komplexu Ja'ar Cipori. Severně od města se terén svažuje postupně do údolí Bik'at Tur'an, na jehož okraji zde stojí rozsáhlá průmyslová zóna Ciporit.\n\nMěsto je situováno cca 5 kilometrů od centra Nazaretu, do jehož aglomerace spadá. Mašhad se nachází cca 92 kilometrů severovýchodně od centra Tel Avivu a cca 32 kilometrů jihovýchodně od centra Haify, v hustě osídleném pásu aglomerace Nazaretu, přičemž osídlení v tomto regionu je etnicky smíšené. Vlastní Mašhad obývají izraelští Arabové stejně jako mnohá další sídla v této aglomeraci, která ale obsahuje i židovská města (Nazaret Illit). Město je na dopravní síť napojeno pomocí východozápadních dálkových tahů dálnice číslo 77 a dálnice číslo 79 a dále četnými místními komunikacemi v rámci aglomerace Nazaretu.\n\nMašhad je arabská obec, ve které byl podle tradice pohřben prorok Jonáš. Na místě jeho hrobu stojí nyní mešita Nebi Junis. Obec navazuje na biblické židovské sídlo Gat Chefer připomínané v Starém zákonu, například v Knize Jozue 19,13 V 18. století byla lokalita osídlena Araby. Název města v arabštině je odvozen od slovního spojení „Hrob svatého muže“.\n\nMašhad byl stejně jako celá oblast okolo Nazaretu dobyt izraelskou armádou v rámci Operace Dekel během války za nezávislost v červenci roku 1948. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz. Vzhledem k prudkému nárůstu byla roku 1960 povýšena na místní radu (malé město). V Mašhadu fungují dvě základní školy a společně se sousední obcí Rejne je zde provozována střední škola.\n\nV roce 1999 spáchal obyvatel obce sebevražedný teroristický útok v Haifě. Šlo o jeden z prvních případů, kdy sebevražedný atentátník pocházel z řad izraelských Arabů.\n\nMašhad je etnicky zcela arabské město. Podle údajů z roku 2005 tvořili muslimští Arabové 100 % populace. Jde o menší sídlo městského charakteru, třebaže zejména na okrajích obce je zástavba spíše vesnického typu. K 31. prosinci 2015 zde žilo 7900 lidí.\n\n"}
{"id": "509788", "url": "https://cs.wikipedia.org/wiki?curid=509788", "title": "Jiří z Kravař a Strážnice", "text": "Jiří z Kravař a Strážnice\n\nJiří z Kravař a Strážnice (1415 – leden 1466) byl moravský šlechtic z rodu pánů z Kravař.\n\nJeho otcem byl významný šlechtic Petr z Kravař a Strážnice. Jiří se narodil okolo roku 1415. V době dospívání se v souladu se svým otcem hlásil ke kališnické straně. Po skončení husitských válek žil ve stínu svého staršího bratra Václava, který však předčasně skonal roku 1437. Na moravském zemském sněmu v Brně roku 1440 vystupuje Jiří již jako sebevědomá osobnost. V tomto období, kdy se urovnávaly majetkové poměry, došlo k navrácení račického a helfštejnského panství do jeho rukou.\n\nV zemi však stále vládly rozbroje a východní Morava se stala místem soukromých válek mezi šlechtici. V roce 1446 přijala Jiřího ve spolek jeho žena Dorota z Valdštejna na svých majetcích Čechy pod Kosířem, Stařechovice, Ohrozim a Lešany. V roce 1447 byly učiněny majetkové vklady, v nichž Jiří Strážnický prodal tři panství. Vok ze Sovince koupil od Jiřího hrad Helfštejn s městem Lipníkem a třiceti vesnicemi. Jiří Tunkl z Brníčka koupil hrad Zábřeh s městem Zábřeh a 17 vesnicemi a čtyřmi dvory. A konečně Jan z Lomnice koupil hrad Velké Meziříčí s městem Velké Meziříčí, městečko Tasov a třicet vesnic. Kromě toho prodával Jiří Strážnický i další drobný majetek.\n\nZdá se, že majetek Kravařů byl dosti zadlužený, protože věřitelé podávali na Jiřího další žaloby. 3. března roku 1448 dal olomoucký biskup Pavel z Miličína Jiřímu lénem hrad Medlice s městečkem a městečko Domašov s 16 vesnicemi. V letech 1449 a 1450 se Jiří účastnil vojenských tažení proti narušitelům pořádku na Moravě. Roku 1453 byl členem poselstva, které vyjednávalo podmínky sňatku mezi Kazimírem Jagellonským a Alžbětou Habsburskou. V roce 1456 získal Jiří od krále do zástavy panství Bzenec.\n\nKuriózním způsobem se Jiří Strážnický angažoval v osudech nešťastné Perchty z Rožmberka, se kterou si korespondoval a se kterou se i osobně setkal. Roku 1464 se Jiří účastnil zemského sněmu v Olomouci, při němž vydal Jiří z Poděbrad listinu o nerozlučitelném spojení mezi Českým královstvím a Moravou. Jiřímu se v této době narodil syn neznámého jména, který však zemřel. V lednu roku 1466 skonal i Jiří z Kravař a Strážnice. Nebožtíkova pečetidla byla zničena, stejně jako rodový meč a štít, protože zemřel poslední z mužských potomků rodu pánů z Kravař.\n\nJiří po sobě zanechal čtyři dcery. Ještě za svého života se snažil, aby se dobře provdaly, protože i ony byly potenciálně dobré partie.\n\n"}
{"id": "509791", "url": "https://cs.wikipedia.org/wiki?curid=509791", "title": "Kavče", "text": "Kavče\n\nKavče (\"Pyrrhocorax\") je rod ptáků z čeledi krkavcovití (Corvidae).\n\nSeznam dosud žijících druhů:\n\n"}
{"id": "509792", "url": "https://cs.wikipedia.org/wiki?curid=509792", "title": "Oblastní rada Chof Aškelon", "text": "Oblastní rada Chof Aškelon\n\nOblastní rada Chof Aškelon ( מועצה אזורית חוף אשקלון, \"Mo'aca azorit Chof Aškelon\", doslova „Oblastní rada Aškelonského pobřeží“) je oblastní rada v jižním distriktu v Izraeli.\n\nRozkládá se na celkové ploše 167 km v průměrné nadmořské výšce 22 m n. m. v pobřežní planině, v regionu Šefela, nedaleko severního okraje pouště Negev. Její území obepíná město Aškelon a zahrnuje zemědělskou krajinu okolo tohoto města, které ale samo pod jurisdikci rady nespadá. Na severu sousedí rada s Oblastní radou Be'er Tuvia, na východě s radami Be'er Tuvia, Lachiš, Šafir a Jo'av, na jihu s radou Ša'ar ha-Negev a s pásmem Gazy. Na západě pak hranici rady tvoří (kromě města Aškelon) břeh Středozemního moře.\n\nŽidovská sídelní síť zde začala vznikat už ve 40. letech 20. století za mandátní Palestiny (například vesnice Jad Mordechaj nebo Nicanim). Během války za nezávislost v roce 1948 opustila region arabská populace. Plánovitě zde pak došlo k zřízení soustavy židovských zemědělských vesnic.\n\nOblastní rada Chof Aškelon byla založena roku 1950. Po roce 2005 se v prostoru oblastní rady usadilo několik tisíc Židů evakuovaných v rámci plánu jednostranného stažení z osad v pásmu Gazy. Vznikla tu pro ně mimo jiné nová obec Nican Bet. Blízkost k pásmu Gazy ovládaného hnutím Hamás se projevuje i opakovanými útoky raketami Kassám, které na zdejší vesnice míří.\n\nStarostou rady je יאיר פרג'ון - Ja'ir Fardžoun. Rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Chof Aškelon sdružuje celkem 20 sídel, z toho pět kibuců, jedenáct mošavů, tři společné osady a jedna mládežnická vesnice (\"youth village\").\n\n\n\nK 31. prosinci 2014 žilo v Oblastní radě Chof Aškelon 15 600 obyvatel. Z celkové populace bylo 15 300 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 15 600. Podle Centrálního statistického úřadu žilo v oblastní radě k roku 2007 celkem 12 500 obyvatel a obyvatelstvo rady bylo téměř výhradně židovské (97,9 %). Roční přírůstek činil 5,5%.\n\n"}
{"id": "509795", "url": "https://cs.wikipedia.org/wiki?curid=509795", "title": "Parker", "text": "Parker\n\nParker může být:\n\n\n\n\n"}
{"id": "509796", "url": "https://cs.wikipedia.org/wiki?curid=509796", "title": "Křemen (Česká tabule)", "text": "Křemen (Česká tabule)\n\nKřemen je vrchol v České republice ležící v České tabuli.\n\nVrch Křemen náleží do subprovincie Česká tabule, oblasti Východočeská tabule, celku Svitavská pahorkatina, podcelku Chrudimská tabule a okrsku Heřmanoměstecká tabule.\n\nKřemen se nachází asi 2 kilometry jižně od města Přelouče na severním okraji obcí Mokošín a Benešovice. Jedná se o nevysoký protáhlý vrch orientovaný východo-západním směrem. Při cestě na vrchol je nutné překonat pouhých 20 - 25 výškových metrů, svahy Křemenu nejsou příkré.\n\nSeverní svah Křemenu odvodňuje potok Švarcava, který přímo na úbočí vrchu pramení. Jihozápadní svah patří do povodí Brložského a jihovýchodní svah Lipoltického potoka. Všechny jmenované toky jsou levými přítoky Labe.\n\nV okolí vrcholu Křemenu se nacházejí louky s křovinami na mezích. Na nezastavěných částech svahů jsou pole, na východním konci protáhlého vrchu v okolí pramene Švarcavy je nevelký listatý lesík.\n\nNa jihovýchodním svahu Křemenu se nachází zástavba obce Mokošín, na jihozápadním svahu zástavba vsi Benešovice. V lese východně od vrcholu stojí dřevěná socha bohyně Mokoši.\n\nProtáhlou vrcholovou partii Křemenu protínají tři významnější komunikace všechny v severojižním směru. Západně od vrcholu je to silnice Přelouč - Benešovice, východně polní cesta spojující Mokošín s poli severně od Křemenu a okolo pramene Švarcavy pak prochází silnice Přelouč - Mokošín. Turistické trasy se v okolí vrchu nenacházejí.\n\n"}
{"id": "509798", "url": "https://cs.wikipedia.org/wiki?curid=509798", "title": "Barney Stinson", "text": "Barney Stinson\n\nBarney Stinson je fiktivní postava z amerického seriálu \"Jak jsem poznal vaši matku\", kterou vytvořili Carter Bays a Craig Thomas. Postavu ztvárnil Neil Patrick Harris.\n\nBarney Stinson je jedna z hlavních postav v seriálu Jak jsem poznal vaši matku. Je pravým opakem nejlepšího kámoše, Teda Mosbyho (který ho pokaždé, když to Barney vysloví, opraví, že ve skutečnosti je jeho nejlepším přítelem Marshall), který se chce usadit. Stinson tak vytahuje mnoho strategií, aby pomohl Tedovi setkat se s ženami. Během několika sérií seriálu se čtyři hlavní postavy daly dohromady, Ted začal chodit s Robin Scherbatsky a Tedův spolubydlící Marshall Eriksen se zasnoubil (a později i oženil) s Lily Aldrin. To zanechalo Stinsona jako jedinou postavu bez přítelkyně (dlouhodobé) a podle Neila Harrise je to právě ten důvod, proč byl Stinson \"rozčílený\", že ostatní přátelé jsou ve vztahu.\nHlavní režisér odpovědný za obsazení herců do seriálu, Megan Branman, si pozval Harrise na casting, aby si ho vyzkoušel. Harris předpokládal, že si ho pozval hlavně proto, že byli přátelé a nevěřil, že by měl možnost získat tuto roli. Na zkoušce si měl představit, že je \"členem vojenského komanda\" při hraní Laser tagu. Harris předvedl několik akrobatických kotoulů, mlátil do židle a třískal do zdi. Producenty z CBS to natolik pobavilo, že Harrisovi rychle nabídli účast na natáčení. Harris získal za tuto roli několik nominací na ceny.\n\nHarris popisuje Barneyho jako muže, který \"rád tvoří šílené situace a potom nečinně sedí a sleduje, jak se to všechno vyvíjí\". V seriálu je třicátník Barney známý sukničkář, který téměř vždy nosí stylový oblek (výjimkou jsou pohřby, když chtěl sbalit holku co nesnášela chlapy v obleku a když na tom byl opravdu špatně, protože zjistil, že žena se kterou přišel o panictví byla podplacena jeho bratrem), má rád děvčata a je kdykoliv připraven jim \"pomoct\". Má sklon využívat situací a rád manipuluje s lidmi, aby se situace obrátila v jeho prospěch. Je také velmi soutěživý typ a své \"výzvy\", které bývají občas velmi zajímavé, se snaží dokončit, jen aby vyhrál; ne však vždy se mu podaří zvítězit. Je často tvrdohlavý a snaží se stát si za svým ať se děje co se děje.\nAčkoliv ho televizní pořad \"The Early Show\" z dílny CBS nazval jako \"naprosto zbaveného morálky\", Barney žije knihou Bro Code, ve které jsou jeho vlastní pravidla. Navzdory jeho celkově spornému charakteru, podle tvůrce Craiga Thomase, je Barney \"křehký člověk, který se opravdu bojí být sám. Usiluje hlavně aby ho lidi měli rádi, byl pro ně důležitý a měl stoupence, kteří ho poslechnou na slovo.\"\n\nTaké Barney, stejně jako Neil Patrick Harris, který ho ztvárňuje, je iluzionista. Do jeho oblíbených kouzelnický triků, jak se zdá, patří oheň, který jeho přátelé očividně nesnáší (jak jsme mohli vidět v desátém dílu druhé série \"Single Stamina\" nebo ve čtvrtém dílu čtvrté série \"Intervention\"). Barney je používá hlavně proto, aby sbalil ženu. Jeho nejběžnější metodou jak sbalit dívky je však vypracované (a také nepravdivé) historky o sobě a někdy se dokonce vydává i za někoho jiného (např. v epizodě \"Pravda nebo zvěř\" se vydával za Neila Armstronga).\n\nBarneyho jsme také mohli vidět, že měl problémy s hazardem, které se snaží držet pod kontrolou. Jak podlehl jsme mohli vidět v dílech jako Atlantic City (kde měl také své čínské přátelé) nebo Monday Night Football. Mimoto se často zobrazují jeho metrosexuální vlastnosti – užívá si pedikúru, velmi dobře se vyzná v módě a gurmánských jídlech. Je také velkým fanouškem baseballového týmu New York Mets.\n\nCo se týče talentu, je Barney obdařen výmluvností, důvtipem a velkou kreativitou. Má velmi dobré kontakty se zámožnými lidmi a mluví několika cizími jazyky, mluví ukrajinštinou se svým krejčím a nejméně dvakrát mandarínsky a korejsky v obchodních záležitostech s neznámými severokorejci. V několika dílech jsme mohli vidět, že je dobrý v hraní na klavír stejně jako Ted a Marshall. Často se zdá, že umí předvídat lidské chování a toto pak využívá v situacích, aby se obrátila v jeho prospěch (a hlavně pak aby získal dívku). V několika epizodách nám také předvádějí další Barneyeho bláznivé schopnosti, jako jeho fyzickou zdatnost, když dokončil New York City maraton bez jediného dne tréninku nebo dobrou paměť a odhad, když správně hádal ceny zboží v soutěži \"Price is Right\" a nemožnost vypadat špatně na fotografiích (kterou lze ale neutralizovat podáním koriandru, který nutí Barnyeho ke kýchání (díl \"Say Cheese\")).\n\nBarneyeho rodinný život jsme mohli vidět ve flashbacku dílu \"Showdown\". Ukazoval Barneyeho matku ( ztvárněnou Frances Conroy, mladší hlas patřil herečce Megan Mullally), která byla promiskuitní ženou a tvrdila, že jeho otec je Bob Barker, dlouhodobý moderátor pořadu \"The Price is Right\". Barney má bratra, Jamese (hrál ho Wayne Brady), který je na rozdíl od Barneyeho černoch a homosexuál. V dílu \"Robin 101\" bylo naznačeno, že Barneymu byla v dětství diagnostikována hyperaktivita s poruchou pozornosti. Při jedné příležitosti se zmínil o své mladší sestře, kterou jsme ale doposud nemohli na obrazovkách vidět.\n\nV epizodě \" Večer plný her \", se ukazuje, že Barney byl nevinný, idealistický mladík, který chtěl vstoupit do mírových sborů se svou první vážnou přítelkyní Shannon. Když ho opustila pro muže v obleku, sukničkář, James zařídil pro třiadvacetiletéhoé bratra Barneyeho možnost přijít o své panictví , s máminou přítelkyní, Rhondou \"Učitelkou sexu\" . Poté, co se vyspal s Rhondou a věřil, že spokojený ní se stal podobně jako oblek na sobě, sukničkář, dokonce jít tak daleko, že přijala některé jeho soupeře fráze. s ním měla nejlepší sex. Dal se na dráhu sukničkáře. Barney také ukázal, že měl hrozný problém s hazardem. Nicméně, ujišťuje partu, že to není problém, protože je tak v tom velmi dobrý. Jak bylo odhaleno v epizodě \" Atlantic City \", že přišel o jeho celoživotní úspory v čínské hře. Také zřejmě prohrává všechny sázky na Super Bowl. Barney se nezastaví před ničím, aby vyhrál sázku, i kdyby to mělo trvat roky za pouhých 10 dolarů.\n\nZatímco Barney je na pohled bezohledný a tvrdý muž, velkorysé srdce není tak často zřejmé, a není vždy odsunuto do vyprávění. Když se Marshall a Lily rozešli, Barney odlákává ženy od Marshalla, aby mohl zůstat věrný ženě, kterou miluje. Ukázalo se, že to byl Barney, kdo přesvědčil Lily, aby se vrátila do New Yorku, Koupil jí i letenku domů. Barney se ve čtvrté sérii zamiluje do Robin. Ve finále sezóny čtyři on a Robin přišel k tomu, že se milují navzájem, ale ze strachu to před partou tajili a řešili to větou \"Vyřešíme to později.\". Na začátku se 5.série se zase rozejdou a Barney se vrátí v původní podobě. Je také známo, že píše blog , což je narážka na roli Harrise v Doogie Howser.\n\nBarneyho zaměstnání bylo plně odhaleno až ke konci 9. série, do té doby v podstatě nic. Ačkoli pracuje pro společnost (Altrucell) o níž víme, že je největším světovým výrobcem žluté chlupaté látky na tenisové míčky (třebaže budoucí Ted řekne, že její hlavní zisk pochází z jiných, méně neškodných zdrojů, jako jsou těžba dřeva, těžba ropy, výroba ručních zbraní, tabákových výrobků, zemědělství a výroby atomových hlavic). V 3. sezóně epizodě \" Pavouk \", bylo uvedeno, že je dost dobrý přes lhaní, proto nesedí za křivé svědectví. Ve 4.sezóně, jeho společnost koupila Gigantickou národní banku (GNB) a následně se posunul do vedení banky, je předseda výzkumného výboru a používá stejnou kancelář, jakou měl i v 1.sérii. Říká že je pro firmu nepostradatelný. Přes to, řekl, že je větší pravděpodobnost, že ho jednoho dne vyloví z řeky bez zubů a otisků prstů, než aby ho vyhodili. Údajně se dostal pod útok ninjů v minulosti v práci. Jeho video životopis byl zveřejněn v období 4.sérii v epizodě \" Dosnažitelné \". Ve 4.sérii epizodě \" Jeee! \"vůdce švédské architektonické firmy SVEN se odhalí že Barney je v čele výběrové komise pro Nové ústředí GNB. Je pravděpodobné, že \"hledání výbor\" byl prostě projektového týmu, který se podaří projekt návrhu nové budovy GNB, ale předseda komise není jeho hlavním zaměstnáním. Bez ohledu na svou profesi, Barney je zřejmě velmi bohatý a je nesporně nejbohatší z party. Žije v bytě a je dost bohatý na to, aby vlastnil dva televizory s úhlopříčkou 300 cm dodávané z Japonska, stejně jako drahé artefakty, včetně samurajského meče a vojáka Impéria Stormtroopera ze Star Wars filmů. Barney je fanoušek rockové skupiny AC / DC , Van Halen a Bon Jovi.\n\nV pilotním dílu Barney poprvé pronesl jeho nejznámější frázi: \"Suit up!\" (česky volně přeloženo jako \"Nahoď oblek!\"), kterou říká ostatním, aby si oblékli oblek. Frázi \"Suit up!\" viděl na letáčku výprodeje obleků v epizodě o jeho minulosti se Shanon. A podle tvůrce Thomase: \"Toto je podpis Barneyeho. Myšlenka, že jeho oblek je nějaký druh oblečení pro superhrdiny, která ho odlišuje od ostatních.\" Fráze je opakovaná v mnoha dílech a často je upravovaná k jakémukoliv oblečení, které Barney nosí, jako třeba \"Flight suit up!\" (česky volně přeloženo \"nahoď letecký oblek!\"), když říká Tedovi, aby byl jeho wingman (parťák) na Halloween a v mnoha dalších situacích. Kromě \"Suit up!\" často říká \"Legendary!\" (česky legendární). Toto slovo také často rozděluje větou \"Wait for it\" (česky počkej si) mezi slabikami dlouhého slova. Druhá série byla zakončena Barneyeho příslovím \"It´s gonna be Legen – wait for it...\" a třetí byla zahájena s dokončením \"...dary!\"\n\nV seriálu Barney často přistupuje k atraktivním ženám s Tedem a ptá se: \"Haaaaaaave you met Ted?\" (česky \"Uuuž se znáš s Tedem?\"), aby našel způsob jak začít rozhovor. Thomas říká, že tato fráze je převzata ze skutečného života, kdy jeho bývalý přítel používal podobnou frázi, aby se seznámil s ženami. Také je pro něj charakteristická fráze \"Daddy's Home\" (česky doslova \"Taťka je doma\"), kterou používá při velkolepém vstupu do místnosti a fráze \"True Story\" (česky \"Pravdivý příběh\" nebo také \"čistá pravda\"), kterou ukončuje příběhy či teorie, které jsou všeobecně smyšlené.\n\nBarney také říká často říká své \"awesome\" (česky \"boží\"), následované \"True story\". Také kdykoliv je tázán na to, kde a jak pracuje, odpovídá s posměchem \"Please\" (česky \"Prosím tě\"). Jeho bratr James odpověděl podobně, když byl dotazován, jakto že jsou oba jiné rasy. Barney si často vymýšlí statistiky aby potvrdil, že jeho argumenty jsou pravdivé.\n\nBarney často používá svou hlášku \"I accept your challenge\" (česky \"Přijímám tvou výzvu\") v prvních sériích kdy se někdo zmiňuje o něčem, co pravděpodobně není možné udělat. Od začátku čtvrté série si Barney tuto frázi upravuje na \"challenge accepted\" (česky \"výzva přijata\").\n\nLemon law (Citrónové pravidlo) – Od chvíle kdy začne rande, máš 5 minut na rozhodnutí, jestli s tím člověkem strávíš celý večer.\nKlíč Platinové pravidlo, měli byste vědět, jak zní Zlaté pravidlo Bible: Miluj bližního svého. Nad ní je však ještě jedno pravidlo, a to je Platinové pravidlo, které zní: Nikdy, nikdy, nikdy nemiluj bližního svého.\n\nKrok číslo 1 – Okouzlení: Zalíbí se vám a vy si řeknete, proč ne. Platinové pravidlo na mě neplatí. To je velká chyba.\n\nKrok číslo 2 – Vyjednávaní: Rozhodnete se dívku svést. Osudová chyba.\n\nKrok číslo 3 – Podlehnutí: Jste ve vztahu, nejhorší věci na světě.\n\nKrok číslo 4 – Výhody: Takový vztah má samozřejmě výhody.\n\nKrok číslo 5 – Bod zlomu: Brzo se ukážou nevýhody. Nebude moct dělat vtípky se svými kamarády, nebude se moct koukat po jiných holkách.\n\nKrok číslo 6 – Prozření: Uvědomíte si, že jste udělali chybu.\n\nKrok číslo 7 – Konfrontace: Už to nebude moct dál snášet, a tak následuje jediná možnost jak z takového vztahu zmizet. Rozchod. V normálním vztahu by to skončilo ale... Byl to vztah, který podléhal Platinovému pravidlu.Takže se připravte, že tenhle vztah, bude mít...\n\nKrok číslo 8 – Následky: Den co den se bude muset s dotyčnou setkávat, a nepůjde tomu nijak zabránit. Neměli jste to dělat.\n\nGraf Sexšílenosti také bývá nazýván Funkce Wicky Madhousové. Nejhorší zónou grafu je zóna Shaly Galespiové.\n"}
{"id": "509802", "url": "https://cs.wikipedia.org/wiki?curid=509802", "title": "Rejne", "text": "Rejne\n\nRejne ( רֵינָה nebo ריינה , لرينة, v oficiálním přepisu do angličtiny Reine, přepisováno též Reineh) je místní rada (malé město) v Izraeli, v Severním distriktu.\n\nLeží v nadmořské výšce 352 metrů v Dolní Galileji, v severní části pohoří Harej Nacrat (\"Nazaretské hory\"), které jižně od obce gradují vrcholy Har Avihu a Har Nadav a na východní straně horou Har Jona. Na okraji obce pramení potok Nachal Cipori.\n\nMěsto je situováno cca 3 kilometry od centra Nazaretu, cca 88 kilometrů severovýchodně od centra Tel Avivu a cca 32 kilometrů jihovýchodně od centra Haify, v hustě osídleném pásu aglomerace Nazaretu, přičemž osídlení v tomto regionu je etnicky smíšené. Vlastní Rejne obývají izraelští Arabové stejně jako mnohá další sídla v této aglomeraci, která ale obsahuje i židovská města (Nazaret Ilit).\n\nNa dopravní síť je napojeno pomocí východozápadního dálkového tahu dálnice číslo 79 a dále četnými místními komunikacemi v rámci aglomerace Nazaretu.\n\nRejne se poprvé zmiňuje v 17. století. Podle místní tradice byla vesnice nazvána podle jistého francouzského generála, který se jmenoval René. V prostoru obce byly nalezeny archeologické pozůstatky z dob starověkého Římu. Vesnice původně ležela severně od silnice do Nazaretu, ale 11. července 1927 byla z velké části zničena zemětřesením. Poté byla obec obnovena jižně od silnice.\n\nRejne byla stejně jako celá oblast okolo Nazaretu dobyta izraelskou armádou v rámci Operace Dekel během války za nezávislost v červenci roku 1948. Izraelské jednotky vesnici obsadily 15. července 1948. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz. Vzhledem k prudkému nárůstu byla roku 1968 povýšena na místní radu (malé město).\n\nRejne je etnicky zcela arabské město. Podle údajů z roku 2005 tvořili muslimští Arabové 81,2 % populace, křesťanští Arabové 18,8 %. Jde o středně velké sídlo městského charakteru. K 31. prosinci 2014 zde žilo 18 200 lidí.\n\n"}
{"id": "509803", "url": "https://cs.wikipedia.org/wiki?curid=509803", "title": "Diskografie Natalie Coleové", "text": "Diskografie Natalie Coleové\n\nToto je diskografie Natalie Coleové, americké R&B, jazzové a soulové zpěvačky, která mapuje vydaná hudební alba a singly.\n"}
{"id": "509805", "url": "https://cs.wikipedia.org/wiki?curid=509805", "title": "Středofranská říše", "text": "Středofranská říše\n\nStředofranská říše ( ', tj. Střední Franky) bylo franské království krátkého trvání, vzniklé následkem Verdunské smlouvy roku 843. Sestávala z Italského království, Burgundska a území na sever od Alp, ze kterého později vznikla Lotharingie. Byla to ta část Franské říše, která po dekádě občasných válek připadla jejímu nominálnímu císaři Lotharu I. Zbylými částmi vzniklými při verdunském dělení byly Východofranská říše a Západofranská říše, kterým vládli Lotharovi bratři (všichni tři byli syny Ludvíka I. Pobožného). V souladu s císařským postavením vládce Středofranské říše zahrnovala tato říše císařská města Cáchy, někdejší sídlo Karla Velikého, a Řím, sídlo papeže a původní hlavní město Římské říše. Obdobně jako zbylé dva celky neměla ani Středofranská říše žádnou historickou ani etnickou identitu, která by mohla pomoci spojit ovládané národy, a v roce 855 ji na své smrtelné posteli v opatství v Prümu Lothar v obavě před svými bratry opět rozdělil, mezi své tři syny: Nejstaršímu Ludvíku II., od roku 850 korunovanému císaři, přidělil Italské království. Většinu území severně od Alp – Lotharingii – dostal Lothar II. Provence a dolní Burgundsko připadlo Karlovi z Provence.\n\n\n"}
{"id": "509806", "url": "https://cs.wikipedia.org/wiki?curid=509806", "title": "Stanislav Stratiev", "text": "Stanislav Stratiev\n\nStanislav Stratiev (bulharsky \"Станислав Стратиев\", 9. září 1941 Sofie – 20. září 2000 Sofie) byl bulharský prozaik, dramatik a scenárista. Jeho povídky charakterizují lyričnost a ironie.\n\nStanislav Stratiev se narodil 1941 v Sofii. Studium bulharské filologie ukončil na sofijské univerzitě Klimenta Ochridského. V téže době pracoval také jako novinář v časopise \"Narodna mladež\". Byl redaktorem rubriky, která připravovala satirickou stránku. Potom byl dva roky korespondentem ve městě Vidinu. Roce 1968 začal pracovat v satirickém týdeníku \"Sršeň\" a byl jeho korespondentem za jižní Bulharsko opět po dobu dvou let. Během své práce v těchto dvou časopisech začíná publikovat nejdříve fejetony a krátké satirické povídky, později povídky různých žánrů. Ve stejném roce vychází také jeho první kniha povídek \"Osamělé větrné mlýny\". Je to cyklus lyrických povídek s jedněmi a týmiž hrdiny.\nV roce 1973 byl podle jeho scénáře natočen film \"Hlídač pevnosti\". V témže roce napsal také hru \"Římská lázeň\", jejíž premiéra byla uvedena 4. února 1974 na scéně Státního satirického divadla v Sofii. Začátkem roku 1975 se stal dramaturgem Státního satirického divadla v Sofii.\n\n\n\n\n\n"}
{"id": "509809", "url": "https://cs.wikipedia.org/wiki?curid=509809", "title": "Propylenoxid", "text": "Propylenoxid\n\nPropylenoxid (systematický název \"epoxypropan\") je organická sloučenina s funkčním vzorcem CHCHCHO. Tato bezbarvá těkavá kapalina se průmyslově vyrábí ve velkých množstvích, hlavní oblastí použití je výroba polyetherových polyolů pro polyuretanové plasty. Jedná se o chirální epoxid, běžně se používá racemická směs.\n\nSloučenina se někdy označuje jako 1,2-propylenoxid (\"1,2-epoxypropan\") kvůli odlišení od svého izomeru 1,3-propylenoxidu známějšího jako oxetan.\n\nPrůmyslová výroba propylenoxidu začíná propylenem. Používají se dva obecné postupy, jeden je založen na hydrochloraci a druhý na oxidaci. V roce 2005 se zhruba polovina světové produkce vyráběla chlorhydrinovou technologií a polovina oxidační cestou. Druhý z postupů postupně nabývá na významu.\n\nTradičním postupem je konverze propylenu na chlorpropanoly:\n\nReakcí vzniká směs 1-chlor-2-propanolu a 2-chlor-1-propanolu, která se následně dehydrochloruje. Například:\n\nČasto se pro pohlcování chloru používá vápno.\n\nDruhou obecnou cestou je kooxidace organických sloučenin propylen s isobutenem nebo ethylbenzenem. Za přítomnosti katalyzátoru probíhá vzdušná oxidace propylenu s ethylbenzenem takto:\n\nKoprodukty těchto reakcí, t-butylalkohol nebo styren, jsou užitečnými surovinami pro jiné produkty. Například t-butylalkohol reaguje s methanolem na MTBE, aditivum do benzinu. Před zavedením zákazu MTBE byla hlavní výrobní cestou výroba z isobutenu a propylenu.\n\nV dubnu 2003 byla (ve firmě Sumitomo Chemical, v první japonské továrně na výrobu propylenoxidu) do komerčního provozu uvedena nová metoda založená na oxidaci kumenu bez významné produkce jiných látek. Tato metoda je variací procesu POSM (kooxidace), užívající kumenhydroperoxid namísto ethylbenzenhydroperoxidu a recykluje koprodukt (alfa-hydroxykumen) dehydratací a hydrogenací zpět na kumen.\n\nV procesu HPPO vyvinutém firmami BASF a Dow Chemical se propylen oxiduje peroxidem vodíku:\nV tomto procesu nevznikají žádné vedlejší produkty kromě vody. Zahájení výroby bylo plánováno od roku 2008 v Antverpách.\n\nPřibližně 60 až 70 % propylenoxidu se převádí na polyetherpolyoly pro výrobu polyuretanových plastů. Asi 20 % se hydrolyzuje na propylenglykol v procesu urychlovaném kyselým nebo zásaditým katalyzátorem. Dalšími důležitými produkty jsou polypropylenglykol, propylenglykolethery a propylenkarbonát.\n\nDříve se propylenoxid používal jako závodní palivo, jeho použití však bylo pravidly National Hot Rod Association z bezpečnostních důvodů zakázáno. Používá se také v termobarických zbraních a při plynové likvidaci mikrobů.\n\nAmerická FDA schválila od 1. září 2007 použití propylenoxidu k pasterizaci syrových mandlí, a to po řadě incidentů s kontaminací mandlí salmonelou v sadech.\n\nPropylenoxid se běžně používá při preparaci biologických vzorků pro elektronovou mikroskopii. Aplikuje se při čiření vzorků alkoholu použitého pro dehydrataci. Proces lze rozdělit do dvou fází; v první se stejné objemy ethanolu a propylenoxidu přidají na 5 minut, poté se čtyřikrát aplikuje čistý propylenoxid, pokaždé na 10 minut.\n\nPropylenoxid je pravděpodobný lidský karcinogen.\n\n"}
{"id": "509811", "url": "https://cs.wikipedia.org/wiki?curid=509811", "title": "Cyanocitta", "text": "Cyanocitta\n\nCyanocitta je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "509812", "url": "https://cs.wikipedia.org/wiki?curid=509812", "title": "Vilém Bretaňský", "text": "Vilém Bretaňský\n\nVilém Bretaňský (také \"Vilém Brito\"; francouzsky \"Guillaume le Breton\", latinsky \"Guillelmus Armoricus\";(1180 Léon – 1125 ) byl bretaňským kaplanem a kronikářem francouzského krále Filipa.\n\nVe dvanácti letech odešel z domova do francouzského Nantes, kde studiem zahájil svou duchovní dráhu, a poté do Paříže. Poté, co ve své vlasti nenašel žádné zaměstnání, vrátil se do Paříže. Po třicítce se mu podařilo získat místo mezi královskými kaplany. Byl spolehlivý a věrný králi, v Římě vedl s papežem Innocencem III. choulostivá jednání o králově rozvodu s dánskou princeznou Ingeborg a o novém sňatku a byl také vychovatelem králova levobočka Petra Karlota, pozdějšího biskupa z Noyonu. Roku 1204 se po panovníkově boku zúčastnil obléhání hradu Gaillard a roku 1214 byl očitým svědkem bitvy u Bouvines, o níž zanechal své svědectví. \n\nBrito začal bezprostředně po bitvě psát veršovanou kroniku \"Philippidos\" (francouzsky: La Philippide ), jež byla oslavou krále Filipa II. Dílo, psané v latinském jazyce, vychází z Vergilovy Aeneidy. Dokončeno bylo v roce 1217 v deseti zpěvech, Brito však brzy revidoval svou práci a nakonec ji dokončil v roce 1224 ve dvanácti zpěvech o téměř 10 000 verších. Dílo bylo následně přeloženo do francouzské prózy mnichy opatství Saint Denis v roce 1274. Zároveň Brito pokračoval v práci na kronice \"Gesta Philippi Augusti\", kterou zahájil již počátkem století kronikář Rigord. Tato práce se stala součástí \"Velké francouzské kroniky (Grandes Chroniques de France)\".\n\n"}
{"id": "509814", "url": "https://cs.wikipedia.org/wiki?curid=509814", "title": "Australian Open 2010 – smíšená čtyřhra", "text": "Australian Open 2010 – smíšená čtyřhra\n\nVítězem se stal první nasazený zimbabwsko-indický pár Cara Blacková a Leander Paes.\n\nV závorce je kolo, ve kterém páry vypadly.\n\n"}
{"id": "509818", "url": "https://cs.wikipedia.org/wiki?curid=509818", "title": "Seznam letišť v Izraeli", "text": "Seznam letišť v Izraeli\n\nToto je seznam letišť v Izraeli řazený podle typu letiště.\n\n"}
{"id": "509830", "url": "https://cs.wikipedia.org/wiki?curid=509830", "title": "Podoces", "text": "Podoces\n\nPodoces je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "509831", "url": "https://cs.wikipedia.org/wiki?curid=509831", "title": "Můj architekt Louis Kahn", "text": "Můj architekt Louis Kahn\n\nMůj architekt Louis Kahn je americký dokumentární film z roku 2003, který o svém známém otci, Louisi Kahnovi, natočil Nathaniel Kahn.\n\nNathaniel Kahn, který je architektovým nemanželským dítětem a se svým otcem se příliš nestýkal, postupně navštěvuje výtvory svého otce a současně pátrá v rodinné historii a odkrývá umělcův složitý osobní život. Ve filmu vystupují lidé z Kahnova osobního života, jeho spolupracovníci i oponenti a také několik z velkých architektů 20. století - I.M. Pei, Anne Tyng nebo Philip Johnson.\n\n\"Můj Architekt\" byl nominován na Oscara v kategorii nejlepší dokumentární film.\n\n"}
{"id": "509837", "url": "https://cs.wikipedia.org/wiki?curid=509837", "title": "Hipoterapie", "text": "Hipoterapie\n\nHipoterapie je obor hiporehabilitace, fyzioterapeutická metoda využívající jako pomůcku speciálně připraveného koně, konkrétně pohybu jeho hřbetu v kroku. Tento pohyb je střídavý, rytmicky a cyklicky se opakuje. Nabízí multisenzorickou aferentní stimulaci, která přímo ovlivní motorické chování klienta aktivací všech úrovní centrální nervové soustavy. Výsledkem je facilitace reparačních procesů na úrovni neurofyziologické a psychomotorické. Variabilita využití poloh při respektování posturálních schopností klienta ovlivní posturu, hrubou i jemnou motoriku. Sekundárně je možné využít hřbet koně k polohování.\n\nHipoterapie je fyzioterapeutická metoda, která působí na klienta prostřednictvím pohybových impulzů, vznikajících při koňské chůzi. Centrální nervový systém pacienta je tak ovlivňován přes působení na periferii. Přenosem impulzů přes koňský hřbet na klienta, který na koni sedí či zaujímá jinou, jeho možnostem odpovídající polohu (vleže na břiše, s oporou o předloktí atd.), dochází k oslovení centrálního nervového systému – mozku. Ten musí nejen zpracovat vjemy o změnách, které nastávají při kontaktu s pohybujícím se koňským hřbetem, ale i vyslat adekvátní rozkazy k tomu, aby organizmus reagoval správně a v rámci rovnovážných reakcí. Díky tomu, že kůň má velice podobný pohybový stereotyp chůze jako člověk, nutíme tak centrální nervový systém pohybově znevýhodněného člověka zpracovávat a vysílat vjemy a příkazy, které by za normálních okolností vysílal při lidské chůzi. Je tak možno docílit pokroků právě v rehabilitaci pohybu u dětí i dospělých tam, kde je postižena koordinace, rovnováha a vývoj vzpřimování.\n\nHipoterapie může také působit preventivně tam, kde z důvodu onemocnění dochází k degeneraci či přerušení nervových drah, řídících pohyb. Čím déle je možnost organizmu připomínat jeho správnou funkci, tím více se oddálí negativní vliv degenerativních onemocnění či následků úrazu na hybnost člověka. Zároveň se připravují vhodné podmínky pro aplikaci klasických fyzioterapeutických metod (např. Vojtova metoda), kterými má být vždy kvalitní hipoterapie doplněna.\n\nNesmírná výhoda metody spočívá v cyklickém opakování pohybového vzorce a v realizaci celé stimulace v prostoru. Jiný podobný prostředek, který by umožňoval klientovi po dobu terapie stimulaci zdravého pohybu na bázi bipedální lokomoce (tj. chůze) ve fyzioterapii v současnosti, není k dispozici. Je-li bráno v úvahu navíc kladné působení přírodního prostředí a pozitivní ladění psychiky klienta při terapii s koněm, k dispozici je metoda, která umožňuje dosáhnout velmi kvalitního léčebného efektu za téměř vždy nadšené spolupráce klienta.\n\nHipoterapie probíhá na koni se speciálním výcvikem pod vedením fyzioterapeuta či ergoterapeuta s písemným souhlasem lékaře. \n\n\n\n\n\nHippotherapy. Slovo vzniklo složením slov HIPPOS (řecky kůň) a THERAPY (terapie)\n\n\n"}
{"id": "509849", "url": "https://cs.wikipedia.org/wiki?curid=509849", "title": "Kanšperk", "text": "Kanšperk\n\nKanšperk (též Gansberg) je zřícenina středověkého hradu ležící u obce Suchov v okrese Hodonín.\n\nZa zakladatele hradu je považován Beneš Hus (Ganse), který se uvádí roku 1389. Synové Beneše Husa II. před rokem 1381 hrad odprodali. Po hradu se roku 1404 píše Beneš Doupovec z Doupova, roku 1406 ho vlastnil Beneš z Otěšic a v roce 1417 se po Kanšperku uvádí Jan Lysek z Brandýsa. Za husitských válek hrad získal Petr z Kravař a Strážnice. Ten roku 1439 obnovil zástavu Drslavu z Nákla. Když roku 1466 zemřel Jiří z Kravař a Strážnice a toto zboží zdědila jeho dcera Alžběta, hrad se uvádí jako pustý. Hrad nebyl obnoven a znovu se jako pustý uvádí roku 1486.\n\nHrad byl jednodílný a měl půdorys 33 × 19 metrů. Do dnešních dnů se z hradu zachovaly jen malé zbytky zdí. Od roku 1999 probíhají v lokalitě prázdninové archeologické tábory.\n\n\n"}
{"id": "509853", "url": "https://cs.wikipedia.org/wiki?curid=509853", "title": "Dlouhý hřeben", "text": "Dlouhý hřeben\n\nDlouhý hřeben (německy \"Langerberg\") je hřeben v České republice ležící v Krkonoších.\nSeverojižně orientovaný Dlouhý hřeben se nachází ve východní části pohoří Krkonoš asi 7 km jihovýchodně od nejvyšší hory Sněžky. Je asi 4,5 km dlouhý. Na severu ho sedlo Cestník odděluje od o něco vyššího Pomezního hřebenu, na jihu je nad obcí Horní Maršov zakončen dvojicí vrcholů (Stará hora a Špičák). Kromě severního napojení na Pomezní hřeben jsou svahy Dlouhého hřebenu prudké a s velkým převýšením. Západní svahy spadají do Krakonošova údolí, východní pak do údolí Horních a Dolních Lysečin. Dlouhý hřeben se nachází na území Krkonošského národního parku.\n\nHlavní vrchol, tj. nejvyšší bod hřebenu, se nachází přibližně ve třetině jeho severní délky, ve výšce 1085 m. Asi 1 km od hlavního vrcholu a 400 m před sedlem Cestník se nachází vedlejší vrchol, pojmenovaný autory projektu \"Tisícovky Čech, Moravy a Slezska\" jako Dlouhý hřeben - S vrchol (1030 m, souřadnice ), z kterého je díky nízkému mladému lesu kruhový výhled do širokého okolí.\n\nNa jihozápadním úbočí hory Lysečina pramení dnes bezejmenný potok dříve německy nazývaný Plader Bach. Ten poté teče jižním směrem podél západního svahu Dlouhého hřebenu do Spáleného Mlýna, kde se zleva vlévá do Malé Úpy. Ta poté pokračuje stejným směrem do Temného Dolu, kde se rovněž zleva vlévá do Úpy. Ta následně obtéká jižní zakončení hřebenu. V Horním Maršově se do ní také zleva vlévá Lysečinský potok, který pramení severovýchodně od sedla Cestníku a po celé délce lemuje východní svah Dlouhého hřebenu.\n\nPůvodní monokulturní smrčiny jsou na mnoha místech hřebenu vykáceny. Místo nich se zde nacházejí zvolna zarůstající paseky.\n\nPro běžný silniční provoz uzavřená zpevněná komunikace z Malé Úpy do Horních Albeřic prochází přes sedlo Cestník na severní zakončení Dlouhého hřebenu. Jinak se na něm vyskytují pouze lesní cesty. Po zmíněné komunikaci je vedena červeně značená Cesta bratří Čapků z Pomezních Bud do Trutnova a zimní běžkařská Krkonošská magistrála. Po západním svahu je vedena modře značená turistická trasa 1818 Cestník - Soutok Úp a zeleně značená trasa 4250 ze Spáleného Mlýna do Horního Maršova. Po východním svahu je vedena žlutě značená trasa 7222 z Cestníku do Horních Lysečin. Přímo po hřebenu žádná turistická trasa nevede.\n\nV jižní části Dlouhého hřebenu se mimo turistické trasy nachází tzv. Červený kříž. Jedná se o kříž z načerveno natřených dřevěných trámů. Podle pověsti museli do zřízení vlastního hřbitova v roce 1788 obyvatelé Malé Úpy dopravovat zesnulé na hřbitov v Horním Maršově. Jednou je při cestě přes Dlouhý hřeben zastihla vánice a oni museli nechat rakev na místě, kde pak dlouho ležela pod sněhem. Na tom místě byl poté vztyčen Červený kříž. Nutno dodat, že současné umístění kříže není původní. Dříve stál na západním svahu, přímo na hřeben byl umístěn až v devadesátých letech.\n\nV druhé polovině třicátých let byla napříč jižní částí Dlouhého hřebenu v rámci výstavby československého opevnění budována linie lehkého opevnění vz. 37. Výstavba nebyla díky Mnichovské dohodě dokončena, dobudované objekty se nacházejí zejména na východním svahu. V budoucnu se zde měla nacházet i linie těžkého opevnění, ale její výstavba nebyla zahájena.\n\nJiné významnější stavby se na Dlouhém hřebenu nenacházejí. Severní část přetíná za pomoci výškově výrazných ocelových příhradových stožárů elektrické vedení 35 kV.\n"}
{"id": "509855", "url": "https://cs.wikipedia.org/wiki?curid=509855", "title": "Calocitta", "text": "Calocitta\n\nCalocitta je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "509862", "url": "https://cs.wikipedia.org/wiki?curid=509862", "title": "Oblastní rada Be'er Tovija", "text": "Oblastní rada Be'er Tovija\n\nOblastní rada Be'er Tovija ( , \"mo'aca ezorit Be'er Tovija\") je oblastní rada v jižní části pobřežní planiny (region Šefela) v Jižním distriktu v Izraeli.\n\nNa východě sousedí s oblastními radami Jo'av a Nachal Sorek, na západě s oblastní radou Chof Aškelon, Středozemním mořem, Ašdodem a místní radou (malým městem) Gan Javne, na severu s oblastními radami Gederot, Chevel Javne, místními radami Gedera a Bnej Ajiš a na jihu s oblastní radou Šafir. Enklávou uprostřed rady je město Kirjat Mal'achi.\n\nRada se rozkládá na celkové ploše 140 km² v průměrné nadmořské výšce 30 m n. m. Na území rady se nachází letecká základna Chacor Izraelského vojenského letectva.\n\nSporadické novověké židovské osídlení v této oblasti začalo vznikat již od konce 19. století (vesnice Be'er Tovija). Další osady přibyly během mandátní Palestiny. Hlavní osidlovací vlna ale následovala až po válce za nezávislost v roce 1948, kdy region opustila arabská populace.\n\nOblastní rada Be'er Tovija byla založena roku 1950. Centrem nové sídelní sítě se stalo město Kirjat Mal'achi, kde se nachází rovněž administrativní sídlo oblastní rady Be'er Tovija (ačkoliv Kirjat Mal'achi pod její jurisdikci nespadá).\n\nOblastní rada Be'er Tovija sdružuje celkem 23 sídel, z toho 19 mošavů, 1 kibuc a 3 další sídla. 24. sídlem je Achva Academic College, jež ale nemá status samostatné administrativní obce.\n\n\nZpočátku byla ekonomika všech sídel v této oblasti postavena výlučně na zemědělství a dodnes je tu mnoho sadů a polí. Nacházejí se zde rovněž statky produkující hovězí maso a mléko. Známým je bizoní ranč v Bicaronu.\n\nV průběhu let se oblastní rada přičinila o rozvoj průmyslu na pozemcích spadajících pod radu Be'er Tovija.\n\nK roku 2009 se v oblastní radě nacházejí čtyři průmyslové zóny:\n\nK 31.&nbp;prosinci 2014 žilo v oblastní radě Be'er Tuvja  obyvatel. Z celkové populace bylo  Židů. Včetně statistické kategorie „ostatní“ tedy nearabští obyvatelé židovského původu, ale bez formální příslušnosti k židovskému náboženství jich bylo .\n\n"}
{"id": "509865", "url": "https://cs.wikipedia.org/wiki?curid=509865", "title": "Frauenau", "text": "Frauenau\n\nFrauenau je německá obec v zemském okrese Regen ve spolkové zemi Bavorsko. Nachází se na okraji Bavorského lesa. Centrum obce leží cca 8 km od hranic s Českou republikou. Přehradní nádrž Frauenau byla vybudována v letech 1976 až 1982. Její velikost je údajně 90 ha.\n\nVede tudy železniční trať trať č. 906.\n"}
{"id": "509866", "url": "https://cs.wikipedia.org/wiki?curid=509866", "title": "Stará hora (Krkonoše)", "text": "Stará hora (Krkonoše)\n\nStará hora (německy \"Altenbergkoppe\") je vrchol v České republice ležící ve východních Krkonoších.\n\nStará hora se společně se sousedním Špičákem nachází v jižním zakončení Dlouhého hřebenu. Tyčí se asi 1,5 km severozápadně od obce Horní Maršov a 5 km severně od Janských Lázní. Kromě severní strany, kde pokračuje masív Dlouhého hřebenu, jsou svahy hory příkré a se značným převýšením. Od jihozápadně umístěného Špičáku jí odděluje sedlo s nadmořskou výškou přibližně 800 metrů. Hora se nachází na území Krkonošského národního parku.\n\nZápadní svah Staré hory je obtékán Malou Úpou, východní Lysečinským potokem. Oba vodní toky jsou levými přítoky Úpy.\n\nVrchol a menší část svahů pokrývají paseky vzniklé vykácením jinde setrvávajících smrkových monokultur. V prostoru osady Stará Hora na jižním svahu se nachází luční enkláva.\n\nV prostoru Staré hory se nacházejí pouze lesní cesty horší kvality nebo lesní pěšiny. Po jedné z nich prochází sedlem mezi ní a Špičákem zeleně značená turistická trasa 4250 Spálený Mlýn - Horní Maršov. Z ní na jihovýchodním svahu odbočuje modře značená trasa 1817 do Janských Lázní. Ta je ve spodní části svahu Staré hory sledována křížovou cestou.\n\nNa jižním svahu Staré hory se nachází stejnojmenná horská osada spadající pod Horní Maršov. Od roku 1935 až do roku 1980 se nacházel na jejím vrcholu 50 m vysoký \"triangl\", označující triangulační bod evropského měření. Na úpatí nad temným dolem stojí pod křížovou cestou kaple sv. Anny.\n\n"}
{"id": "509867", "url": "https://cs.wikipedia.org/wiki?curid=509867", "title": "Galbert z Brugg", "text": "Galbert z Brugg\n\nGalbert z Brugg († 1134) byl vlámský duchovní a kronikář. Byl notářem flanderského hraběte Karla Dobrého a po něm i Viléma Flanderského. Je autorem latinského spisu \"De multro, traditione et occisione gloriosi Karoli comitis Flandriarum\" o vraždě hraběte Karla a následných událostech roku 1127.\n\n"}
{"id": "509868", "url": "https://cs.wikipedia.org/wiki?curid=509868", "title": "Ardabb", "text": "Ardabb\n\nArdabb, také používaná pod názvem \"irdabb\" je stará islámská jednotka objemu. Její hodnota činila přibližně 90 l, poté se v 18. a 19. století její hodnota zvýšila na velikost 180 až 200 l.\n\n\n"}
{"id": "509871", "url": "https://cs.wikipedia.org/wiki?curid=509871", "title": "Špičák (Růžohorská hornatina)", "text": "Špičák (Růžohorská hornatina)\n\nŠpičák (německy \"Spitzberg\") je vrchol ve východních Krkonoších.\n\nŠpičák se společně se sousední Starou horou nachází v jižním zakončení Dlouhého hřebenu nad Temným Dolem. Tyčí se asi 1,5 km severozápadně od obce Horní Maršov a 4,5 km severně od Janských Lázní. Svahy hory jsou velmi příkré a se značným převýšením. Od severovýchodně umístěné Staré hory ho odděluje sedlo s nadmořskou výškou přibližně 800 metrů. Špičák se nachází na území Krkonošského národního parku.\n\nOd severu přitéká ke Špičáku Malá Úpa, která se pod jeho severozápadním svahem zleva vlévá do Úpy. Ta potom obtéká jeho západní a jižní úbočí.\n\nŠpičák pokrývá smrkový les na západním svahu přerušovaný nevelkými suťovisky.\n\nV prostoru Staré hory se nacházejí pouze lesní cesty horší kvality nebo lesní pěšiny. Po jedné z nich prochází sedlem mezi ním a Starou horou zeleně značená turistická trasa 4250 Spálený Mlýn - Horní Maršov.\n\nNa jihovýchodním svahu Špičáku se nachází horská osada Stará Hora spadající pod Horní Maršov.\n\n"}
{"id": "509882", "url": "https://cs.wikipedia.org/wiki?curid=509882", "title": "Kostel v Modré", "text": "Kostel v Modré\n\nKostel v Modré se nacházel v Modré u Velehradu. Někteří badatelé tvrdí, že je dílem iroskotských misií a je tedy důkazem přítomnosti těchto misí na Moravě a byl založen v době před příchodem soluňských bratří, Cyrila a Metoděje. Zprávy o tomto objektu publikoval ve své knize Josef Cibulka. Po vydání knihy se kostel stal předmětem sporů mnoha odborníků, hlavně o jeho původu a založení se vedly velice vášnivé diskuze. \n\nRoku 1911 jako první odkryl kostel v Modré u Velehradu PhDr. Jan Nevěřil. Toho tam přivedly zprávy o starém chrámu, který dávno zanikl. PhDr. Nevěřil tehdy odkryl základové kamenné zdivo kostela s pravoúhlým protáhlým kněžištěm a čtyřmi podpěrami v lodi. Celý nález zaznamenal ve své práci, ale jeho práce se v pozdější době stává předmětem sporů mezi Cibulkou a jeho odpůrci.\n\nK dalším vykopávkám na tomto místě došlo o více než 40 let později. V roce 1953 dr. Vilém Hrubý znovu objevil zbytky tohoto starodávného kostela a také 36 kostrových hrobů, které odpovídaly hrobům z velkomoravských pohřebišť. A právě tyto hroby posloužily Josefu Cibulkovi jako podpora jeho teorie o datování kostela. Prokázalo se, že pohřebiště vzniklo až poté, co byl kostel v Modré postaven a vzhledem k tomu, že hroby byly datovány přibližně do poloviny 9. století, došel Cibulka k závěru, že tento kostel byl postaven již v první polovině 9. století.\n\nDoktor Jan Nevěřil v roce 1911 kostel zakreslil a také jej popsal: \"\"Na pahorku mezi okresní silnicí na Velehrad a silnicí odbočující na Modrou našel jsem v hloubce 4 dm základy staré budovy, která se pak objevila jako prastarý menší kostel. Kostel tento má pravoúhlou loď 8,80 m dlouhou a 6,80 m širokou, k níž pojí se směrem k východu rovněž pravoúhlý presbytář 4,40 m dlouhý a 4 m široký. Pozoruhodné jest, že v lodi nacházejí se základy čtyř sloupů. Základní zdi byly však v době několika století vybrány a odvezeny. Jak jsem mohl zjistiti, užili majitelé těchto polí … mnoho staviva odtud ke stavbě svých hospodářských budov. Než také prý již mnohem dříve, osada Modrá trvá teprve 150 let, mnoho materiálu z těchto míst použito bylo na stavbu nynějšího klášterního kostela na Velehradě. Zbytky základních zdí v těchto místech objevené jsou pískovcové kameny, mezi nimiž mnohé červenohnědé barvy, jaké v okolí nikde se nevyskytují. Kameny jsou spojeny nadmíru solidní a pevnou maltou. Budova je orientována přesně od západu k východu. Vchod byl však podle všeho ze strany jižní, kde ještě dnes nalezeny byly značné kusy malty\".\"\n\nZánik kostela v Modré je datován do předposledního desetiletí 17. století. K tomuto závěru dospěl Nevěřil díky novostavbě velehradského kláštera, který byl v roce 1681 po velkém požáru znovu vystavěn a jako stavební materiál byl použit právě zbytky kostelíku v Modré. Tuto teorii potvrzuje i V. Hrubý, který našel minci z roku 1677. Ta se nalézala v zásypu kostelních základů, kam se dostala pravděpodobně krátce po uvedeném roce, kdy byly kostelní zdi rozebírány.\n\nV Modré se v dnešní době nachází archeologický skanzen. Tento skanzen se nachází na lokalitě původního velkomoravského osídlení, v těsném sousedství Velehradu. Vstupní bránu představují dvě strážní věže a právě v tomto skanzenu byla podle půdorysu vybudována i kopie kostela v Modré. Jedná se ovšem pouze o hypotetickou rekonstrukci. To dokazuje například náhodný počet a rozmístění oken.\n\n\n\n"}
{"id": "509883", "url": "https://cs.wikipedia.org/wiki?curid=509883", "title": "Igors Kazanovs", "text": "Igors Kazanovs\n\nIgors Kazanovs (Rus. Игорь Яковлевич Казанов * 24. září 1963, Daugavpils) je bývalý sovětský, později lotyšský atlet lotyšské národnosti, který se věnoval krátkým překážkovým běhům.\n\nJe čtyřnásobným halovým mistrem Evropy v závodě na 60 metrů překážek. Jednu bronzovou a jednu stříbrnou medaili získal také na halovém mistrovství světa. Pod širým nebem bylo jeho nejlepším umístěním páté místo na světovém šampionátu v Římě 1987. Na mistrovství světa ve Stuttgartu 1993 doběhl ve finále na šestém místě v čase 13,38. Dvakrát reprezentoval na letních olympijských hrách. V Barceloně 1992 i v Atlantě 1996 skončil shodně před branami finále, v semifinálovém běhu.\n\n\n"}
{"id": "509885", "url": "https://cs.wikipedia.org/wiki?curid=509885", "title": "Staņislavs Olijars", "text": "Staņislavs Olijars\n\nStaņislavs Olijars (; * 22. března 1979, Čeljabinsk, RSFSR) je lotyšský atlet, jehož specializací jsou krátké překážkové běhy na 60 a 110 metrů.\n\nPrvní úspěch zaznamenal v roce 1997 na juniorském mistrovství Evropy ve slovinské Lublani, kde získal stříbrnou medaili. O rok později v Annecy se stal juniorským mistrem světa. V roce 1999 vybojoval v Göteborgu stříbro na mistrovství Evropy do 23 let.\n\nDvakrát reprezentoval na letních olympijských hrách (Sydney 2000, Athény 2004).\n\n\n"}
{"id": "509888", "url": "https://cs.wikipedia.org/wiki?curid=509888", "title": "Jan Byrtus", "text": "Jan Byrtus\n\nJan Byrtus (8. listopadu 1935, Mosty u Jablunkova – 27. července 1992, Ostrava) byl český fotograf.\n\nByrtus se narodil 8. listopadu 1935 v Mostech u Jablunkova jako jediné dítě v rodině železničního dělníka Pavla Byrtuse. Jeho matka byla Eva Pyšková. Pracoval v dole, u železnice, v divadle a kulturním domě. První fotografie publikoval v roce 1960 a profesionálně ji začal provozovat v roce 1966, kdy nastoupil jako fotograf v Třineckých železárnách, kde působil téměř až do své smrti 27. července 1992.\n\nOd počátku své tvůrčí práce se zaměřoval na přírodní prostředí, krajinu, sociální prostředí a portrét. Jeho fotografické soubory vznikaly celá léta a jejich datování je dáno výstavní prezentací: \"Hutní proměny\" (1965), \"Cikáni\" (1968), \"Hutě a hutníci\" (1973), \"Třpyt v trávě\" (1974), \"Člověk a ocel\" (1978), \"Můj kraj\" (1978), \"Planeta Země\" (1980), \"Prales Mionší\" (1982), \"Beskydy\" (1982), \"Něco se stalo\" (1984), \"Tváří v tvář přírodě\" (1987), \"Les\" (1992), \"Jeseníky\" (nedokončeno). Ke stěžejním dílům patří kniha \"Beskydy\", kterou vydalo nakladatelství Olympia v Praze 1988.\n\nSvé práce publikoval ve více než padesáti českých, slovenských i zahraničních časopisech. Výstavně se prezentoval na desítkách výstav.\n\nByl nositelem titulu AFIAP, který obdržel od nezávislé švýcarské fotografické organizace v roce 1976. Byl činný ve Svazu českých fotografů a mnoho času věnoval praktickému působení mezi fotografy. Žil v Českém Těšíně.\n\n\n\n\nKnihy - účast\n\n\n\n"}
{"id": "509891", "url": "https://cs.wikipedia.org/wiki?curid=509891", "title": "Gustav IV. Adolf", "text": "Gustav IV. Adolf\n\nGustav IV. Adolf (1. listopadu 1778 – 7. února 1837) byl švédský král a finský velkovévoda v letech 1792–1809.\n\nByl synem krále Gustava III. a Žofie Magdaleny Dánské (1746–1813). Narodil se 1. ledna 1778 ve Stockholmu. Na trůn usedl po zavraždění svého otce v roce 1792 ve čtrnácti letech, do jeho plnoletosti v roce 1796 byl regentem jeho strýc, mladší bratr jeho otce vévoda Karel Södermanlandský.\n\nKrál byl váhavý, těžkopádný, nespolečenský a povýšený. Po vraždě otce se stal podezřívavým a pochmurným. Jeho ideálem byla neomezená moc ruského imperátora. Za jeho vlády, podobně jako za vlády Pavla I. v Rusku, byl ve Švédsku zaveden kult uniformy.\n\nV roce 1795 byl Gustav Adolf zasnouben s princeznou \"Luisou Šarlotou Meklenburg-Schwerinskou\", ale v roce 1796 nátlakem Kateřiny II. bylo zasnoubení zrušeno a král se vypravil do Petrohradu, aby se oženil s vnučkou carevny Alexandrou. Gustav Adolf však rozhodně odmítl podepsat písemný závazek dovolit své budoucí manželce vyznávat svobodně pravoslavnou víru a z námluv opět sešlo. Oženil se až v roce 1797, a to s Frederikou Bádenskou (1781–1826) (mladší sestrou pozdější ruské carevny Jelizavety Alexejevny, manželky cara Alexandra I.). Ze šťastného manželství, které trvalo do roku 1812, vzešlo pět dětí - dva synové a tři dcery:\n\nKrál byl přesvědčeným odpůrcem francouzského racionalismu a idejí osvícenství. Za něj přitvrdila cenzura, z Univerzity v Uppsale byla propuštěna řada profesorů-kantovců a zakázány byly i studentské spolky.\n\nV roce 1803 byla na základě \"stříbrného standardu\" stabilizována švédská měna, a král zastavil v Německu švédské hanzovní město Wismar i s panstvím Meklenburkům, s právem zpětného vykoupení po sto letech (v roce 1903 se Švédsko svých nároků vzdalo).\n\nZa Gustava Adolfa vznikla pod vlivem agrární reformy v Dánsku otázka uspíšení likvidace užívání obecní půdy. První ustanovení o nové reformě bylo vydáno pro Skåne v roce 1803 a v roce 1807 bylo rozšířeno na celé Švédsko s výjimkou Dalarny a Norlandu. Od té doby každý vlastník mohl požadovat od obce přidělení půdy v jednom místě, statkáři dostali právo provádět na svých pozemcích vyměřování podle své vůle. Jako reakce na zneužívání tohoto nařízení vypukla na mnoha místech povstání rolníků.\n\nGustav Adolf se stavěl nepřátelsky k Francouzské revoluci a orientoval svou politiku na Rusko doufaje v ruskou pomoc při získání Norska. V roce 1799 byla v Gatčině uzavřena rusko-švédská konvence o vzájemné pomoci, jejíž tajný článek předpokládal účast Švédska ve válce proti Francii. Avšak prudký zvrat ruské politiky k přátelství s Napoleonem Bonaparte nedovolil Švédsku vstoupit do války s Francií.\n\nV roce 1800 uzavřel král v Petrohradě protianglickou konvenci. Tajný článek dohody zavazoval Švédsko spolu s Ruskem bránit proniknutí anglické flotily do Baltského moře.\n\nV roce 1801 anglická flotila bombardovala Kodaň a ohrožovala Karlskronu; nový ruský car Alexandr I. uzavřel s Anglií mír, Gustav Adolf následoval jeho příkladu a uzavřel s Anglií v roce 1803 obchodní pakt.\n\nKrál prudce reagoval na zastřelení vévody d'Enghien v březnu roku 1804. V prosinci uzavřel dohodu s Anglií o podpoře, a v lednu 1805 společnou smlouvu s Ruskem. V říjnu téhož roku se Švédsko formálně připojilo k třetí protifrancouzské koalici.\n\nNa podzim roku 1805 se švédská armáda přepravila do Pomořanska, tažení v letech 1805-1807 však skončila naprostým neúspěchem. Gustav Adolf se nicméně účastnil v čtvrté koalici, ani po Tylžském míru (1807) se nerozešel s Anglií a pokračoval v protifrancouzské politice.\n\nKdyž se Rusko stalo spojencem Napoleona, zavázalo Švédsko přerušit vztahy s Anglií a připojit se ke kontinentální blokádě. Toho nedosáhlo a v únoru roku 1809 ruská vojska vtrhla do Finska. V březnu válku vyhlásily též Dánsko a Prusko. Válka skončila naprostou porážkou Švédska, které v září 1809 bylo nuceno uzavřít Fredrikshamnský mír, po němž muselo odstoupit Rusku celé Finsko.\n\nV průběhu války Gustav Adolf, nehledě na neúspěchy, úporně odmítal uzavření míru a svolání \"riksdagu\" (parlamentu). Osobně vedl nepopulární válečnou daň a k tomu urazil na 120 gardových důstojníků z významných rodin, když je za zbabělost v boji degradoval na armádní důstojníky. V okolí krále dozrávala myšlenka zbavit ho vlády.\n\nV zimě na přelomu let 1808-1809 opoziční skupiny začaly vypracovávat plán na svržení Gustava Adolfa a likvidaci absolutistické formy vlády. Na spiknutí se účastnili vysocí důstojníci a úředníci. V jejich čele stál generál-adjutant Karl Johan Adlerkreuz, podplukovník Georg Adlersparre a úředník soudního dvora Hans Erta.\n\nPřislíbiv dánskému veliteli, princi Kristiánu Augustenburskému, titul následníka švédského trůnu, Adlersparré s ním uzavřel dohodu o dočasném zastavení palby a pohnul se s částí vojska na Stockholm. 13. března 1809 se skupinou důstojníků vnikl do pokojů krále a zajal ho. Nejprve ho odvezli do Drottningholmu, posléze však, po nezdařeném pokusu o útěk, byl král převezen na zámek Gripsholm.\n\nKrál chtěl udržet korunu pro syna, proto se 29. března vzdal trůnu, 10. května však Riksdag vyhlásil, že práva usednout na švédský trůn pozbývá nejen on, ale i všichni jeho potomci. Byl mu ponechán jeho osobní majetek a stanovena doživotní renta. Na trůn nastoupil jeho strýc - bratr jeho otce Karel XIII., místo něhož však fakticky vládl napoleonský maršál Jean-Baptiste Bernadotte, který se po Karlově smrti stal švédským králem (Karel XIV.) a založil tak dodnes panující dynastii Bernadotte.\n\nV prosinci 1809 královská rodina odjela do Německa. Po odjezdu za hranice Švédska vedl Gustav Adolf potulný život. Pod jménem plukovník Gustavsson žil většinou v Německu a Švýcarsku. V roce 1812 se bývalý královský pár rozvedl.\n\nBývalý král zemřel 7. února 1837 ve švýcarském městečku St. Gallen. 28. února byla jeho rakev převezena na hrad Veveří na Moravě, kde od roku 1830 žil jeho syn, rakouský polní maršálek Gustav Vasa, a pohřbena v nedalekém kostelíku Matky Boží veverské. Roku 1884 byly ostatky obou převezeny do Stockholmu a zde pochovány v kostele \"Riddarholmskyrkan\".\n\n"}
{"id": "509894", "url": "https://cs.wikipedia.org/wiki?curid=509894", "title": "Republika Tchaj-wan", "text": "Republika Tchaj-wan\n\nRepublika Tchaj-wan, nebo také \"Republika Formosa\", (tradiční znaky: 臺灣民主國, zjednodušené znaky: 台湾民主国; pinyin: Táiwān Mínzhǔguó, tchajwansky: Tâi-oân Bîn-chú-kok, hakka: Thòi-vân Mìn-chú-koet) je historicky druhá republika v Asii, která byla vyhlášená v roce 1895 na území ostrova Tchaj-wan, a existovala jen několik měsíců, od 23. května do 21. října 1895, než byl ostrov Čchingskou říší, poraženým v první čínsko-japonské válce, formálně postoupen Japonsku na základě mírové smlouvy ze Šimonoseki, a následně obsazen ozbrojenými silami Japonska.\n\n"}
{"id": "509897", "url": "https://cs.wikipedia.org/wiki?curid=509897", "title": "Eduard Novotný", "text": "Eduard Novotný\n\nEduard Novotný (23. března 1833, Lotouš u Slaného – 4. ledna 1876, Praha) byl český gymnazijní profesor a jazykovědec, autor učebnic, odborných článků a dalších publikací o latině, řečtině, staročeštině a těsnopisu.\n\nOd mládí byl velmi nadaný a pracovitý. Studoval na gymnáziích na Starém Městě a Malé Straně v Praze. V roce 1852 byl přijat na univerzitu, kde se zaměřil na jazykovědu. Po jejím absolvování získal místo jako suplující profesor na malostranském gymnáziu. Aby však zdokonalil své znalosti, odjel ještě na stipendium do Bonnu. Stáž pro něj byla velmi podnětná; mimo jiné studoval jazyky Přední Asie u profesora Christiana Lassena. Pak krátce učil na gymnáziu v Prešpurku, ale už roku 1859 se vrátil do Prahy jako řádný profesor malostranského gymnázia. V roce 1873 jej přeložili na staroměstské gymnázium.\n\nJazykovědné články začal publikovat v roce 1857. V letech 1864 – 65 vydával společně s Josefem Dastichem a Františkem Janem Zoubkem vědecký časopis \"Krok\", zaměřený na potřeby středního školství. V něm vedl část linguistickou a filologickou. Psal rovněž hesla pro Riegerův \"Slovník naučný\". Byl jedním z redaktorů \"Bibliothéky klasiků řeckých a římských\", kterou zahájil vysoce ceněným překladem Démosthenových politických projevů. Roku 1868 připravil třetí vydání Květovy staročeské mluvnice, jejíž původní autor zemřel o několik let dříve. Později výrazně vylepšil páté vydání tohoto díla. Po smrti profesora Niederleho byl jmenován pomocným zkušebním komisařem klasických jazyků pro kandidáty na gymnazijní profesory. Stal se i členem zkušební komise pro jednoroční dobrovolníky.\n\nAngažoval se i v oblasti těsnopisu. Psal články o Gabelsbergerově soustavě a působil jako předseda komise, která roku 1864 kodifikovala český těsnopis. Poté se stal vládním zkušebním komisařem. Haličské sdružení stenografů ve Lvově ho přijalo za čestného člena.\n\nZemřel náhle následkem dlouhodobého onemocnění srdce; nedokončil už připravovanou cvičebnici latiny a výbor básní v sanskrtu. Současníci na něm oceňovali jeho hluboké znalosti, ale i vlastenectví, skromnost a svědomitost. Pohřben je na malostranském hřbitově.\n"}
{"id": "509898", "url": "https://cs.wikipedia.org/wiki?curid=509898", "title": "Chlapci z Pavelské ulice", "text": "Chlapci z Pavelské ulice\n\nChlapci z Pavelské ulice ( ) je kniha pro mládež maďarského spisovatele Ference Molnára, která vyšla poprvé roku 1907.\n\nKniha se brzy po svém vydání stala velmi populární a byla přeložena do mnoha jazyků. V češtině vyšla i pod názvem \"Hoši z Pavelské ulice\" nebo \"Hoši z naší ulice\".\n\nDěj knihy se odehrává v budapešťské čtvrti Józsefváros někdy kolem roku 1900. Ústředním motivem je boj dvou chlapeckých part o volný plácek na rohu Pavelské (Pál utca) a Mariánské (Mária utca) ulice. Po napínavých zápletkách, ve kterých každá skupina slídí po záměrech skupiny druhé, dojde k \"válce\", kterou Pavelští vyhrají. Jejich radost však nemá dlouhé trvání. Nejmenší člen jejich party, který se překvapivě nejvíce zasloužil o jejich vítězství, je při šarvátkách hozen do studené vody, nebezpečně se nastydne a zemře. A Pavelští se pak ještě dozví že plácek je vlastně parcela, na které se bude zakrátko stavět činžovní dům.\n\nKniha se stala přímou i nepřímou inspirací pro celou řadu dalších literárních děl v mnoha zemích.\n\nKnihu na podobný námět napsal a v roce 1944 vydal například český spisovatel Leopold Němeček pod názvem \"Kluci z Arnoldské ulice\". Kromě podobného názvu a zápletky z prostředí klukovské party však s původním maďarským románem nemá nic mnoho společného. Němeček navíc v úvodu své knihy píše, že byl k psaní inspirován skutečnými příhodami brněnské party kluků ze svých dětských let.\n\nSpekuluje se rovněž o tom, do jaké míry Molnárova kniha ovlivnila spisovatele Jaroslava Foglara při psaní jeho stínadelské trilogie. Zatímco J. Zachariáš dává této možnosti nechává poměrně velký prostor, M. Dvorský se k ní na základě dalších argumentů staví spíše záporně.\n\n\n\n"}
{"id": "509908", "url": "https://cs.wikipedia.org/wiki?curid=509908", "title": "Tabulka vektorů přerušení", "text": "Tabulka vektorů přerušení\n\nTabulka vektorů přerušení je datová struktura, ve které se na architektuře x86 uchovávají vektory přerušení.\n\nVysvětlivky:\nVektory:\n"}
{"id": "509915", "url": "https://cs.wikipedia.org/wiki?curid=509915", "title": "Seznam českých kandidátů na Oscara za nejlepší cizojazyčný film", "text": "Seznam českých kandidátů na Oscara za nejlepší cizojazyčný film\n\nČeská republika vysílá prostřednictvím České filmové a televizní akademie (ČFTA) každý rok jeden film jako kandidáta na Oscara v kategorii nejlepší cizojazyčný film.\n\nAnimovaný film \"Alois Nebel\", kterého ČFTA doporučila v soutěži o Oscara v roce 2011, soutěžil i v kategorii nejlepší animovaný film.\n\n\n"}
{"id": "509921", "url": "https://cs.wikipedia.org/wiki?curid=509921", "title": "Sociální trojčlennost", "text": "Sociální trojčlennost\n\nSociální trojčlennost je Rudolfem Steinerem formulovaný ideál uspořádání politického, kulturního i ekonomického života společnosti, o který se zasazují některé antroposofické iniciativy nebo aktivisté. Steiner klade důraz na rozlišování těchto tří vzájemně se silně prolínajících složek (oblastí, sfér) lidské společnosti a spojuje je se třemi ideály Velké francouzské revoluce:\n\n"}
{"id": "509926", "url": "https://cs.wikipedia.org/wiki?curid=509926", "title": "Králův dvůr (Praha)", "text": "Králův dvůr (Praha)\n\nKrálův dvůr (také Královský dvůr, Královský palác) bylo v letech 1383–1484 sídlo (rezidence) českých králů na místě dnešního Obecního domu na Starém Městě pražském.\n\nPalác později označený čp. 1090/I stával u \"Brány Mikuláše od věže\" (zvané též \"Horská brána\", dnešní Prašná brána) na místě dnešního Obecního domu. Komplex, využívaný původně např. pány z Koldic, později kromě paláce zahrnoval také domy pro dvořany, lázně, lvinec a zahradu. Do držení krále Václava IV. se však tento areál dostal až někdy po roce 1386.\n\nPo Václavu IV. zde sídlil jeho bratr Zikmund Lucemburský, dále Zikmundův zeť Albrecht II. Habsburský, po něm Ladislav Pohrobek, který zde zemřel, stejně jako Jiří z Poděbrad, a krátce Vladislav Jagellonský, který ze Starého Města přesídlil zpět na Pražský hrad na odtud do Budína. Do dnešní doby se z Královského paláce zachoval jen název přilehlé ulice \"Královodvorská\" a archeologicky ujištěné základy zdiva.\n\nZ Královského paláce vycházely po tzv. \"Královské cestě\" korunovační průvody českých králů na Pražský hrad.\nTaké odtud vedla cesta z Prahy do Kutné Hory.\n\nRoku 1515 byl palác zčásti dán do zástavy a zčásti jej využívali Lobkovicové. Roku 1631 kardinál Arnošt Vojtěch z Harrachu obě části vykoupil a dal zde roku 1636 zřídit arcibiskupský seminář pro vzdělávání kněží. V roce 1689 Králův dvůr do základů vyhořel, byl však ihned obnoven a k semináři podle projektu Jeana Baptisty Matheye přistavěn barokní kostel sv. Vojtěcha, vysvěcený roku 1705. Situaci barokního komplexu staveb dobře zachytil Langweilův model Prahy. Seminář se po zrušení jezuitského řádu roku 1773 přestěhoval do Klementina, následně byl za josefinských reforem zrušen i kostel a v letech 1869–1900 je využíval vojenský erár, který sem umístil Kadetní školu, tzv. Kadetku. \n\nV letech 1902-1903 byly stavby definitivně zbourány.\n\nNa Obecním domě čp. 1090 (na boční stěně v ulici U Obecního domu) je bronzová pamětní deska s textem:\n\n\"Zde, ve dvoře králově, od r. 1454 po 17 požehnaných let žil a působil představitel české myšlénky národní ve smyslu náboženském i státním Jiří z Poděbrad, zprvu správce zemský a od 2. března 1458 zvolený král český. Tehdy zde bylo rušné středisko, kde se scházela poselstva z cizích zemí a kde se konaly sjezdy a sněmy zemské. Odtud vyšlo heslo spolku knížecího, zvoucí Evropu již v 15. století jménem obecného řádu a pokoje k úpravě vztahů mezinárodních a k odcírkevnění života politického. Zde 12. srpna 1462 Jiří prohlásil, že je hotov za kalich položiti trůn i život, zde 14. dubna 1467 odvolal se k obecnému koncilu proti papeži Pavlovi II., jenž jej proklel za kacíře a zbavil trůnu. A zde uprostřed velikého zápasu mezi českým národem a církví římskou, ne vítěz, než ani přemožený, zemřel 22. března 1471 husitský král předčasně sobě i všem věrným Čechům\".\n\n"}
{"id": "509931", "url": "https://cs.wikipedia.org/wiki?curid=509931", "title": "Sirup", "text": "Sirup\n\nSirupy (: , : , do roku 1957 česky syrupy) jsou koncentrované roztoky cukrů nebo vícesytných alkoholů ve vodě, ovocných šťávách nebo drogových výluzích. V potravinářství se používají sirupy jako koncentráty k výrobě nápojů, zejména ovocných.\n\nLéková forma vznikla v Arábii asi v 10. století. Dnes se sirupy používají hlavně v pediatrii (dětském lékařství) pro úpravu chuti. Pod sirupem se též rozumí i koncentrované ovocné šťávy, které se před konzumací ředí vodou. Ty vznikly později a v posledních několika desetiletích zcela převládla jejich výroba nad domácí přípravou.\n\nPodstatné jméno sirup je arabského původu a do Evropy se dostalo prostřednictvím latiny (sirupus). V češtině se vyskytovalo v podobách syrob, syrup, syrop, syrub, sirob a sirup. Údajně pouze mylná etymologie vedla k jeho spojování s českým slovem syrý a podle něho se slovo sirup psalo s y. Starší vydání Pravidel českého pravopisu psaní sjednotila tak, že jako spisovné uvedla jen dvě, syrob a syrup. Ve většině evropských jazyků se však slovo sirup píše s „i“, např. rusky sirop, slovensky sirup, německy Sirup, francouzsky sirop, italsky siroppo atd., latinsky sirupus. Pouze polština z důvodu zachování výslovnosti píše „syrup“. Angličitina používá též slovo „syrup“, v americké angličtině se řidčeji vyskytuje též varianta „sirup“.\n\nZměna pravopisu slov syrup a lyšaj na sirup a lišaj jejich vynětím z vyňatých slov byla jednou z nejdiskutovanějších změn českého pravopisu ve vydání z roku 1957, které jinak žádnou zásadní reformu nepřineslo. Uváděným důvodem změny bylo, že jejich psaní s y nelze odůvodnit ani z hlediska etymologického, ani analogií podle slov jiných.\n\nSuché sirupy jsou práškové směsi léčivých a pomocných látek (zahušťovadla, sladidla) z nichž se připravuje sirup přidáním předepsaného množství vody. V podobě suchých sirupů se připravují hlavně antibiotikum. Výhodou suchých sirupů je delší trvanlivost. Označení těchto směsí jako sirupy není přesné, protože výsledná koncentrace sacharózy nedosahuje 64%. Vychází z toho, že vzniklá suspenze/roztok je díky přidaným sladidlům sladká/ý.\n\nSirupy jsou viskózní tekutiny sladké chuti. Mohou být i slabě zabarvené. Hlavními surovinami jsou demineralizovaná voda, glukóza, sacharóza, mannitol, sorbitol a umělá sladidla. Sirupy dále mohou obsahovat aromatické látky, barviva, stabilizátory a antimikrobiální látky jako jsou například parabeny. V potravinářství je velmi častý je glukózo-fruktózový sirup, jenž slouží jako složka pro další přípravu potravin (např. různých mléčných výrobků a jogurtů, ochucených vod, cukrovinek atd).\n\nSirupy se plní do skleněných nebo plastových lahviček. Součást balení bývá odměrka.\n\nKromě vlastností chuťových má sacharóza význam i stabilizační. Roztok sacharózy obsahující 64 % (nasycený roztok sacharózy při 0 °C) cukru rozpuštěného ve vodě způsobuje dehydrataci mikroorganismů. Mikroorganismy nejsou v takovém prostředí schopny existence a hynou.\n\nPopis výroby základního sirupu (sirupus simplex)\nSacharóza se rozpustí ve demineralizované vodě při teplotě 60 °C za stálého míchání. Roztok krátce povaříme a odstraníme vzniklou pěnu. Roztok se doplní vlažnou vodou na původní objem. Poté za tepla zfiltrujeme.\n\nU sirupů hodnotíme obsah sacharózy nebo jiného sladidla, aciditu (kyselost roztoku), viskozitu a hustotu.\n\n\n"}
{"id": "509932", "url": "https://cs.wikipedia.org/wiki?curid=509932", "title": "Anke Huberová", "text": "Anke Huberová\n\nAnke Huberová (* 4. prosince 1974 Bruchsal) je bývalá německá profesionální tenistka, která hrála na okruhu WTA v letech 1989 až 2001. Mezi nejlepší výsledky se řadí finále dvouhry na prvním grandslamu sezóny Australian Open 1996. Za svou kariéru vyhrála na ženském profesionálním okruhu dvanáct turnajů ve dvouhře a jeden v ženské čtyřhře.\n\nNejvýše postavená na žebříčku WTA byla ve dvouhře na 4. místě (14. října 1996), ve čtyřhře pak na 30. místě (10. července 2000).\n\nV letech 1992, 1996 a 2000 reprezentovala Německo na Letních olympijských hrách. Spolu s Borisem Beckerem vyhrála pro zemi Hopmanův pohár 1995.\n\nNarodila se v tehdy západoněmeckém Bruchsalu ve spolkové zemi Bádensko-Württembersko. S tenisem začala v sedmi letech na popud otce Edgara. V roce 1986 se stala západoněmeckou mistryní žákyň do 12 let, roku 1987 mistryní do 14 let, roku 1988 dorosteneckou mistryní do 16 let a v roce 1989 vyhrála juniorské Mistrovství Evropy. Roku 1990 hrála semifinále juniorky ve Wimbledonu.\n\nPrvním seniorským grandslamem, do kterého nastoupila ještě před dokončením střední školy, byl Australian Open 1990, v němž postoupila přes Maideru Levalovou a Elisu Burginovou, ale nestačila na 13. nasazenou Raffaelu Reggiovou. Na konci roku byla na žebříčku WTA pro dvouhru klasifikovaná na 34. místě.\n\nPo ukončení profesionální kariéry Steffi Grafové v roce 1999, se stala německou tenisovou jedničkou. Dva roky poté jí komplikovaly hru přetrvávající bolesti zápěstí. Také plánovala založit rodinu, proto svůj poslední zápas odehrála 31. října 2001 na německém Sanex Championships proti Justin Heninové, v němž jí podlehla 1–6, 2–6.\n\nZa svou kariéru se na turnajích okruhu WTA probojovala do 23 finále, z nichž 12 vyhrála, 29 semifinále a 50 čtvrtfinále.\n\nV roce 2002 se stala ředitelkou turnaje WTA Porsche Tennis Grand Prix ve Stuttgartu.\n\nJejím partnerem je Roger Wittman, mají spolu syna Moritze Lucu (nar. 2005) a dceru Lauru Sophie (nar. 2006).\n\n\"Grand slam je tučně.\"\n\n\n\n"}
{"id": "509934", "url": "https://cs.wikipedia.org/wiki?curid=509934", "title": "Jurij III. Daniilovič", "text": "Jurij III. Daniilovič\n\nJurij III. Daniilovič (1281 – 21. listopadu 1325) pocházel z dynastie Rurikovců. Byl nejstarším synem prvního moskevského knížete Daniila a starším bratrem velikého knížete vladimirského Ivana I. Kality. Kníže moskevský od roku 1303, veliký kníže vladimirský v letech 1317–1322.\n\n\n\n\n"}
{"id": "509935", "url": "https://cs.wikipedia.org/wiki?curid=509935", "title": "Skotský parlament", "text": "Skotský parlament\n\nSkotský parlament je autonomní jednokomorová zákonodárná instituce Skotska, která sídlí v hlavním městě Edinburghu. Má 129 poslanců, kteří jsou voleni na čtyřleté období. Poslední volby proběhly 5. května 2016.\n\nPůvodní Skotský parlament (nebo také zemské stavy) byl zákonodárným sborem nezávislého Skotského království, který existoval od počátku 13. století až do doby kdy se roku 1707 Skotské království, na základě zákonů přijatých parlamenty obou království, sloučilo s Anglickým královstvím a vzniklo tak Království Velké Británie. Důsledkem sloučení byl zánik obou původních parlamentů a vytvoření jednotného parlamentu Velké Británie.\n\nPo referendu konaném roku 1997, kdy Skotové souhlasili s jeho vznikem, byl zákonem britského parlamentu z roku 1998, který definoval jeho pravomoci, ustanoven Skotský parlament. Zákon decentralizoval určité oblasti zákonodárné moci tím, že specifikoval pravomoci, které zůstaly v náplni britského parlamentu a ostatní oblasti tak automaticky náleží do správy Skotského parlamentu. Britský parlament si stále zachoval právo omezit nebo rozšířit pravomoci Skotského parlamentu.\n\nPo sloučení skotského a anglického království bylo Skotsko přímo řízeno britským parlamentem. Myšlenka na vznik autonomního parlamentu se objevila na počátku 20. století, ale její případnou realizaci přerušila první světová válka. Prudký nárůst nacionalismu na konci 60. let 20. století vyvolal požadavky na decentralizaci nebo plnou nezávislost. Roku 1969 byla vytvořena královská komise, pro zkoumání této záležitosti a její závěry zveřejněné roku 1973 doporučily vznik národního shromáždění Skotska, kterému by byly předány určité pravomoci v rámci unitární Velké Británie.\n\nObjev ropných nalezišť využila Skotská národní strana ke kampani, která zvýšila podporu nezávislosti země. Britský parlament roku 1978 přijal zákon, na jehož základě mělo být vytvořeno skotské národní shromáždění, pokud by se pro tento záměr vyslovila v referendu většina oprávněných voličů. Referendum konané 1. března 1979 skončilo neúspěchem pro zastánce autonomního zákonodárného sboru.\n\nVznik decentralizované správy pro Skotsko se stalo součástí programu Labouristické strany, která zvítězila ve volbách roku 1997. V září se konalo opakované referendum, které skončilo vítězstvím zastánců autonomie. První volby do parlamentu se konaly 6. května 1999 a 1. července téhož roku byly této instituci předány příslušné pravomoci.\n\nPravomoci a roli Skotského parlamentu definoval zákon přijatý Britským parlamentem roku 1998. Britský parlament si stále uchoval svrchovanou pozici jako zákonodárný sbor v rámci Velké Británie, nicméně na základě zmiňovaného zákona souhlasil s předáním jistých pravomocí v oblasti vnitřní politiky Skotska na skotskou sněmovnu. Mezi oblasti spravované Skotským parlamentem patří například vzdělání, zdravotnictví, zemědělství, rybářství, ekonomická podpora rozvoje oblastí, ochrana životního prostředí, požární ochrana, policie, místní samospráva, sport, kultura, doprava a turistika. V těchto \"decentralizovaných\" sektorech může Skotský parlament vydávat zákony. Může také provádět částečné korekce daně z příjmu a volat k zodpovědnosti skotskou vládu.\n\nVyhrazené oblasti, ve kterých nemůže Skotský parlament uplatňovat své pravomoci, jsou vyjmenovány ve zmiňovaném zákoně. Zahrnují mimo jiné politiku provádění interrupcí, vysílací práva, státní správu, ústavní právo, záležitosti energií, obranu země, politiku v oblasti léčiv, zaměstnanost, zahraniční politiku, větší část bezpečnostních standardů v dopravě, hazardní hry, ochranu hranic, sociální zabezpečení a stabilitu fiskálního, ekonomického a měnového systému.\n\nPodle zákona se řádné volby do Skotského parlamentu konají první čtvrtek v květnu, každý čtvrtý rok (1999, 2003 a 2007). Pokud se parlament rozpustí sám, a to minimálně dvoutřetinovou většinou, nebo není schopen zvolit premiéra do 28 dní po volbách, stanoví jeho předseda nový termín mimořádných voleb.\n\nVolební systém do sněmovny je smíšený. Ze 129 poslanců je 73 voleno jako zástupci jednotlivých volebních obvodů, které mají přibližně stejný počet obyvatel. Zvítězí kandidát s největším počtem hlasů v jednotlivém volebním obvodu. Ostatních 56 poslanců je voleno na základě stranického klíče. Každý volič má i druhý hlas, který nepřiděluje jednotlivým kandidátům, ale volí jím politickou stranu. Tito poslanci jsou voleni v rámci osmi volebních regionů, které sestávají z několika volebních obvodů pro volby jednotlivých kandidátů.\n\nPolitické strany nebo strana, která má ve sněmovně většinu sestavuje skotskou vládu. Na rozdíl od mnoha jiných parlamentárních systémů, skotský volí premiéra z kandidátů, kteří se na tuto funkci přihlásí. Na tuto pozici se může přihlásit kterýkoli člen a volby se konají za účasti všech poslanců. Běžně se ale stává premiérem předseda nejsilnější strany.\n\n"}
{"id": "509938", "url": "https://cs.wikipedia.org/wiki?curid=509938", "title": "Pont de l'Archevêché", "text": "Pont de l'Archevêché\n\nPont de l'Archevêché (česky \"Arcibiskupský most\") je most přes řeku Seinu v Paříži. Spojuje východní cíp ostrova Cité (4. obvod) a 5. obvod na levém břehu.\n\nMost byl pojmenován podle arcibiskupského sídla, které stálo jihovýchodně od katedrály Notre-Dame mezi ní a Seinou. Tato budova byla zničena při proticírkevních nepokojích ve dnech 14. a 15. února 1831. Most byl postaven v roce 1828. V roce 1850 jej zakoupilo město Paříž.\n\nMost postavil inženýr Plouard. Pilíře mostu jsou založeny na dřevěných pilotách. Most je zděný na třech obloucích, jeho celková délka činí 68 metrů a šířka 11 metrů (vozovka 7 m, dva chodníky 2 m). Oblouky mají rozpětí 15-17-15 metrů. V roce 1910 bylo rozhodnuto, že most bude přestavěn, neboť šířka oblouků je příliš malá pro plynulou říční dopravu, nakonec ale k tomu nikdy nedošlo.\n\n"}
{"id": "509943", "url": "https://cs.wikipedia.org/wiki?curid=509943", "title": "Sadžíl", "text": "Sadžíl\n\nSadžíl (: , : ) je balistická raketa středního doletu\nna tuhé pohonné hmoty vyráběná Íránem. Je známá také pod názvy \"Ashura\".Raketa Sadžíl dostala jméno podle kamínků, které dle Koránu použili ptáci vyslaní Bohem do boje proti vojsku, jež na slonech jelo zničit Mekku\nV současné době má Írán k dispozici dva typy této rakety.\n\nSadžíl 1 je dvoustupňová balistická střela na tuhá paliva typu země-země s doletem 1930 km ( podle íránských zdrojů). Úspěšný test rakety byl uskutečněn 12. listopadu 2008. Tento test potvrdil schopnost rakety zasáhnou cíle nacházející se až v jihovýchodní Evropě.\n\nSadžíl 2 je zdokonalená verze balistické rakety Sadžíl 1 s doletem 2000 km (íránské zdroje). Test rakety byl uskutečněn 20. května 2009. Oproti raketě Sadžíl 1 je raketa Sadžíl 2 vybavená lepším naváděcím systémem, delší životností a kratší délkou předletové přípravy. Je zde také snížena detekce systémy včasné výstrahy.\n16. prosince 2009 byla za přítomnosti ministra obrany Íránu Mustafy Mohameda Nežára proveden další test zdokonalené rakety Sadžíl 2.\n\n"}
{"id": "509956", "url": "https://cs.wikipedia.org/wiki?curid=509956", "title": "Pantokrator", "text": "Pantokrator\n\nPantokrator (řecky παντοκράτωρ) znamená „vládce všeho“, „všemohoucí“, a v křesťanském umění znamená určitý typ zobrazení Ježíše Krista.\n\nSlovo je patrně odvozeno od císařského titulu a objevuje se v řeckém překladu Bible Septuagintě jako ekvivalent hebrejského \"Jahve sebaot\". V Novém zákoně se objevuje jednou v Pavlově listě Korintským () a devětkrát v knize Zjevení, vždy ve spojení s Bohem Otcem. Ve 4. století se titul jako výklad přenesl na Krista, zejména ve východní teologii.\n\nDnes se slovem Pantokrator obvykle označuje jistý ikonografický typ zobrazení Krista, častý v Byzanci, v raném středověku na Západě a v celém pravoslavném světě dodnes. Kristus je zde zobrazen často na zlatém pozadí jako vládce, který se dívá přímo na diváka, pravou rukou žehná a v levé drží otevřenou knihu evangelia. Jako mozaika nebo freska bývá umístěn uprostřed klenby apsidy nebo uprostřed ikonostasu, užíval se však i v iluminovaných rukopisech a na deskových ikonách. Na Západě se objevuje zhruba od 6. do 12. století a pak znovu až v historizujících stavbách 19. století.\n\n\n\n"}
{"id": "509960", "url": "https://cs.wikipedia.org/wiki?curid=509960", "title": "Uzlový lokalizační systém", "text": "Uzlový lokalizační systém\n\nUzlový lokalizační systém je informační systém silniční a dálniční sítě v ČR. Jeho základním principem je matematický pohled na silniční a dálniční síť jako na grafové znázornění. Vrcholy grafu jsou rozuměny uzly (uzlové body) a hranami grafu jsou myšleny úseky (spojnice dvou uzlů ležící na témže tahu dané komunikace).\nSilniční tah – je sled jednotlivých úseků ve stanoveném pořadí k danému silničního tahu.\n\nÚsek – je definován svým počátečním a koncovým uzlem tvořící číslo úseku. Toto pořadí uzlů, které definují daný úsek, udává současně i jeho orientaci. U směrově dělených komunikací jsou oba jízdní směry sledovány samostatně jako oddělené části komunikace, definované sledem úseků na každém z nich ležících.\n\nUzlové body – jsou pak elementárními jednotkami popisujícími silniční a dálniční síť v uzlovém lokalizačním systému. Dělí se na dva typy.\n\nOznačení uzlů\nKaždý uzel je v uzlovém lokalizačním systému jednoznačně definován číslem uzlu. Má následující strukturu\n\n2325A00105 tedy xxxx x xxx xx\n\nPříklady:\n\n1214A005 - základní uzlový bod\n\n2512B008 - pomocný uzlový bod\n\n1224A05506 - dílčí uzlový bod\n\nUzlové body v křižovatkách – rozlišujeme dva druhy křižovatek.\n"}
{"id": "509962", "url": "https://cs.wikipedia.org/wiki?curid=509962", "title": "Naplivu na vaše hroby", "text": "Naplivu na vaše hroby\n\nNaplivu na vaše hroby (v orig. J'irai cracher sur vos tombes, 1. vydání v r. 1946) je první román francouzského spisovatele Borise Viana (1920-1959). Vian knihu napsal za pouhé dva týdny a prezentoval ji jako překlad románu černošského amerického spisovatele Vernona Sullivana, ač ve skutečnosti je Vian autorem románu a Sullivana si spolu se svým přítelem, vydavatelem románu Jeanem d'Halluinem vymysleli. Román vyvolal bouři nevole mezi francouzskými kritiky pro své sadistické a pornografické motivy, ale zároveň se v r. 1946 stal jednou z nejprodávanějších francouzských knih. Ačkoli bylo brzy odhaleno, že Vian je skutečným autorem románu, Vian v mystifikaci pokračoval a pod Sullivanovým jménem vydal ještě další tři romány. Vydávání románu bylo několikrát zakázáno francouzskými úřady.\n\nV r. 1948 byla podle románu uvedena divadelní hra, která však neměla velký úspěch. V r. 1959 byl na motivy románu natočen film, s jehož pojetím Vian hrubě nesouhlasil a při předpremiéře se tak rozčilil, že zemřel na vrozenou srdeční vadu.\n\nKrátký román je parodií na \"drsné\" americké detektivky. Vypráví o muži jménem Lee Anderson. Lee je mohutně stavěný muž bílé pleti, ve skutečnosti však pochází z rodiny míšenců a protože mu jeho mladšího bratra zabili rasističtí sousedé, nese si v srdci hlubokou nenávist vůči bílým lidem. Přestěhuje se do malého amerického města Bucktonu, kde nastoupí jako prodavač v knihkupectví a brzy se začne oddávat alkoholu a sexuálním hrátkám s místní mládeží. Když pozná sestry Asquithovy Jean a Lou, dvě mimořádně půvabné dívky, které se pohrdavě vyjadřují o černoších, rozhodne se je jako svou pomstu bílé rase svést a zavraždit. V plánu mu nezabrání, ani když zjistí, že s Jean čeká dítě. Vyláká ji do opuštěného hotelu, kam ji jede navštívit s Lou. Cestou Lou znásilní a nesmírně brutálně zavraždí. Ač jej při tom Lou postřelí, Lee pokračuje v cestě do hotelu, v jehož blízkosti následně zavraždí i Jean. Poté prchá před policií, ale pro svá četná zranění se nemůže účinně bránit, takže je záhy dopaden, lynčován a oběšen.\nRomán vyšel v češtině v r. 1995 a 2005 ve dvou různých překladech.\n\n"}
{"id": "509965", "url": "https://cs.wikipedia.org/wiki?curid=509965", "title": "Jimramovské Paseky", "text": "Jimramovské Paseky\n\nJimramovské Paseky () je vesnice, nyní část obce Nový Jimramov v okrese Žďár nad Sázavou. Nacházejí se na severozápadě Českomoravské vrchoviny v CHKO Žďárské vrchy. Obec patří do mikroregionu Novoměstsko.\n\nPřívlastek Jimramovské dostaly Paseky až v novější době pro rozlišení od dalších dvou – Studnické Paseky a Roženecké Paseky.\n\nJimramovské Paseky vznikly v 1. polovině 18. století pozdní horskou kolonizací na území tehdejšího jimramovského panství. První písemná zmínka je z roku 1750, kdy ves dostala i vlastní pečeť, ve znaku má poprsí sv. Antonína. V roce 1850 byly připojeny k Javorku, od roku 1869 je obec uváděna jako součást Nového Jimramova.\n\nPaseky se skládají ze dvou částí \"Dolní Paseky\" (starší) a \"Horní Paseky\" (mladší), nazývané dodnes \"Rabuňka\".\n\nDolní Paseky se rozkládají částečně v údolí říčky Fryšávky a částečně na severní stráni kopce Skály-Štarkov.\n\nHorní Paseky jsou roztroušeny na mírném jihozápadním svahu kopce Skály (722 m n. m.).\n\nUž před založením obce stával v jejích místech na řece Fryšávce mlýn. První zmínka je z roku 1372 v souvislosti s javoreckou rychtou. Ve stejném roce k němu přibyla pila. Určitá zpráva pochází také z roku 1631 ze soudního odhadu, ale je jisté, že mlýn existoval již za trvání hradu Skály (Štarkov). V roce 1840 byla přistavěna olejna. V roce 1842 byl v Pasekách zřízen druhý mlýn, který ovšem byl brzy zrušen. V současnosti je mlýn přestavěn k ubytování, opraveno je i vodní kolo, které slouží k dekoraci a výrobě energie. Mlýn je pro veřejnost nepřístupný.\n\nV roce 1835 místní domkář Jan Dvořák vynalezl stroj na tření lnu. Tehdejší c.k. moravskolezská hospodářská společnost mu za to udělila stříbrnou medaili.\n\n"}
{"id": "509966", "url": "https://cs.wikipedia.org/wiki?curid=509966", "title": "Bissone", "text": "Bissone\n\nBissone (zastaralý německý název: \"Byssen\") je obec v kraji \"Ceresio\", okres Lugano v kantonu Ticino ve Švýcarsku a leží na břehu jezera Luganersee. S protější vesnicí Melide je spojena hrází, jménem odvozeném od jména vesnice. Pozoruhodná obec Bissone se nachází přímo u jezera je dnes odříznutá dálnicí a železnicí od \"zázemí\".\n\nStará vesnice je zapsaná v seznamu ochrany vesnic Švýcarska (ISO) - je působivou ukázkou výjimečného charakteru se starými paláci s kamennými arkádami. Rovněž za pozornost stojí kostel San Rocco (17. století a zvláště San Carpoforo (postavený ve středověku, 1630 barokizován).\n\nPřes obec projede denně více než 50.000 automobilů po švýcarské dálnici A2. K tomu ještě 200 vlaků a místní doprava po silnici kantonu. V současné době úřady plánují 70 milionů švýcarských franků na protihlukové stěny. Protože se považují za nedostatečná opatření, vzbuzují mezi občany opozici proti tomuto projektu. Alternativou je návrh architekta Davida Core, přeložit obě silnice i železnici a získat prostor pro větší počet rodinných domů s výhledem na jezero.\n\n\n\n"}
{"id": "509973", "url": "https://cs.wikipedia.org/wiki?curid=509973", "title": "Erast Fandorin", "text": "Erast Fandorin\n\nErast Petrovič Fandorin (rus. \"Эраст Петрович Фандорин\") (1856 Moskva - 1919/20 Krym) je hlavní hrdina série detektivních knih současného ruského spisovatele Borise Akunina. Fandorin se zatím stal hrdinou 12 knih a jedné divadelní hry. Akunin každou knihu věnoval jinému detektivnímu žánru. Setkáváme se tak např. s konspiračním detektivním románem, špionským románem, románem o zabijákovi z Kavkazu, politickým románem apod.\n\nFandorinova kariéra začíná ve funkci písaře u moskevské kriminální policie, v dalších knihách poté Fandorin vystupuje jako srbský dobrovolník ve válce s Tureckem v roce 1878, diplomat v Japonsku, vyšetřovat zvláště závažných případů v Moskvě, soukromý detektiv nebo inženýr.\n\nFandorin je ztělesněním renesančního člověka. Dokonale ovládá dedukční schopnosti, zná několik světových jazyků, orientuje se v současné vědě, zároveň si udržuje skvělou fyzickou kondici.\n\nKnihy s E. P. Fandorinem jsou v Rusku nesmírně populární. Poslední kniha, Ves mir teatr, byla vydána v prvotním nákladu 500 tis. kusů. Tři novely byly zfilmovány.\n\nErast Petrovič Fandorin se narodil do zámožné rodiny roku 1856, jeho matka však při porodu zemřel. V roce 1876 nastoupil na místo úředníka u moskevské kriminální policie. Díky svému entuziasmu se ujal vyšetřování zdánlivě banální sebevraždy mladého studenta, nakonec však odhalil celosvětovou konspirační síť zvanou Azazel. Během vyšetřování se seznámil s mladou šlechtičkou Elizavetou von Evert-Kolokolcevovou, s kterou se po vyřešení případu Azazel oženil. Zhrzená šéfka sítě Azazel však Fandorinovi posílá bombu zabalenou ve svatebním daru. Shodou okolností však bomba nezabila Fandorina, ale jeho vyvolenou.\nZničený Fandorin vstoupil roku 1877 ze žalu jako dobrovolník do srbské armády. V této době válčilo Srbsko z Tureckem. Fandorin brzy upadl do zajetí a žil u vidinského paši. Nakonec v kostkách vyhrál svoji svobodu (Fandorin má dar vždy vyhrát v jakékoliv hazardní hře). Do války proti Turecku se zapojuje Rusko. Ruský štáb má ve svém týlu tureckého špiona, zvaného Anvar. Toho Fandorin odhaluje.\n\nFandorin opustil policejní službu a vydal se na dráhu diplomata. Během cesty lodí do Indie odhaluje osobu odpovědnou za vraždu početné rodiny v daleké Francii. Po příjezdu do Tokia se ujal roku 1878, brzy se však ocitá ve středu japonských klanových intrik, které ohrožují dokonce představitele státu. Fandorin se zamiloval do Japonky, díky které se učí starému japonskému bojovému umění. Se svoji japonskou láskou měl dokonce syna, o kterém se však nikdy nedozvěděl. Japonka na nátlak otce finguje svoji smrt, Fandorin přišel podruhé o milovanou osobu.\nFandorin se roku 1882 vrací do Moskvy. Pracuje přímo u generálního gubernátora Moskvy knížete Dolgorukého a řeší závažné případy. Prvním je případ vraždy mladého a úspěšného generála Soboleva, kterého Fandorin znal už z války s Tureckem. Roku 1886 vyřešil Fandorin případ geniálního padělatele a roku 1889 našel bestiálního vraha, který v Moskvě zabíjel ženy a rozřezával jejich těla. Jak se ukázalo, vrahem nebyl nikdo jiný než Jack Rozparovač.\nFandorin postupoval v hierarchii státní služby, roku 1891 již byl Státní radou. Pátrá po skupině, která je zodpovědná za atentáty na významné politiky. Během vyšetřování je od moci odstaven starý gubernátor Dolgorukoj, s novým si však Fandorin nepadl do oka, opouští Rusko a několik let putuje po světě. Dostává se do Francie, Británie nebo USA. Studuje techniku v Bostoně, živí se jako soukromý detektiv.\n\nRoku 1896 se vrací na krátko do Moskvy, ve které probíhají přípravy na korunovaci cara Mikuláše II. Během korunovace je však unesen malý bratranec budoucího cara. Fandorin únos vyšetřuje, dostává se až k únosci, ale malý princ je již dávno mrtev.\nRoku 1900 se Fandorin ocitá uprostřed spolku sebevrahů a pomáhá mladému zlodějíčkovi začít lepší život.\nO pět let později se jako specialista podílí na ochraně ruských železnic během rusko-japonské války. Staví se do cesty japonskému špionovi, který plánuje atentáty na významných železničních tazích v Rusku. Špionem není nikdy jiný, než Fandorinův syn, kterého zplodil během své japonské avantury. \nNěkdy kolem roku 1911 se seznamuje se svojí druhou ženou Elizavetou. Zmínky o Fandorinovi se ztrácí někdy v roce 1919 nebo 1920 na Krymu. Jeho těhotná žena utíká před revolucí do Anglie, kde se jí narodil syn Alexandr.\n\nOd své služby v Japonsku je Fandorin vždy doprovázen věrným japonským sluhou Masou, kterému zachránil život. V roce 1911 se seznamuje se slavnou herečkou Elizavetou Altajrskou-Luanten, kterou si vzal. V roce 1920 porodila Fandorinova syna Alexandra.\n"}
{"id": "509978", "url": "https://cs.wikipedia.org/wiki?curid=509978", "title": "Leštění", "text": "Leštění\n\nLeštění je dokončovací operace při niž získáme dokonalý vzhled (zrcadlový) bez požadavků na přesnost. Leštíme ohýbací a tažné hrany nástrojů, dutiny forem apod.\n\nLeštit můžeme ručně/strojně pomocí hadrového nebo plstěného kotouče upnutého v bruskách nebo za pomoci Diprofilu, leštiček, atd. Při těchto způsobech nanášíme na hadrové kotouče lešticí pasty. Mechanické leštění: tvrdá brousicí zrna jsou zachycena na plátně nebo papíře. Chemické leštění: mechanické leštění + chemická látka. Elektrochemické leštění: úběr materiálu se děje elektrochemickým rozpouštěním.\n\n"}
{"id": "509987", "url": "https://cs.wikipedia.org/wiki?curid=509987", "title": "Palác sportu Lužniki", "text": "Palác sportu Lužniki\n\nPalác sportu Lužniki (rusky Дворец спорта Лужники [\"Dvorec sporta Lužniki\"]) je sportovní areál v Moskvě. Postaven byl v roce 1956.\n\nObjekt se nachází v Olympijském komplexu Lužniki, asi 600 m severozápadně od Velké arény. Asi 800 m od budovy je stanice moskevského metra Sportivnaja.\n\nPůdorysem budovy je obdélník o rozměrech 146 x 100 m, vnitřní prostor bez hlediště zaujímá plochu 80 x 36 m. Výška stěny objektu je 15 m, výška včetně kopule je 20 m.Kapacita budovy byla původně 13 700 diváků, po rekonstrukci provedené v roce 2002 byla kapacita snížena na 10 500 diváků.\n\nV hale se za dobu její existence konalo nebo částečně konalo mnoho významných sportovních událostí:\n"}
{"id": "510009", "url": "https://cs.wikipedia.org/wiki?curid=510009", "title": "Explorer 12", "text": "Explorer 12\n\nExplorer 12 byla americká vědecká družice zaměřená na studium částic kosmického záření, zachycených částic v radiačních pásech, protonů ve slunečním větru, meziplanetárních magnetických polí a zemské magnetosféry. Byla první ze série nazývané \"Energetic Particle Explorer\", kam patřili i družice Explorer 14, Explorer 15 a Explorer 26.\n\nDružice byla stabilizována rotací a měla tvar osmibokého hranolu s kuželem na spodní podstavě. Zdrojem elektrické energie byly fotovoltaické články, které dobíjely AgCd akumulátory.\n\nElektrostatický analyzátor slunečního plazmatu sloužil k výzkumu jevů, probíhajících na hranici geomagnetického pole s meziplanetárním plazmatem a dále sledoval tok nízko-energetických protonu v menších nadmořských výškách. Přístroj byl schopen detekovat protony v energetickém rozmezí 100 eV až 20 keV. Analyzátor se však porouchal ještě před dosažením oběžné dráhy a tak nebyla provedena žádná měření.\n\nPro měření velikosti a směru zemského magnetického pole byla družice vybavena indukční magnetometry. Měření probíhala ve výšce odpovídající třem až třinácti zemským poloměrům. Magnetometry byly umístěny na 86 centimetrů dlouhých ramenech a měřily v rozsahu -1000 až +1000 nT s přesností 12 nT. Měření probíhala každých 327 ms a trvala 50 ms. Magnetometry byly vybaveny automatickým kalibračním systémem, který seřizoval přístroje každých 115 sekund. Data z družice byla přijímána až do 6. prosince 1961.\n\nExperiment studující nabyté částice byl navržen k měření toku nabitých částic a jejich energetického spektra, dále měřil intenzitu kosmického záření a určoval jeho prostorové a časové rozložení. Pro tento úkol byla družice vybavena třemi typy detektorů. Prvním byl všesměrový Geigerův-Müllerův počítač typů Anton 302, který detekoval protony s energií nad 23 MeV a elektrony s energií nad 1,6 MeV. Druhý detektor byl elektronový spektrometr se třemi Geiger-Müllerovými počítači typů Anton 213, který dokázal detekovat elektrony s energií 40 - 100 keV. Pro měření celkového toku částic sloužily tři směrové detektory z krystalů sulfidu kademnatého. Ty dokázaly zaznamenávat protony s energií od 1 keV do 10 MeV a elektrony s energií od 200 eV do 500 keV. Každý směrový detektor byl namontován tak, aby osa jeho zorného pole byla kolmá k ose rotace družice. Přístroje pracovaly až do selhání družice 6. prosince 1961.\n\nK měření kosmického záření sloužil dvojitý scintilační čítač, měřící protony s energiemi 55 až 500-MeV v šesti energetických intervalech a protony nad 600 MeV. Jednoduchý scintilační čítač měřil protony o energiích 1,4 až 22-MeV a elektrony nad 150 keV. Tok protonů o energiích nad 30 MeV měřil jeden Geigerův-Müllerův počítač. Měření probíhala bez problémů po celou dobu činnosti družice.\n\nScintilační detektor protonů a elektronů zachycených v radiačních pásech byl tvořen fosforovým scintilátorem. Detektor byl zaměřen na nízkoenergetické protony s energiemi 100, 135, 186, 251, 512, 971, a 1668 keV.\n\nPosledním experimentem bylo sledování poškození slunečních článků částicemi z Van Allenových pásů. K tomu sloužily čtyři upravené solární články, první byl bez ochrany, druhý měl tří milimetrovou ochranou vrstvou skla, třetí 20 mm a čtvrtý 60 mm. Výsledkem byla velice rychlá degradace nechráněného článku, jehož produktivita klesla o 50 % již během druhého oběhu. Než byla ukončena komunikace s družicí, klesl výkon nechráněného článku na 26% původního stavu, článku s 6 milimetrovou klesl výkon o 6% a u zbylých dvou se degradace neprojevila.\n\n"}
{"id": "510010", "url": "https://cs.wikipedia.org/wiki?curid=510010", "title": "Visa", "text": "Visa\n\nVisa, Inc., běžně označována jako VISA (Visa International Service Association), je nadnárodní společnost se sídlem v San Francisco v Kalifornii, Spojených státech. Společnost provozuje největší světovou síť elektronických plateb, správu plateb mezi finančními institucemi, obchodníky, spotřebiteli, podniky a orgány státní správy. Před vstupem na akciový trh v roce 2008 byla provozována jako družstvo přibližně 21 tisíc finančních institucí, které vydávají produkty VISA, včetně kreditních a debetních karet.\n\nPodle \"The Nilson report\" zaujímala Visa v roce 2006 44 % trhu kreditních karet a 48 % trhu debetních karet (ve Spojených státech). Některé z těchto karet umožňují tzv. cashback, neboli vrácení části peněz z provedeného nákupu.\n"}
{"id": "510011", "url": "https://cs.wikipedia.org/wiki?curid=510011", "title": "Vyklestilka", "text": "Vyklestilka\n\nVyklestilka (887 m n. m.) je vrchol nacházející se na jihu Šumavy v Lučské hornatině, 2,5 km jihozápadně od Vyššího Brodu, nad údolím Menší Vltavice.\n\nSoučasný název Vyklestilka vznikl z německého názvu \"Wicklefskirche\", který pochází z toho, že zdejší skály údajně sloužily jako útočiště tajných vyznavačů Husova a Wicklefova učení.\n\nNa vrcholu je skalní útvar s vyhlídkou, přístup je po ocelových stupíncích a s pomocí ocelových kruhů ve skále.\n"}
{"id": "510016", "url": "https://cs.wikipedia.org/wiki?curid=510016", "title": "Ataraxia", "text": "Ataraxia\n\nAtaraxia (česky Ataraxie) je italská kapela založená v roce 1985 ve městě Modena. Lze ji zařadit do žánrů Dark Wave/neoklasik/neofolk.\n\n\n"}
{"id": "510017", "url": "https://cs.wikipedia.org/wiki?curid=510017", "title": "Černá Rus", "text": "Černá Rus\n\nČerná Rus je jeden z názvů používaných pro region okolo města Novogrodek (Navahrudak) v západní části současného Běloruska na horním toku řeky Němen. Toto označení pro danou oblast se poprvé objevilo v západní Evropě zhruba okolo roku 1360, ovšem ve spojitosti s Červenou Rusí (Haličská Rus, nyní součást Ukrajiny). Název „Černá Rus“ se pak častěji nacházel v historických spisech z 18. století. Dokonce i rané ruské zdroje využívaly termíny „Bílá Rus“ a „Černá Rus“ jen výjimečně. Kromě Novogrodku jsou dalšími důležitými městy v této oblasti Grodno (Hrodna), Slonim, Vaukavysk (Volkovysk), Lida a Ňasviž.\n\nOd roku 1239 byla většina Černé Rusi obvykle ovládána vládcem Litevského knížectví. Za vlády knížete a později krále Mindaugase (1239–1263) docházelo k vysokému počtu litevských výbojů do této oblasti díky oslabení celého regionu tatarskou invazí. V této době získal Mindaugas kontrolu nad Černou Rusí i díky hradu v Novogrodku, který se stal jeho opěrným bodem. Od konce 13. století tvořila Černá Rus společně s vlastní Litvou základ Velkoknížectví litevského.\n\n"}
{"id": "510030", "url": "https://cs.wikipedia.org/wiki?curid=510030", "title": "Lucidní interval", "text": "Lucidní interval\n\nLucidní interval (: \"Lucid interval\") je časový úsek, během kterého se u nemocného s postižením mozku nevyskytují klinické projevy. Obvykle jde o časový interval mezi poškozením mozku např. úrazem a nástupem projevů útlaku mozku edémem nebo hematomem, ale může tak být označen i interval, kdy se na poměrně krátkou dobu přestane projevovat chronická choroba, např. Alzheimerova choroba.\n\nV urgentní medicíně tak označuje dočasné zlepšení pacientova stavu po traumatickém poranění mozku, po němž (období zlepšení) se stav zhorší. Lucidní interval je klinickým příznakem epidurálního hematomu. Odhaduje se, že 20 až 50 % pacientů s epidurálním hematomem mělo lucidní interval. Lucidní interval nastává po počátečním bezvědomí. Pacient „působí zdravým dojmem, do doby, než se začnou projevovat příznaky stlačení mozkové tkáně hematomem.“ Doba lucidního intervalu se může individuálně lišit od minut po hodiny. Zhoršení pak nastává ve stavu, kdy již mozek není schopen svými mechanismy tento zvýšený nitrolební tlak kompenzovat. Ten je způsobem hromaděním krve v mozku, která způsobuje zmíněný nitrolební tlak, který má za následek poškození mozkové tkáně. U některých pacientů se navíc může po traumatu objevit pseudoaneurysma, které může prasknout a krvácet, což je faktor, který musí být při ztrátě vědomí brán v úvahu.\n\nV případě, že pacient může mít lucidní interval, musí být jakékoliv významné trauma hlavy považováno za lékařsky urgentní a pacient musí obdržet pohotovostní lékařské ošetření i v případě, že je při vědomí. Edém (otok) mozku je velmi vážný a potenciálně smrtelný stav. Může se rozvinout i po poměrně malém traumatu hlavy.\n\n"}
{"id": "510031", "url": "https://cs.wikipedia.org/wiki?curid=510031", "title": "Debetní karta", "text": "Debetní karta\n\nDebetní karta je platební karta přímo spojená s bankovním účtem majitele, která umožňuje provádět finanční operace (výběr peněz v hotovosti, bezhotovostní platby v maloobchodní síti nebo na internetu atd.), pokud je na účtu, ke kterému byla karta vydána, dostatek peněz. K zúčtování dochází většinou ihned po provedené transakci (on-line), nebo v rozmezí několika dnů (off-line), přičemž banka částku odečte přímo z účtu klienta.\n\nPokud je možno čerpat finance do kontokorentu, může se debetní karta zachovat do určité míry jako karta kreditní (úvěrová) – umožní držiteli čerpat finance do výše povoleného kontokorentu.\n\nPokud není možno čerpat finance do kontokorentu, není možno čerpat pod nulový zůstatek na účtu.\n\nDebetní karta s povoleným kontokorentem má vliv na bonitu klienta u bank.\n\nPodle výzkumů v roce 2010 více než polovina Čechů nezná rozdíl mezi debetní a kreditní kartou. Při nesprávném pochopeni jejich rozdílů však mohou hrozit finanční obtíže. Zde je souhrn zásadních rozdílů:\n\n\n\n\n\nStandardní debetní kartou lze platit více způsoby. Volba je vždy závislá na aktuální situaci. V současnosti můžeme nejčastěji využít tyto druhy plateb:\n\nV současnosti jsou nejrozšířenější tři typy vydavatelů karet. Jsou to karty typu MasterCard, Visa Electron a Maestro. Největším rozdílem těchto typů karet je celosvětový počet míst, kde tyto karty akceptují. Nejrozšířenějším systémem je MasterCard s 25 milióny terminály.\n\nDnešní debetní karta vychází z principu dvou systémů. První systém se začal v Evropě používat v roce 1968 a karty sloužily ke kontrole při bezhotovostních platbách spolu s šekem a pro výběry hotovosti ve finančních institucích. Druhým systémem byly v USA používané ATM karty – karty pro výběry hotovosti z bankomatů pomocí PIN čísla, které byly později také použity k bezhotovostním platbám na platebních terminálech.\nPrvní oficiální karta v Československu byla vydána v roce 1988 Živnobankou pro platby v Tuzexu. Dalším mezníkem byla karta pro výběry z bankomatu v roce 1992. O rok později se objevily první platební terminály.\n"}
{"id": "510034", "url": "https://cs.wikipedia.org/wiki?curid=510034", "title": "Široké Pole", "text": "Široké Pole\n\nŠiroké Pole je část obce Nový Jimramov. Osada dostala svůj název podle doslovného překladu německého názvu \"Breitfeld\". \n\nV první polovině 18. století nechala vrchnost jižní svah nad Hutí rozparcelovat na 8 dílů a postavit zde 8 domků. V současnosti zde trvale nežije žádný obyvatel, osada slouží trvale jako rekreační oblast. Osada je dostupná po polní cestě z Nového Jimramova (v zimě obtížně).\n"}
{"id": "510036", "url": "https://cs.wikipedia.org/wiki?curid=510036", "title": "Explorer 14", "text": "Explorer 14\n\nExplorer 14 (též EPE-2, EPE-B) byla americká vědecká družice, součást programu Explorer, jejímž úkolem bylo studovat kosmické záření, sluneční vítr, magnetosféru a meziplanetární magnetické pole. Patřila do série družic , kam patřili i Explorer 12, Explorer 15 a Explorer 26.\n\nDružice byla vynesena 2. října 1962 raketou Delta A a obíhala na nízké oběžné dráze s perigeem 2601 km a apogeem 96 189 km. Družice pracovala bezproblémově po většinu plánované mise, problémy se vyskytly jen v období od 10. do 24. ledna 1963, kdy došlo k výpadku. Družice definitivně ukončila přenos dat 11. srpna 1963, kdy selhal vysílač. Užitečná vědecká data vysílala přibližně po 85% své aktivní životnosti.\n\nÚkoly a přístrojové vybavení družice byly téměř stejné, jako u předchozího Exploreru 12. Explorer 14 však měl navíc nový detektor protonů, který byl určen ke studiu kladně nabitých iontů slunečního plazmatu. Přístroj byl umístěn na spodku družice a postupně snímal energetické hladiny od 18 keV do 0,2 keV. Celá snímkovací sekvence trvala 170 sekund. Užitečná data byla z toho přístroje získána pouze 7. října 1962, kdy došlo ke geomagnetickým poruchám.\n\n"}
{"id": "510037", "url": "https://cs.wikipedia.org/wiki?curid=510037", "title": "Římsko-perské války", "text": "Římsko-perské války\n\nŘímsko-perské války je souhrnné označení pro sérii vojenských konfliktů svedených mezi římskou resp. východořímskou říší a novoperskou sásánovskou říší, které v období vymezeném počátkem 3. století a první polovinou 7. století představovaly dominantní mocnosti Středomoří a Středního východu. Zahraničněpolitické vztahy mezi těmito pozdněantickými státy nabývaly převážně konfrontačního rázu, ačkoli se vyskytly i dlouhodobější fáze mírové koexistence, obzvláště v 5. století.\n\nTyto války započaly krátce po zániku parthské říše v dnešním Íránu a Iráku a jejím nahrazením sásánovskou říší ve 3. století a s určitými přestávkami pokračovaly až do vítězství východořímského císaře Herakleia. Mimořádně intenzivní válečná střetnutí probíhala především za panování perských velkokrálů Šápúra I., Šápúra II., Husrava I. a Husrava II., přičemž ofenzivní akce byly vedeny jak z římské, tak z perské strany. Nedlouho po skončení poslední římsko-perské války, vybojované v letech 603 až 628, padly obě tyto velmoci za oběť nastupující expanzi islámu. V důsledku arabských výbojů se sásánovská říše zcela zhroutila, zatímco Římané pozbyli své východní provincie. Jistí moderní historikové proto považují tuto historickou událost za okamžik definitivního završení antiky.\n\nPřed nastolením sásánovské říše kontroloval území nynějšího Íránu rod Arsakovců vládnoucí parthské říši. K prvnímu kontaktu Římanů s Parthy došlo patrně v polovině devadesátých let 1. století př. n. l., kdy se Lucius Cornelius Sulla setkal s emisarem parthského krále Mithradata II. Během tažení proti arménskému králi Tigranovi v roce 69 př. n. l. vojevůdce Lucius Licinius Lucullus přiměl prostřednictvím korespondence krále Fraata III. k neutralitě. O několik let později uzavřel Gnaeus Pompeius s Fraatem dohodu, načež Parthové a Římané vtáhli do Arménie. Při následném stanovení hranic vyvstaly mezi oběma státy první spory. Fraatés si podržel vládu nad Mezopotámií, s výjimkou západněji položené Osroény, jež se stala závislou na Římu. V roce 53 př. n. l. podnikl Marcus Licinius Crassus invazi do Mezopotámie, v jejímž průběhu byl spolu se svým synem poražen a zabit Parthy, vedenými Surénou, v bitvě u Karrh. Parthové poté uspořádali nájezd do římské provincie Sýrie, jíž napadli i v roce 51 př. n. l. Jejich početné vojsko bylo ale překvapeno Římany poblíž města Antigoneia a přinuceno k ústupu.\nZa občanské války mezi Juliem Caesarem a Pompeiem zachovávali Parthové neutralitu, třebaže udržovali styky s Pompeiem. Po jeho smrti poskytl princ Pakoros vojenskou pomoc pompeiovskému generálovi Quintu Caeciliovi Bassovi. Caesar se po skončení občanské války chystal na výpravu proti Parthii, nicméně jeho zavraždění zabránilo vypuknutí konfliktu. V další etapě občanských válek podpořili Parthové Bruta a Cassia, jimž poslali vojenský kontingent účastnící se na jejich straně bitvy u Filipp v roce 42 př. n. l. Po jejich porážce pronikli Parthové ve spojení s Quintem Labienem roku 40 př. n. l. na římské území, rychle si podrobili Sýrii a postoupili až do Judeje. Tamějšího vládce a římského klienta Hyrkána II. sesadili a na jeho místo ustavili jeho synovce Antigona. V reakci na tento nepříznivý vývoj vyslal Marcus Antonius generála Publia Ventidia Bassa proti Labienovi, podmaňujícímu si Malou Asii. Labienus byl Ventidiem vypuzen zpět do Sýrie a tam posléze poražen, zajat a popraven. Poté, co byli Parthové přemoženi u Syrských bran, stáhli se ze Sýrie. V roce 38 př. n. l. se ji sice pokusili opět napadnout, byli ovšem přesvědčivě poraženi Ventidiem. S římskou pomocí pak Herodes v roce 37 př. n. l. vyhnal Antigona z Judeje. Jakmile Římané obnovili svoji kontrolu nad Sýrií a Judeou, vypravil se Marcus Antonius v čele obrovského vojska do Atropateny. Jeho obléhací zařízení a jejich doprovod byly však zničeny, zatímco jeho arménští spojenci ho opustili. Jelikož Římané nebyli schopni postupovat dále, s těžkými ztrátami se stáhli.\n\nPo založení principátu se Tiberius, nevlastní syn prvního římského císaře Augusta, vydal v roce 20 př. n. l. na východ, kde diplomatickými prostředky dosáhl míru s Parthy, včetně vrácení ukořistěných orlů, symbolů legií. Kolem přelomu letopočtu napětí mezi Římany a jejich východními sousedy znovu vzrostlo, nicméně Augustův vnuk Gaius Caesar a král Fraatés V. v roce 1 n. l. urovnali hrozící konflikt. Podle smlouvy se parthský král zavázal vyklidit Arménii, čímž uznal římskou nadvládu nad touto zemí. Navzdory tomu římsko-parthský zápas o kontrolu a vliv v této zemi pokračoval bez ustání několik desetiletí. Rozhodnutí parthského krále Artabana II. o ustavení svého syna na uprázdněný arménský trůn znamenalo v roce 36 válku s Římem, jež skončila teprve Artabanovým upuštěním od nároku na Arménii. V roce 58 král Vologaisés I. dosadil za krále Arménie svého bratra Tiridata, jehož ale Římané vedení Gnaeem Corneliem Corbulonem nahradili kappadockým princem. Následovaly nerozhodné boje trvající až do roku 63, kdy Parthové svolili, aby Tiridatés přijal vládu nad Arménií z rukou císaře Nerona.\nVe 2. století si Římané udržovali nad svými parthskými nepřáteli stálou vojenskou převahu. V letech 114 a 115 vpadl císař Traianus do Arménie a Mezopotámie, z nichž učinil římské provincie. Při tom si podrobil parthské hlavní město Ktésifón a vyslal římské loďstvo do Perského zálivu. Na dobytých parthských územích záhy vypuklo povstání, jehož potlačení ztěžovala současně probíhající židovská revolta, mající za následek enormní přetížení římských zdrojů. Parthové napadli strategicky důležité pozice Římanů, zatímco místní obyvatelstvo vyhnalo římské posádky z měst Seleukie, Nisibis (dnešní Nusaybin) a Edessa (Şanlıurfa). Traianus sice vzbouřence zdolal, přesto ustavil parthského prince Parthamaspata za klientského krále, načež se vrátil do Sýrie. Aniž by stihl Mezopotámii zpacifikovat, v roce 117 Traianus zemřel. Jeho následník Hadrianus se rozhodl ustoupit na někdejší hranici na řece Eufrat a přenechal tak Arménii, Mezopotámii a Adiabenu jejich předchozím vládcům a klientským králům.\n\nVálka o Arménii se znovu rozhořela v roce 161, když král Vologaisés IV. porazil tamější římskou posádku, zmocnil se Edessy a vydrancoval Sýrii. Roku 163 zvítězili Římané pod velením Statia Priska nad Parthy v Arménii. O rok později pronikl Avidius Cassius do Mezopotámie, přemohl Parthy u Dura Európos a Seleukie a v roce 165 završil své tažení vypleněním Ktésifóntu. Římští legionáři se na východě nakazili jakousi nemocí, nejspíše neštovicemi, která se po jejich návratu rychle rozšířila po celé římské říši. Tato epidemie, sužující Římany dalších více než deset let, se stala známá jako antoninovský mor. Během ofenzívy císaře Septimia Severa v letech 195 až 197 si Římané trvale podmanili rozsáhlé oblasti severní Mezopotámie až po Nisibis a Singaru a vyloupili Ktésifón. Jedno z posledních střetnutí Římanů s Parthy proběhlo za císaře Caracally, jenž v roce 216 zpustošil Arbelu (Arbíl). Po Caracallově zavraždění utrpěl jeho nástupce Macrinus porážku poblíž Nisibis, kvůli čemuž si musel draze vykoupit mír.\n\nNástupem severovské dynastie zásadním způsobem vzrostl vliv římské armády na výběr císařů. Výše donativů, peněžitých darů udělovaných legionářům, neustále stoupala, stejně jako ochota vojáků ustavit nového císaře, na němž by se mohli domáhat odměny za své povýšení. Palácové spiknutí se stalo osudné Getovi, jehož nechal popravit jeho bratr Caracalla, sám zavražděný svým pretoriánským prefektem. Násilným způsobem byl zbaven života rovněž Elagabalus, stíhaný opovržením Římanů pro své výstřední chování. Alexander Severus, poslední příslušník severovského rodu, byl v roce 235 zavražděn vojáky, pochybujícími o jeho vojenské zdatnosti. Po něm nastoupivší císařové se udrželi na trůnu obvykle pouze několik málo let a někteří dokonce jen několik měsíců. Vzniklý politický rozvrat dále zhoršovaly četné zahraničněpolitické nezdary a vytrvalý hospodářský pokles. Římská říše procházela v této době fází kritického vývoje, pro niž se mezi moderními badateli vžilo označení krize třetího století.\nK nesnázím římské říše ve 3. století přispívaly nezanedbatelnou měrou také neutěšené poměry na jejích východních hranicích. Parthský král Artabanos IV. byl v roce 224 poražen a zabit Ardašírem I., jedním ze svých povstalých vazalů. Ten pocházel z dynastie lokálních knížat panujících ve městě Stachr v Persidě a odvozujících svůj původ od zakladatele rodu Sásána. Na základě toho nazývají současní historikové Ardašíra a jeho potomky Sásánovci. Ti ovládali Írán déle než čtyři staletí a jejich novoperská říše představovala poslední velmoc starého Orientu v období před rozmachem islámu.\n\nNová dynastie vědomě navázala na parthské tradice, čímž usilovala o potvrzení legitimity své moci. Sásánovci nicméně potřebovali ke svému upevnění znatelný úspěch, jehož mohlo být dosaženo v boji se zahraničním nepřítelem. Sotva krátce po konsolidaci své vlády se proto Ardašír vypravil do války s Římem, v níž se perská těžká jízda ukázala být rovnocenným protivníkem Římanů. Jelikož se římská říše musela zároveň bránit náporu barbarských kmenů na dlouhých hranicích táhnoucích se podél Rýna a Dunaje, nedokázala zadržet dobře organizované Sásánovce, projevující se jako mnohem agresivnější nepřítel, než jakým byli Parthové, postrádající silnou ústřední vládu.\n\nSásánovci zdokonalili obranu svého území, třebaže jim až do 6. století chyběla stálá armáda. V oblasti vojenství kombinovali lehké jízdní lučištníky s katafrakty, opancéřovaným těžkým jezdectvem. Jízdu doplňovaly kontingenty válečných slonů z Indie, ovšem jejich pěchota kvalitou zaostávala za římskou. Římané si udržovali vysokou úroveň sofistikovanosti v obléhacím válečnictví, díky čemuž zvýšili dostřel obléhacích zařízení. Peršané se však v tomto směru Římanům zcela vyrovnali a užívali různé druhy artilerie, stroje ukořistěné od nepřítele, náspy a obléhací věže. Od konce 1. století budovali Římané systém ochrany východní hranice tvořený linií fortifikací, nazývaných limes, který, podstatně upraven za Diocletiana, přetrval až do doby muslimských výbojů. Sásánovci se pokoušeli po vzoru Římanů opevnit své západní provincie a zvláště za Šápúra II. byla perská obranná soustava rozšířena, zřejmě ve snaze napodobit Diocletianův limes v Sýrii a Mezopotámii.\n\nKulturně a vojensky vysoce rozvinutá Persie se na několik staletí stala úhlavním nepřítelem Římanů. Ti brzy seznali, že novoperská sásánovská říše je soupeřem oplývajícím téměř stejnou mocí a obdobně vnímali Římany i perští velkokrálové sídlící v Ktésifóntu. I přes toto zjištění se obě velmoci neustále vzájemně oslabovaly, v čemž sehrály svoji roli i hospodářské zájmy stran.\n\nPoté, co Ardašír I. kolem roku 230 potlačil všechny své domácí konkurenty, započal s rozšiřováním své domény, což ho přivedlo do konfliktu s Římem. Jeho první výboj směřoval do Arménie, představující kvůli své geografické poloze trvalý zdroj napětí mezi Římany a Parthy. Z téhož důvodu hodlali zasahovat do tamních záležitostí i Sásánovci. V Arménii navíc až do roku 428 panovali členové vedlejší větve parthského královského rodu Arsakovců, kteří Sásánovce pokládali za uzurpátory. Ardašírův vpád do Arménie nepřinesl očekávaný výsledek a podobně dopadl i útok na Hatru v Mezopotámii. V reakci na to se císař Alexander Severus přichystal k válce a v roce 232 vedl tažení proti Seleukii a Ktésifóntu, jež uvízlo v poušti. Jednu ze tří římských pochodových kolon Peršané naprosto rozdrtili, zatímco ostatní Římané se stáhli zpět, aniž by čehokoli dosáhli. Pokračující boje, probíhající především v Mezopotámii, nepřinesly rozhodnutí, načež císař přerušil vojenské operace. Po Alexandrově smrti v roce 235 a nastalých zmatcích se Ardašír odvážil nového útoku, při němž padla do perských rukou význačná města Karrhy (Harran) a Nisibis. V roce 240, po více než dvouletém obléhání, byla dobyta také Hatra.\n\nMotivy Ardašírova vystoupení proti Římanům jsou mezi historiky námětem častých diskuzí. Podle římských pramenů velkokrál toužil po obnovení dřívější achaimenovské říše, k čemuž je třeba podotknout, že římští dějepisci zaujímali vůči Sásánovcům zpravidla nepřátelské stanovisko. Sám Ardašír nevznášel nárok na někdejší území perské říše, nýbrž se chtěl spíše osvědčit v boji a dát najevo, že je hoden královské moci, aby ospravedlnil svoji faktickou uzurpaci. Při hodnocení těchto skutečností každopádně záleží na výkladu dostupných pramenů. Pád Hatry naplnil Římany novým odhodláním zakročit proti Peršanům. Nicméně po Ardašírově úmrtí v roce 242 se perského trůnu chopil jeho syn Šápúr I., spravující státní záležitosti již v předchozích dvou letech. Ten zdědil po svém otci válku s Římany, jimž měl uštědřit velice potupné porážky.\n\nŠápúr I. je považován za jednoho z nejvýznamnějších sásánovských panovníků a jeho odkaz přetrvává v Íránu až do dnešních dnů. Při řízení státu uplatňoval tolerantní náboženskou politiku a zdokonalil správu říše utužením centralizace. Naproti tomu v oblasti vojenství si počínal nejprve méně obratně. Proti Římanům vedl celkem tři rozsáhlá tažení, jejichž přesný průběh lze vzhledem k nedostatečným pramenům, působícím obtíže moderním badatelům, jen stěží zdokumentovat. Nepříliš obsáhlé řecké a římské prameny leckdy odporují tvrzením Peršanů. Důležitý zdroj informací představuje slavný trojjazyčný nápis v Nakš-e Rustamu, tzv. \"Res gestae divi Saporis\", zpráva Šápúra o jeho vítězstvích. Ačkoli s uváděnými informacemi je třeba nakládat s jistou obezřetností, současní historikové tento záznam tehdejšího dění vysoce oceňují.\n\nPrvní Šápúrova kampaň se udála někdy mezi léty 242 až 244. Podle Historie Augusty vytáhl císař Gordianus III. z Antiochie nad Orontem, metropole římského Východu, vstříc Šápúrovi, nad nímž zvítězil u města Rhesaina (dnešní Ra's al-'Ayn). Římané tím získali zpět kontrolu nad nedávno ztraceným územím. Nedlouho nato zosnoval pretoriánský prefekt Philippus Arabs spiknutí proti Gordianovi, jehož měl, jak tvrdí některé prameny, dát zavraždit. Šápúrovy záznamy podávají ale odlišný nástin událostí: Gordianus zamířil po vítězství u Rhesainy ke Ktésifóntu, ovšem počátkem roku 244 byl Peršany poražen a zabit v bitvě u Mišíku (přibližně 40 kilometrů západně od Bagdádu). Philippus byl vzápětí prohlášen císařem. Taktéž pozdější byzantské prameny, jako třeba Ioannes Zonaras, nereferují o Gordianově zavraždění. Tudíž je možné, že podlehl zraněním utrženým u Mišíku. Bez ohledu na přesnou příčinu Gordianovy smrti sjednal Philippus mír se Šápúrem. Římské vítězství u Rhesainy Peršany nezlomilo, třebaže byli donuceni dočasně ustoupit. Smlouva, zmíněná jen v nemnoha pramenech, znamenala pro Sásánovce značnou výhodu, zavazovala totiž Římany k platbám a teritoriálním ústupkům ve prospěch Peršanů, navíc poklesla římská podpora Arménii.\n\nPhilippus byl obdařen vítěznými přízvisky \"Persicus\" a \"Parthicus maximus\", přesto nemohla být zamlčena skutečnost, že Římané utrpěli citelnou porážku. Šápúr nechal své vítězství zvěčnit na četných skalních reliéfech a v roce 252 nebo 253 se odhodlal k novému střetnutí s Římem. Tuto druhou expedici, trvající až do roku 257, lze opět rekonstruovat především prostřednictvím Šápúrovy zprávy. Římský císař Decius, nástupce Philippa Araba, neprojevoval zřejmě zájem o prosazování smírné politiky vůči Persii a chtěl čelit královým expanzivním záměrům v Arménii, což Šápúra podnítilo k zahájení války. V té si nejprve podmanil Arménii a následně využil Deciova úmrtí ke vpádu do severní Mezopotámie a Sýrie. Pravděpodobně na jaře 253 postoupil Šápúr podél Eufratu na římskou půdu, přičemž obešel silné pohraniční pevnosti Circesium a Dura Európos. Sásánovci byli sice poraženi v menší potyčce s místními vojáky u města Emesy (Homs), nicméně Šápúrovo vojsko, jehož jádro tvořila obrněná těžká jízda, rozdrtilo u Barbalissu údajně na 60 000 Římanů. Sásánovci si poté dočasně podrobili město Hierapolis, ležící severně od Barbalissu, a Antiochii. Peršané pronikli dokonce až do Kappadokie a v roce 256 zdolali mohutně opevněné město Dura Európos. Šápúr se i přes tyto úspěchy stáhl na perské území. Kromě toho učinil nepříliš prozíravé rozhodnutí odmítnutím nabídky spojenectví od Septimia Odaenatha, krále Palmýry. Odaenathus proto navázal kontakt s Římany, vítajícími jakoukoli pomoc.\n\nVzhledem k vážnosti situace římských východních provincií považoval císař Valerianus, vládnoucí od roku 253, za nezbytné vydat se na východ osobně. Valerianus shromáždil početné vojenské sbory, s nimiž táhl proti Šápúrovi. Na jaře 260 došlo k bitvě u Edessy, v níž byly Valerianovy oddíly naprosto potřeny. Tato sama o sobě velmi zlá pohroma byla ještě umocněna tím, že císař byl během boje zadržen Peršany. Valerianovo zajetí, neslýchaná a pro Římany nanejvýš ponižující událost, byla Šápúrem zachycena v jeho zprávě stejně jako na skalních reliéfech:\n\nJistí římští historikové popisují dopadení císaře jako důsledek proradnosti Peršanů, kteří zajali Valeriana při probíhajícím vyjednávání, avšak jiní autoři spíše dosvědčují Šápúrovo líčení. Valerianus strávil zbytek svého života jako vězeň Peršanů, stejně jako jiní přeživší Římané. Ty dal Šápúr odvléci do Persie, kde byli usazeni v nově založeném sídle. Šápúr posléze zabral několik měst, včetně v krátké době podruhé vypleněné Antiochie. Římané nebyli za těchto okolností schopni klást Peršanům účinný odpor, takže hájení východních provincií vězelo na bedrech palmýrského krále Odaenatha, jenž si při plnění tohoto úkolu počínal mimořádně zdatně. Koncem roku 260 porazil perské vojsko při zpátečním pochodu, načež se mu podařilo probít až ke Ktésifóntu.\n\nVíce než dvacet let uběhlo, než se Římané dokázali opět chopit iniciativy v boji s Peršany. Šápúr přesto nemohl svého vítězství využít, protože Peršané se od roku 261 museli bránit Palmýřanům. Po roce 260 přešel král na západě do defenzívy, což patrně souviselo s jeho zaneprázdněností poměry na východních hranicích Persie. Územní zisky Sásánovců na západě byly proto nevýznamného rozsahu, ačkoli vytrvalé válčení si na straně Peršanů vyžádalo množství obětí. Úspěchy proti Římanům sice zajistily nové dynastii legitimitu, nicméně i přes velká vítězství z let 244 a 260 Peršané nenaplnili svůj strategický záměr: získat přístup ke Středozemnímu moři. V letech následujících po pokořující porážce u Edessy se Římané postupně vypořádali s novou zahraničněpolitickou realitou, čehož dosáhli provedením zásadních vnitřních reforem vedoucích ke konsolidaci hospodářství a posílení bojeschopnosti armády.\n\nV závěru Šápurova života a rovněž po jeho smrti v roce 270 nebo 272 převládala na římsko-perské hranici nečinnost. K tomu přispěl pokračující neklid v římské říši, částečně překonaný teprve za císaře Aureliana, zatímco sásánovští králové se museli potýkat s vlastními problémy. Šápúrovi potomci Bahrám I. a Bahrám II. energicky zakročili proti vzestupu manicheismu. Bahrám II. byl navíc nucen zdolat vzpouru na východě své říše, čehož císař Carus využil v roce 283 k útoku do Mezopotámie. Římané postoupili k perskému hlavní městu Ktésifóntu, které v červnu nebo červenci 283 dobyli. Ovšem Carova náhlá a nejasná smrt znamenala konec tohoto tažení.\nNástupem císaře Diocletiana v roce 284 bylo definitivně završeno krizové období římské říše ve 3. století, neboť Diocletianus a jeho spolucísařové, panující v rámci systému tetrarchie (čtyřvládí), prosadili dalekosáhlé reformy obnovující stabilitu římského státu. V roce 287 proběhlo jednání s králem Bahrámem II., s nímž byla uzavřena mírová smlouva. Toto řešení považoval Diocletianus jen za dočasné, jelikož po odvrácení hrozby ze strany Germánů a dosažení vnitřního upevnění říše se hodlal obrátit proti Peršanům. V roce 290 uvedl sesazeného arménského krále Tiridata III. zpět do jeho království, čímž se dotkl sásánovských zájmů. Král Narsé, panující od roku 293, zareagoval na římský postup napadením Arménie v roce 296. Diocletianus, potlačující tehdy povstání v Egyptě, pověřil odvrácením perského útoku svého spolucísaře Galeria. V dalším roce ale Galerius utrpěl v Mezopotámii, někde mezi městy Kallinikos (Rakka) a Karrhy, těžkou porážku.\n\nNato Diocletianus spěšně odcestoval z Egypta do Sýrie. Údajně byl natolik rozezlen neúspěchem svého caesara, že Galeria, oblečeného v purpurový oděv císařů, nechal běžet několik mil před svým vozem. V roce 298, případně ještě v roce 297, Římané přešli znovu do ofenzívy. Galerius vyrazil do Arménie, jejíž hornatý reliéf ztěžoval účinné rozvinutí obávaného perského těžkého jezdectva, a u arménské osady Satala Narsa překvapivým útokem zaskočil a rozhodně porazil. Do rukou Římanů padl dokonce králův harém, kvůli čemuž byl Narsé, strachující se o své příbuzné, nucen ucházet se o mír. Tzv. mírem z Nisibis z roku 298 (ojediněle ho badatelé kladou do roku 299) přišli Sásánovci o pět provincií ležících mezi Tigridem a jeho přítokem jménem Velký Zab, stejně jako o oblast severní Mezopotámie se strategicky a hospodářsky důležitým městem Nisibis (Nusaybin), v němž směla být v jako jediném místě provozována obchodní výměna mezi oběma říšemi.\n\nGaleriovo vítězství značně pozvedlo prestiž Říma. Některé z mírových podmínek, zvláště předání Nisibis a rozšíření římského vlivu na levý břeh Tigridu, vnímali Peršané jako nadmíru pokořující. Perský vyjednavač prý Galeriovi sdělil, že Persie a Řím jsou dvě obrovské světové mocnosti a není třeba, aby usilovaly o zničení svého soupeře. Římané by tudíž neměli pokoušet štěstěnu. Nato Galerius propadl zlosti a vytkl Peršanovi smrt císaře Valeriana v zajetí. Trvající napětí mezi velmocemi nebylo překlenuto ani tímto ujednáním. Někteří historikové pokládají Římany stanovený mír za uměřený, protože Galerius si mohl klást daleko větší nároky. Toto hodnocení ale nezohledňuje míru rozhořčení vzbuzující tato dohoda u Peršanů, toužících po odplatě v novém válečném střetnutí.\n\nV roce 305 se Diocletianus jako do té doby jediný římský císař dobrovolně vzdal moci. Jím založené vládní uspořádání tetrarchie, počítající se současným působením dvou starších (\"augusti\") a dvou mladších císařů (\"caesares\"), se však zhroutilo ještě za trvání jeho života. V roce 306 byl Konstantin, syn právě zesnulého augusta Constantia I., v rozporu s principy tetrarchie prohlášen za císaře vojskem v Británii. Do roku 312 opanoval západní polovinu římské říše a zároveň provedl nábožensko-politické rozhodnutí světodějného významu: doposud pronásledované křesťanství povýšil na státem preferované náboženství. V roce 324 Konstantin přemohl svého posledního soka a stal se tak jediným panovníkem celé římské říše. O několik let později přesunul sídlo své vlády na východ do města Byzantion, jež bylo přejmenováno na Konstantinopol.\nKonstantinovo obrácení resp. jeho podpora křesťanství se projevily i ve vztazích mezi Římany a Peršany, jejichž králem byl Šápúr II. Vzhledem k nízkému věku perského panovníka, který se měl formálně ujmout vlády ještě před okamžikem svého narození v roce 309, procházela Persie počátkem 4. století obdobím slabosti. Teprve po roce 325 se Šápúr chopil řízení státních záležitostí a brzy se osvědčil jako schopný monarcha. Vývoj v římské říši musel velkokrále přirozeně zneklidňovat, jelikož mnozí jeho poddaní, především v Mezopotámii, vyznávali křesťanství. Dokud byli křesťané v Římě pronásledovaní, mohli si být Sásánovci jisti loajalitou této části obyvatel své říše. Nyní ale hrozilo, že křesťané v Persii budou podporovat římského císaře, jehož chápali jako ochránce křesťanské víry, přičemž císařská moc stále více vycházela z křesťanských idejí. Podle Eusebia z Kaisareie dokonce Konstantin toto své chápání sebe samotného vyjádřil v dopise odeslaném Šápúrovi. Ten se nikoli neprávem cítil ohrožen, k čemuž přispívalo také rozšíření vlivu křesťanství v Arménii a Ibérii. Shromáždil proto vojsko v Mezopotámii, aby si násilím vynutil revizi ustanovení mírové smlouvy z Nisibis. Vzápětí vtáhl do Arménie, na jejíž trůn dosadil sobě poslušného krále. Konstantin poté poslal svého syna Constantia do Antiochie a synovce Hannibaliana do Malé Asie. V roce 336 si obě strany vyměnily emisary, jejichž prostřednictvím však nebylo dosaženo mírové dohody, pročež se Konstantin začal připravovat k válečnému tažení proti Persii.\n\nKonstantinovy záměry postrádají na jednoznačnosti. Hannibalianus měl být zřejmě ustaven králem Arménie jako \"rex regum et Ponticarum gentium\". Kromě toho nelze vyloučit, že si Konstantin chtěl podrobit perskou říši a učinit z ní klientský stát Říma. Ať už se Konstantinovy plány týkaly čehokoli (nehledě na jejich realističnost), jeho smrt v květnu 337 způsobila, že se zamýšlená válka s Persií neuskutečnila. Záhy po Konstantinově úmrtí byla vyvražděna většina jeho vzdálenějších příbuzných, zatímco jeho synové se po několik let věnovali hlavně vzájemnému mocenskému boji, po jehož skončení v roce 353 připadla celá říše Constantiovi. Ten musel po velkou část svého panování čelit ambicím svého úhlavního nepřítele Šápúra II., jenž nedopřál Římanům oddech celá desetiletí.\n\nŠápúr II. využil neklidu v římské říši po Konstantinově smrti a přivedl vojsko do římské Mezopotámie. Jeho cíl představovalo znovudobytí Nisibis, ovšem první obléhání v roce 337 (nebo 338) ztroskotalo. V letech 346 a 350 následovala další dvě obležení tohoto města, Peršané se ho ale ani tehdy nedokázali zmocnit. Velkokrál se mezitím zapletl taktéž v Arménii. Ve vnitřní politice zahájil stíhání perských křesťanů, motivované spíše politickými než náboženskými pohnutkami. V roce 338 vyrazil Constantius II., císař východní části římské říše, proti Šápúrovi. Constantius se patrně pokoušel vyhýbat svedení otevřené bitvy. Jeho strategie spočívala v odvracení perských útoků na soustavu pohraničních fortifikací, střežících přístup k východním provinciím Říma. Římská defenzivní doktrína vycházela z držení strategicky důležitých měst, poskytujících zásobování pevnostem nacházejícím se v jejich blízkosti. Klíčová pozice v tomto systému byla vyhrazena městu Nisibis, kvůli čemuž Šápúr opakovaně a neúspěšně usiloval o jeho dobytí.\n\nRoku 344 došlo u města Singara k bitvě, v níž Constantius nasadil vlastní těžké jezdectvo, vytvořené po vzoru Peršanů. Třebaže se již zdálo, že se vítězství přiklání na římskou stranu, málo ukáznění Constantiovi vojáci se příliš vysunuli vpřed, načež byli přemoženi. V tomto střetu zahynul také jeden z perských princů. Výsledek boje císaře ještě více utvrdil v prosazování defenzivní taktiky. K tomu je třeba poznamenat, že Constantius disponoval pouze částí římské branné moci, neboť zbytek podléhal jeho bratrům Konstantinovi II. a Constantovi. Rovněž Šápúr se musel vypořádávat s jinými vnějšími komplikacemi: východ jeho říše sužovali svými nájezdy Chionité, barbaři příchozí ze stepí střední Asie. Constantius využil jejich invaze a nastalého klidu zbraní na římsko-perské hranici k tomu, aby si po Constantově zavraždění zabezpečil v roce 353 vládu nad římskou říší.\nV roce 358 proběhlo mezi Constantiem a Šápúrem jednání, o jehož obsahu jsme dobře informováni zásluhou historika Ammiana Marcellina. Ammianus se jako důstojník účastnil pozdějších bojů a v závěru 4. století sepsal dílo \"Res gestae\", poslední rozsáhlou, latinsky psanou historickou práci z doby antiky. V ní je podrobně a spolehlivě zachycen závěr Constantiovy perské války, přičemž podává pozoruhodnou zprávu o jednání Constantia a Šápúra, v jehož průběhu se panovníci označovali za bratry. Šápúr císaře dopisem žádal o odstoupení rozlehlých oblastí Mezopotámie stejně jako Arménie, v níž nabývali vlivu stoupenci spojenectví s Římany. Constantius neměl pochopitelně v úmyslu přenechávat římské území svému protivníkovi, takže muselo dojít k opětovnému obnovení konfliktu. Ammianovo líčení prozrazuje, že Římané a Peršané, i přes rozhořčený boj, jenž spolu vedli, v zásadě uznávali jistou vyváženost své moci. Ačkoli mezi sebou udržovali nepřátelství, byli schopni se navzájem respektovat.\n\nTato skutečnost neodradila Šápúra od zahájení nového vpádu do severní Mezopotámie v roce 359. Velkokrál, v jehož doprovodu se vyskytovaly oddíly Chionitů, se poučil z předchozích nezdarů. Přímý útok na pohraniční opevnění měl jen nepatrnou naději na úspěch, perské vojsko, čítající údajně 100 000 mužů, se jim proto vyhnulo a zamířilo k Amidě (Diyarbakır). Tato pevnost musela být Peršany obsazena, jelikož zdejší početná posádka, tvořená pomocnými sbory, by jim jinak mohla přivodit závažné problémy v jejich týlu. Obléhání se oproti původním očekáváním ukázalo nadmíru náročné a zdlouhavé; Amida padla teprve po 73 dnech, během nichž museli Peršané strpět citelné ztráty. Šápúr se v dalším roce zmocnil významných měst Singary a Bezabde. Jeho pokračující nápor se už nesetkal s úspěchem a stáhl se tedy zpět do Persie.\n\nNavzdory ústupu Peršanů si byl Constantius vědom toho, že riziko jejich nového útoku prozatím nepolevilo. Obrátil se tudíž do Galie na svého bratrance Juliana, jemuž v roce 355 svěřil hodnost caesara, s požadavkem vyslaní dodatečných vojenských sil. Jakmile galští vojáci obdrželi patřičné rozkazy, zdráhali se uposlechnout a posléze provolali Juliana novým císařem. Nelze přitom nezmínit nikoli bezdůvodné podezření, že zdánlivě spontánní povýšení Juliana, jehož ke Constantiovi nepoutaly právě dobré vztahy, bylo pravděpodobně zinscenováno. Julianus se ihned odebral s vojskem na východ, kde se hodlal utkat v občanské válce s Constantiem. Konfliktu však zabránila Constantiova náhlá smrt v Kilíkii v listopadu 361.\n\nConstantiovým nástupcem se stal jeho sok Julianus, usilující o potlačení křesťanské církve, všestranně preferované Konstantinem a jeho syny, a o obrození tradičního pohanství. Pozdější křesťanští spisovatelé ho přezdívali Julianus Apostata („Odpadlík“), třebaže jeho anachronistické prosazování starých kultů se nakonec ukázalo být odsouzené k nezdaru. Kromě vzkříšení uctívání pohanských bohů si Julianus uložil ještě jeden důležitý úkol: chtěl podstoupit vojenskou výpravu do Persie a definitivně odstranit sásánovské nebezpečí. Za tímto účelem odcestoval císař v létě 362 do Antiochie. Na rozdíl od Constantia mohl v nadcházejícím tažení uplatnit veškerý vojenský potenciál říše.\nDůvody Julianova rozhodnutí o napadení Persie jsou mezi historiky vystavovány četným diskusím, protože nebyl dán žádný podnět k provedení ofenzívy takového rozsahu. Peršané Julianovi dokonce nabídli vyjednávání, což ale císař odmítl. Jedním z často udávaných motivů je Julianovo přání napodobit Alexandra Velikého, o čemž se zmiňuje i Ammianus. Alexandr ostatně představoval vzor hodný následování pro každého vojevůdce táhnoucího na východ. Julianus se navíc musel potýkat s problémem nedostatečné legitimity své vlády, jíž se domohl uzurpací. Pokud si chtěl opatřit patřičnou podporu pro svůj dalekosáhlý reformní program, nejvhodnějším prostředkem k jejímu zajištění se jevilo velkolepé vítězství nad Peršany a z něho plynoucí věhlas. Jestliže by se mu podařilo instalovat v Arménii a Persii prořímské vládce, vyrovnal by se tak znamenitým císařům, jakými byli Traianus a Diocletianus, díky čemuž by mohl snáze překonat vnitropolitický odpor.\n\nVedle toho lze uvést ještě jeden motiv: utužení soudržnosti římské armády. Ta totiž postrádala svornost, neboť pouze Constantiovo úmrtí zamezilo tomu, aby se vojáci z Galie a z východu postavili proti sobě v občanské válce. Leckteří velitelé galského vojska, jako třeba Dagalaifus nebo Nevitta, věřili v pohanské bohy, zatímco většina východního důstojnického sboru sestávala z jedinců křesťanského vyznání. Dále se lze jen dohadovat, do jaké míry se velitelé východní armády, oplývající nepřeberným množstvím zkušeností z bojů s Peršany, stavěli skepticky k Julianovu útočnému pojetí vedení války. Julianův válečný entuziasmus s ním zdaleka nesdíleli všichni jemu podřízení vojáci. Tomu nasvědčují popravy důstojníků a decimace celých vojenských útvarů, k nimž došlo při vlastním tažení.\n\n5. března 363 se Julianus vydal z Antiochie na východ. Ohledně síly jeho vojska se v pramenech objevují rozdílné údaje, každopádně se však jednalo o jednu z nejrozsáhlejších římských vojenských operací období pozdní antiky. Císař nejprve pověřil arménského krále obstaráním zásob a pomocných sborů. V Hierapoli pak vešel ve styk s předáky arabských kmenů a poté sestoupil se svými muži podél řeky Eufrat na jih. V jeho doprovodu se nacházel rovněž Hormizd, člen perské královské rodiny, jenž před lety uprchl do římské říše a působil jako Julianův rádce. Někteří dějepisci se domnívali, že tento princ by byl v případě římského vítězství dosazen na perský trůn. O průběhu vojenských akcí nám předkládá detailní a hodnověrné líčení dílo Ammiana Marcellina. Ten popisuje i neblahá tušení soužící císaře při zastávce ve městě Karrhy. Julianus poslal část vojska, podle Zósima šlo o asi 18 000 mužů, vedenou svým příbuzným Procopiem a comitem Sebastianem k arménskému králi Arsakovi II., s jehož přispěním měli Římané obsadit levý břeh Tigridu. S jádrem svých sil, zahrnujícím přibližně 65 000 vojáků, pochodoval na Ktésifón, přičemž si podrobil několik nepřátelských měst a pevností. Přestože Římané pronikli hluboko na nepřátelské území, perské vojsko jim nekladlo odpor. Peršané se místo toho omezili na drobné přepady, zneklidňující Římany, jimž překáželi v přístupu k zásobám.\nKoncem května 363 stanuli Římané před perským hlavním městem Ktésifóntem, k němuž dorazil také Šápúr v čele perského vojska, které Římané porazili a zahnali na útěk. Římští velitelé si uvědomovali, že dobývání Ktésifóntu by bylo spojeno s nesmírnými obtížemi. Julianus se proto odhodlal k rozhodnutí majícímu závažné dopady. Protože Římané postrádali obléhací zařízení nezbytné k ovládnutí města v přijatelném čase a zároveň nemohli použít svoji původní trasu ke stažení na římské území, cestou se totiž uchýlili k drancování, Julianus hodlal zamířit do perského vnitrozemí, kde se chtěl spojit s římskými oddíly, o nichž předpokládal, že se v souladu s instrukcemi vydali ze severní Mezopotámie. Římští důstojníci zpochybňovali tento záměr, nicméně Julianus prosadil svůj návrh proti jejich vůli a začátkem června překročili Římané Tigris a zahájili pronásledování Šápúra. Lodě, podporující vojsko, byly zapáleny, což se projevilo jako Julianův zásadní přehmat. Po několika dnech stále namáhavějšího postupu, ztěžovaného tenčícími se zásobami, perským uplatňováním taktiky „spálené země“ a vysokými teplotami, Julianus zanechal marného stíhání Šápúra a přikázal ústup. Morálka v mužstvu poklesla na nejnižší bod.\n\nPři zpátečním pochodu Římanů se objevilo čerstvě shromážděné perské vojsko. V bitvě v oblasti Maranga, svedené 26. června 363, sice Římané dokázali zadržet nepřátelský útok, ovšem Julianus utržil zranění, jemuž záhy podlehl. Svolané kolegium velitelů se po delších debatách usneslo na výběru člena tělesné stráže Joviana za nového císaře. Zásobovací situace se nepřetržitě zhoršovala a souběžně se zvyšovala intenzita perských nájezdů. Římané byli tedy vystaveni nebezpečí naprostého rozkladu vojska, avšak za těchto nanejvýš složitých okolností se Šápúr nečekaně uvolil zahájit jednání. Římanům strádajícím hladem nezbylo než přistoupit na Šápúrovy tvrdé podmínky. Mírovou smlouvou Peršanům se zřekli suverenity nad Arménií, kromě toho odstoupili města Nisibis a Singaru a jiné území v Mezopotámii získané Galeriem, takže hranice mezi oběma mocnostmi se vrátila do podoby před rokem 298. Diocletianovy teritoriální zisky byly odevzdány zpět Peršanům, čímž Šápúr dosáhl předmětu svého snažení. Římané vnímali tuto smlouvu jako zahanbující, neboť ztrátou Nisibis přišli o klíčový opěrný bod svého obranného systému. Oficiální vzdání se římského území představovalo řídce se vyskytující výjimku, pokud už k němu někdy došlo, dělo se tak nanejvýš fakticky.\n\nJulianova perská válka skončila naprostou pohromou, k čemuž přispělo císařovo očividné podcenění klimatických a geografických poměrů v perské říši a provádění nepříliš rozumných opatřeních. Persie se velice lišila od Galie, kde Julianus slavil své největší úspěchy. Taktéž sásánovská těžká jízda se ukázala být zcela jiným nepřítelem než barbarské kmeny. Ačkoli vztahy mezi Římem a Persií vykazovaly v dalších letech jisté známky zlepšení a došlo k určité formě pokojného soužití, Římané nikdy nezapomněli na nečestný mír, k němuž byli v roce 363 přinuceni. Při všech pozdějších válečných střetnutích přikládali tudíž dobytí Nisibis nejvyšší prioritu.\n\nZa panování Jovianova nástupce Valenta došlo v roce 369 nebo 370 k bojům v Arménii, nad níž se Šápúr II. snažil prosadit perskou svrchovanost. Římské vojsko vstoupilo do země a dosadilo na trůn Peršany svrženého krále Papa. V dalších letech intenzita válčení poklesla, což bylo zapříčiněno Valentovou zaneprázdněností Góty na Balkáně a Šápúrovou smrtí v roce 379. Za vlády Theodosia I., posledního císaře kontrolujícího celé území římské říše, byl spor o Arménii vyřešen dohodou o rozdělení země, sjednanou pravděpodobně v roce 387. Na základě ní připadla Peršanům většina Arménie (nazývaná Persarménie), naproti tomu Římané obdrželi pouze asi pětinu území království. Tato smlouva vedla ke korekci hranic prospěšné pro obě říše. Ve vzájemných vztazích převládal okolo roku 400 dosud nevídaný soulad, o čemž svědčí i anekdota zmiňovaná ještě v 6. století římským historikem Prokopiem z Kaisareie: východořímský císař Arcadius v roce 408 na smrtelné posteli údajně svěřil svého malého syna Theodosia II. pod ochranu perského velkokrále Jazdkarta I. Křesťanský historik Sokrates Scholastikos popsal Jazdkarta jako snášenlivého a křesťanům nakloněného panovníka. Jazdkartova tolerantní náboženská politika zřejmě přispěla ke shodě mezi velmocemi, k čemuž napomohla rovněž vstřícnost pretoriánského prefekta Anthemia, majícího do roku 414 zásadní vliv na politiku Konstantinopole.\nNavzdory tomu se v letech 420 až 421 rozhořel mezi Římany a Peršany nový konflikt, jehož hlavní příčina tkvěla v perzekuci perských křesťanů, kteří svojí misionářskou činností popuzovali zarathuštrovské mágy. Jistý biskup dokonce inicioval stržení jednoho ze zarathuštrovských chrámů ohně. Když se vzpíral dát ho znovu vybudovat, musel zasáhnout velkokrál. Mnozí křesťané uprchli na římské území, kde jim císař Theodosius II. poskytl ochranu. Koncem roku 420 Jazdkart zemřel, načež vypukl boj o moc, z něhož vyšel vítězně jeho syn Bahrám V. Ten se rozhodl pokračovat ve válce s Římany, o jejímž průběhu jsme ale jen nedostatečně informováni z důvodu chybějících pramenů. Bahrám, jeden z nejpodivnějších sásánovských vládců, přitáhl se svým vojskem k pevnosti Theodosiopolis (Erzurum) v Arménii, avšak jeho útok ztroskotal. Poté se mu s pomocí arabských spojenců Lachmovců podařilo zmařit římské obléhání Nisibis. Tito Arabové byli vzápětí Římany tvrdě poraženi při pokusu o dobytí Antiochie. Římský \"magister militum\" Areobindus prý zabil jednoho z perských velitelů v souboji a Římané zdolali na bitevním poli sásánovský elitní oddíl „nesmrtelných“. Celkově nerozhodné střetnutí bylo završeno mírovou smlouvou z roku 422, v níž obě strany přislíbily umožnit stoupencům odlišných náboženství volné praktikování své víry. Kromě toho měli Římané Peršanům platit za ochranu kavkazských průsmyků před Huny. Římané se tím fakticky zavázali k odvádění tributu, třebaže jeho výše nebyla příliš vysoká.\n\nBahrámův syn Jazdkart II. tuto smlouvu v roce 440 nebo 441 porušil, protože Římané mu nejspíše přestali vyplácet slíbenou sumu, a vpadl na nepřátelské území, kde narazil na magistra militum Anatolia. K žádným větším střetům nedošlo, neboť Římané se ukázali svolní k obnovení plateb, takže byl opět nastolen dřívější \"status quo\". V mírové smlouvě byl zakotven zákaz výstavby nových pevností na společné hranici. Jazdkart se obdobně jako jeho otec musel zabývat ohrožením severní hranice své říše, způsobeným příchodem Hefthalitů, známých také jako Bílí Hunové.\nTyto dva krátké konflikty zůstaly spíše ojedinělými epizodami v období překvapivě přátelských poměrů mezi Římany a Peršany v 5. století. Okolo roku 468 nastala menší krize vyvolaná spory v oblasti Kavkazu, přičemž došlo k oboustrannému vyslání vojsk, válce se ovšem podařilo předejít diplomatickými prostředky.\n\nDlouhý mír v 5. století skončil rokem 502, kdy se perský velkokrál Kavád I. vypravil proti Římanům. Příčina Kavádova tažení je obecně spatřována v napjaté vnitropolitické situaci Persie. Kavád totiž čelil opozici perské šlechty a svůj trůn si dokázal zajistit jen s přispěním Hefthalitů. Navíc se musel vypořádávat s náboženským a sociálním hnutím mazdakovců, destabilizujícím jeho říši. Podle popisu v kronice Josue Stylity Kavád požádal východořímského císaře Anastasia I. o finanční podporu, v čemž byl odmítnut. Velkokrál pak shromáždil mocné vojsko, o němž se Římané domnívali, že je určeno k potlačení nepokojů v Persarménii, a na podzim 502 podnikl nečekaný útok. Při tom si podmanil město Theodosiopolis v římské části Arménie a zahájil obléhání Amidy, jež padla v lednu 503.\nAnastasius, ochotný nejprve k vyjednávání, odeslal proti útočníkům na tehdejší dobu nezvykle velkou armádu, čítající 52 000 mužů. Nicméně Římanům chybělo jednotné velení, kvůli čemuž byly jejich válečné akce odsouzeny k nezdaru. Asi 12 000 mužů podlehlo Peršanům v Mezopotámii, zatímco ostatní vojsko bylo odraženo u Amidy. Odpovědnost za tyto porážky byla připisována císařovu synovci Flaviu Hypatiovi. Kavád neúspěšně obléhal Edessu a mezitím Anastasius jmenoval velitelem na východní hranici magistra officiorum Kelera. Ten pronikl do perské Arzaneny a současně jiné římské vojsko zpustošilo Persarménii. V roce 505 se Římanům dokonce podařilo získat zpět Amidu. Kavád, ohrožovaný nájezdy Hunů, uzavřel roku 506 s Anastasiem mír, který měl trvat původně sedm let, nakonec ale vydržel o třináct let déle. Během válečných operací v Mezopotámii Římané seznali, že Peršané oplývají značnou výhodou v podobě silně opevněné Nisibis. Císař proto v rozporu s dřívějším ujednáním nechal vybudovat obdobně mohutné fortifikace ve městě Daras (přejmenovaném na Anastasiopolis), čímž Peršanům zavdal záminku k rozpoutání nové války v roce 526.\n\nKavádova druhá válka s Římany probíhala převážně v oblasti Kavkazu, na níž si obě velmoci činily nárok. Konstantinopol, v níž se chopil moci Justinus I., se snažila prohloubit svůj vliv v tamějším království Lazika, což Peršané vnímali jako zásah do vlastní sféry zájmů. Římané se navíc považovali za ochránce křesťanů v perské Ibérii. Král Lazů jménem Tzath odcestoval někdy v roce 521 nebo 522 do Konstantinopole, nechal se tam pokřtít a oženil se s křesťankou. Peršané si tyto skutečnosti vykládali jako posílení spojenectví mezi Lazikou a Římany. V reakci na to se pokusili obrátit křesťanské Ibery na zoroastrismus, takže iberský král Gurgenes požádal Justina o podporu. Následně došlo k válce, odehrávající se hlavně v kavkazském regionu a v mezopotámském pohraničí, jež pokračovala po Justinově smrti v roce 527. Kavád se ve svých plánech neomezoval jen na Ibérii, nýbrž usiloval i o zničení Dary.\nJustinův nástupce, jeho synovec a důvěrník Justinián I., je řazen mezi nejvýznamnější pozdněantické panovníky, jelikož ještě jednou pozvedl moc Římanů, ačkoli dlouhé a namáhavé konflikty, vedené za jeho vlády, východořímskou říši zásadně vyčerpaly. Justiniánova válka s Peršany je zachycena ve znamenitém díle historika Prokopia z Kaisareie, na něhož později navázal Agathias. V boji se proslavili zvláště Justiniánovi vojevůdci Sittas a Belisar. Prvně jmenovaný si počínal obratně v nově vytvořené funkci magistra militum Arménie, kterýžto region nabýval pro Římany stále více na důležitosti. Belisar odrazil roku 530 rozsáhlou perskou ofenzívu v Mezopotámii v bitvě u Dary, nicméně hned v dalším roce podlehl Peršanům u Kalliniku, načež byl císařem odvolán. Justinián dále prohloubil Anastasiem navázanou alianci s arabskými Ghasánovci. Taktéž Kavád zmobilizoval proti Římanům své arabské spojence. Přesto se žádné z válčících stran nedařilo získat nad svým protivníkem převahu.\n\nPo Kavádově smrti v roce 531 se v Persii ujal vlády velkokrálův mladší a oblíbenější syn Husrav I. Ten v září 532 sjednal s Justiniánem tzv. „věčný mír“, v rámci něhož Římané souhlasili s placením kontribuce ve výši 11 000 liber zlata. Kromě toho si směli podržet Daru a došlo k vydání všech dobytých pevností. Klid na východní hranici umožnil Justiniánovi napřít svoji pozornost na západ, kde Belisar stihl v krátké době zničit říši Vandalů v severní Africe a napadnout Itálii kontrolovanou Ostrogóty. Vratkost míru s Peršany se však ukázala již v roce 540, kdy Husrav pronikl do Sýrie.\n\nHusrav I. náležel k nejpřednějším panovníkům sedícím na ktésifóntském trůnu. Tento perský velkokrál se stal rovnocenným soupeřem Justiniána I., navíc byl oddán filozofii a umění a proslul také jako pozoruhodný monarcha a do jisté míry i jako bezohledný vojevůdce. V mnoha směrech dosáhla sásánovská říše v období jeho vlády svého zenitu. Vysloužil si přízvisko \"Anóšak-ruván\" („ten, jehož sláva je nepomíjející“) a těšil se úctě svých nepřátel. Husrav rozdrtil hnutí mazdakovců a provedl četné vojenské a vnitřní reformy, jimiž posílil královskou moc na úkor šlechty. Těmito opatřeními si zajistil zvýšení daňových příjmů, což mu umožnilo postupovat agresivněji v zahraničněpolitických záležitostech.\nV roce 540 se chopil nabízející se příležitosti k napadení Římanů, zaneprázdněných bojem na západě. Jako záminka mu posloužily nevyřešené rozepře mezi arabskými vazaly Římanů a Peršanů, Ghasánovci a Lachmovci. Svoji roli patrně sehrála i nabídka spojenectví od Ostrogótů. Na jaře 540 vytáhl Husrav do Sýrie v čele obrovského vojska, jež u města Kirkesion překročilo Eufrat a pak se vydalo vstříc Antiochii. Justinián pověřil svého příbuzného a zdatného generála Germana organizováním obrany této klíčové metropole římského Orientu. Germanus disponoval jen asi 300 muži a po zhlédnutí městských opevnění dospěl podle Prokopia k názoru, že hájení Antiochie je beznadějné, v čemž ho utvrdilo i prodlení slíbených posil. Proto ještě před příchodem Peršanů město opustil. Husrav si zatím při postupu k Antiochii vynutil výkupné od mnohých syrských měst, jimž pohrozil dobytím. Ta, která se jeho vydírání nepoddala, případně nemohla zaplatit požadovanou sumu jako třeba Beroia (Aleppo), byla napadena a vydrancována. Taktéž obyvatelstvo města Sura bylo deportováno a částečně zmasakrováno. V Antiochii císařský emisar striktně zakázal poskytnout Peršanům jakoukoli platbu, jíž by se město mohlo vykoupit. Husrav ho tudíž oblehl a následně bez větších potíží dobyl. Velkokrál zde získal nezměrnou kořist, přičemž nechal přeživší obyvatele odvést do Persie a usadit poblíž Ktésifóntu. Husrav se poté odebral do antiochijského přístavu Seleukie, kde podstoupil rituální koupel ve Středozemním moři a vykonal oběť slunečnímu bohu. Posléze se neúspěšně pokusil zdolat hradby Dary a zanedlouho se vrátil zpět do Persie.\n\nPád Antiochie přivodil Římanům značný šok. Příčina této pohromy spočívala v zapojení Justiniánových vojsk do boje proti Ostrogótům v Itálii. Východořímská říše byla od tohoto momentu fakticky nucena k vedení války na dvou frontách. Císař vnímal Peršany jako naléhavější problém a převelel na východní hranici Belisara s vojenskými sbory, majícími posílit tamější oddíly, čítající jen asi 15 000 až 30 000 mužů. V roce 541 pronikli Peršané do Laziky a svedli zde rozhořčený zápas o klíčovou pevnost Petra, ležící na pobřeží Černého moře. Král Lazů Gubazes se obrátil na Peršany, neboť byl zřejmě zneklidněn přítomností Římanů ve své zemi. Záhy se ale Gubazes přiklonil znovu k Římanům. V témže roce se Belisarovi nepodařilo dobýt Nisibis. Roku 542 Husrav znovu napadl římské teritorium a zamířil k syrskému městu Sergiopolis (Resafa). Belisar ovšem ohrozil jeho zásobovací trasy, čímž velkokrále donutil přerušit tažení, a zachránil Edessu. Navzdory tomu Peršané dobyli město Kallinikos a odvedli tamější obyvatele. Krátce nato nahradil Belisara, odvolaného do Konstantinopole, generál Martinus. Ve stejném roce propukl tzv. justiniánský mor, jenž ničivě postihl Římany i Peršany.\nPokračující střetnutí se vyznačovalo obdobným průběhem i v dalších letech. V roce 543 Římané zaútočili do Persarménie, avšak utrpěli vážnou porážku u místa jménem Anglon. Vzápětí Husrav vpadl do Mezopotámie a oblehl Edessu. Tomuto městu příslušel mimořádný význam, protože se v něm nacházelo zázračné mandylion, údajně znázorňující Kristovu tvář. Po ztroskotání obléhání Edessy došlo k rozhovorům, na základě nichž byl nastolen klid zbraní, zabezpečující Justiniánovi nezbytnou volnost k akcím na západě. Příměří se nevztahovalo na Laziku, jelikož Husrav se nehodlal vzdát tamějších územních zisků. V roce 548 byla válka obnovena, nicméně o tři roky později bylo dohodnuto nové, Justiniánem draze vykoupené příměří. Třebaže Římané byli po zbytek Justiniánovy vlády ušetřeni perských nájezdů, v Lazice konflikt neustával. Velkokrálova vojska byla z této země vytlačována jen velice pomalu a teprve kolem roku 556 uštědřili Římané Peršanům těžkou porážku, po níž je odsud téměř úplně vypudili. V roce 557 bylo uzavřeno třetí příměří, jež se týkalo i Laziky. Po dlouhých vyjednáváních, které za Římany vedl \"magister officiorum\" Petros Patrikios, dospěly obě strany k mírové smlouvě, k níž byly dotlačeny také stoupajícím vnějším ohrožením.\n\nDoba platnosti smlouvy byla určena na padesát let. Podle dojednaných podmínek setrvala část Laziky v moci Konstantinopole a arabští vazalové měli zachovávat klid zbraní. Peršané se zavázali bránit kavkazské průsmyky před Huny a jinými barbary. Smlouva zahrnovala dále ustanovení ohledně zacházení s dezertéry, stejně jako zákaz výstavby nových pevností na společné hranici a nikoli nedůležitou dohodu o obchodních stycích. V souvislosti s obchodními zájmy je třeba připomenout východořímskou podporu zásahům křesťanského aksumského království na území nynějšího Jemenu. Konflikt na jihu Arabského poloostrova zůstal pouhou epizodou, poněvadž Husrav si počínal aktivně rovněž v této oblasti a někdy před rokem 572 tam prosadil svoji převahu.\n\nJustiniánovi se nakonec podařilo udržet východní hranici, ačkoli k tomu musel vynaložit nezměrné úsilí. Jedno z ustanovení mírové smlouvy z roku 562 působilo na Římany poměrně potupně, neboť byli nuceni Sásánovcům odvádět roční tribut ve výši 30 000 solidů. Císař Justinus II., panující od roku 565, pokládal tuto podmínku za neakceptovatelnou a snažil se domoci vyváženější dohody. Napjaté vztahy byly vyvolány i jinými důvody, především otázkou držby sporných území na Kavkaze, kvůli nimž vešla Konstantinopol ve styk s pro-římskými silami v Persarménii. Císaře popuzovalo také dosazení perského správce v Jemenu a loupeživé přepady Lachmovců. Ioannes z Epiphanie přidává ještě jeden motiv: Peršané se měli pokusit zadržet konstantinopolského vyslance Zemarcha, směřujícího k Turkům do střední Asie. Husrav se chtěl s Justinem dohodnout na ročních platbách, císař tomu ale nebyl nakloněn a naopak žádal vrácení již vyplacených peněz. Poté, co odmítl Peršanům poskytovat tribut, rozhořel se konflikt nanovo.\n\nAni jedna ze stran nebyla připravena na válku, vyvíjející se z hlediska Římanů zpočátku nepříznivě. Aliance s Turky nepřinesla očekávaný účinek, Justinus se navíc znesvářil se svými arabskými spojenci. V roce 573 se Peršané probili do Sýrie a zmocnili se Apameie. V téže době padla po zdlouhavém obléhání strategicky významná pevnost Daras, stěžejní bod římské obrany. Její ztrátu nevynahradily ani úspěchy Římanů v Persarménii, jejíž hlavní město Dvin obsadili s pomocí Arménů. Neblahé zprávy přicházející z východní hranice poznamenaly duševní zdraví císaře, jenž propadl nepříčetností. Vedení státních záležitostí a velení vojsku vykonával proto po zbytek Justinova panování Tiberios Konstantinos, povýšený koncem roku 574 na caesara. Tiberios dohodl s Husravem jednoleté příměří, nevztahující se na Arménii. Pro Římany se situace jevila beznadějně i v Itálii, postupně podrobované Langobardy, a na Balkáně, svíraném Avary a zástupy Slovanů. Přesto v roce 575 (nebo 576) generál Justinianus, příbuzný Justina II., dobyl u Melitene (Malatya) přesvědčivého vítězství nad Husravem. Velkokrál nejprve vpadl do Anatolie, kde vyplenil Sebasteiu (Sivas), avšak při ústupu přes Eufrat byl zaskočen Justinianem. Větší část perského vojska byla zničena a sám Husrav jen stěží unikl. Justinianus posléze pronikl hluboko na sásánovské území a zpustošil Atropatenu.\nPo Husravově úmrtí v roce 579 se jeho nástupce Hormizd IV., v pramenech popisovaný veskrze negativně, rozhodl vytrvat v boji, přestože Tiberios, vládnoucí od roku 578 jako císař, se ho pokusil pohnout k míru. Tiberios pověřil velením ve válce na východě schopného vojevůdce Maurikia, který vydrancoval Singaru v Mezopotámii. Peršané ihned zareagovali útokem do římské Mezopotámie, čímž narušili Maurikiovy zásobovací linie. Maurikios zastavil v roce 581 perský postup na Eufratu a způsobil Sásánovcům citelné ztráty. Po Tiberiově smrti roku 582 se Maurikios ujal trůnu v Konstantinopoli. Období jeho panování a související válečné konflikty vylíčil ve svém díle dějepisec Theofylaktos Simokattés, poslední autor tvořící způsobem odpovídajícím tradiční antické historiografii. Jiný důležitý pramen představují církevní dějiny Euagria Scholastika, zatímco většina ostatních prací se dochovala jen v útržkovité podobě.\n\nMaurikios pokračoval ve válce s Peršany, v níž ale ani jedna ze stran nemohla dosáhnout převahy. V roce 586 císař odmítl Hormizdovu mírovou nabídku, jíž považoval za nepřijatelnou. Následujícího roku zvítězili Římané u Dary, vzápětí ovšem Peršanům sami podlehli. Nerozhodná situace vydržela další dva roky. Římské vojsko se vzbouřilo kvůli zvažovanému snížení žoldu, čehož Peršané nemohli využít z důvodu nájezdu nomádských kmenů na jejich severní hranici. V roce 589 skončila vzpoura Římanů, nad nimiž převzal velení generál Komentiolos. Téhož roku Římané porazili v menším střetnutí perského vojevůdce Bahráma Čóvéna, proslaveného velkolepými úspěchy nad Turky. Protože Hormizd se obával Bahrámova věhlasu, chopil se této příležitosti, aby ho zbavil funkce. Brzy poté vypověděl Bahrám velkokráli poslušnost a povstal proti němu. Hormizd, beztak postrádající podporu šlechty, byl počátkem roku 590 sesazen a zhruba o měsíc později zabit. Za těchto neklidných okolností připadla královská hodnost Hormizdovu synovi Husravovi II., jemuž se Bahrám odmítl podřídit. V nastalém konfliktu Bahrám přemohl Husrava, jenž vyhledal záchranu v útěku z Ktésifóntu. Z nesvornosti Peršanů těžili Římané, jejichž generál Ioannes Mystakon oblehl Dvin v Arménii a postoupil do Atropateny. Husravovi nezbylo než uprchnout na římské území a obrátit se o pomoc na Maurikia. Císař přistoupil na Husravovu nabídku, načež se římské a perské oddíly poprvé a naposledy společně vypravily proti nepříteli. Bahrám byl v létě 591 poražen v bitvě u řeky Blarathon a Husrav se opět ujal trůnu.\n\nPodle smlouvy, završující takřka dvacet let trvající válku, obdržel Maurikios některá ze sporných území v Mezopotámii, velkou část Persarménie a Ibérie a rovněž pevnost Daras. Císař se zřejmě zachoval relativně velkoryse, jelikož Bahrám byl při jednání s Římany ochoten k mnohem větším ústupkům než Husrav. Vztahy mezi Maurikiem a Husravem, jehož měl snad císař dokonce adoptovat, se vyvíjely velmi přátelsky. Zdálo se tedy, že Římané a Peršané nastoupili cestu k rozvoji nové etapy mírového soužití.\n\nKlid na východní hranici dovolil Maurikiovi přesunout uvolněné vojenské sbory na Balkán, aby zde čelily Avarům a Slovanům. Husrav II. mezitím konsolidoval svoji pozici a ozdravil státní finance, díky čemuž Persii hospodářsky a kulturně pozvedl. Koncem roku 602 však došlo k události, jež vyústila v poslední velký střet mezi Římany a Peršany, překonávající svojí intenzitou a rozsahem všechny předchozí konflikty. Úspěšnými taženími na Balkáně vytlačil Maurikios Avary a jejich slovanské spojence z římského území, odkud je nechal pronásledovat na severní břeh Dunaje. Když svým mužům přikázal strávit zimu na nepřátelském území, vypukla v římském vojsku vzpoura, do jejíhož čela se postavil nižší důstojník jménem Fokas. Ten se vypravil na Konstantinopol, v níž byl uznán za císaře. Maurikios se pokusil utéct, nicméně byl chycen a společně se svými syny padl za oběť ukrutné smrti. Fokas měl potom zahájit skutečnou hrůzovládu, jak o tom pojednávají vůči němu nepřátelsky naladěné prameny.\n\nHusrav využil smrti svého dobrodince Maurikia a roku 603 napadl římské území. V nadcházejících letech si postupně podmanil města Amidu, Daru, Edessu, Hierapolis a Beroiu, přičemž jeho vojsko připravilo Římany také o Arménii. Někteří z obyvatel Peršany podrobených oblastí přijímali nepřátelskou invazi s pasivitou, neboť křesťanské spory ohledně Kristovy přirozenosti odcizily místní monofyzitskou populaci ústřední vládě v Konstantinopoli. Husrav dal navíc předvést jistého muže, o němž tvrdil, že je Maurikiovým přeživším synem Theodosiem a legitimním císařem. Foku svrhlo v roce 610 spiknutí opozičních sil, jež vyneslo na trůn Herakleia, syna kartaginského exarchy. Nový císař musel nejprve překonávat odpor oddílů věrných Fokovi, což nejspíše ulehčilo pronikání Peršanů. Ačkoli skutečnou povahu Fokova panování nelze objasnit, protože k dispozici máme pouze tendenční prameny pocházející z Herakleiova období, zřejmě se vyznačovalo značnou mírou násilí a tyranie. Herakleios, nepochybně jeden z nejvýznamnějších císařů východořímské říše, byl oslavován jako její záchrance, třebaže ani on nedokázal Peršany zpočátku zastavit.\nFokovým svržením nabral perský postup na rychlosti. Před rokem 610 se Sásánovci pomalu ale nezadržitelně zmocňovali Arménie a římské Mezopotámie. Z jejich počínání bylo patrné, že mají v úmyslu tato území získat natrvalo, poněvadž, na rozdíl od dřívějších tažení, neváhali vynaložit dostatek času na systematické zdolání všech římských pevností a měst. V roce 611 překročilo sásánovské vojsko, vedené generálem Šáhénem, Eufrat a vstoupilo do Kappadokie, kde dobylo město Caesarea (Kayseri). Římané posléze sevřeli útočníky ve městě a téměř jeden rok je v něm obléhali, nicméně Šahénovi se v létě 612 podařilo uniknout do Arménie. Roku 613 zahájili Římané vlastní ofenzívu: Herakleios spojil síly se svým bratrancem Niketou v Sýrii a vydal se vstříc perskému generálovi Šahrvarázovi, jemuž podlehl ve velké bitvě poblíž Antiochie. Římané se pak pokusili čelit Peršanům u Kilických bran, byli ovšem znovu poraženi. V témže roce padla do rukou Peršanů města Damašek, Apameia a Emesa (Homs).\n\nZtrátou Sýrie byla východořímská říše fakticky rozetnuta ve dví a její obrana byla zásadně podlomena. Hrozivé poměry Římanů se dále vystupňovaly v roce 614, kdy Peršané s pomocí Židů dobyli Jeruzalém, v němž zmasakrovali tisíce křesťanů. Mezi ukořistěnými předměty se nacházel i svatý kříž, který vítězný generál Šahrvaráz odevzdal Husravově oblíbené manželce Šírén. Tato pohroma zapůsobila na křesťany děsivým dojmem. O rok později podnikli Peršané mohutnou invazi do Anatolie, završenou v roce 616 pádem Chalkedonu, města ležícího na asijském břehu Bosporu, naproti Konstantinopoli. Mezi léty 616 až 619 pozbyla říše Egypt, svoji klíčovou obilnici, a Kyrénu. Na Balkáně Avaři a Slované využili římské slabosti k obsazení četných měst ve vnitrozemí poloostrova. Na počátku dvacátých let pokračovali Peršané v dobývání Malé Asie, jíž si nebyli schopni zcela podrobit, a ostrova Rhodos. Rozsáhlé oblasti římského Východu se ocitly v moci Husrava, takže se zdálo, že obnovil achaimenovskou říši v celém jejím někdejším rozsahu. Zoufalé okolnosti přiměly Herakleia k úvahám o přesunutí vlády do bezpečnějšího Kartága.\nZa této beznadějně se jevící situace se Herakleios, podpořený konstantinopolským patriarchou Sergiem, uchýlil k mimořádně odvážnému a zároveň nadmíru riskantnímu plánu. Chtěl se totiž vydat s vojskem z hlavního města, obejít sásánovskou armádu v Malé Asii a překvapit Peršany v jejich týlu. 5. dubna 622 císař vyplul z Konstantinopole a vyrazil podél iónského a jižního pobřeží Anatolie ke Kilíkii, kde se vylodil poblíž města Issos. Rekonstrukce následujících událostí je vzhledem k nedostatečnému popisu v pramenech nadmíru složitá; přesná trasa Herakleiova postupu, stejně jako údaje o velikosti jeho vojska zůstávají neznámé. Herakleios podstoupil v dalších letech celkem tři tažení proti Peršanům, musel proto disponovat početnými vojenskými sbory. Po přistání se císař věnoval tvrdému výcviku svých mužů, přičemž ve vojsku měla podle tvrzení Georgia z Pisidie brzy převládnout neobyčejné bojovná atmosféra. Herakleios upevnil morálku svých vojáků navozením pocitu, že nadcházející kampaň není obyčejnou vojenskou výpravou. Římané se neměli utkat s nepřáteli říše, nýbrž válčit s nepřáteli křesťanství. Mělo se tedy jednat o určitou svatou válku, jakousi „křížovou výpravu“ proti mocnostem temnoty, ačkoli císař usiloval především o to, aby východořímskou říši definitivně zbavil perského nebezpečí. Za tímto účelem byly v průběhu tažení rozestavovány Kristovy obrazy ve vojenských táborech a již od roku 615 dal Herakleios razit mince s nápisem \"Deus adiuta Romanis\" („Bože, pomoz Římanům“). Tato psychologická opatření vykazovala jistý účinek a motivovala vojáky. Každopádně v případě Herakleiova nezdaru by říše s vysokou pravděpodobností podlehla naprosté zkáze.\n\nNa podzim 622 se Herakleios rozhodl narušit perské zásobovací linie a postoupil na sever do Kappadokie. Zde patrně počátkem roku 623 zvítězil nad Peršany vedenými Šahrvarázem. Po tomto úspěchu se císař dočasně odebral do Konstantinopole, aby vyjednal mír s avarským kaganem, zatímco vojsko nechal přezimovat v Pontu. Na jaře 624 Herakleios obnovil útok na Kavkaze, odkud směřoval do perského vnitrozemí. Přitom si podmanil arménské město Dvin a zvláště médský Ganzak, nedaleko něhož se nalézal slavný zarathuštrovský chrám ohně (dnešní Tacht-e Sulejmán). Ten dal císař rozbořit v odvetu za vydrancování Jeruzaléma. Velkokrál shromáždil všechny volné síly k boji s Herakleiem, proti němuž vypravil celkem tři vojska, přesto ale nedokázal Římany rozdrtit. V roce 625 císař přivodil několik porážek pronásledujícím Peršanům při ústupu do Kilíkie, odkud se stáhl do zimního tábora v Trapezuntu.\nV roce 626 sebral Husrav nová vojska, s nimiž hodlal Římany definitivně rozdrtit. Peršané zamýšleli dobýt hlavní město východořímské říše a navázali tudíž spojenectví s Avary. V létě 626 oblehly Konstantinopol masy Avarů a Slovanů, s nimiž se měli spojit Šahrvarázovi Peršané, rozmístění na protějším břehu Bosporu. Ze všech stran sevřené město se však ubránilo nepřátelům díky loďstvu, střežícímu průliv a překážejícímu Peršanům v přejití do Evropy. Poté, co Avaři ukončili marné obléhání, stáhlo se Šahrvarázovo vojsko na jaře 627 z Chalkedonu do Sýrie. V Konstantinopoli byla záchrana města připisována přízni Panny Marie, jejíž ikony byly neseny podél hradeb. Odražením od Konstantinopole pominula bezprostřední hrozba ze strany Peršanů, neboť iniciativa od tohoto momentu plně přešla na Římany. K tomu přispělo i vítězství Herakleiova bratra Theodora nad Peršany vedenými Šáhénem v Mezopotámii. V Husravovi rozněcovaly porážky stále větší zuřivost a vzbuzovaly jeho nedůvěru vůči vlastním velitelům. Šahrvaráz se proto zdržoval účasti na pokračujících bojích a vyčkával jejich výsledku.\n\nHerakleios mezitím na Kavkaze doplnil stavy svého vojska a uzavřel alianci s nomádskými Turky. Podle pramenů měli Turci, označovaní v nich za Chazary, opakovaně napadat sásánovskou říši. V polovině září 627 se Herakleios vypravil od města Tiflis (Tbilisi) na jih a 12. prosince téhož roku podstoupil poblíž ruin Ninive finální střetnutí. Perský generál Razatés padl v boji, v němž obratně manévrující Římané přiměli perské vojsko k útěku. Nedlouho po bitvě obsadil Herakleios velkokrálovu oblíbenou rezidenci v Dastagerdu, z níž jen o pár dní dříve Husrav uprchl. Císař se pak odebral ke Ktésifóntu, ovšem nepřikročil k obléhání nepřátelského hlavního města, jelikož se patrně obával odříznutí svých protažených zásobovacích linií.\n\nTřebaže se Herakleios nezmocnil Ktésifóntu, bitva u Ninive přinesla rozhodnutí dlouholetého zápasu mezi oběma říšemi. Husrav, zdráhající se vyjednávat s Herakleiem, přišel o podporu Peršanů, načež byl v únoru 628 svržen a zabit. Po něm nastoupil na trůn jeho syn Kavád II. Šéróé, který zahájil svou krátce trvající vládu zavražděním řady svých mužských příbuzných. Velkokrál ihned navázal diplomatické styky s Herakleiem za účelem uzavření mírové smlouvy. Text dopisu určenému Herakleiovi, v němž Kavád žádá o mír a císaře označuje za \"„... nejmírnějšího císaře Římanů, našeho bratra …“\", je dochován v kronice nazvané Chronicon Paschale. Podle pro Římany výhodných mírových podmínek byl nastolen \"status quo ante bellum\": Peršané museli vyklidit všechna dobytá území a vrátit svatý kříž, za což se jim Herakleios zaručil volným odchodem z římského teritoria. Ústup perského vojska probíhal však velmi pozvolna, protože sásánovská říše se ponořila do chaosu. Kavád II. zemřel již v září 628 a jeho několik následníků si dokázalo udržet moc sotva pár měsíců. Na jaře 630 odcestoval Herakleios do Jeruzaléma, v němž za všeobecného nadšení znovu vztyčil Kristův kříž. Slavnostní navrácení této relikvie představovalo pravděpodobně vrchol Herakleiova panování. Císař obdržel i mnohé blahopřejné dopisy z jiných křesťanských království, dosvědčující mimořádnou úroveň prestiže, jíž se tehdy těšil. Persie byla zlomena, takže východořímská říše nad svým odvěkým úhlavním nepřítelem zdánlivě zvítězila, přestože i ji dlouhá válka silně poznamenala.\n\nDevastující dopady posledního římsko-perského konfliktu, znásobené negativními důsledky století téměř soustavného válčení, zásadně ochromily sílu obou říší. Po smrti Kaváda II. zasáhly perskou říši několikaleté dynastické zmatky a občanská válka. Sásánovce dále oslabil hospodářský úpadek, nadměrné daňové zatížení uvalené Husravem II., náboženské nepokoje a vzrůstající moc držitelů půdy v provinciích. Taktéž východořímská říše byla vážně postižena, neboť veškeré její finanční rezervy pohltila válka a praktický celý Balkán se ocitl trvale v rukou Slovanů. Malou Asii zpustošily neustálé perské vpády a správa nedávno znovuzískané Arménie, Sýrie, Mezopotámie, Palestiny a Egypta byla oslabena roky perské okupace.\nNedlouho po vítězství nad Peršany zasáhla pomalu se zotavující východořímskou říši expanze Arabů sjednocených pod praporem islámu, jejíž začátek je některými moderními historiky vnímán jako definitivní završení antiky. V roce 636 byli Římané drtivě poraženi Araby v bitvě u Jarmúku. Protože říši chyběly po vyčerpávající válce s Peršany zdroje k dalšímu odporu, ztratila do roku 642 všechny své východní provincie s výjimkou Anatolie. Moc východořímské říše se následkem toho omezovala na arabskými nájezdy vytrvale drancovanou Malou Asii, zbývající državy v Itálii, hlavní město Konstantinopol se zázemím v Thrákii a některé ostrovy a opevněná sídla v Řecku. K podstatným změnám došlo i v charakteru státu a společnosti: za Herakleia zesílily grecizační tendence v administrativě a vojsku, latina přestala být již za perské války používána jako úřední jazyk. Ke svému konci tím dospěla pozdně-antická římská říše, jejíž místo od tohoto okamžiku zaujímala středověká Byzanc, uchovávající řecko-římské a křesťanské dědictví až do roku 1453.\n\nNaproti tomu perskou říši si Arabové zcela podmanili. Po porážce u Kadisíje nejspíše v roce 636 bylo perské vojsko zničeno Araby v bitvě u Nehávandu roku 642. Peršané se sice zarputile bránili agresorům, avšak po bitvě u Nehávandu pozbyli důvěru ve svého panovníka, čímž se připravili o ústřední vedení. Jazdkart III., poslední sásánovský velkokrál, se dočkal neslavného konce, když byl v roce 651 ve městě Merv, na nejzazším konci své rozkládající se říše, zavražděn z podnětu lokálního místodržitele. Ačkoli kulturní odkaz Sásánovců silně zapůsobil na arabský svět, jejich porážka znamenala završení poslední fáze staroorientálních dějin.\n\nVíce než čtyři staletí představovaly (východo)římská říše a Persie dva nejsilnější státy starověkého světa. Přestože vůči sobě často vystupovaly se značným nepřátelstvím a nezřídka spolu sváděly úporné a namáhavé války, byly schopny se vzájemně respektovat. Tyto mocnosti se ovlivňovaly i kulturně, nicméně v samém závěru se jejich vztahy vyvíjely především ve znamení vojenské konfrontace, nabývající podoby zápasu o převahu na Blízkém východě. Staleté měření sil skončilo naprostým vyčerpáním obou soupeřů, v důsledku čehož je Arabové snadno zdolali. Jistí historikové jsou dokonce toho mínění, že války 6. a 7. století nevedly pouze k enormnímu oslabení Římanů a Peršanů, nýbrž rozhodným způsobem napomohly k politickému, hospodářskému a vojenskému vzestupu jejich arabských přemožitelů. Patrně nejplodnější období vztahů mezi říšemi přinesla desetiletí pokojné koexistence, obzvláště v letech 387 až 502. Jejímu trvalému prosazení překážely ovšem mocenské nároky a ctižádostivost na obou stranách.\n\n\n\n\n"}
{"id": "510043", "url": "https://cs.wikipedia.org/wiki?curid=510043", "title": "Jagdgruppe 88", "text": "Jagdgruppe 88\n\nJagdgruppe 88 (zkr.: J/88) byla skupina (\"Gruppe\") stíhacích letounů a součást německé Legie Condor, která byla nasazena ve španělské občanské válce jakožto pomoc frankistům. J/88 sestávala z velitelství (\"Stab\") a čtyř stíhacích letek (\"Staffel\"), 4. letka ovšem existovala pouze krátkou dobu. J/88 byla zformována dne 3. listopadu 1936.\n\n\n"}
{"id": "510045", "url": "https://cs.wikipedia.org/wiki?curid=510045", "title": "Deponentní sloveso", "text": "Deponentní sloveso\n\nDeponentní slovesa jsou v lingvistice taková slovesa, která mají pouze tvary trpného rodu (nebo media), ačkoliv jejich význam je činný. Existují například v latině, staré řečtině, sanskrtu či ve švédštině a norštině.\n\nNázev je odvozen z latinského \"dēpōnēns\" „odkládající“, neboť tato slovesa „odložila“ svůj trpný význam (resp. své aktivní tvary).\n\nVyskytují se též slovesa „semideponentní“, která odkládají aktivní tvary pouze v někteých časech. Např. čtyři latinská slovesa (\"audēre\", odvažovat se; \"gaudēre\", radovat se; \"solēre\", mít ve zvyku; a \"fīdere\", důvěřovat) mají pasivní tvary s aktivním významem pouze v perfektu (\"ausus sum\" „odvážil jsem se“, \"gāvīsus sum\" „zaradoval jsem se“\", solitus sum\" „měl jsem ve zvyku“ a \"fīsus sum\" „pojal jsem důvěru“)\".\"\n\nPříbuzným mluvnickým jevem (a snad i předchůdcem sloves deponentních) jsou slovesa reflexivní, a to ta z nich, která se vyskytují jedině v doprovodu zvratných zájmen a tvary bez těchto zájmen jsou u nich přímo nesmyslné. Příklady takovýchto reflexivních sloves můžeme najít i v češtině, např. „smát se“, „týkat se“, „starat se“.\n\nNa rozdíl od reflexivních sloves ovšem deponentní slovesa nemusí být nutně nepřechodná, například latinské \"hortor\" „povzbuzuji“ se pojí s předmětem v akuzativu.\n"}
{"id": "510046", "url": "https://cs.wikipedia.org/wiki?curid=510046", "title": "Thomas Munkelt", "text": "Thomas Munkelt\n\nThomas Munkelt (* 3. srpna 1952 Zedlitz, Sasko) je bývalý německý atlet, sprinter, který reprezentoval tehdejší NDR. Jeho specializací byly krátké překážkové běhy.\n\nV roce 1974 v Římě skončil ve finále stodesítky s překážkami na evropském šampionátu na čtvrtém místě. Poprvé reprezentoval na Letních olympijských hrách 1976 v Montrealu, kde obsadil páté místo (13,44 s). V roce 1978 pořádalo Mistrovství Evropy tehdejší Československo. Na stadionu Evžena Rošického na pražském Strahově získal zlatou medaili. O rok později vybojoval stříbrnou medaili na světové letní univerziádě v Ciudad de México. Největší úspěch své kariéry si připsal na Letních olympijských hrách v Moskvě 1980, kde získal zlatou olympijskou medaili. Trať ve finále zaběhl v čase 13,39 s. Na ME v atletice 1982 v Athénách obhájil titul z předchozího šampionátu. Stříbrnou medaili poté vybojoval s východoněmeckou štafetou na trati 4 × 100 metrů. V roce 1983 se konalo v Helsinkách první atletické mistrovství světa. Ve finále doběhl jako pátý v čase 13,66 s.\nPrvní úspěch zaznamenal na halovém mistrovství Evropy v nizozemském Rotterdamu 1973, kde si doběhl v závodě na 60 metrů překážek pro bronzovou medaili. Na HME v San Sebastiánu 1977 získal první zlatou medaili v novém světovém rekordu 7,62 s. Později vybojoval na halovém mistrovství Evropy ještě další tři zlaté medaile. V Miláně 1978 a o rok později ve Vídni, kde časem 7,59 s vylepšil svůj vlastní světový rekord o další tři setiny. Poslední titul halového mistra Evropy získal 6. března 1983 na HME v Budapešti, kde časem 7,48 s vytvořil třetí světový rekord. Ten překonal v roce 1987 Američan Greg Foster časem 7,36 s.\n\n\n"}
{"id": "510047", "url": "https://cs.wikipedia.org/wiki?curid=510047", "title": "Miafyzitismus", "text": "Miafyzitismus\n\nMiafyzitismus (z řec. μία \"mía\", jedna + φύσις \"fýsis\", přirozenost; či též henofyzitismus) je christologie orientálních ortodoxních církví a součást christologie některých dalších křesťanských církví uznávajících sedm prvních ekumenických koncilů; samotný miafyzitismus byl definován Druhým konstantinopolských koncilem. Miafyzitismus hlásá jen jednu podstatu Krista. Jeho božství a lidskost jsou sjednoceny do jedné přirozenosti, dvě bytosti jsou sjednoceny bez separace, záměny či střídání se.\n\nHistoricky křesťané chalkedonského vyznání miafyzitismus obecně adoptovali a přizpůsobili ortodoxnímu výkladu, nicméně miafyzitismus u nechalkedonských křesťanů chápali jako součást monofyzitismu. Samy orientální ortodoxní církve tento pohled však odmítají.\n\nHlavní řecké termíny v problematice sporů o christologii představují: podstata (řec: οὐσία), přirozenost (φύσις), hypostaze (ὑπόστασις) a osoba (πρόσωπον) a v řečtině se tyto pojmy mohou dokonce částečně překrývat. Potíže se začaly objevovat ve chvíli, kdy bylo potřeba tyto termíny překládat do jiných jazyků. \n\n„Podstata“ (fýsis) se do syrštiny překládá jako kjánâ (ܟܝܢܐ) hypostaze jako qnômâ (ܩܢܘܡܐ). Avšak v perské nebo východosyrské křesťanské tradici byl pojem qnômâ vztažen na přirozenost, což pojmosloví ještě dále zkomplikovalo. Významové odstíny jsou dokonce ještě nejasnější mezi těmito slovy navzájem a nemohou tak být užita jako v takovém filosofickém kontextu, v jakém jej užívají řecké texty. Vedle řečtiny syrština představovala významný jazyk miafyzitismu; v syrských překladech je zachována většina spisů významného obránce miafyzitismu Severa z Antiochie. Hlavní jazyk miafyzitů však představovala řečtina.\n\nPojem „miafyzitismus“ vznikl jako reakce na nestoriánství, které hlásalo myšlenku dvou samostatných přirozeností v Kristu – božské a lidské. Protože nestoriánství mělo své kořeny v antiochijské tradici, vůči níž stála opozice v tradici alexandrijské, křesťané v Sýrii a Egyptě, kteří se chtěli distancovat od nestoriánských názorů a zachovat celistvost svých teologických pozic, přijali označení miafyzitismus jakožto vyjádření svého stanoviska. \n\nTeologie miafyzitismu je založena na porozumění přirozenosti (řecky: φύσις, \"fýsis\") Krista, tj. božské a lidské. Po manévrování mezi doketistickou (podle které byl Kristus pouhý člověk) a adopciánskou (Kristus byl člověk vyvolený Bohem) doktrínou se církev začala zabývat otázkou Kristovy přirozenosti hlouběji. To vyústilo v dva odlišné pohledy:\n\nV reakci na eutychianismus přijal pozdější koncil dyofyzitismus, který rozlišoval mezi Kristovou osobou a přirozeností. Podle dyofyzitismu je Kristus jedna osoba ve dvou přirozenostech, avšak zdůrazňoval, že přirozenosti existují bez záměny nebo separace. \n\nMiafyzité však tuto definici odmítli jako příliš blízkou nestoriánství a namísto toho se přiklonili k formulaci alexandrijského patriarchy Kyrilla, předního odpůrce nestoriánství, který hovořil o „jedné (\"mía\") přirozenosti ztělesněného slova Božího“ (řecky: μία φύσις τοῦ θεοῦ λόγου σεσαρκωμένη, \"mía fýsis toú theoú lógou sesarkoméne\"). Rozdíl tohoto postoje spočíval v tom, že ztělesnění Krista má jednu přirozenost, ale tato přirozenost má stále jak božský, tak lidský charakter a uchovává všechny tyto vlastnosti v obou. Ač miafyzité eutychianismus odmítli a jeho vyznavače uvrhli do klatby, na obě tyto skupiny jejich názoroví oponenti nahlíželi jako na monofyzity.\n\nO chalkedonském koncilu se často smýšlí tak, že přijetím dyofyzitismu pročeřil christologii pro křesťany chalkedonského vyznání. Avšak protože některé části církve závěr koncilu odmítly – zvláště egyptští Koptové, kteří se drželi miafyzitismu – spor o Kristovu přirozenost přerostl ve značný sociálně politický problém celé východořímské říše. Bylo učiněno množství pokusů o sjednocení obou táborů (např. Henotikon císaře Zenona z roku 482) a převaha se během času několikrát posunula na tu či onu stranu. Závěry přijaté chlakedonským koncilem ale nadále zůstaly oficiálním učením východní ortodoxní církve i římské církve (a z ní vzešlých protestantských církví). Církve odmítající chalkedonské vyznání se obvykle označují jako orientální ortodoxní. V posledních desetiletích vůdci jednotlivých větví křesťanství navázali kontakt a diskutovali spolu také o rozdílech ve svých pohledech na christologii, ne však již tak vyhraněně, jako v minulosti.\n\nPodle Johna Meyendorffa, znalce dějin církve tohoto období, není oficiální nauka východní ortodoxní církve vyjádřena samotným Chalkedonem, nýbrž „Chalkedonem a Kyrillem“ – tj. dyofyzitský postoj vyhlášený chalkedonským koncilem za pravověří doplněné o Kyrillovo miafyzitské vyjádření citované v ortodoxním výkladu – spolu s dřívějším pokusem vyjádřit vyjádřitelné na jedné straně (dyofyzitská strana) a pozdější pokusy o totéž ze strany miafyzitů. Obojí se samo osobě blíží nezbytnému a nedostatečnému.\n\nOrientální ortodoxní církve zahrnují Arménskou apoštolskou církev, Syrskou ortodoxní církev, Indickou ortodoxní církev, Koptskou ortodoxní církev (včetně Britské ortodoxní církve, která podléhá koptskému papeži), Etiopskou ortodoxní církev a nově také autokefální Eritrejskou ortodoxní církev. \n\nJedna či více z nezávislých katolických církví, zatímco nejsou z různých důvodů v plném společenství s orientálními ortodoxními církvemi, rovněž přijímají tuto christologii. To se týká např. Antiochijské katolické církve v Americe. V nedávných teologických diskursech někteří římskokatoličtí, pravoslavní, starokatoličtí a anglikánští teologové začali uznávat jako konzistentní, ač odlišnou, s chalkedonským vyznáním.\n\nPrávě tak, jak Druhý konstantinopolský koncil (pátý ekumenický koncil) odsoudil určité chápání dyofyzitské formule, kterou představil chalkedonský koncil, obdobně odsoudil také jisté chápání miafyzitské terminologie Kyrilla z Alexandrie, kterou uvedl na koncilu v Efezu, čímž dal prostor pro další ortodoxní pojetí dyofyzitismu \"a\" a miafyzitismus. Určité varianty pojetí miafyzitismu tak byly přijatelné i pro křesťany chalkedonského vyznání.\n\n"}
{"id": "510058", "url": "https://cs.wikipedia.org/wiki?curid=510058", "title": "Kibucové hnutí", "text": "Kibucové hnutí\n\nKibucové hnutí ( התנועה הקיבוצית, \"ha-Tnu'a ha-Kibucit\"; Kibbutz Movement) je největší osadnické hnutí kibuců v Izraeli. Vzniklo v roce 1999 částečným sloučením \"Sjednoceného hnutí kibuců\" a hnutí \"ha-Kibuc Arci\".\n\nSjednocené hnutí kibuců ( התנועה הקבוצית המאוחדת, \"ha-Tnu'a ha-Kibucit ha-Meuchedet\"), známé též pod svým hebrejským akronymem \"Hatkam\" (hebrejsky: התק\"ם), bylo založeno v roce 1981 a bylo z velké části propojeno s Stranou práce a jejími předchůdci. Bylo vytvořené sloučením kibucových hnutí \"ha-Kibuc ha-Meuchad\" a \"Ichud ha-Kvucot ve-ha-Kibucim\".\n\nha-Kibuc ha-Meuchad ( הקיבוץ המאוחד, doslova „Jednotný kibuc“) bylo sjednocené hnutí kibuců marxistické orientace, vytvořené v roce 1927 sjednocením několika kibucových uskupení a spojené s Poalej Cijon a později stranou Achdut ha-Avoda.\n\nIchud ha-Kvucot ve-ha-Kibucim ( איחוד הקבוצות והקיבוצים, doslova „Unie kvucot a kibuců“) bylo hnutí vzniklé v roce 1951 sloučení \"Chever ha-Kvucot\" (hebrejsky: חבר הקבוצות, doslova „Skupina kvucot“) a \"Ichud ha-Kibucim\" (hebrejsky: איחוד הקיבוצים, doslova „Unie kibuců“). (Kvucot, sg. kvuca, byly jedny z prvních forem kibuců). Hnutí sdružovalo kibucy, které opustily z ideologických důvodů \"ha-Kibuc ha-Meuchad\" a byly spojeny se Stranou práce a její předchůdkyní Mapaj.\n\nKibuc Arci ( הקיבוץ הארצי, doslova „Zemský kibuc“ či „Má země“) bylo marxistické kibucové hnutí spojené se socialisticko-sionistickým mládežnickým hnutí ha-Šomer ha-Ca'ir. Bylo založeno 1. dubna 1927 a v roce 1998 sdružovalo 85 kibuců a 28 tisíc členů.\n\nV dubnu 2010 opustily Kibucové hnutí kibucy v Jordánském údolí na Západním břehu Jordánu. Důvodem byl nesouhlas s politikou zastavení bytové výstavby v osadách na Západním břehu Jordánu přijatou izraelskou vládou v roce 2009. Vlastní rozkol pak spustil požadavek vlády provést demolici rozestavěných domů v kibucech Bejt ha-Arava a Almog.\n\n"}
{"id": "510069", "url": "https://cs.wikipedia.org/wiki?curid=510069", "title": "Pocit", "text": "Pocit\n\nPocit může být slabě vnímaná i obtížně pojmenovatelná emoce, myšlenka, vjem, případně jejich kombinace. Různé pocity jsou součástí lidského prožitku nebo i zážitku, tedy každého běžně prožívaného lidského života. Může se jednat o pocity libé, nelibé, pozitivní, negativní nebo i neutrální. Pocit obvykle vyjadřuje něco, co člověk neumí sám přesně pojmenovat a vyhodnotit a co on sám vnímá jak smyslově, tak mimosmyslově.\n\nNěkteré pocity umíme pojmenovat dobře, zejména se jedná o pocity vztahující se k fungování našeho vlastního, tedy svého lidského těla. Často pociťujeme různé biologické a fyziologické potřeby (hlad, žízeň, chlad, teplo, nutnost vyměšování apod.) nebo fyziologické pochody (třeba bolest, nevolnost, závrať apod.)\n\nMnohé lidské pocity bývají tzv. smíšené, jedná se o jejich různorodou směs.\n\nPocity spojené s osobním prožitkem našeho vědomí se ve filosofii označují jako qualia.\n"}
{"id": "510074", "url": "https://cs.wikipedia.org/wiki?curid=510074", "title": "Object pool", "text": "Object pool\n\nObject Pool (česky \"fond\" nebo též \"bazén\") je jeden z mnoha návrhových vzorů. Využijeme ho ve chvíli, kdy potřebujeme z nějakého důvodu omezit počet vytvořených instancí a místo vytváření nových instancí dáme přednost „reinkarnaci“ (znovuoživení) instancí dříve použitých a v danou chvíli nepoužívaných.\n\nNávrhový vzor fond uplatníme v případě, pokud potřebujeme větší množství instancí, které jsou časově náročné na vytvoření, ale nepotřebujeme jich mnoho zároveň. Namísto neustálé tvorby nových instancí použijeme ty, které jsme vytvořili již dříve a nyní nejsou nikým používané. \n\nPokud bychom si při pochopení návrhového vzoru fond chtěli pomoct abstrakcí z reálného světa, mohli bychom ho přirovnat k půjčovně kostýmů. Vyrobit si kostým je časově náročné, proto si raději nějaký vypůjčíme. Zároveň ho zpravidla chceme na jednorázové použití a bylo by hloupé ho vyhodit, když nám dal takovou práci. Jako ideální řešení se tedy jeví si ho vypůjčit. \nV půjčovně mají kostýmy hotové a ihned k dispozici. Když už kostým nepotřebujeme, vrátíme ho zpět. V půjčovně ho vyperou nebo opraví a připraví k dalšímu použití pro ostatní. Pokud by náhodou kostýmy došly, umí si většinou půjčovna vyrobit nové. V opačném případě musíme počkat, než kostým někdo vrátí.\n\nFond si lze představit jako množinu objektů, které jsou vytvořeny a připraveny k použití. Neplatí tedy obvyklý životní cyklus objektu, kdy je vytvořen až v okamžiku potřeby a po vykonání operací zahozen. V tomto případě si klient vyžádá připravený objekt přímo z fondu, provede s ním požadované operace a následně ho vrátí zpět.\nTakovéto skladování objektů může značně zvýšit výkon v situacích, kdy je inicializace objektu náročná, my je přesto potřebujeme často vytvářet a přitom nám v jich v daném čase stačí mít k dispozici málo. Nespornou výhodou je, že si objekty můžeme dopředu připravit. Toto se zvláště hodí pro síťové aplikace, kde se dá stěží odhadnout čas na inicializaci objektu. Jako možný případ využití lze považovat navázání spojení s databází nebo s portem, velké grafické objekty nebo vlákna.\nPro jednoduché objekty nemusí být tento postup efektivní, neboť je zbytečně udržujeme v paměti. Moderní programovací jazyky, které obsahují garbage collector, nemají problém s vytvářením a následným zahazováním nenáročných objektů.\n\nExistuje několik typů fondů. Liší se v chování, pokud neobsahují žádný volný objekt.\n\nFond dynamicky zvyšuje počet instancí. Předpokládá se, že jejich celkový počet zůstane stále rozumně malý. To může vyplývat přímo z povahy aplikace nebo je počet omezen pro jistotu nějakou podmínkou. Uplatníme ho tehdy, kdy si nemůžeme dovolit čekat na vytvoření instance, například jednotlivá vlákna starající se o animaci.\n\nFond má předem daný maximální počet instancí, se kterými může disponovat. Pokud je prázdný, požadavky na vydání instance se řadí do fronty. Klient musí počkat, než instanci uvolní někdo jiný. Typickým příkladem je připojení k databázi. Navázání připojení může trvat i několik sekund a větší počet současných připojení zpomaluje práci s databází.\n\nZ toho zároveň vyplývá, že fond musí být schopen vytvářet nové instance třídy, jejíž objekty v sobě uchovává. Dále fond bývá často definován jako jedináček (singleton), to znamená, že současně může existovat pouze jedna jeho instance.\n\nFond musí zajistit, že navrácený objekt bude „resetován“. Tím je myšleno, že stavy objektu budou nastaveny na výchozí hodnoty a objekt tak nebude ohrožovat uživatele fondu neočekávaným chováním. Fondy (bazény) obsahující takovéto nebezpečné objekty jsou občas nazývány \"žumpami\".\nPříkladem muže být objekt, který reprezentuje přihlášení. Pokud bychom neresetovali hodnotu „úspěšně přihlášen“, mohl by jiný uživatel být přihlášen jako někdo jiný, aniž by se sám o přihlášení vůbec pokusil. Nebezpečí také spočívá v úniku informací. Objekt může obsahovat důvěrná data, která by se takto mohla dostat do rukou cizí osoby.\nNení důležité vždy resetovat všechny hodnoty.\n\nPředstavme si webový katalog, který umožňuje prohlížet a objednávat zboží. Většina stránek katalogu je dynamicky generována na základě dat z databáze. Pokud si chceme takovou stránku prohlédnout, katalog musí nejprve sáhnout do databáze. Toto se děje velmi často, například každé prohlédnutí konkrétního zboží, přechodu na další stránku s položkami atd. A pro každý takovýto požadavek by katalog musel navázat nové připojení. Ovšem takovéto řešení by bylo nanejvýš neefektivní, neboť by docházelo k časovým prodlevám při každém navázání spojení. Zároveň by byl zpomalen celý systém, protože by takovýchto požadavků musel vyřizovat třeba tisíce ve velmi krátkém čase. V tomto případě se jako optimální řešení nabízí využít právě fond, který se bude o připojení k databázi starat.\n\nTakovýto fond musí implementovat dvě metody – metodu pro uložení instance do fondu a metodu pro její zpětné vyzvednutí. V případě, že je fond prázdný, tato metoda musí vytvořit instanci novou. Počet instanci by měl přesto zůstat přijatelně nízký, případně být ošetřen nějakou podmínkou vyhazující výjimku.\nObjekty uložené ve fondu je vhodné si ukládat do nějakého \"dynamického kontejneru\" (např. \"seznamu\" nebo \"množiny\"). Jedním z možných způsobů je použít princip zásobníku. Každý navrácený objekt uložit na konec seznamu a při žádosti o vydání objektu vracet opět ten poslední a zároveň ho ze seznamu odstranit.\n\nPokud jsem se rozhodli pro fond s omezeným maximálním počtem instancí, je možné si jednotlivé instance ukládat do nějakého \"statického pole\". Pro malý počet prvků stačí vyhledávat v poli obyčejnou iterací, pro větší množství je vhodná například \"hashmapa\". Fond musí poskytovat opět metodu pro uložení instance a metodu pro její zpětné navrácení. Na rozdíl od dynamického fondu ale nemůže vytvořit novou instanci (pokud je dosaženo maximální kapacity), nýbrž musí požadavek zařadit do fronty a čekat, dokud někdo nevrátí volnou instanci zpět do fondu.\n\n\"Následující ukázky jsou v jazyce Java. Jedná se o rozhraní (codice_1) pro generické fondy (využívají parametrizované typy) – o tom, jaké objekty budou uchovávat, se rozhodne až v okamžiku jejich vytvoření.\"\n\n\n"}
{"id": "510075", "url": "https://cs.wikipedia.org/wiki?curid=510075", "title": "Sam Hutchinson", "text": "Sam Hutchinson\n\nSam Hutchinson (* 3. srpna 1989) je anglický fotbalový obránce, hrající v současnosti za anglický klub Sheffield Wednesday FC. Hutchinson je odchovancem Chelsea a hraje na pozici pravého obránce a hlavně stopera.\n\nHutchinson také hrával za anglickou reprezentaci do 18 a 19 let.\n\n"}
{"id": "510077", "url": "https://cs.wikipedia.org/wiki?curid=510077", "title": "Karafiátová revoluce", "text": "Karafiátová revoluce\n\nPojem Karafiátová revoluce (portugalsky \"Revolução dos Cravos\") označuje levicový vojenský puč, který započal 25. dubna 1974 v Lisabonu v Portugalsku, a úspěšně tak umožnil přechod od tehdejšího režimu autoritářské diktatury, zvaného též \"Estado Novo\", k demokratické formě vlády. Masové demonstrace donutily rezignovat vládu, přední představitelé emigrovali do Brazílie.\n\nPro revoluci bylo charakteristické zneužívání násilí k dosažení cílů. Začala ji v rozhlase zahraná píseň Grândola, Vila Morena od „Trubadúra svobody“ Zeca Afonse, během režimu zakázaného, která stejně jako jeho další písně provázely celou revoluci. Tisíce Portugalců vycházely do ulic měst, kde se tak mísily s vojenskými složkami. Revoluce však probíhala poklidně, a až na 4 oběti státní tajné policie \"PIDE\" (\"Polícia Internacional e de Defesa do Estado\", česky \"Mezinárodní a státní obranná policie\") nebyl při revoluci nikdo zabit. Lidé pokládali po ulicích a na zbraně vojáků červené karafiáty. Červená barva je též barvou socialismu a komunismu, což byly hlavní ideologické směry této revoluce, jelikož se jednalo o směry ideologicky opačné k režimu \"Estado Novo\".\n\nCelé toto období změn trvalo dva roky a bylo doprovázeno celkovým zmatkem ve společnosti a spory mezi levicovými a pravicovými stranami politického spektra. Tyto změny znamenaly též ukončení ne příliš kladně vnímané Portugalské koloniální války.\n\nRevoluce ukončila tehdejší autoritářský režim \"Estado Novo\", založený Antóniem Salazarem, který v zemi vládl od roku 1933 a uplatňoval represi politických svobod a občanských práv. Po revoluci byla sepsána nová ústava, zrušena cenzura, obnovena svoboda projevu, došlo k propuštění politických vězňů a portugalské kolonie získaly nezávislost.\n\nZa počátek revoluce je považován protest levicově orientovaných důstojníků nižších hodností z \"Portugalských ozbrojených sil\" proti výnosu \"Dec. Lei nº 353/73\" z roku 1973. Tito byli sdruženi v tzv. \"Hnutí armádních sil\" (\"Movimento das Forças Armadas\", \"MFA\"). Na jejich stranu se později přidaly i guerillové složky bojující za nezávislost portugalských kolonií v Africe.\n\n\"Hnutí armádních sil\" dosadilo do vedení státu vojenskou juntu vystupující pod názvem \"Junta národní spásy\" (Junta de Salvação Nacional). Ta zemi následně vládla v letech 1974-1976. Funkci prezidenta junty, plnící de facto funkci prezidenta a předsedy vlády Portugalska zastával od 25. dubna 1974 António de Spínola. 30. září ho ve vedení junty vystřídal Francisco da Costa Gomes, který též působil jako prezident Portugalska a v úřadu působil až do 13. července 1976.\n\nNový režim sliboval ukončení koloniálních válek a počátky vyjednávání s hnutími požadující nezávislost jednotilých kolonií.\nNa konci roku 1974 byli portugalští vojáci nuceni se stáhnout z Portugalské Guiney, čemuž následovalo v roce 1975 vyhlášení nezávislostí Kapverd, Svatého Tomáše a Princova ostrova, a Portugalské východní a Portugalské západní Afriky. Došlo též ke stažení vojáků z Portugalského Timoru.\n\nTyto události zapříčinily masový exodus portugalských občanů z bývalých afrických kolonií, především z Portugalské východní a Portugalské západní Afriky, což mělo za následek příliv uprchílků, zvaných \"retornados\" (z portugalského \"retornar\" – vrátit se), do Portugalska. Zdroje hovoří o půl až jednom milionu uprchlíků. Po jejich příchodu projevovali nesouhlas s politickými změnami. Byla založena salazaristická a frankistická hnutí, která měla též za následky bombové útoky v létě 1975 převážně v severním Portugalsku.\n\n"}
{"id": "510080", "url": "https://cs.wikipedia.org/wiki?curid=510080", "title": "Rotor Bike Components", "text": "Rotor Bike Components\n\nRotor Bike Components je španělská společnost zabývající se vývojem, testováním a použitím nových technologií ve výrobě cyklistického vybavení.\n\nFirma sídlí v Madridu. Je významným sponzorem Cervélo TestTeamu, jehož jezdci patří ke světové cyklistické špičce.\n\nNěkteré výrobní technologie a produkty jsou patentovány.\n\n\n"}
{"id": "510084", "url": "https://cs.wikipedia.org/wiki?curid=510084", "title": "USS Excelsior (NCC-2000)", "text": "USS Excelsior (NCC-2000)\n\nUSS \"Excelsior\" s registračním číslem NCC-2000 (původně NX-2000) je fiktivní hvězdná loď ze světa Star Treku. Jedná se o křižník třídy Excelsior sloužící hlavně k průzkumným účelům jakož i zbytek lodí Hvězdné flotily. NCC 2000 je první prototyp této třídy. Od začátku byl Excelsior pouze jako nejistý projekt, díky instalaci experimentální \"galaktického motoru\" (transwarp pohon).\n\n\n\n\nCelá třída Excelsior překonává veškeré dosud technické možnosti dřívějších lodí. Manévrování překonává i mnohé lodě z TNG a je nejlepší z celé Hvězdné flotily na konci 23. století.\n\nSíla phaserů a výzbroj fotonovými torpédy překonává veškerou tehdejší palebnou sílu na kterékoli lodi, stejně jako štíty. Celkově je to směs extrémů, ale dobrých.\n\nLoď byla postavena v docích u Hvězdné základny 1 jakožto prototyp nové třídy Excelsior, která měla být tímto otestována ale zároveň měl Excelsior sloužit jako klíčová loď proti případnému napadení Federace.\nNa začátku své existence zásadně selhal.\n\nPrvní selhání nastalo při pronásledování USS Enterprise, kterou si vypůjčil admirál Kirk. Tehdy ji měl v rukou kapitán Styles, který nahradil Hikaru Sulua, který byl pro tuto funkci určen od samotného postavení, což mu překazil projekt Genesis doktorky Carol Markusové. Excelsior vyrazil impulsovými motory z doku, ovšem Enterprise přešla na warp a Styles vydal rozkaz zapnout transwarp. Po aktivaci přišla loď téměř o všechnu energii, díky zásahu pana Scotta, který vytáhl jednu ze součástek transwarpu. Byl to zároveň první výlet z doku.\nDruhé selhání nastalo při příletu Sondy (též Cestovatele), kdy byla lodi vysáta veškerá energie a to včetně celého doku. Paradoxně byl Excelsior podruhé zachráněn před sebezničením (viz Transwarp).\n\nPo přibližně dalším roce byl Excelsior vypuštěn znovu, tentokrát už pod velením kapitána Sulua. Loď vyrazila na několikaletou misi, která měla prověřit jeho schopnosti, ovšem bez transwarpu. Při mapování jednoho sektoru zachytil Excelsior výbuch klingonského měsíce Praxis (viz ST VI: The Undiscovered Country) a sehrál později zásadní roli v boji po boku USS Enterprise proti klingonskému maskovanému dravci. Excelsior byl ten, kdo ho proměnil ve vrak, poté co ho USS Enterprise odhalila zásahem fotonového torpéda.\n\nTranswarp je projekt Hvězdné flotily, který měl prakticky nahradit warp, jakožto výrazně výkonnější, lépeřečeno pohon lodi nejvyšší úrovně. Spočíval v překročení transbariéry a dosáhnutí warpu 10, tj. nekonečné rychlosti. Loď by za takových okolností byla všude najednou a čas ani vzdálenost by nehrála roli. \n\nPrvní pohon byl umístěn na USS Excelsior, jakožto na testovací loď. Při pozdějších zkouškách (po událostech se Sondou) se ukázalo že řádná aktivace by způsobila implozi lodi, tedy její naprostou zkázu. Po roce snažného vylaďování byl nakonec pohon z Excelsioru odmontován a celý projekt byl zrušen jako nepovedený Genesis.\n\nExcelsior dále fungoval se standardním warpem, i když nejvýkonnějším té doby. Projekt naprázdno spotřeboval několik miliard kreditů, což byla ovšem cena za výzkum a prototypy pohonů.\n\nV seriálu Star Trek Voyager v díle Treshold (2-15) byla rychlost pokořena Tomem Parisem na palubě raketoplánu. Tím se potvrdila teorie nekonečné rychlosti. Následky na organismy byly projevené urychlenou evolucí o několik miliónů let. Tím se stala rychlost nepoužitelnou pro běžné lety.\n\nInformace o Star Treku: http://www.kontinuum.cz/ (informace o lodi USS Excelsior NCC-2000 najdete v sekci Lodní knihovna - databáze, Lodě a plavidla, Excelsior NCC-2000)\n"}
{"id": "510093", "url": "https://cs.wikipedia.org/wiki?curid=510093", "title": "František Sátora", "text": "František Sátora\n\nInž. František Sátora (22. května 1893, Uherský Ostroh – 22. ledna 1973, Buenos Aires) byl československý ekonom, ředitel Škodových závodů, průkopník reklamy, účastník demokratického odboje ze první i druhé světové války. Po roce 1951 významný představitel argentinské emigrace.\n\nStudoval reálku v Uherském Brodě, studium dokončil v Brně maturitou s vyznamenáním. Díky stipendiu pokračoval na strojním oboru Vysoké školy technické v Curychu (\"Eidgenössische Polytechnische Schule\"). Diplom získal u prof. Aurela Boleslava Stodoly r. 1915. Zůstal na univerzitě jako odborný praktikant na další dva roky a zároveň nastoupil jako konstruktér-praktikant u Švýcarských státních drah (\"Schweizerische Bundesbahnen\") v Lucernu. Do roku 1920 pracoval ještě u firem \"Pfluger & Co\" a \"Maschinenfabrik Oerlikon\".\n\nDne 29. prosince 1922 se oženil s Boženou Kudrnáčovou.\nJeště před dokončením studií se ve Švýcarsku seznámil s Eduardem Benešem, který ho uvedl do protirakouského odboje. Ve službách nově vzniklé České tiskové kanceláře (válečného předchůdce Československé tiskové kanceláře) v Ženevě a svými články v Neue Zürcher Zeitung, Basler Nachrichten, Basler Nationalzeitung a jiných periodikách šířil povědomí o československé otázce a zveřejňoval postoje prvního odboje. Spolupráce se švýcarskými deníky mu vydržela až do roku 1924.\n\nRoku 1920 se vrátil do Prahy, kde nastoupil jako úředník na ministerstvo zahraničí. Pracoval na vyslanectvích v Bernu a Paříži. V době na vyslanectví v Bernu by zároveň tajemníkem československých delegací při Společnosti národů.\n\nPo ukončení funkčního období přešel do Škodovky, kde vybudoval propagační oddělení. Byl členem salónní společnosti Táflrunda. Velká část jeho přátelství, která z ní pocházela se za války změnila v pevné spojenectví proti nacismu. Okupace pohraničí ho zastihla v pozici viceředitele zbrojní části exportního oddělení koncernu. Ta mu poskytla možnost cestování do neutrálních zemí a všech oblastí německého vlivu. Tam předával zprávy československým diplomatům nebo rozvědčíkům. Od okupace Československa téměř do konce války byl jedním z nejúspěšnějších kurýrů, kteří zprostředkovávali spojení mezi domácím a zahraničním odbojem. Podléhal velmi přísnému utajení. Stýkal se jen s Rudolfem Jílovským a Zdeňkem Němečkem ze skupiny Parsifal. 4. dubna 1945 byl zatčen gestapem a vzat na Pankrác do vazby. Odtud se dostal 5. května během povstání.\n\nPo válce pokračoval v práci pro Škodovku jako zástupce pro Latinskou Ameriku se sídlem v Buenos Aires. Když se měl roku 1951 vrátit, volil exil. Zůstal v Buenos Aires, kde také zemřel.\n\n\nhttp://www.csds.cz/cs/encyklopedie/27-DS.html\n"}
{"id": "510111", "url": "https://cs.wikipedia.org/wiki?curid=510111", "title": "Samoorganizace", "text": "Samoorganizace\n\nSamoorganizace je proces, při němž vzájemným působením mezi složkami neuspořádaného systému vzniká nějaká podoba řádu. Tento proces je spontánní a není nijak centrálně řízen. Samoorganizace se vyskytuje ve fyzikálních, chemických, biologických, sociálních a kognitivních systémech.\n\n"}
{"id": "510114", "url": "https://cs.wikipedia.org/wiki?curid=510114", "title": "Sebastião José de Carvalho e Melo", "text": "Sebastião José de Carvalho e Melo\n\nSebastião José de Carvalho e Melo, conde (hrabě) de Oeiras, od roku 1769 markýz Pombal (13. května 1699 Lisabon – 8. května 1782 Pombal) byl prvním ministrem Portugalska v době vlády krále Josefa I. Vedl také přestavbu Lisabonu po zničujícím zemětřesení 1. listopadu 1755.\n\nSvým osvícenským absolutismem usiloval o celkovou modernizaci a ekonomický rozvoj země. Zároveň centralizoval moc ve svých rukou, omezoval dosavadní postavení církve a vysoké šlechty a tvrdě potíral odpor. \n\nSebastião José de Carvalho se narodil jako syn venkovského šlechtice, který vlastnil majetek v regionu kolem města Leiria. Studoval na univerzitě v Coimbře a poté krátce sloužil v armádě. Jeho ženou se stala Teresa de Mendonça e Almada (1689–1737), neteř vévody z Arcos. Budoucího markýze Pombala si však vzala za ostrého nesouhlasu své rodiny, která učinila život v Lisabonu pro mladý pár nesnesitelný. Manželé proto začali žít blízko města Pombal, kde vlastnila majetky Sebastiãova matka.\n\nDo první veřejné funkce byl ustanoven v roce 1738, kdy se stal portugalským velvyslancem ve Spojeném království. Od roku 1745 zastával tuto funkci v Rakousku. Jeho žena byla tehdy již po smrti; jeho druhou manželkou se stala Maria Leonor Daun, dcera vojevůdce Leopolda Dauna.\nPortugalský král Josef I. Sebastiãa de Carvalho jmenoval 2. srpna 1750 ministrem zahraničí. Carvalho zahájil sérii dalekosáhlých změn, které v následující letech proměnily portugalskou společnost. Jejich cílem byl ekonomický vzestup země, ale také omezení silného vlivu církve i potlačení výsadního postavení tradiční portugalské aristokracie, pro kterou byl Carvalho coby bezvýznamný provinční šlechtic „mužem bez historie“. Jak rostla panovníkova důvěra v něj, rostla i ministrova moc. Vláda se snažila podněcovat místní podnikání, narážela však na slabou podnikavost šlechty, tyto snahy navíc brzdila i církev. \n\nDne 1. listopadu 1755 zasáhla zemi největší katastrofa portugalské historie. O půl desáté dopoledne, kdy byla řada lidí na svátek Všech svatých v kostelích, nastalo v Lisabonu krátké, ale ničivé zemětřesení, které si vyžádalo desetitisíce obětí. Lidé umírali pod troskami budov, následkem požárů i ve vlnách tsunami. Zemětřesení se stalo událostí, díky níž vynikly organizační schopnosti Sebastiãa de Carvalho. \n\nV následujících dnech nechal mnoho mrtvých rychle pohřbít do hromadných hrobů, aby zabránil šíření nákazy. Stalo se tak bez církevních obřadů, čímž se dostal do sporů s představiteli církve i šlechty. Zavedl trest smrti pro ty, kteří rabovali v ruinách. Popraveno bylo 34 lidí. Rozhodl o zahájení přestavby Lisabonu podle moderních vzorů tak, aby město získalo široké bulváry a reprezentativní paláce, a zároveň bylo schopné vydržet případná další zemětřesení. \n\nOtřesu, kterým společnost procházela, využil Carvalho k likvidaci opozice ze strany šlechty. V srpnu 1756 si vynutil dekret, který odsuzoval účastníky údajného spiknutí proti němu, a koncem měsíce provedl malý státní převrat. Státní tajemník Diogo de Mendonca Corte Real byl odsouzen do vyhnanství, další komplicové odesláni do portugalské kolonie Angoly. \n\nZ řízení ministerstva zahraničí přešel Carvalho k řízení „záležitostí království“, a stal se tedy de facto premiérem. Stále podněcoval ekonomický rozvoj, pokud se setkával s pasivitou Portugalců, umožňoval podnikání cizincům. Tvrdě přitom potíral nepokoje - když se v únoru 1757 v Portu zvedl odpor vůči \"Vinařské společnosti horního Doura\", bylo pak 30 lidí popraveno. \n\nZa své největší protivníky považoval jezuitský řád a historickou, ekonomicky i politicky silnou vysokou šlechtu. V květnu 1758 obvinil jezuity z řady zločinů, zakázal „kacířská“ hnutí, uvěznil biskupa z Coimbry Manuela de Anunciação. \n\nDne 3. září 1758 se údajně odehrál atentát na krále v paláci Ajuda – událost ale zřejmě uměle vytvořil Carvalho, aby zničil moc šlechty. Obžalován byl vévoda z Aveira z nejvyšší šlechty, markýz Távora, vévoda Atouguia, markýz Alorna, hrabata z Óbidos, další šlechtici, měšťané a jezuité. Odsouzení byli krutě mučeni a v lednu 1759 brutálně zabíjeni i upalováni zaživa. \n\nV červnu 1759 dostali jezuité zákaz zpovídat a kázat. Dne 3. září téhož roku Carvalho zrušil jezuitský řád, jeho členy vyhostil z Portugalska a veškerý jejich majetek zabavil. Pod nátlakem vlády schválil toto opatření lisabonský kardinál Francisco de Saldanha da Gama. Dne 15. července 1760 byl vyhoštěn z Lisabonu papežský nuncius a vztah země s Vatikánem zcela ochladl. \n\nNěkteré sociální skupiny však díky Pombalovi získaly svobodu. V dubnu 1761 královský výnos vyhlásil svobodu brazilských indiánů. V září téhož roku byl zakázán dovoz otroků a otroci v Portugalsku byli prohlášeni za svobodné. Pombal nicméně zůstával tvrdý vůči těm, kteří mu stáli v cestě - ještě v září 1761 bylo na lisabonském náměstí Rossio uškrceno nebo upáleno 57 lidí, mezi nimiž byl i významný italský jezuita Gabriel Malagrida. \n\nTéhož roku provedl Pombal zásadní reformu státní finanční správy. V následujících 10 letech pokračovaly hluboké reformy mnoha dalších oblastí, mj. zemědělství (snaha o větší různorodost na úkor převažujícího vinařství, která se projevila mj. likvidací některých vinic), práva (centralizace justičního systému), zahraničního obchodu nebo výroby a podnikání. Pombal se zaměřil i na modernizaci školství; univerzita v Coimbře byla rozšířena o matematickou a filozofickou fakultu a obdržela nové přístroje pro výuku fyziky, chemie i astronomie. V Coimbře i v Lisabonu byly založeny botanické zahrady. Do Portugalska přijížděli odborníci ze zahraničí. Rozvoj se týkal i téměř chybějícího středního školství a také škol základních, i když v jejich případě zatím stále nešlo o zavedení povinné školní docházky - základní vzdělání dětí nádeníků zůstalo svěřeno farářům.\n\nV zájmu povznesení hlavního města zakázal zvláštní královský výnos v Lisabonu volné pobíhání prasat.\n\nV únoru 1768 založil Pombal Královský cenzurní úřad. Dne 16. října 1769 si dal od krále udělit titul markýze z Pombalu. V květnu 1770 země obnovila styky s Vatikánem a opět v ní začal působit papežský nuncius. O tři roky později papež Klement XIV. uznal Pombalovy protijezuitské argumenty a 21. července 1773 zrušil jezuitský řád. \n\nPombal se během výkonu své funkce stále zaštiťoval autoritou krále. Zákonem z července 1773 nadřadil tuto autoritu veškerému právu, neboť podle tohoto zákona byl král zákonodárce s neomezenou pravomocí a měl být vnímán jako neomylný posel Boží na zemi, který se ze svých činů zodpovídá jen Bohu.\n\nPombalovu politickou dráhu ukončila nemoc a posléze smrt krále Josefa I († 24. 2. 1777). Vládu převzala jeho dcera Marie I. Portugalská, s jejímž nástupem se začali do svých úřadů vracet ti, které z nich markýz odstranil. Do své diecéze se např. vrátil biskup Coimbry Manuel de Anunciação, který předtím skončil ve vězení za urážku majestátu. \n\nPo smrti krále propukly demonstrace za odvolání Pombala. Ten 1. března 1777 sám podal královně Marii demisi, které vyhověla o tři dny později. V dalších letech byl obžalován z dlouhé řady zločinů. S přihlédnutím k jeho věku a zdravotnímu stavu mu královna prominula trest smrti. Dne 16. srpna 1781 byl však odsouzen k tomu, aby se nepřibližoval ke královskému dvoru na více než 20 mil, a většina jeho majetku propadla královské koruně a státní finanční správě. \n\nMarkýz Pombal zemřel následujícího roku ve věku 82 let.\n\n"}
{"id": "510120", "url": "https://cs.wikipedia.org/wiki?curid=510120", "title": "Cyanocorax", "text": "Cyanocorax\n\nCyanocorax je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510123", "url": "https://cs.wikipedia.org/wiki?curid=510123", "title": "Tverai", "text": "Tverai\n\nTverai je město v západní části Litvy, ve Žmudi, v Telšiajském kraji, na severním (pravém) břehu Aitry, 17 km na východ od \"okresního\" města Rietava, na půlcestě do města Varniai, na křižovatce cest Rieatavas – Varniai a Laukuva – Žarėnai. Město si zachovalo typický žemaitský styl. Ve městě je kostel Zjevení svaté Panenky Marie (poprvé zmíněn roku 1589, se zvonicí, \"podrobněji viz článek\") – jeden z největších dřevěných kostelů v Litvě, dále Památník nezávislosti Litvy (obnoven roku 1989), poliklinika, pošta (PSČ je LT-90015), knihovna, Tverská střední škola, kulturní dům, správa polesí, filiálka významného řetězce podniků, zaměřených na zemědělství v Litvě Lytagra s.r.o., dva obchody, veřejná sociální instituce \"Tverų dienos centras\", Turistické informační centrum, benzinová čerpací stanice.\n"}
{"id": "510124", "url": "https://cs.wikipedia.org/wiki?curid=510124", "title": "Evangelista Torricelli", "text": "Evangelista Torricelli\n\nEvangelista Torricelli (15. října 1608 Faenza – 25. října 1647 Florencie) byl italský fyzik a matematik, znám je především díky vynálezu barometru.\n\nEvangelista Torricelli se narodil ve Faenze, tehdy součásti Papežského státu. Ještě jako malý osiřel, ujal se ho jeho strýc, kamaldulský mnich. Ten ho roku 1624 umístil do jezuitské koleje, kde studoval matematiku a filosofii až do roku 1626. Roku 1627 byl poslán do Říma, aby studoval vědu pod dozorem benediktina Benedetta Castelliho, profesora matematiky na Collegio della Sapienza v Pise.\n\nKromě pár dopisů toho není moc známo o Torricelliho aktivitách mezi roky 1632 až 1641. Tehdy Castelli poslal Torricelliho monografii o pohybu projektilů Galileovi, ten byl vězněn ve své vile v Arcetri. Ačkoli Galileo Torricelliho ihned pozval na návštěvu, Torricelli nepřijel. Až teprve tři měsíce před Galileovou smrtí pozvání přijal. Po Galileově smrti (8. ledna 1642), požádal velkovévoda Ferdinand II. Medicejský Torricelliho, zda by nepokračoval na Galileově postu velkovévodova matematika a profesora matematiky na Univerzitě v Pise. V této funkci vyřešil spoustu matematických problému doby, např. spočítal plochu a těžiště cykloidy. Vytvořil také několik teleskopů a mikroskopů, některé větší čočky s jeho vyrytým jménem jsou dodnes uchovány ve Florencii. V roce 1644 trefně poznamenal v dopisu: „Žijeme potopení na dně moře vzduchu.“\nTorricelli zemřel ve Florencii několik dnů poté, co dostal břišní tyfus, pochován je v kostele sv. Vavřince (San Lorenzo). Na jeho počest byl pojmenován asteroid 7437 Torricelli.\n\nTorricelliho hlavní vynález byl rtuťový barometr, který vzešel z pozorování praktického problému. Pumpaři toskánského velkovévody se pokoušeli dostat vodu do výšky 12 metrů, zjistili ale, že pomocí sací pumpy se výš než do 10 metrů voda nedostane. Torricelliho napadlo použít rtuť, která je cca 14 krát hustější než voda. V roce 1643 použil 1 metr dlouhou na jednom konci zaslepenou trubičku, naplnil ji rtutí a postavil ji na výšku do nádržky se rtutí. Sloupec rtuti klesl na hodnotu 76 cm a nad ní vzniklo Torricelliho vakuum. Provedl tzv. Torricelliho pokus. Jak už dnes víme, výška sloupce kolísá podle měnícího se atmosférického tlaku, tak vznikl první barometr. Tento objev mu vysloužil slávu, jednotka Torr se dodnes používá při popisu velmi malých tlaků nebo při měření krevního tlaku.\n\nTorricelli také zformuloval Torricelliho zákon, vysvětlující rychlost proudění kapaliny z otvoru na boku nádoby. Jde přitom o speciální případ Bernoulliho rovnice.\n\nJeho rukopisy jsou uchovány ve Florencii. Následující se dostaly do tisku:\n\n\n"}
{"id": "510126", "url": "https://cs.wikipedia.org/wiki?curid=510126", "title": "Železniční trať Zwiesel–Grafenau", "text": "Železniční trať Zwiesel–Grafenau\n\nŽelezniční trať Zwiesel - Grafenau (v jízdním řádu DB označená číslem 906) je regionální jednokolejná železniční trať v Německu. Spojuje bavorská města Zwiesel a Grafenau. Délka trati je 31,5 km. Uvedena do provozu byla v roce 1890.\n\n"}
{"id": "510131", "url": "https://cs.wikipedia.org/wiki?curid=510131", "title": "Johann Schalk", "text": "Johann Schalk\n\nJohann Schalk, někdy též Hans Schalk (19. září 1903, Kremže, Dolní Rakousy – 9. listopadu 1987 Štýrský Hradec, Rakousko), byl stíhacím esem a vysoce postaveným důstojníkem německé Luftwaffe za druhé světové války. Během 163 bojových misí dosáhl 15 vzdušných vítězství, z toho 4 v bojích na východní frontě a dosáhl hodnosti plukovníka (\"Oberst\").\n\nMladý Johann vstoupil v roce 1922 do rakouské armády. Již jako poručík (\"Leutnant\") byl v roce 1928 zařazen do pilotního kurzu. V srpnu 1933 se stal velitelem stíhací eskadry a poté velel rakouské 1. stíhací skupině (\"Jagdgruppe 1\"). Brzy vešel v známost jako výborný akrobatický letec. Po anšlusu Rakouska v roce 1938 a po zařazení rakouského \"Bundesheeru\" do německé \"Wehrmacht\" byl zařazen jako velitel skupiny (\"Gruppenkommandeur\") k IV./Jagdgeschwader 134 (IV. letka 134. stíhací eskadry). Jeho jednotka byla záhy přejmenována a stala se dne 1. května 1939 základem pro III./Zerstörergeschwader 26.\n\nBěhem bitvy o Francii si nárokoval 5 vzdušných vítězství a dalších 6 sestřelů přidal za bitvy o Británii (z čehož byly 3 sestřeleny jeho zadním střelcem-radistou Scheupleinem). Byl prvním letcem německých vzdušných sil, který získal čestný pohár Luftwaffe a jako první pilot těžké stíhačky (ničitele) Messerschmitt Bf 110 Rytířský kříž železného kříže (11. září 1940).\n\nPoté byl k 1. prosinci 1941 jmenován velitelem eskadry nočních stíhačů Nachtjagdgeschwader 3, které velel až do 1. srpna 1943. Následně v říjnu 1943 převzal velení nad stíhacím uskupením \"Jagdfliegerführer Deutsche Bucht\", přejmenované později na \"Jagdfliegerführer 2\".\n\n\n\n"}
{"id": "510132", "url": "https://cs.wikipedia.org/wiki?curid=510132", "title": "Cissa", "text": "Cissa\n\nCissa (Kraska) je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510133", "url": "https://cs.wikipedia.org/wiki?curid=510133", "title": "Protohadros", "text": "Protohadros\n\nProtohadros („první hadrosaurid“) byl rod iguanodontního dinosaura z křídového období (věk cenoman nebo turon, asi před 95 až 90 miliony let). Fosilie tohoto býložravého ptakopánvého dinosaura byly objeveny v roce 1994 v Texasu (USA).\n\nObjevena byla pouze lebka a fragmenty žeber a končetin, není proto jisté, jak přesně tento dinosaurus vypadal. Dosahoval délky asi 7 metrů a vykazoval mnohé znaky, typické pro pozdější hadrosauridy (včetně zubních baterií). Přední končetiny byly poněkud kratší než zadní, pohyboval se tedy možná více na zadních než na všech čtyřech.\n\n"}
{"id": "510136", "url": "https://cs.wikipedia.org/wiki?curid=510136", "title": "Urocissa", "text": "Urocissa\n\nUrocissa (kraska) je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510137", "url": "https://cs.wikipedia.org/wiki?curid=510137", "title": "Čepovka", "text": "Čepovka\n\nČepovka (čepovací pila, pila čepovka) je pila k vyřezávání čepů ve dřevě nebo materiálech na bázi dřeva.\n\nJde o specializovanou pilu, která je určena už svým tvarem pro snadnější vyřezání čepů. List je ve tvaru obdélníku, na rozdíl od ocasky, nebo děrovky. Většinou mívá na horní hraně plátku nalisované zesílení, které sice znemožňuje provádět průběžné (průchozí) řezy, například podélně říznout deskový materiál, ale velmi dobře stabilizuje pilu a nedochází k ohýbání plátku při řezání. Některé moderní čepovky mají rukojeť vyosenou a zesílení uzpůsobeno tak, že se list dá otáčet a pila tak použít i pro řezání u krajů na obě strany. \nČepovka je tvarově uzpůsobena tak, aby bylo možné zaříznout pilový list do plochy materiálu tak, aby byl zářez s plochou materiálu rovnoběžný (utopený). Hloubka takového zářezu není neomezená, je to dáno nasazením rukojeti a samotnou výškou pilového listu k zesílení. Pilu používali k vytváření krytých čepových spojů nejčastěji truhláři na okna, dveře, nábytek a podobně. Tesaři ji používají u drobnějších konstrukcí, například pergol, altánů. \n\n"}
{"id": "510140", "url": "https://cs.wikipedia.org/wiki?curid=510140", "title": "Cyanopica", "text": "Cyanopica\n\nCyanopica je rod ptáků z čeledi krkavcovití (\"Corvidae\").\n\nSeznam dosud žijících druhů:\n\n\n"}
{"id": "510143", "url": "https://cs.wikipedia.org/wiki?curid=510143", "title": "Dendrocitta", "text": "Dendrocitta\n\nDendrocitta je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510144", "url": "https://cs.wikipedia.org/wiki?curid=510144", "title": "Horní Údolí", "text": "Horní Údolí\n\nHorní Údolí (do 1949 \"Horní Grunt\", něm. \"Ober-Grund\", \"Obergrund\") je osada (místní část) města Zlaté Hory. Leží 6 km jihozápadně od Zlatých Hor, ve Zlatohorské vrchovině při jejím pomezí s Hrubým Jeseníkem, na horním toku potoka Olešnice.\n\nHorní Údolí je poprvé jistě zmiňováno roku 1450 jako \"Horní Olešnice\" (něm. \"Obeder-Olsnitz\"), počátkem 16. století již pod jménem \"Ober Grund\". Stopy hlubinného dolování na Příčném vrchu jsou však archeologicky datovány již do 13. století, přičemž hlubinnému dolování jistě předcházela těžba v povrchových, „měkkých“ dolech. Zdejší ložiska zlata (rudný revír Starohoří – Altenberg) byla zřejmě prvními využívanými zlatými doly v podhůří Jeseníků. Po roce 1848 jen dočasné pokusy o těžbu rudy, které zanikly roku 1903. Hornictví nahrazeno částečně plátenictvím a dřevařstvím. Byly zde mlýny a pily, výroba šindele a k roku 1908 i kamenolom. K roku 1900 se připomíná hasičský spolek a k roku 1925 i zemědělský spolek. Obecná škola zmíněná roku 1848 měla k roku 1900 dvě třídy. Těžba obnovena po roce 1948. \nAž do zrušení patrimoniální správy roku 1850 patřilo Horní Údolí k panství Cukmantl (Zlaté Hory), které bylo v majetku vratislavských biskupů. Od roku 1949 byla obec spojena s Dolním Údolím v jednu obec pod názvem Údolí. Roku 1960 bylo připojeno jako osada ke Zlatým Horám.\n\nZ roku 1632 pochází původní raně barokní stavba farního kostela svatého Jana Křtitele. - Prvním lokalistou byl ustanoven P. Johann Haucke (Hancke), který zde zemřel 27. února 1771. Lokálie Horní Údolí byla vyfařena z farnosti Zlaté Hory až v roce 1893 a prvním jejím farářem byl jmenován P. Albert Vogel, který zemřel roku 1921 v Javorníku. Farnost Horní Údolí byla z rozhodnutí olomouckého arcibiskupa Msgre Jana Graubnera podle kánonu 515 § 2 CIC zrušena dne 1. října 1994 a obce patřící do této farnosti a jejich obyvatelé včleněni opětovně do farnosti Zlaté Hory.\n\nRoku 1938 obec připojena k Německu a 8. května 1945 obsazena Rudou armádou. Do roku 1945 byla obec čistě německá. Po odsunu původních německých obyvatel po roce 1945 byla v Dolním a Horním Údolí usazena řada řeckých rodin, které se uchýlily do Československa v důsledku občanské války. Mnozí z nových obyvatel se však vrátili do Řecka po změně poměrů v roce 1975.\n\nHorní Údolí bylo od počátku obecní správy roku 1850 samostatnou obcí, ale roku 1960 bylo připojeno jako osada ke Zlatým Horám. \n\nV obci je zachována řada vesměs dřevěných lidových staveb z 19. století. Od roku 2004 je Horní Údolí spolu s vedlejším Dolním Údolím (a podobně jako sousedící Rejvíz) vesnickou památkovou zónou.\nPočet obyvatel Horního Údolí podle sčítání nebo jiných úředních záznamů:\nV Horním Údolí je evidováno 49 adres : 43 čísla popisná (trvalé objekty) a 6 čísel evidenčních (dočasné či rekreační objekty). Při sčítání lidu roku 2001 zde bylo napočteno 35 domů, z toho 11 trvale obydlených.\n\n\n\n"}
{"id": "510147", "url": "https://cs.wikipedia.org/wiki?curid=510147", "title": "Dolní Údolí", "text": "Dolní Údolí\n\nDolní Údolí (do 1949 \"Dolní Grunt\", něm. \"Nieder-Grund\", \"Niedergrund\", \"Nieder Grund\") je osada (místní část) města Zlaté Hory. Leží 6 km jihozápadně od Zlatých Hor, na úpatí Hrubého Jeseníku, na středním toku potoka Olešnice.\n\nDolní Údolí je poprvé jistě zmiňováno roku 1450 jako \"Dolní Olešnice\" (něm. \"Nieder-Olsnitz\"), počátkem 16. století již pod jménem \"Nieder Grund\". Je však možné, že se ho týkají již starší zmínky k letům 1337 a 1338. Těžba zlata a železné rudy, doložená v okolí archeologicky již v 13. století, ranému vzniku vesnice nasvědčuje. Byla to původně především hornická osada v zázemí horního města Zlaté Hory. Roku 1673 zde byl postaven hamr na méně kvalitní železo, působila tu též mincovna a huť na výrobu vitriolu. V 18. století zde stál pivovar. Hornictví bylo po roce 1848 nahrazeno částečně přadláctvím a průmyslem místního významu. Nacházela se zde od roku 1893 respektive 1895 parní pila a pivovar E. Heina. Další pily a dva mlýny. K roku 1925 se připomíná strojírna. Roku 1900 zde byla záložna. K roku 1900 zde byl hasičský spolek, dále zde byl zemědělský a katolický spolek. Obecná škola připomínána roku 1848, měla k roku 1900 jednu třídu.\nAž do zrušení patrimoniální správy roku 1850 patřila většina Dolního Údolí k panství Cukmantl (Zlaté Hory), které bylo v majetku vratislavských biskupů, ale část patřila nejpozději od roku 1531 k samostatnému statku Ondřejovice. V letech 1850 až 1869 byla obec součástí Horního Údolí a od roku 1949 byly obě obce spojeny pod názvem Údolí. Roku 1960 bylo připojeno jako osada ke Zlatým Horám.\n\nV roce 1770 byla v obci postavena dřevěná kaple sv. Acháce. Ta byla roku 1819 nahrazena novou dřevěnou stavbou. Kvůli poškození povodněmi však musela být roku 1913 stržena a nahrazena dnešním zděným kostelíkem stejného zasvěcení na jiném místě.\n\nRoku 1938 připojena obec k Německu a 8. května 1945 obsazena Rudou armádou. Až do roku 1945 byla obec čistě německou. Po odsunu původních německých obyvatel po roce 1945 byla v Dolním a Horním Údolí usazena řada řeckých rodin, které se uchýlily do Československa v důsledku občanské války. Mnozí z nových obyvatel se však vrátili do Řecka po změně poměrů v roce 1975.\n\nV roce 1953 zde havarovala stíhačka polského vojenského letectva.\n\nVe vsi je zachováno několik dřevěných lidových staveb z 19. století. Od roku 2004 je Dolní Údolí spolu s vedlejším Horním Údolím (a podobně jako sousedící Rejvíz) vesnickou památkovou zónou.\nPočet obyvatel Dolního Údolí podle sčítání nebo jiných úředních záznamů:\nV Dolním Údolí je evidováno 60 adres : 53 čísla popisná (trvalé objekty) a 7 čísel evidenčních (dočasné či rekreační objekty). Při sčítání lidu roku 2001 zde bylo napočteno 47 domů, z toho 11 trvale obydlených.\n\n\n"}
{"id": "510148", "url": "https://cs.wikipedia.org/wiki?curid=510148", "title": "Rímac", "text": "Rímac\n\nRímac je řeka na západě Peru, která je nejdůležitějším zdrojem pitné vody pro oblasti Limy a Callaa.\n\nŘeka s délkou 160 km je částí povodí Tichého oceánu. Pramení ve vrchovině v provincii Huarochirí v regionu Lima. Ústí v Callao, v blízkosti mezinárodního letiště Jorge Cháveze.\n\nJméno Rímac pochází ze slova rimaq, které v kečuánštině znamená „mluvit“. Vžilo se pro ní proto i názvu \"El Río Hablador\" („Mluvící řeka“).\n"}
{"id": "510164", "url": "https://cs.wikipedia.org/wiki?curid=510164", "title": "Wolfgang Falck", "text": "Wolfgang Falck\n\nWolfgang Falck (19. srpen 1910, Berlín - 13. březen 2007, St. Ulrich am Pillersee) byl německý letecký důstojník, letecké eso druhé světové války a průkopník organizace nočních stíhacích eskader. Dosáhl 7 vítězství při cca 90 bojových vzletech.\n\nDne 7. dubna 1931 započal Wolfgang svůj letecký výcvik na Německé škole dopravního létání (\"Deutsche Verkehrsfliegerschule\") ve Schleißheimu. On a jeho 29 kolegů, zařazených do stejného tréninkového kurzu, získalo název \"Kameradschaft 31\" (K 31). Ve skupině byla i taková jména jako Hannes Trautloft a Günther Lützow, pozdější letecká esa. Falck ukončil tréninkový kurz 19. února 1932 a o rok později začal navštěvovat pěchotní školu pro důstojnický výcvik, který ukončil v hodnosti poručíka (\"Leutnant\") v říjnu 1934. V březnu 1935 se stal instruktorem na Německé škole dopravního létání. V dubnu 1936 byl povýšen do hodnosti nadporučíka (\"Oberleutnant\") a přeřazen ke stíhací eskadře Jagdgeschwader 132 \"Richthofen\" v Jüterbog-Dammu. Zde zastával funkci velitele 5. letky. V červenci 1938 se stal velitelem 8. letky umístěné ve Fürstenwalde. Tato jednotka byla později přetvořena v 1. letku eskadry Zerstörergeschwader 76 a vyzbrojena letouny Messerschmitt Bf 110.\n\nPo napadení Polska vedl svou 2./ZG 76 do boje, dosáhl 3 sestřelů polských letadel. Jednotka byla poté přeřazena do Jeveru, kde měla střežit vzdušný prostor nad místními námořními základnami. Dne 18. prosince 1939 sestřelil dva dvoumotorové bombardéry Vickers Wellington směřující na Wilhelmshaven. V únoru 1940 se nyní již kapitán (\"Hauptmann\") Falck stal velitelem skupiny I./ZG 1 v Düsseldorfu. Tato skupina se účastnila útoku na Dánsko, při něm sestřelil dánský Fokker C.V a zaznamenal tak sedmé a zároveň poslední vítězství.\n\nBěhem svého pobytu v Aalborgu nastínil komplexní taktický posudek o možnosti nočního boje stíhačů. Po účasti na dobytí Francie bylo Falckovi nařízeno generálem Albertem Kesselringem, aby svou jednotku připravil na úlohu nočního stíhání. Stal se velitelem první eskadry nočních stíhačů Nachtjagdgeschwader 1 a zůstal jím po další tři roky. V říjnu 1940 za své přispění k založení nočních stíhacích sborů obdržel rytířský kříž železného kříže. V červenci 1943 byl povýšen na plukovníka (\"Oberst\") a přeložen ke generálnímu štábu Luftwaffe jako zástupce generála Kammhubera. Poté byl poslán do Berlína a přiřazen k velitelství Luftwaffe Střed (\"Luftwaffenbefehlshaber Mitte\").\n\nV červnu 1944 se stal velitelem stíhacího uskupení \"Jagdfliegerführer Balkan\" sídlícího v Pančevu. Následně byl povýšen na generála pro letecký výcvik (\"General Flieger-Ausbildung\") , odpovědného za všechny výcvikové školy Luftwaffe. V březnu mu bylo svěřeno velení stíhacích sil v Porýní, avšak své funkce se již neujal. Byl totiž v Bavorsku zajat americkou armádou.\n\nFalck byl propuštěn v červnu 1945. Vystřídal mnoho zaměstnání, mezi jinými byl zaměstnán britskou armádou jako civilní důstojník ve skladech 47. královských ženistů (\"47th Royal Engineers\"). Navštěvoval večerní školu a věnoval se studiu obchodu. V roce 1961 mu bylo nabídnuto firmou North American Aviation místo leteckého poradce. V roce 1966 se stal zaměstnancem firmy McDonnell Douglas. V roce 1986 odešel do důchodu, který strávil v rakouském městečku St. Ulrich.Kde také 13.3.2007 zemřel\n\n\n"}
{"id": "510165", "url": "https://cs.wikipedia.org/wiki?curid=510165", "title": "Kočkodan obecný", "text": "Kočkodan obecný\n\nKočkodan obecný či kočkodan bělozelený (\"Chlorocebus aethiops\") je úzkonosý primát, jediný druh rodu \"Chlorocebus\" Gray, 1870, který se vyskytuje v šesti podruzích, dnes považovaných spíše za samostatné druhy. Žije v celé subsaharské Africe mimo tropické deštné pralesy a aridní oblasti východní a jižní Afriky, nejvíce v lesích na okrajích savan. Hojně se vyskytuje v Súdánu na východ od Bílého Nilu, v Eritreji a v Etiopií. Žije ve vysokohorských lesích až do nadmořské výšky 4500 metrů. Druhotně žije i ve Střední Americe, byl dovezen na karibské ostrovy a na Floridu, kde se zabydlel v tamější přírodě.\nKočkodany obecné znali již staří Egypťané, zobrazovali je na zdech chrámů v údolí Nilu i u Rudého moře. Dochovali se i ve freskách na Kypru z období 2000 let před naším letopočtem.\n\nKočkodan obecný je na hřbetu pokryt srstí hnědé až hnědozelené barvy, na spodní straně trupu, okraji obličeje, a vnitřní straně končetin a přední straně krku je šedý. Tváře, konce končetin a uši má černé. Přesné odstíny jsou specifické pro jednotlivé poddruhy. Barva srsti je také částečně ovlivňována pitným režimem, skladbou potravy, věkem a zdravotním stavem daného jedince. Samec je zpravidla dlouhý 50 až 70 cm, vysoký 40 až 60 cm a váží 5 až 8 kg, šourek má azurově modrý a penis sytě červený. Samice měří na délku 40 až 50 cm a váží 4 až 5 kg. Ocas mívají dlouhý i přes 60 cm, pomáhá při skocích udržovat rovnováhu.\n\nPři shánění potravy je nejaktivnější ráno a v podvečer, přes polední horko odpočívá skrytý ve stínu. Je všežravec, živí se plody, listy, travinami, oddenky, kořínky, semeny, vejci, ulovenými ptáky i drobnými živočichy (dokonce i suchozemskými kraby). Potravu si obstarává převážně na zemi.\n\nKočkodani obecní jsou opice denní, v noci spí na stromech. Vytvářejí společenstva o 10 až 50 členech. Menší skupiny mají jen jednoho samce, větší mají samců několik. Samci mohou migrovat do jiných tlup, samice se páří s více samci. Ve větších tlupách může být několik dominantních samců, kteří vyžadují uznávání své nadřazeností. Velikost teritoria je přímo úměrná velikosti skupiny a nepřímo úměrná potravním zdrojům, které v horských oblastech nejsou vysoké. Protože mají potřebu pít vodu, zdržují se vždy v blízkosti vodních zdrojů. Mají mezi sebou poměrně vyspělou komunikaci, dokáži se navzájem hlasitě varovat jednotlivými signály před nebezpečím.\n\nV období říje otečou samici genitálie. Po zhruba 160 až 170 dnech samice porodí jedno mládě černé barvy s průměrnou hmotností 300 g, vybarvení dospělého jedince dosáhne za tři měsíce. Asi dva měsíce ho matka kojí, po šesti měsících se o dítě přestane starat. Pohlavní dospělost nastává u obou pohlaví mezi třetím a pátým rokem života. Samice jsou březí jednou za dva roky.\n\nVe volné přírodě se dožívají deseti až dvanácti let, zatímco v zajetí délka života mnohdy přesahuje čtrnáct let a někdy dokonce třiceti let. Kočkodani obecní jsou z kočkodanů nejčastějšími obyvateli zoologických zahrad.\nStávají se kořistí leopardů, hadů, lvů, psů hyenovitých a orlů, a mohou být též loveni paviány.\n\nI přesto, že se kočkodani obecní oddělili od člověka v evoluci před asi 50 milióny let, mohou být hostiteli parazitů či přenašeči nemocí a tím nebezpečnými pro člověka. Bývají proto používáni jako laboratorní zvířata. Provádí se na nich i výzkum HIV. Jsou zároveň jedním z možných přenašečů viru ebola.\n\nKočkodani obecní jsou děleni do šesti poddruhů. Odlišují se poměrně málo, částečně barvou srstí, velikostí a místem výskytu. Na územích kde se jednotlivé obvody výskytu prolínají dochází k vzájemnému míšení. Rozeznáváme tyto poddruhy:\nŽije v savanách a lesostepích Súdánu, Eritreje a Etiopie. Výskytem okrajově sezónně zasahuje i jihovýchod Egypta a západ Džibutska. Záda, boky, ocas, vnější strana končetin, lebka a zadní část krku je pokryta středně dlouhou srstí šedé barvy, která může mít olivový nádech. Břicho, vnitřní strana končetin, lem obličeje, přední část krku a hruď je pokryta bílou srstí. Obličej, ušní boltce a konce končetin jsou černé. Má poměrně dlouhé bílé licousy směřující do stran a bělavou špičku ocasu. Z kočkodanů obecných se tento podruh nejvíce zdržuje na zemi. Na jihu, kde se ve výskytu překrývají s kočkodanem červenozeleným, spolu hybridizují.\n\nObývá ekosystémy s dostatkem vody a stromů, keřů či jiných úkrytů. Žije v savanách, lesostepích, horských i bažinatých oblastech, od centrální části Etiopie na jih, skrz Keňu po sever Tanzanie. Východní hranici tvoří aridní oblasti Somálska a vyskytuje se také na východě Ugandy. Záda, boky, ocas, vnější strana končetin, lebka a zadní část krku je pokryta středně dlouhou srstí tmavší, hnědavé barvy, která může mít olivový nádech. Břicho, vnitřní strana končetin, lem obličeje, přední část krku a hruď je pokryta bílou srstí. Obličej, ušní boltce a konce končetin jsou sytě černé. Má krátké bílé licousy přecházející pozvolna v srst hlavy a šedavou špičku ocasu, pod kterým je chomáč červené srsti.\nV Etiopii, poblíž řeky Omo, hybridizuje s kočkodanem obecným bělozeleným. V Ugandě hybridizuje s kočkodanem obecným tantalem.\n\nŽije pouze v Etiopii. Obývá horskou oblast Bale mountains, známé i jako pohoří Urgoma. Nachází se tam náhorní plošina Sanetti, jejíž průměrná nadmořská výška sahá nad 4000 m. Obývá také horské lesy v jižní části etiopského riftu. Vzhledem k nadmořské výšce a teplotám, ve kterých žije, má nejhustší a nejdelší srst. Záda, boky, ocas, vnější strana končetin, lebka a zadní část krku je pokryta delší a hustou srstí hnědozelené barvy se žlutým akcentem. Břicho, vnitřní strana končetin, lem obličeje, přední část krku a hruď mají dlouhou bílou srst. Obličej, ušní boltce a konce končetin jsou černé. Má poměrně dlouhé bílé licousy a méně výrazný bílý knírek. Nad obočím je zřetelná úzká bílá linka. Oční víčka a okolí očí jsou světle zbarvené, což využívají při vizuální komunikaci.\n\nPro svou potřebu třikrát denně pít je vázán na území s dostatečným přístupem k vodním zdrojům. Vyskytuje se od soutoku Nilů v Súdánu a od riftové propadliny na východě po hranici tropického deštného pralesa Konžské pánve na západě, až po Jihoafrickou republiku na jihu, vyjma aridních oblastí pouště Kalahari. Záda, ocas, lebka a zadní část krku je pokryta středně dlouhou srstí hnědožluté barvy, která mívá zelenkavý nádech. Břicho, vnitřní strana končetin, lem obličeje, přední část krku a hruď má bílou srst. Lysý obličej, ušní boltce a konce končetin mají černé. Oči jsou hnědé. Z kočkodanů obecných má nejširší škálu akustické komunikace. Na severu svého výskytu se překrývá s kočkodanem bělozeleným a hybridizují spolu, podobně tak i s kočkodanem červenozeleným.\n\nŽije v savanách a lesostepích od severní Keni a Súdánu až po východní břeh řeky Volta v Ghaně. Severní hranicí výskytu jsou aridní oblasti pouště Sahary, zatímco jižní hranici tvoří tropický deštný prales Konžské pánve. Záda, boky, ocas, vnější strana končetin, lebka a zadní část krku je pokryta středně dlouhou šedou srstí. Konec ocasu je bílý, u kořene ocasu jsou dva chomáče bílé srsti. Vnitřní strana končetin, lem obličeje, přední část krku a hruď má bílou srst. Přední část, ušní boltce a konce končetin jsou sytě černé. Hřbet rukou a nárt nohou bývá řídce pokryt šedou srstí. Má poměrně dlouhé bílé licousy vyčesané vzhůru a na hrudi dlouhá bílá srst vytváří jakousi hřívu. Šedá srst může mít sezoně olivový nádech. Má nápadný bílý pásek na čele, který je od tváří oddělen černým pruhem. Modré pohlavní orgány samce jsou obklopeny oranžovou srstí.\n\nŽije v savanách a lesostepích od Mauretánie a Senegalu po Sierru Leone a Libérii na jihu, na západním břehu řeky Volta v Ghaně a deltu Nigeru v Mali. Kočkodan zelený byl zavlečen na Kapverdské ostrovy, a do Střední Ameriky (Barbados, Svatý Kryštof a Nevis, Florida). Záda, boky, ocas, vnější strana končetin, lebka a zadní část krku je pokryta středně dlouhou šedou srstí, která má od páteře se zesvětlující přeliv zlatavě hnědé srsti, jež může mít až olivový nádech. Vnitřní strana končetin, lem obličeje, přední část krku a hruď má bílou srst. Špička ocasu je zlatavě hnědá. Přední část, ušní boltce a konce končetin má sytě černé. Hřbet rukou a nárt nohou je pokryt šedou srstí. Bílé licousy jsou středně dlouhé. Ocas má délku až 110 cm.\n\n\n"}
{"id": "510180", "url": "https://cs.wikipedia.org/wiki?curid=510180", "title": "Vlastní krví", "text": "Vlastní krví\n\nVlastní krví je název knihy z prostředí Star Treku, jejímž autorem je americký spisovatel K. W. Jeter. Před vlastním textem je poznámka, která příběh zařazuje před TV epizodu z první řady seriálu \"\" „Bojová linie“. Kniha je samostatným románem. V originálu se jmenovala \"Bloodletter\" s hlavním nadpisem celé série \"\" a v USA byla poprvé vydána roku 1993. \n\nPoblíž planety Bajor postavila civilizace Cardassianů velkou vesmírnou stanici, kterou převzala Hvězdná federace vedená Zemí a přejmenovala ji na Deep Space Nine. Jejím velitelem je jmenován Benjamin Sisko ze Země. Na stanici je pestrá směsice národností , setkáváme se např. s Bajorany, měňavcem, zde konstáblem Odem, jsou zde i ziskuchtiví Ferengové a také dvě hlavní postavy příběhu – velitelka bezpečnosti major Kira původem z Bajoru a doktor (zde se prezentoval i jako zručný technik) Beshir ze Země. Právě tito dva byli Siskem vysláni do nedaleké Černé díry, aby na výstupním konci zbudovali vlastní stanici ještě před soupeřící rasou Cardassianů. Celý příběh je zkomplikován spiklenci z Bajoru, vedenými fanatickým Hörenem. Na budované stanici se právě on rozhodne majora Kiru zabít, protože její spolupráci se zástupci Země považuje za nepřípustnou. Do děje vstupují i obyvatelé Černé díry, okrajově lidé z vedení Deep Space Nine, velitel Cardassianů, či duchovní vůdkyně z Bajoru Kai Opaka. Hlavní část děje vrcholí ve vítězném souboji Kiry s Hörenem.\nDo češtiny knihu přeložil Radim Rouče v roce 2008 a v témže roce ji vydalo nakladatelství Laser-books s.r.o. z Plzně jako svazek 344 (ve své SF edici č. 194). Brožovaná publikace měla 240 stran, barevnou obálku s portréty Kiry a Bashira, titulem knihy a jménem autora.. \n\n"}
{"id": "510184", "url": "https://cs.wikipedia.org/wiki?curid=510184", "title": "Joachim Müncheberg", "text": "Joachim Müncheberg\n\nJoachim Müncheberg (18. prosince 1918, Friedrichsdorf, Pruské království – 23. března 1943, Maknassy, Tunisko) byl stíhacím esem německé Luftwaffe za druhé světové války. Ve více než 500 bojových misí dosáhl 135 potvrzených sestřelů nepřátelských letadel. Většiny sestřelů dosáhl v bojích nad západní Evropou, 33 sestřelů dosáhl na východní frontě. Ze všech jeho vzdušných vítězství se ve 46 případech jednalo o sestřelení britských stíhaček Supermarine Spitfire. Müncheberg, který dosáhl hodnosti majora, byl za své úspěchy byl vyznamenán Rytířským křížem Železného kříže a italskou medailí Medaglia d'oro al Valore Militare.\n\n\n"}
{"id": "510195", "url": "https://cs.wikipedia.org/wiki?curid=510195", "title": "Harald Schmid", "text": "Harald Schmid\n\nHarald Schmid (* 29. září 1957, Hanau) je bývalý německý atlet, který reprezentoval tehdejší NSR. Jeho specializací byl běh na 400 metrů překážek. V této disciplíně se stal třikrát za sebou (v letech 1978, 1982 a 1986) mistrem Evropy.\n\nTéměř třináct let byl držitelem evropského rekordu. Čas 47,48 zaběhl ve své kariéře dvakrát. Výkon z roku 1982 zopakoval také 1. září 1987 v Římě. O evropský rekord ho připravil Francouz Stéphane Diagana, který 5. července 1995 v Lausanne zaběhl trať v čase 47,37.\n\n\n"}
{"id": "510196", "url": "https://cs.wikipedia.org/wiki?curid=510196", "title": "Motýlice obecná", "text": "Motýlice obecná\n\nMotýlice obecná (\"Calopteryx virgo\") je druh vážky z podřádu motýlic (\"Zygoptera\"), žijící v Evropě (včetně Česka).\n\nMotýlice lesklá je 4,5 až 5 centimetrů dlouhá, rozpětí křídel je 6 až 7 centimetrů. V klidu má křídla složená nad tělem, což je typické pro celý podřád \"Zygoptera\". Samečci jsou nápadní velmi tmavými, kovově lesklými křídly. Křídla samiček jsou taky tmavá, ale ne tak intenzivě, spíše začouzená.\n\nV bezprostředním okolí potoků a říček s čistou vodou. Vyskytují se do nadmořské výšky 700 m. Imago létá od konce dubna do začátku září. Početnost druhu je různá, na vhodných biotopech může být hojný.\n\nMotýlice lesklé poletují okolo malých vodních toků a usedávají na okolní vegetaci či kameny. Dospělci loví drobný létající hmyz, vodní nymfy chytají drobné vodní živočichy. Vývoj nymf trvá dva roky. Při páření předvádějí motýlice zajímavý zásnubní let. Oplodněná samička zapichuje vajíčka do vodních rostlin v samcově teritoriu, přičemž se může i zcela ponořit pod vodu.\n\n"}
{"id": "510215", "url": "https://cs.wikipedia.org/wiki?curid=510215", "title": "Hebe Camargová", "text": "Hebe Camargová\n\nHebe Maria Camargová (8. března 1929 Taubaté, São Paulo, Brazílie — 29. září 2012 São Paulo, Brazílie) byla brazilská herečka, televizní moderátorka a zpěvačka.\n\n\n\n\n"}
{"id": "510219", "url": "https://cs.wikipedia.org/wiki?curid=510219", "title": "Dálnice M31 (Maďarsko)", "text": "Dálnice M31 (Maďarsko)\n\nDálnice M31 je 12 km dlouhá dálniční propojka mezi dálničním okruhem Budapešti M0 a dálnicí M3 východně od Budapešti. Stavba byla započata v roce 2009 a ukončena v červnu 2010. Výrazně zkracuje trasu z jižní části dálničního okruhu M0 na dálnici M3 a ulehčuje východní části okruhu M0. Vede mezi městy Nagytarcsa a Gödöllő.\n"}
{"id": "510221", "url": "https://cs.wikipedia.org/wiki?curid=510221", "title": "Moucha tse-tse", "text": "Moucha tse-tse\n\nMoucha tse-tse (\"Glossina\") či také bodalka nebo bodavka je rod dvoukřídlého hmyzu, známý jako přenašeč spavé nemoci (původcem je \"Trypanosoma gambiense\") a dobytčí nemoci nagana. Je známo kolem 31 druhů, ty se dělí do tří podrodů a většina bodalek žije v rovníkové Africe.\n\nDospělé mouchy sají krev na velkých kopytnících, ale i na ostatních savcích, a to pomocí silného bodákovitého sosáku. V horkých dnech jsou nejaktivnější. Za život saje obvykle moucha tse-tse několikrát. Po kopulaci se samcem se oplodněné vajíčko vyvíjí v její děloze až do třetího stadia larvy, přičemž se vyživuje bílkovinnou hmotou mlékovité konzistence (tzv. adenotrofní viviparie). Po nakladení se larvy rychle zahrabou do půdy a dokončí vývin.\n\nVelmi často se mouchy tse-tse dělí na tři podrody:\n"}
{"id": "510230", "url": "https://cs.wikipedia.org/wiki?curid=510230", "title": "Aguas Calientes (Peru)", "text": "Aguas Calientes (Peru)\n\nAguas Calientes je městečko v Peru. Leží na úpatí hory Machu Picchu, a proto se stalo výchozím místem pro výstup na stejnojmenné starověké město Inků, ležící na hoře. Do městečka Aguas Calientes, jenž je v současnosti tvořeno hlavně více či méně luxusními hotely, se lze dostat pouze po železnici (nejčastěji z Cuzca) nebo pěšky ze vzdálenějších vesnic. Městem protéká řeka Urubamba.\n"}
{"id": "510233", "url": "https://cs.wikipedia.org/wiki?curid=510233", "title": "Dějiny Nizozemska", "text": "Dějiny Nizozemska\n\nDějiny Nizozemska jsou do značené míry spojeny s dějinami celého Nizozemí. Tento článek o nich pojednává. V letech 1433–1477 bylo území dnešního Nizozemska jako součást Nizozemí (přibližně dnešní Benelux) pod vládou burgundských vévodů, poté v letech 1477–1581 pod habsburskou nadvládou (především španělské větve). Nezávislé Nizozemí (pouze severní část) vzniklo po nizozemské revoluci v roce 1581 a trvalo do roku 1795, kdy bylo obsazeno Francií. Ta na jeho území ustanovila v letech 1795–1806 tzv. Batávskou republiku a poté v letech 1806–1810 podřízené Holandské království, které stejně bylo v letech 1810–1813/15 připojeno přímo k Francii. V roce 1815 bylo na Vídeňském kongresu vyhlášeno Spojené království nizozemské, ke kterému patřila do roku 1830 také Belgie (resp. do 1839, kdy Nizozemí její nezávislost definitivně uznalo) a Lucembursko. Po odtržení Belgie vzniklo současné Nizozemské království spojené až do roku 1890 personální unií s Lucemburskem. Od té doby existuje Nizozemsko jako ho známe dnes.\n\nNizozemsko bylo osídleno od poslední doby ledové. Po skončení doby ledové, byl oblast obývána různými skupinami paleolitu. Zemědělství se dostalo do Nizozemska někde kolem 5000 př. n. l. Z té doby pochází i první keramika na tomto území. \n\nPřed příchodem Římanů se na území dnešního Nizozemska usídlily germánské a keltské kmeny, které mezi sebou soupeřily o moc. Těmito kmeny byli např. Tubanti, Canninefates a Frísové, kteří se zde usídlovali přibližně od roku 600 před naším letopočtem. Keltské kmeny se usadily na jihu. Jižně od Rýna se na začátku římské správy usadil také germánský kmen Batávů. \n\nBatávové byli považováni za dobré vojáky a bojovali v mnoha důležitých válkách, např. dobytí Dacie (přibližně dnešní Rumunsko). V pozdějších nacionalistických názorech byli Batávové považováni za \"opravdové\" předky dnešních Holanďanů (jak vyplývá z názvu tzv. Batávské republiky). Batávy nahradili nebo absorbovali Sálští Frankové, kteří původně pocházeli z Overijsselu. Nizozemština jako jazyk je odvozený z jazyka Franků.\n\nVe starověku si oblast Nizozemí podmanil se svými vojsky Julius Caesar v roce 58 př. n. l. Římané zde postavili první města a vytvořil provincii Germania Inferior (Dolní Germánie). Hranice římské říše ležela podél Rýna, provincie Dolní Germanie tedy zahrnovala území Nizozemí na západ a jih od Rýnu, naopak na východ od Rýnu byla tzv. \"svobodná Germánie\". Římané zde postavili také první vojenské pevnosti. Nejdůležitější z nich byl Nijmegen. \n\nProvincie byla zřízena zřejmě v roce 89 n. l., třebaže její teritorium Římané kontrolovali již od dob Augusta (tehdy však představovala součást Galie Belgické). Hlavním městem provincie byla \"Colonia Agrippina\" (dnešní Kolín nad Rýnem). K dalším důležitým centrům provincie patřila \"Bonna\" (dnešní Bonn), \"Castra Vetera\", \"Colonia Ulpia Traiana\" (obě poblíž současného města Xanten), \"Ulpia Noviomagus Batavorum\" (Nijmegen) a \"Trajectum ad Rhenum\" (Utrecht). Na severu omývaly Dolní Germánii vody Severního moře. Na jihu a na západě sousedila s provinciemi Horní Germánie a Gallia Belgica.\n\nSeverní části Nizozemska, které byly mimo římskou říši a kde žili Frísové, byly silně ovlivněny silným jižním sousedem. \n\nVztahy Římanů s původním obyvatelstvem byly v celku docela dobré, mnoho Batávů, jak je zmíněno výše dokonce sloužilo v římské jízdě. Batávská kultura byla ovlivněna Římskou, o čemž svědčí mimo jiné v římském stylu postavené chrámy, jako je v Elst, věnovaný místním bohům.\n\nV roce 69 propuklo velmi úspěšné povstání Batávů, pod vedením Bátáva Julia Civilise. Následujícího roku 70 n. l. poslal Vespasianus několik legií zastavit tuto vzpouru. Jejich velitel Petilius Cerialis nakonec porazil Bátávy a zahájili jednání s Juliem Civilisem.\n\nPo rozpadu Západořímské říše se v raném středověku postupem času dostalo Nizozemí za vlády Chlodvíka pod vliv jeho Franské říše, které se stalo součástí.\n\nKdyž byla v roce 843 Verdunskou smlouvou po smrti Ludvíka Pobožného, syna Karla Velikého rozdělena Franská říše mezi jeho syny, celé Nizozemí se stalo součástí středního císařského údělu tj. Středofrancká říše, z které později vznikla tzv. Lotharingie. \n\nPoté, co panovník Lotharingie Lothar II. záhy zemřel na chřipku, byl jeho syn Karlem Holým i Ludvíkem Němcem prohlášen za nelegitimního dědice a celá Lotharingie byla smlouvou z Meersenu v roce 870 rozdělena mezi Východofranskou a Západofranskou říši. Nizozemí a zvláště pak severní část zahrnující dnešní Nizozemsko se stala součástí právě Východofranské říše resp. pozdější Svaté říše římské.\n\nPřibližně v 10. století došlo k rozdrobení země na jednotlivá knížectví, ve kterých vznikají města s kvetoucím obchodem a řemesly. Největší autonomii se po celou dobu (snad až do habsburské nadvlády), těšilo Frísko.\n\nVelká část západního Nizozemí byla sotva osídlena od konce římského období až cca do roku 1100. Kolem roku 1000, sem přišli sedláci z Flander a Utrechtu a začali nakupovat bažinatou půdu, vyčerpávat ji a kultivovat. Tento proces byl rychlý a neobydlené území bylo osídleno během několika málo generací. \n\nMěsta postupně vzkvétala a to zejména ve Flandrech a Brabantu. Vzhledem k tomu, města rostla v bohatství a moci začala si od panovníka kupovat určitá privilegia, včetně městských práv. V praxi to znamenalo, že nejbohatší města se stala \"de facto\" kvazi-nezávislými republikami, s vlastními zákony. Dvě z nejdůležitějších měst byly Bruggy a Antverpy.\n\nV roce 1384 zdědil téměř celé Nizozemí burgundský vévoda Filip Smělý. V letech 1433–1477 tím pádem bylo Nizozemí pod vládou burgundských vévodů (z rodu Valois-) a de facto se tak stalo součástí vévodství burgundského. V roce 1463 založil Filip Dobrý generální stavy. Při jejich hlasování platila zásada jednomyslnosti. Generální guvernér (místodržitel) – regent – sídlil v Bruselu. Nejvyšší soudní dvůr sídlil v Mechelenu. Pro Holland, Zeeland a Utrecht byl společný místodržitel. \n\nPo několika pokusech o sjednocení se celé území dostalo v roce 1477 do rukou Habsburků, jelikož v roce 1477 v bitvě u Nancy padl burgundský (a také lucemburský, brabantský, geldernský) vévoda Karel Smělý. Jeho dědička, Marie Burgundská, se vdala za Maxmiliána I. Habsburského, takže z burgundského dědictví připadlo celé burgundské Nizozemí Habsburkům. Od té doby bylo formálně Nizozemí součástí Svaté říše římské. Nizozemci nebyli s vládou Habsburků spokojeni a rozpoutali mnoho povstání. Nejvýznamnější bylo to, které v roce 1488 krvavě potlačil regent Maxmilián I. Na přelomu 16. a 17. století se země stala místem náboženských nepokojů, které však paradoxně vůbec nebránily hospodářskému rozmachu a zemi tak zastihl nečekaný rozkvět a pokrok. \n\nV té době se Nizozemí skládalo ze 17 provincií (Brabantsko, Limbursko, Lucembursko, Geldry, Artois, Henegavsko, Flandry, Namur, Holandsko, Zeeland, Zutphen, Antverpy, Frísko, Mechelen, Utrecht, Overijssel a Groningen). Nejvýznamnější provincií byly Flandry s centrem v Bruggách a Gentu a Brabantsko s centrem v Bruselu, \"de facto\" hlavním městem Nizozemí. \n\nPo smrti Marie Burgundské v roce 1482 se vládcem Nizozemí stal její syn Filip I. Sličný. V roce 1496 si vzal Johanu Šílenou, čímž se Habsburkové stali dědici španělského trůnu. Filipův syn Karel V. zpočátku vládl v Nizozemí, ale pak se více soustředil na Španělsko. Při rozdělení habsburského rodu na španělskou a rakouskou větev zůstalo Nizozemí španělským Habsburkům. V říjnu 1555 abdikoval císař Karel V. v Nizozemí, v lednu 1556 ve Španělsku a v září 1556 v Říši. Jeho nástupcem se stal Filip II. (1556–1598). V srpnu 1559 odjel z Nizozemí a už se do něj nikdy nevrátil. Zemi řídil ze Španělska. Regentkou neboli guvernérkou byla v letech 1559–1567 Markéta Parmská (1522–1586), nevlastní králova sestra.\n\nSe společenskou situací velice zamíchala reformace. Protestanti byli sice menšinou (podle odhadů tvořili ve velkých městech maximálně třetinu), ale byli vlivní. Vedle kalvinistů byli v Nizozemí i novokřtěnci (anabaptisté); luteránů bylo jen velice málo. První kalvinisté v Nizozemí působili ve východním Frísku. Vedl je polský šlechtic Johannes à Lasco, který po šmalkaldské válce emigroval do Londýna, kde založil církev v exilu. Když v letech 1553–1558 v Anglii zuřila katolická reakce za Marie Krvavé, Lascovci se vrátili na kontinent, do Emdenu. Druhým centrem kalvinismu v Nizozemí byly Antverpy, kam svou víru šířili francouzští hugenoti. Vůdcem valonských kalvinistů byl Guy de Bray. Ilustrativní, byť výjimečný, je příběh prince Viléma Oranžského (1533–1584), který pocházel z německé luteránské rodiny Nassavských. Ve 12 letech se stal univerzálním dědicem nesmírného bohatství po svém strýci v Oranžsku v jižní Francii. Protože ujmout se jeho dědictví mohl jen katolík, byl od 12 let vychováván katolicky v Nizozemí. Od té doby byl nábožensky vlažný, ale největší sympatie měl pro luteránství.\n\nV Nizozemí naprosto převažovali katolíci, na něž měla vliv tradice Erasma Rotterdamského. Situaci změnil tridentský koncil (1545–1547, 1551–1552 a 1562–1563), který dal katolictví nové sebevědomí. Jedním z jeho výsledků byla reorganizace církevní správy. Byl zvýšen počet biskupů a každý biskup měl mít teologické vzdělání, aby mohl účinněji bojovat s herezí. Tím dočasně nebylo místa pro syny velkých šlechticů. Biskupové měli i fakticky působit ve svém sídle. Nizozemí bylo dříve církevní provincií Remeše a Kolína. Bulou papeže Pavla IV. \"Super universos\" ze dne 12. května 1559 byla v Nizozemí založena 3 arcibiskupství – Cambrai, Mechelen a Utrecht – a 15 biskupství, přičemž arcibiskup mechelenský byl primasem nizozemským. Stavové s tím nesouhlasili a postavili se do opozice.\n\nPodle jednoho pojetí bývá celý konflikt označován jako osmdesátiletá válka (1568–1648), ale podle standardní periodizace autora monografie o nizozemské revoluci, Pietera Geyla, se nizozemská revoluce datuje do let 1555–1609. První fáze osmdesátileté války skončila podepsáním příměří, známého jako \"pax hispanica\", v roce 1609. Druhé období se kryje s obdobím třicetileté války (1618–1648), když Nizozemí v roce 1621 opětovně vyhlásilo Španělsku válku. Obě války, osmdesátiletá i třicetiletá, byly následně uzavřeny jediným vestfálským mírem.\n\nV letech 1494–1559 válčila Francie se Španělskem o nadvládu nad Itálií. Nizozemí stálo přirozeně na straně Španělska, např. v bitvě u Saint-Quentinu (10. srpna 1557) vítězství španělských zbraní zajistil admirál hrabě van Hoorn (1518–1568), místodržitel Gelder a Zutphenu. Na uhrazení vysokých nákladů na válku Filip II. potřeboval peníze od stavů. Proto jejich představitele jmenoval rytíři řádu zlatého rouna (\"De Orde van het Gulden Vlies\") a udělil jim místodržitelství, čímž získali křesla ve státní radě. Přesto se stavy odmítly nechat korumpovat a finanční pomoc ve válce odmítly. Náboženský neklid ve Francii a větší finanční vyčerpání však vedly k tomu, že Francie mírem v Cateau-Cambrésis (3. dubna 1559) uznala svou porážku. Stavové nyní požadovali stažení španělské posádky.\n\nKdyž Filip II. odjel do Španělska, jmenoval prezidentem státní rady a hlavním rádcem místodržitelky Markéty Parmské svého důvěrníka, jímž byl biskup arraský, Antoine Perrenot de Granvelle (1517–1586). K jeho kruhu patřil i předseda tajné rady, fríský právník Viglius van Zuichem (1507–1577), a předseda finanční rady, hennegavský hrabě Charles de Berlaymont (1510–1578). V roce 1560 byl Granvelle jmenován arcibiskupem v Mechelenu, v roce 1561 kardinálem a v témže roce papež svou další bulou reformu církevní správy spustil.\n\nKrál prosazoval tvrdý postup a přímá závislost vlády na králi omezovala její prostor k manévrování. V roce 1562 princ oranžský, místodržitel Hollandu, Zeelandu a Utrechtu, a hrabě Lamoraal Egmont (1522–1568), místodržitel Flander a Artois, zformovali ligu proti kardinálovi – Ligu vysoké šlechty, kterou podporovala nobilita, kněžstvo a města. Vilém Oranžský a hrabě Peter Mansfeldt, důvěrník Markéty Parmské, byli Němci, ostatní většinou Valoni. Granvellova činnost vyvolávala obecnou nespokojenost a v březnu 1563 dal Vilém Oranžský, Egmont a Hoorn ultimátum králi, aby odvolal Granvella. V roce 1564 sice král Granvella odvolal, ale hnutí se zmítalo v rozporech pro vzájemné animosity jeho vůdců.\n\nVýsledky tridentského koncilu Nizozemci odmítli a přáli si náboženskou svobodu (Nizozemí nebylo součástí Říše, a proto v něm neplatil augšpurský mír). Vilém Oranžský, Egmont a Hoorn resignovali ze státní rady a v jejich záměrech je podporovalo lidové hnutí. V červenci 1565 kalvinisté na tajné schůzce ve Spa dohodli připravit vznik opozičního spolku. V listopadu 1565 se konala svatba vnuka papeže, syna regentky a potomního vévody, Alexandra z Parmy (1545–1592) s portugalskou infantkou Marií. Do Bruselu se sjela všechna šlechta, která svatbu využila k tomu, aby založila Kompromis bredský neboli Ligu nobility, spojení opoziční vysoké a nízké šlechty. K zakladatelům Kompromisu patřil mladší bratr Viléma Oranžského, hrabě Lodewijk van Nassau–Dillenburg (1538–1574), hrabě van den Bergh a hrabě Hendrik van Brederode. Vilém Oranžský nebyl členem Kompromisu, ale měl s ním úzké styky. Program formuloval právník Gilles Le Cleraq: svolat generální stavy, zrušit inkvizici a edikty proti heretikům. Do Kompromisu vstoupili i katolíci, hlavně ze severu země.\n\nDne 5. dubna 1566 Kompromis vedený hrabaty Brederodem a Ludvíkem Nassavským po slavnostním procesí šlechticů ze všech nizozemských provincií k paláci Markéty Parmské v Bruselu předal guvernérce petici s programem Kompromisu. Dne 23. srpna 1566 guvernérka souhlasila s Prozatímní úmluvou (\"Accord\"). Jejím obsahem bylo zrušení inkvizice, zmírnění protireformačních zákonů, částečná tolerance kalvinistů a amnestie geusů. Kázání bylo povoleno tam, kde už bylo praktikováno. V Antverpách se Accord stal formálním náboženským mírem.\n\nGuvernérka však začala kolem sebe shromažďovat odpůrce nového hnutí. Egmont přesto doufal, že král bude souhlasit s konzervativní interpretací Úmluvy. V listopadu 1566 na schůzce ve východo-flanderském městě Dendermonde chtěl Vilém Oranžský přesvědčit Egmonta a Hoorna, aby se pokusili o ozbrojené povstání. Oba odmítli, což mělo demoralizující efekt. Když se rozcházeli, řekl Egmont Vilému Oranžskému: \"„Sbohem, princi bez země.“\" Vilém Oranžský mu odpověděl: \"„Sbohem, hrabě bez hlavy.“\" Kalvinisté neměli kam ustoupit, hrozila jim smrt. Vilém Oranžský neměl o vládě iluze. Ve svém místodržitelství dělal podle \"Accord\", co mohl, aby posílil kalvinisty. Ale otevřeně se s nimi identifikovat nemohl. V prosinci 1566 začala guvernérka otevřeně jednat proti \"Accord\" a prohlásila obyvatele Valenciennes za vzbouřence. Vilém Oranžský se od začátku roku 1567 stále více vzdaloval od vlády, odmítl složit novou zvláštní přísahu, zatímco Egmont ji složil.\n\nAntverpy sice byly duchovní centrum protestního hnutí, ale bylo jasné, že jsou slabé a že se nemohou udržet. Vilém Oranžský z nich proto odešel a vrátil se do Dillenburgu v Německu. Kalvinisté na jaře 1567 prohráli. Guy de Bray a de la Grange byli oběšeni. Dne 4. května 1567 vydala Markéta Parmská nový dekret proti kacířům. V červnu 1567 Vilém Oranžský otevřeně přestoupil na luteránství.\n\nSituace pro krále byla v létě 1567 příznivá. Vůdci opozice emigrovali do německých pohraničních měst a byli ve skleslé náladě. Ale Filipu II. to nestačilo, neboť si přál stavovskou monarchii nahradit absolutní. Odvolal regentku Markétu Parmskou jako příliš slabou a od října 1567 ji nahradil vévodou z Alby (1507–1582), vůdcem nesmiřitelných. Jeho cílem mělo být potrestat rebely, vykořenit herezi a znovuobnovit královskou moc. Dnes 22. srpna 1567 vjel vévoda z Alby do Bruselu v čele španělských vojáků. „Vévoda z Alby přišel, aby zničil stará privilegia země, kořen všeho zla.“\n\nMnoho vzbouřenců ztratilo veškerou naději. Dne 7. září 1567 se Hoorn vrátil do země a dne 9. září 1567 byli s Egmontem překvapivě zatčeni, ačkoliv byli celou dobu ke králi loajální. Byli obviněni ze spáchání zločinu urážky majestátu tím, že tolerovali heretiky. Zločiny z roku 1566 měl soudit zvláštní soud: Rada nad nepokoji (\"Conseil des troubles\", \"Raad van Beroerten\"), který záhy dostal přezdívku „krvavá rada“ (\"Bloedraad\"). Jejím prezidentem se stal sám „železný vévoda“ a členy byli i cizinci – Španělé; de Vargas ani neuměl francouzsky. Členy rady byli Berlaymont, Noicarmes a Vigliers. Rada se neřídila nizozemským právem a celkem odsoudila 12 000 osob. Bylo popraveno 8 000 odsouzených; ostatní utekli. Statky emigrantů a popravených byly konfiskovány. Represe dopadly i na města.\n\nBrederode náhle zemřel v únoru 1568, a proto se stal vůdcem povstání Vilém Oranžský. Emigranti se soustřeďovali v Německu a pokoušeli se o výpady do Nizozemí s cílem vyvolat lidové povstání. V dubnu 1568 Ludvík Nassavský přepadl východní Frísko, přičemž byl zabit místodržitel Aremberg, ale také bratr Viléma Oranžského Adolf. Bitva u Rheindalenu poblíž Roermondu dne 23. dubna 1568 je počátkem osmdesátileté války. Významná byla bitva u Heiligerlee dne 23. května 1568. Vévoda z Alby reagoval zostřením represí: dne 1. června 1568 bylo popraveno 18 šlechticů, dne 5. června 1568 byli popraveni Egmont a Hoorn. Poté se vydal na sever vyhnat povstalce, což se mu podařilo.\n\nV Trevíru se shromažďovala příliš početná armáda Viléma Oranžského složená převážně z nováčků. Armáda vévody z Alby byla 2× menší, ale lépe organizovaná. Vilém Oranžský překročil Maasu. Jeho postup byl však doprovázen excesy, které vytvářely špatný dojem. Nakonec se jeho armáda rozložila v dav bez jakékoliv disciplíny. Vilém Oranžský sám musel uniknout do Francie; povstání ztroskotalo. Přesto emigranti neztráceli víru v budoucnost, jak vyjadřuje národní hymna Wilhelmus.\n\nLidové hnutí geusů se dělilo na divoké (též pozemní geusové, geusové křovin, či lesní geusové;) a mořské (též vodní geusové). Lesní geusové se vyskytovali prakticky jen na jihu, protože jen tam existovaly lesy. V západních Flandrech byli podporováni navrátilci z Anglie. Jejich bandy se toulaly po venkově a vraždily kněze. Stačilo jen málo jednotek a divocí geusové byli potlačeni.\n\nMořští geusové se chovali podobně jako divocí geusové – plundrovali kláštery na pobřeží. Princ Oranžský se je pokusil disciplinovat a odstranit pirátské návyky. Organizování z Anglie bylo neúspěšné, a proto v roce 1570 založil nové centrum v La Rochelle. Jedním z prvních velitelů geusů se stal Philippe de Marnix (1540–1598).\n\nVítězná královská moc pokračovala v teroru a nastolování absolutismu. Hlavním úkolem byla finanční nezávislost vlády na stavech. Již v roce 1569 po španělském vzoru schválen desátek (\"Tiende penning\"), ale měl být zaveden až v roce 1571. Jednalo se o 10% daň z prodeje. Nikdy nebyl vybrán, a proto nezruinoval zemi. Na druhou stranu byla v roce 1570 vydána ordonance o trestním právu, jež zaváděla moderní principy, např. profesionály v rozhodování. Dále byl v roce 1570 vyhlášen generální pardon (všeobecná amnestie). Avšak ani příroda uklidnění nepřála: Počátkem listopadu 1570 se v Nizozemí vylilo moře a tato živelní pohroma měla na svědomí tisíce mrtvých.\n\nVilém Oranžský, vůdce emigrantů, se spojil s Condéem a Colignym i s emigrantskými kalvinisty. Protože situace na jihu byla stále nepříznivá, Vilém Oranžský obrátil svou pozornost na sever. Zatím Alžběta nechtěla riskovat roztržku se Španělskem, a proto v březnu 1572 nařídila flotile geusů, aby opustila anglické přístavy. Akce Viléma Oranžského proto vypukla předčasně, když mořští geusové dne 1. dubna 1572 obsadili Brielle, čímž povstalci získali základnu na nizozemském území. Velel jim slavný a krutý pirát Guillaume de la Marck, baron Lumey (1542–1578). Když náhle přijeli k městu, vypukla panika. „Magistráti a všichni bohatí občané společně s kněžstvem, světským i řeholním, utekli s majetkem, který mohli unést.“ Druhou základnou mořských geusů se stal zeelandský Vlissingen.\n\nExulanti obsadili některá města Hollandska a Zeelandu a podřídili je moci Viléma Oranžského. Jemu však zase začaly scházet peníze, podobně jako v roce 1568. Maximilien de Hermin, hrabě Bossu (1542–1579) a Albův místodržitel pro Hollandsko, Zeeland a Utrecht, dostal peníze na boj proti geusům. Ti ale, pod vedením aristokratů, rozšířili revoltu od města k městu. „Žebráci byli muži roku ’66, ikonoklasti … kalvinisti.“ V Goudě, když se radní ptali měšťanů, zda budou bránit město proti vzbouřencům, odpověď byla: „Ne, pro desátek nezvedneme ani prst.“ Geusové neztratili své pirátské manýry – v obsazených oblastech plundrovali kostely a masakrovali kněze. Nejznámější byl případ gorennských mučedníků, kdy 19 mnichů bylo nuceno ke konverzi na kalvinismus; když odmítli, byli oběšeni.\nV létě 1572 svolal vévoda z Alby generální stavy do Haagu. Téměř nikdo nedorazil. Na druhé straně byly dne 19. července 1572 svolány nizozemské stavy do Dordrechtu. Vilém Oranžský byl jmenován místodržitelem Hollandska, Zeelandu a Fríska a vrchním velitelem vojsk. V noci z 23. na 24. srpna 1572 vypukla ve Francii bartolomějská noc – katolické vyvraždění kalvinistů. Jejím výsledkem bylo, že vágní francouzská podpora povstání zmizela. Ale na rozdíl od roku 1568 Vilém Oranžský obsadil několik měst v Brabantsku a Flandrách. V druhé polovině roku začal vévoda z Alby opět vítězit: dobyl Zutfen, Naarden a Haarlem. Dne 19. září 1572 kapituloval Ludvík Nassavský. Vilém Oranžský musel opustit jižní Nizozemí a rozpustit svou armádu. Odjel do Hollandska, kde se povstání udrželo podobně jako v Zeelandu. Mechelen byl vyloupen Albovými vojáky. V dubnu 1573 Vilém Oranžský konvertoval ke kalvinismu. Nastala kalvinizace Hollandska, ale ještě v roce 1587 tvořili kalvinisté jen 10 %. V říjnu 1573 zvítězili geusové v západním Frísku.\n\nNa španělské straně se ztratila vůle k vítězství. Hlavní králův rádce Ruy Goméz de Silva intrikoval proti vévodovi z Alby a podařilo se mu přimět krále, aby ho v listopadu 1573 odvolal. Novým guvernérem se stal hrabě don Louis de Requesens y Zúñiga (1528–1576), který 17. listopadu 1573 přijel do Bruselu a neúspěšně se pokoušel o kompromis. Důvodem bylo, že Španělsko bylo vyčerpané a nedokázalo dále financovat válku. Dne 5. června 1574 udělil guvernér generální pardon. Povstalci věřili, že vítězství bude na jejich straně, ačkoliv válečné úspěchy byly vrtkavé: Dne 15. dubna 1574 byla sice zničena německá pomocná armáda a Ludvík a další bratr Viléma Oranžského zabiti, ale vzbouřenci dobyli Leiden. Byla to významná událost, protože v Leidenu byla pak v roce 1575 založená Vilémem I. Oranžským založena univerzita, která je nejstarší v Nizozemsku (Universiteit Leiden). která byla pro protestanty stejně významná jako lovaňská pro katolíky. Na jaře 1575 se konalo neúspěšné jednání v Bredě. Dne 5. března 1576 guvernér Requesens zemřel. Za 5 měsíců byl novým guvernérem jmenován nevlastní králův bratr, don Juan d’Austria (1547–1578). Dne 4. září 1576 vypuklo lidové povstání v Bruselu na podporu Viléma Oranžského.\nDne 25. září 1576 začalo v Gentu první zasedání generálních stavů. Účastnili se ho jen zástupci Jihu: Brabantska, Flander a Hennegavska. Generální stavy jmenovaly novým předsedou státní rady Aerschota. Španělům začínaly scházet peníze, a proto se demoralizovaní žoldnéři bouřili: 4. listopadu 1576 vyplenili a vypálili Antverpy, za oběť této „Spaanse Furie“ (španělská zuřivost) padlo 8000 lidí. Na jihu už měli občanské války dost: dne 8. listopadu 1576 byla podepsána gentská pacifikace mezi provinciemi generálních stavů na jedné straně a Hollandem a Zeelandem na druhé straně. Edikty proti kacířství byly pozastaveny. Holland a Zeeland slíbily, že nebudou činit nic proti katolictví mimo území svých provincií. V lednu 1577 Bruselská unie schválila gentskou pacifikaci. Dne 12. února 1577 guvernér „Don Juan přijal pacifikaci tzv. věčným ediktem a španělským jednotkám bylo nařízeno opustit zemi.“ Obsahem věčného ediktu bylo, že rebelové mají uznat dona Juana jako guvernéra a obnovit katolické náboženství. Za to budou odvolány španělské jednotky.\n\nVěčný edikt odmítl Holland a Zeeland. Juan d’Austria proto v červenci 1577 obnovil válečné akce přepadem pevnosti v Namuru. Dne 28. října 1577 provedli kalvinisté převrat v Gentu. Generální stavy Donu Juanovi v říjnu 1577 vypověděly poslušnost a v prosinci 1577 ho sesadily. Proti Španělům povstala města i venkov. Dne 31. ledna 1578 Don Juan zvítězil v bitvě u Gembloux v Brabantsku nad generálními stavy, ale v říjnu zemřel.\n\nNovým generálním guvernérem se stal syn Markéty Parmské Alessandro Farnese, vévoda z Parmy a Piacenzy, který jím byl až do roku 1592. Při jeho jmenování měl král šťastnou ruku. \n\nDne 6. ledna 1579 uzavřely Artois, Hennegavsko a Západní Flandry, Lille, Douai a Arrchies s guvernérem arraskou unii.\n\nA tak stále v průběhu Nizozemské revoluce dne 23. ledna 1579 uzavřelo 7 severních protestantských provincií tzv. Utrechtskou unii. Byla to spojenecká koalice severonizozemských protestantských provincií (Holland, Zeeland, Frísko, Utrecht, Geldern, Groningen) a většiny brabantských a flanderských měst v době nizozemské revoluce, vytvořená 23. ledna 1579 v Utrechtu. Text sepsal pozdější významný státník Johan van Oldenbarnevelt. Ostatní provincie se přidaly k arraské unii. \n\nUtrechtská unie naproti arraské unii, usilující o kompromis se španělským králem Filipem II., požadovala (utrechtská unie) důsledný boj nizozemských stavů proti Španělsku až do vítězného konce. A tak byl roku 1581 Filip II. Španělský v zemích utrechtské unie oficiálně sesazen, a tak byly položeny základy pozdějšímu nezávislému nizozemskému státu – Spojeným provinciím nizozemským. Dne 17. května 1579 uzavřela arraská unie se španělským králem mír.\n\nDne 29. června 1579 dobyl guvernér Maastricht. Utrechtská unie (tj. sever) 26. července 1581 haagským manifestem (niz. \"Plakkaat van Verlatinghe\") oficiálně sesadila Filipa II. a vyhlásila nezávislost. Místodržitelem byl zvolen Vilém I. Oranžský a dědičným panovníkem František, vévoda z Anjou jako \"Ochránce svobodného Nizozemí\". Když však vévoda z Anjou zjistil, že má na politiku mizivý vliv, v roce 1583 opustil zemi.\n\nV roce 1607 byly zastaveny bojové akce a v roce 1609 uzavřel Albrecht s pomocí Francie a Anglie se severními provinciemi dvanáctileté příměří, což bylo uznání Nizozemí \"de facto\". Nizozemí začalo budovat silné loďstvo. Spor mezi arminiány a gomaristy vyvrcholil popravou Oldenbarnevelta v roce 1619. Až v roce 1648 bylo Nizozemí uznáno vestfálským mírem \"de iure\".\n\nVedle Švýcarska bylo spojené Nizozemí druhou větší zemí, která získala mezinárodně uznanou nezávislost. Konflikt začal jako politický, ale postupně se staly jednotícím symbolem soupeření katolictví na straně Španělska a kalvinismus na straně povstalců. \n\nJižní část Nizozemí, zůstala katolická a pod nadvládou španělských králů. Stejně tak zůstala na rozdíl od severu součástí Svaté říše římské. Do roku 1706 bylo toto území (jižní Nizozemí) známé jako Španělské Nizozemí a poté v letech 1714–1794 jako Rakouské Nizozemí. A to až do roku 1795, kdy skončila habsburská nadvláda a začala francouzská.\n\nNizozemí se postupně definovalo jako kalvinistický stát, což vedlo k mentálnímu odcizení Severu a Jihu Nizozemí. Pokus o jednotný stát (tzv. Spojené království nizozemské) v letech 1815–1830 byl proto neúspěšný a skončil nezávislostí Belgie v roce 1839. Podle marxistů šlo o první buržoazní revoluci, signál toho, že končí feudalismus a začíná kapitalismus.\n\nRepublika (sedmi) spojených nizozemských provincií nebo jen spojené Nizozemí vznikla v roce 1581 z Utrechtské unie, která vyhlásila vznik Spojených provincií nizozemských. Místodržitelem se stal již známý a oblíbený Vilém I. Oranžský, ten byl ale v roce 1584 úkladně zavražděn katolíkem, kterým byl Balthasar Gérard. Po smrti Viléma Oranžského bylo spojené Nizozemí prohlášeno republikou v čele s místodržitelem. Na post místodržitele, ale nastoupil syn Viléma Oranžského Mořic Nasavský.\nHlavním ochráncem nového státu – Sedmi spojených nizozemských provincií, tj. bývalé Utrechtské unie, se stala Anglie, která do severního Nizozemí vyslala vlastního regenta. Robert Dudley, hrabě z Leicesteru se však choval neobratně a byl nepopulární. Po jeho návratu do Anglie byl vrchním velitelem armády zvolen Mořic Oranžský. Společně s Johanem van Oldenbarneveltem a bratrancem Vilémem Ludvíkem Nassavským tvořili triumvirát, který vládl severnímu Nizozemí. Jejich úspěchu v občanské válce přispělo rozdrcení španělské \"Armady\" v roce 1588 a francouzské vyhlášení války Španělsku v roce 1595. Po smrti vévody parmského v roce 1592 byl novým guvernérem zvolen neschopný Arnošt, bratr císaře Rudolfa II. Jeho nástupcem se stal mladší bratr Albrecht, manžel dcery Filipa II. Isabelly. \n\nV 90. letech Mořic dobyl mnoho významných měst v pohraničí. Centrum Severu bylo klidné a zažívalo hospodářský a kulturní rozkvět. V roce 1602 byla založena nizozemská Východoindická společnost. Výjimkou byl náboženský spor o predestinaci. Začal v roce 1594 a rozhořel se zejména po roce 1603. Jeho hlavními protagonisty byl Franciscus Gomarus (1563–1641), netolerantní, militantní kalvinista, na jehož straně byl generální místodržitel Mořic Oranžský, další monarchisté a většina Nizozemců, a Jacobus Arminius (1560–1609), zastánce podmíněné predestinace, na jehož straně byl Holanďan Johan van Oldenbarnevelt, Hugo Grotius a další republikáni. Mentální rozdíl mezi Severem a Jihem se prohloubil natolik, že ani jedna strana již opravdově netoužila žít v jednom státě (toto se opětovně projevilo v letech 1815–1830, během existence Spojého království Nizozemského zabírajícího celé Nizozemí). Problém Severu byl v přílišné velikosti Holandska, které plnilo 60 % federálního rozpočtu.\n\nPrvní fáze osmdesátileté války skončila podepsáním příměří, známého jako \"pax hispanica\", v roce 1609, čímž Španělsko uznalo existenci severního Spojeného Nizozemí. Druhé období se kryje s obdobím třicetileté války (1618–1648), když Nizozemí v roce 1621 opětovně vyhlásilo Španělsku válku. Obě války, osmdesátiletá i třicetiletá, byly následně uzavřeny jediným vestfálským mírem, díky němuž získalo spojené Nizozemí mezinárodní úznání.\n\nPodle nejvýznamnějších provincie byla republika spojeného Nizozemí též nazývána \"Holandskem\" (resp. Holandskou republikou), což byl ovšem stejně jako dnes nepřesný název. \n\n\"Revoluční\" Anglie, tehdy pod vládou Olivera Cromwella vyhlásila v roce 1651 jako zákon tzv. Navigační akta resp. Zákon o plavbě a obchodu, který měl sloužit jako opatření povolující do Anglie dovážet zboží jen na anglických lodích nebo na lodích výrobce, nikoliv na lodích překupníků. To ovšem vážně poškodilo ekonomiku Spojeného Nizozemí. A tak vypukla v roce 1652 první anglo-nizozemská válka (války mezi Anglií a Nizozemím jsou také označovány podle Navigačních akt jako „Navigační války“). Tato válka byla první válkou mezi nekatolickými státy a první velká válka, kterou obě strany zdůvodňovaly hospodářskými zájmy. Cromwell si byl vědom přínosu židovské komunity pro ekonomický rozvoj nizozemských provincií, hlavního ekonomického soupeře Anglie. Vzhledem ke své toleranci vůči soukromému vlastnictví lidí, kteří neměli evangelické vyznání, podnítil, po 350 letech od té doby kdy je Eduard I. ze země vyhostil, návrat židů do Anglie, v přesvědčení, že pomohou oživit hospodářství země zničené občanskou válkou. \n\nTuto první anglo-nizozemskou válku vyhrálo anglické vojsko vedené admirálem Robertem Blakem roku 1654. To umožnilo Anglii, aby vnutila Nizozemí svůj Zákon o plavbě a získala tak postavení námořní velmoci. Další plavební zákony z let 1660, 1663, 1672 a 1696 ještě zvýraznila merkantilistickou politiku Anglie.\n\nDalší takové války Nizozemí s Anglií proběhly v letech 1664–1667 druhá anglo-nizozemská válka, 1672–1678 třetí anglo-nizozemská válka a 1781–1784 čtvrtá anglo-nizozemská válka\n\nNizozemský (či holandský) místodržitel v letech 1672–1702 Vilém III. Oranžský, byl společně se svou ženou Marií Stuartovnou králem Anglie, Skotska a Irska v letech 1689–1702.\n\nV roce 1747 byla formálně uzákoněna dědičnost funkce místodržitele v rodu Oranžsko-nasavském.\n\nRepublika spojených nizozemských provincií zanikla v roce 1795, kdy došlo k jejímu obsazení napoleonskou Francií. Místodržitel Vilém V. Oranžský utekl do exilu, kde později zemřel. Jeho syn Vilém VI. Oranžský se v roce 1815 stal nizozemským králem jako Vilém I.\n\nPo vyhraných válkách za nezávislost nad španělskými Habsburky (tzv. osmdesátileté válce) se Nizozemsko stalo v průběhu 17. století jednou z nejvýznamnějších koloniálních mocností světa. V 17. století zde došlo k velikému ekonomickému růstu, rozvíjela se věda a umění, v této době také Nizozemci zabezpečovali přibližně polovinu světového obchodu; celé 17. století se proto označuje jako Nizozemský zlatý věk.\n\nNa rozdíl od Španělska a Portugalska získávalo Nizozemsko stejně jako Velká Británie nová území prostřednictvím specializovaných obchodních společností (nejslavnější z nich je nizozemská Východoindická společnost), přičemž stát se přímo v koloniálních záležitostech angažoval až v pozdějších letech, kdy společnosti začínaly mít ekonomické problémy. S místními vládci nejdříve Nizozemci zavírali obchodní dohody a dohody o nájmu území, což jim později umožnilo odkup větších území a vytvoření monopolu na obchod s exotickými komoditami. Velká Británie obsadila mnohá území na úkor Nizozemska poté, co ho na konci 18. století obsadila napoleonská vojska. Samostatné Nizozemsko obnovené v roce 1814 svoje postavení světové mocnosti již ztratilo, na úkor Velké Británie a Francie.\n\nNizozemští námořníci (např. Willem Barents, Henry Hudson nebo Abel Tasman) se také podíleli na evropském „objevitelském boomu“ 16. a 17. století, nově objevená rozsáhlá území se ale často součástí nizozemské koloniální říše nestávala.\n\nNejvýznamnější nizozemskou kolonií byla Nizozemská východní Indie, ovládaná přibližně v letech 1602–1949, jednalo se většinou o území současného státu Indonésie. Tak se stejně jako ostatní zbylé nizozemské kolonie osamostatnila po druhé světové válce.\n\nPoté, co v roce 1795 obsadila republikánská Francie Republiku sedmi spojených provincií Nizozemských odešel místodržitel Vilém V. Oranžský se synem Vilémem do exilu v Anglii. Francouzi na obsazeném území vyhlásily Batávskou republiku, což byla jedna z francouzských sesterských republik a byla jen satelitním státem.\n\nV roce 1806 bylo Napoleonem na obsazeném nizozemském území místo Batávské republiky vyhlášeno Holandské království. Jeho králem se stal Napoleonův bratr Ludvík Bonaparte, který vládl do roku 1810, kdy se nakrátko stal králem jeho syn Napoleon Ludvík Bonaparte. Nevládl však dlouho jelikož v tom samém roce, jen deset dní přímo k Francii. Amsterdam jmenován třetím hlavním městem francouzského císařství. Po Vídeňském kongresu (1814–1815) se stalo území spolu s dalšími oblastmi historického Nizozemí součástí nově vytvořeného Spojeného království Nizozemska\n\nNa Vídeňském kongresu v roce 1815 bylo vyhlášeno Spojené království nizozemské, ke kterému patřila do roku 1830 také Belgie (resp. do 1839, kdy Nizozemí její nezávislost definitivně uznalo) a Lucembursko. Po odtržení Belgie vzniklo současné Nizozemské království spojené až do roku 1890 personální unií s Lucemburskem. Oficiální název státu byl sice \"Nizozemské království\", ale pro odlišení od současného státu a rozsahu po téměř celém Nizozemí je neoficiálně nazýváno jako \"království spojeného Nizozemí\" nebo \"Spojené království nizozemské\". Moc krále byla podstatně větší než v dnešním Nizozemsku, silnou pozici začal panovník ztrácet po roce 1848, respektive 1849. \n\nNa vídeňském kongresu probíhala důležitá jednání jakou podobu má obnovené spojené Nizozemí mít. Po odmítnutí nejrůznější variant i varianty krále Viléma I. bylo rozhodnuto přijmout pozměněný králův návrh. Na vídeňském kongresu byly tedy jako součást jednotného Spojeného království Nizozemského uznány tyto bývalá území:\n\n\nKe království Nizozemskému (oficiální název) bylo personální unií připojeno Lucembursko, která bylo na Vídeňském kongresu povýšeno na velkovévodství a stalo se jako nezávislý stát členem Německého spolku, také díky tomu se i přes snahy krále Viléma I. nestalo v budoucnu součástí Nizozemského království.\n\nV roce 1830 se Belgičané pod vlivem revoluce ve Francii v roce 1830 vzbouřily čímž začala tzv. Belgická revoluce. Hlavní příčinou belgické revoluce byla politická a ekonomická nadvláda Nizozemců nad francouzsky mluvícím obyvatelstvem. Hospodářské aktivity, jako např. obchod a počátky průmyslové revoluce, byly totiž soustředěny na území dnešního Nizozemska, zejména v přístavu Amsterdam. Jádrem sporů byla také skutečnost, že Nizozemci podporovali volný obchod, zatímco Belgičané požadovali ochranu svého trhu zavedením cel. Belgičané si rovněž stěžovali, že je s nimi nakládáno jako s druhořadými občany, ačkoliv jich v království nežilo méně než 3,5 milionu oproti 3 milionům Nizozemců. Většina úředních míst v té době byla svěřena Nizozemcům.\n\nDalším důvodem sporů byly náboženské a kulturní rozdíly. Belgičané byli převážně katolíci, zatímco Nizozemci byli protestanti. V budoucnosti se však náboženství ukázalo jako hlavní jednotící prvek celé Belgie, stejně jako král. Král Vilém I. ale nechtěl připustit rozdělení země a pokusil se obnovit pořádek silou, avšak královskému vojsku pod vedením králova druhého syna Bedřicha se nepodařilo dobýt Brusel v krvavých bojích v ulicích města, které se odehrály mezi 23. a 26. srpnem.\n\nDen poté byla v Bruselu vyhlášena provizorní vláda a 4. října následovalo prohlášení nezávislosti. V listopadu se v Bruselu sešel Národní kongres a 7. února 1831 byla vyhlášena ústava. Belgie byla prohlášena dědičnou parlamentní monarchií podle salického zákona a královstvím. Belgičtí politikové budovali tzv. \"stát na zelené louce\".\n\nPrvním belgickým králem byl zvolen sasko-cobursko-gothajský princ Leopold, který nabídku koruny přijal a stal se 21. července téhož roku králem Leopoldem I. Belgie se po celé 19. století stala vzorem pro evropské liberály.\nEvropské mocnosti oficiálně uznaly nezávislost Belgie až roku 1839, kdy byla podepsána Londýnská smlouva. Neutralitu Belgie se zaručila střežit Velká Británie, což bylo uplatněno na začátku první světové války. Belgie měla být podle této smlouvy nezávislou a neutrální zemí, zahrnující Západní Flandry, Východní Flandry, Brabant, Antverpy, Henegavsko, Namur a Lutych, jakož i část Lucemburska a provincie Limburk.\n\nNizozemský král Vilém I. odmítal uznat nezávislost Belgie do roku 1839, kdy musel ustoupit pod tlakem Londýnské smlouvy.\n\nPo svém odtržení od Nizozemska získala Belgie také o něco málo více než polovinu Lucemburského velkovévodství, z Lucemburska pak zbyla jen německá část, francouzsky mluví část se stala (největší) belgickou provincií Lucemburk. Díky uznání územní ztráty ve prospěch Belgie se Lucembursko stalo neutrální a plně nezávislou zemí, díky čemuž byly veškeré dosavadní Nizozemské (či pruské) nároky zrušeny. Personální unie Nizozemska a Lucemburska vydržela až do roku 1890, kdy zemřel král Vilém III. a na trůn nastoupila jeho dcera Vilemína.\n\nJelikož bylo Lucembursko podstatně zmenšeno a bylo členem Německého spolku a díky tomu ztratilo Prusko přístup k řece Máze, bylo rozhodnuto oddělit nizozemskou část Limburska jako (polo)nezávislého vévodství v personální unii v Nizozemskem, které bude členem Německého spolku. Tato situace byla upravena Londýnskou smlouvou z roku 1867.\n\nJelikož neměl nizozemský král a lucemburský velkovévoda Vilém III. syny, nastoupila po jeho smrti v roce 1890 v Nizozemsku jako královna jeho jediná dcera Vilemína, která v té době měla 10 let a tak za ní do plnoletosti vládla jejím matka. Lucemburská ústava a rodinný pakt Nassavské dynastie však nepřipouštěla vládu ženám, pokud žili další mužští členové rodu schopní vlády a to podle polo-salického práva. A tak se v roce 1890, v rámci ústavy, dynastické dohody a také přičiněním vládnoucích kruhů (s vidinou obohacení), stal lucemburským vévodou Adolf bývalý nasavský vévoda a synovec krále Viléma III. Skončila tak personální unie Nizozemska a Lucemburska. Velkovévoda Adolf vládl Lucembursku až do své smrti roku 1905.\n\nBěhem první světové války si Nizozemsko na rozdíl od jižně ležící Belgie uchovalo nezávislost a neutralitu. V roce 1918 po skončení války se do něj jako neutrálního státu uchýlil bývalý německý císař (a pruský král) Vilém II., kde žil až do své smrti v roce 1941 ve městě Doorn. Nizozemská vláda přes nátlak Dohodových mocností Viléma II. jako válečného zločince nevydala.\n\nZa druhé světové války však zemi v průběhu Bitvy o Nizozemsko obsadila německá armáda. Královna s rodinou a vládou uprchla do Anglie. Z exilu v Londýně pak na dálku řídila boj s německými okupanty. V roce 1945 se do Nizozemska triumfálně vrátila. \n\nV roce 1944 se ve městě Arnhem a jeho okolí odehrála část spojenecké operace Market Garden (největší výsadková operace v dějinách) a bitva britských výsadkářů s německými obránci o Arnhemský most (která byla i zfilmována). V rámci operace Market Garden byly také vysazeny u Eindhovenu americká 101. výsadková divize (Screaming Eagles) a poblíž Nijmegenu americká 82. výsadkové divize. Jelikož spojenecké pozemní síly během zmíněné operace postupovaly pomalu, nedokázaly k mostům dorazit podle plánu a klíčový nejsevernější most v Arnhemu se udržet nepodařilo.\n\nPo válce také Nizozemsko přišlo o většinu kolonií (jediným pozůstatkem jsou zámořská území v Karibiku Aruba, Bonaire, Curaçao, Saba, Svatý Eustach, Svatý Martin). V roce 1948 abdikovala královna Vilemína a na trůn nastoupila její jediná dcera Juliána, která vládla až do roku 1980, kdy abdikovala ve prospěch dcery Beatrix. Ta v roce 2013 předala vládu svému synu Vilému Alexandru.\n\nNizozemci měli královnu Julianu nesmírně rádi, jejím trůnem však v roce 1956 otřásl případ negramotné léčitelky Greet Hofmans, ve kterou Juliana vkládala naději na vyléčení své nejmladší dcery z hrozící slepoty. Hofmansová postupně získala na královnu velký vliv (někdy bývá dokonce přirovnávána k Rasputinovi a jeho vlivu na carevnu Alexandru) a začala se dokonce pokoušet ovlivňovat politické dění ve státě, což vyvolalo velké pobouření a odpor. Juliana uvažovala o abdikaci, nakonec však zůstala na trůně, Hofmansová ovšem musela odejít.\n\nPo druhé světové válce se začaly osamostatňovat nizozemské kolonie, včetně nejvýznamnější kolonie, kterou byla Nizozemská východní Indie. Nizozemská východní Indie se osamostatnila v roce 1949 jako Indonésie, Západní Nová Guinea byla v roce 1962 násilně připojena k Indonésii, Nizozemská Guyana v 1975 jako Surinam.\n\nJediným pozůstatkem bývalé koloniální říše je 6 ostrovů v Karibiku – Nizozemské Antily.\n\nNizozemsko je konstituční dědičná monarchie a státoprávně parlamentní demokracie. Mezi roky 1980 a 2013 vládla královna Beatrix, od 30. dubna 2013 její syn Vilém Alexandr. Následníkem trůnu je jeho nejstarší dcera Catharina-Amalia. Král sdílí výkonnou moc s Radou ministrů, ale praktický vliv krále na exekutivu velmi omezený. Předsedou Rady ministrů je Minister-president (premiér).\n\nV současnosti žije skoro polovina obyvatel v konurbaci Randstad, kterou tvoří čtyři velké aglomerace – Amsterdam, Den Haag, Rotterdam a Utrecht. \n\nNizozemsko je v poslední době také známé svým velmi liberálním postojem vůči psychoaktivním drogám, prostituci, eutanazii a homosexualitě.\n\nNizozemsko ale dbá i na životní prostředí. Od roku 2009 jsou zavedeny dvě tzv. \"čisté oblasti\" v Utrechtu a Eindhovenu. Do těchto oblastí mohou jezdit jenom kamiony, které mají zabudované filtrování sazí ve výfukovém potrubí. Navazuje tím na tradici od roku 1875, kdy byly uzákoněny základní principy ochrany životního prostředí (novelizovány teprve v roce 1993 a stanovena povinná oprávnění omezující možnosti znečištění).\n\n\n"}
{"id": "510237", "url": "https://cs.wikipedia.org/wiki?curid=510237", "title": "Karel Palek", "text": "Karel Palek\n\nKarel Palek, pseudonymem též Petr Fidelius, či Daniel Bohdan (* 15. prosince 1948), je český esejista, filolog, lingvista, editor a kritik.\n\nVystudoval filologii na Filozofické fakultě Univerzity Karlovy v Praze. Za normalizace se živil jako topič.\n\nV 70. a 80. letech se zabýval sémantickou stránkou jazyka komunistické propagandy. Spoluredigoval samizdatový časopis \"Kritický sborník\". Po listopadu 1989 se stal jeho výkonným redaktorem a později i editorem.\n\nOd roku 1990 působí jako redaktor na volné noze. V současné době píše časopisecky publikované statě týkající se aktuálních otázek vývoje českého pravopisu. Byl oceněn výroční cenou Nadace Český literární fond (NČLF) za rok 2001. Vyučuje též na Fakultě humanitních studií Univerzity Karlovy v Praze.\n\nV roce 1983 vyšla v exilovém nakladatelství \"Arkýř\" jeho kniha \"Jazyk a moc\". Jeho studie z předcházejících dvaceti let byly v roce 1998 publikovány pod názvem \"Řeč komunistické moci\". Svazek \"Kritické eseje\", vydaný v roce 2000, obsahuje výbor z autorových textů z let 1981-2000.\n\n\n"}
{"id": "510244", "url": "https://cs.wikipedia.org/wiki?curid=510244", "title": "Josef Charvát (odbojář)", "text": "Josef Charvát (odbojář)\n\nJosef Charvát (28. července 1923 Praha – 5. listopadu 1949 Věznice Pankrác) byl český odbojář československého protikomunistického odboje. Za své postoje byl v roce 1949 ve vazební věznici Praha-Pankrác popraven.\n\nNarodil se v Praze. Jeho otec byl úředníkem na ministerstvu financí, matka pracovala na ředitelství státního dluhu. V roce 1941 složil maturitní zkoušku na reálném gymnáziu. V roce 1943 zakončil maturitou abiturientský elektrokurz na střední průmyslové škole v Praze. Po maturitě pracoval jako technický úředník v pražském závodě Zbrojovky Brno. Roku 1945 nastoupil na Vysokou školu elektrotechnickou.\n\nBěhem 2. světové války se oženil a narodil se mu nejdříve syn Jan (ten však po měsíci zemřel) a později syn Petr. Aby zabezpečil rodinu, přerušil svá studia a od 1. května 1946 začal pracovat v pražských Škodových závodech. Byl též řadovým členem Československé strany lidové.\n\nPo únoru 1948 vstoupil do KSČ, s jejím programem se však neztotožňoval, naopak se rozhodl s nastupujícím totalitním režimem bojovat. Začal společně se svou manželkou pomáhat lidem, kteří byli komunistickou mocí pronásledováni. Aktivita se zvýšila po uvěznění Karla Kutlvašra, Heliodora Píky a dalších.\n\nJeho protikomunistická odbojová činnost vyvrcholila účastí na pokusu osvobodit politické vězně z litoměřické věznice pod vedením Vratislava Polesného. Akce se však nezdařila, skupina byla nucena z věznice uprchnout poté co jeho manželka Vlasta Charvátová postřelila jednoho z dozorců.\n\n17. května 1949 byli manželé Charvátovi v časných ranních hodinách zatčeni StB. Následně byli obviněni z přípravy ozbrojeného protikomunistického puče, jako údajní členové ilegální odbojové organizace \"ZVON\". V souvislosti s touto akcí bylo žalováno státní prokuraturou celkem 98 osob. Tyto osoby byly rozděleny do pěti skupin a souzeny postupně dvěma senáty Státního soudu v Praze, civilním (předseda Jaroslav Novák, prokurátor Karel Čížek) a smíšeným (předseda plk. Štella, prokurátor Juraj Vieska). Vlasta Charvátová následkem výslechu vyšetřujícími orgány StB potratila.\n\nHlavní přelíčení se skupinou proběhlo ve dnech 19., 20. a 22. srpna 1949. Byly vyneseny celkem dva tresty smrti. Josef Charvát byl odsouzen za zločin velezrady, zločinného vyzvědačství a pokusu o vraždu. Druhý trest smrti padl pro Vratislava Polesného. Vlasta Charvátová byla odsouzena k doživotnímu trestu. U všech těchto obžalovaných soud vyslovil také pozbytí čestných práv občanských a konfiskaci celého majetku, což byl standardní krok komunistické justice v takovýchto případech. Žádost o milost byla zamítnuta. Třetí trest smrti byl vynesen nad Emanuelem Čančíkem.\n\n5. listopadu 1949 byli v Praze ve věznici Pankrác popraveni Josef Charvát, Vratislav Polesný a Emanuel Čančík. Současně byli též popraveni v souvislosti s odsouzením v rámci \"Akce Květa\" (též \"Akce Anton\") dr. Jaroslav Borkovec, Vratislav Janda a Květoslav Prokeš.\n\nSyn Petr byl v době výkonu trestu své matky vychováván prarodiči a pobýval i v dětských domovech. Vlasta Charvátová se z věznice vrátila v jeho patnácti letech, její syn Petr poté spáchal sebevraždu (příběhy 20. století příběh ze 7. 10. 2007 čas: 16:55–17:40).\n\n"}
{"id": "510247", "url": "https://cs.wikipedia.org/wiki?curid=510247", "title": "Legitimita", "text": "Legitimita\n\nLegitimita (z lat. \"legitimus\", oprávněný, od \"legem timere\", být v souladu se zákonem) je filosofický, politologický a zvláště pak právní pojem, který označuje právoplatnost, oprávněnost, a to buď oprávněnost vládnoucí moci, panovníka, nebo oprávněnost očekávání naplnění určitých požadavků.\n\nLegitimita v politologii vyjadřuje oprávnění nebo uznání a respekt autority, politického režimu nebo vlády. K legitimitě vlády patří nejen to, že vznikla podle práva (legálně), nýbrž také že jako řádná vláda funguje a že ji občané jako takovou uznávají.\n\nImmanuel Kant rozlišuje legitimitu (například logického soudu, nároku, vlády či panovníka) a pouze formální legalitu. Legitimita podle Kanta znamená všestrannou oprávněnost a ospravedlnitelnost, kdežto legalita pouze odpovídající předpisu nebo zákonu.\n\nLegitimita v právu vyjadřuje ospravedlnění právního řádu nebo nějakého právem hodnoceného jednání. Přístupy k této otázce se liší podle konkrétní právněteoretické školy. Zejména zastánci přirozeného práva akcentují otázku oprávněnosti určitého chování, které může být třeba z hlediska právě platného pozitivního práva nezákonné, tradiční právní pozitivisté naopak prakticky ztotožňují legitimitu s legalitou. Pojetí otázky legitimity je v moderní době úzce spjato s právním státem a demokraticky vytvářeným právním řádem. Např. ústavní soudce Antonín Procházka odmítá legitimitu práva, které není schvalováno většinou občanů, ale je tvořeno jen na základě mocenského monopolu.\n\nZvláště se pak otázka legitimity objevuje, resp. objevovala v rodinném a dědickém právu. \"Legitimní potomek\" dříve označoval manželské dítě, zatímco nemanželské dítě až do roku 1918 platilo za nelegitimní, resp. levobočka. To mělo mj. důsledek v odlišném vyřešení otázky nároku na dědictví, které původně náleželo jen dětem pocházejícím z manželství a nelegitimní potomci tak mohli dědit pouze na základě závěti. Podle současného českého občanského zákoníku není původ z manželského svazku pro dědění podmínkou ().\n\nPrincip naplnění \"legitimního (oprávněného) očekávání\" (jinak také \"princip předvídatelnosti práva\") je vyjádřením obecnějšího požadavku právní jistoty, která je neoddělitelným znakem právního státu. Bez existence tohoto principu si lze jen stěží představit demokratický právní stát. Tento princip obecně znamená, že je právo stálé a předvídatelné, a tudíž se na něj občan může spolehnout. Zásada předvídatelnosti práva je zakotvena např. v § 2 odst. 4 správního řádu, kde je uvedeno, že „\"[s]právní orgán dbá, aby přijaté řešení bylo v souladu s veřejným zájmem a aby odpovídalo okolnostem daného případu, jakož i na to, aby při rozhodování skutkově shodných nebo podobných případů nevznikaly nedůvodné rozdíly\"“. Z tohoto ustanovení vyplývá, že jde o projev ústavního principu rovnosti, jenž vychází z čl. 1 Listiny základních práv a svobod, v němž je uvedeno: „\"Lidé jsou svobodní a rovní v důstojnosti i v právech. Základní práva a svobody jsou nezadatelné, nezcizitelné, nepromlčitelné a nezrušitelné\"“. Obdobně normuje v § 13 i občanský zákoník: „\"Každý, kdo se domáhá právní ochrany, může důvodně očekávat, že jeho právní případ bude rozhodnut obdobně jako jiný právní případ, který již byl rozhodnut a který se s jeho právním případem shoduje v podstatných znacích; byl-li právní případ rozhodnut jinak, má každý, kdo se domáhá právní ochrany, právo na přesvědčivé vysvětlení důvodu této odchylky.\"“\n\nTento princip je nezbytným předpokladem obecné důvěry občanů v právo a právní stát, z čehož vyplývá, že se každý může spolehnout na to, že mu stávající státní moc nebude bránit v uplatnění jeho subjektivních nároků, a naopak mu dopomůže k jejich realizaci. Každá fyzická nebo právnická osoba, která na základě předchozí zkušenosti oprávněně dospěje k závěru, že jí svědčí určité subjektivní právo nebo že bude platit určité právo objektivní, má právo na to, aby její očekávání bylo naplněno, tzn. že není přípustné „měnit pravidla během hry“. S tím souvisí i další ze základních principů právního státu, a to je nepřípustnost retroaktivity a retroaktivního výkladu právních norem. Ústavní soud např. už ve svém nálezu sp. zn. IV. ÚS 215/94 výslovně uvedl: „\"Ke znakům právního státu nepochybně patří princip právní jistoty a ochrany důvěry občanů v právo. Součástí právní jistoty pak je také zákaz retroaktivity právních norem, resp. jejich retroaktivního výkladu (...) Jestliže tedy někdo jedná v důvěře v nějaký zákon, nemá být v této své důvěře zklamán.\"“\n\nTento princip brání např. měnit daňové zákony v neprospěch poplatníků během účetního období, měnit podmínky výběrového řízení po zaplacení vstupního poplatku nebo výběrová řízení neodůvodněně rušit apod. Jako porušení principu legitimního očekávání bylo například některými odmítnutými kandidáty označeno rozhodnutí prezidenta republiky nejmenovat soudci ty justiční čekatele, kteří nedosáhli 30 let věku, a tím na ně fakticky vztáhnout změnu zákona o soudech a soudcích, k níž došlo až během jejich čekatelského období, ačkoli zákon výslovně stanoví, že se na ně toto omezení nevztahuje.\n\n\n\n"}
{"id": "510252", "url": "https://cs.wikipedia.org/wiki?curid=510252", "title": "Elektrická jednotka 405.95", "text": "Elektrická jednotka 405.95\n\nElektrická jednotka 405.95 je úzkorozchodná ozubnicová elektrická jednotka používaná na trati Tatranské ozubnicové železnice z Štrby na Štrbské Pleso od roku 1970 dodnes. Jedná se jednotku složenou z elektrického motorového a řídicího vozu.\n\nV roce 1970 po znovuobnovení ozubnicové trati Štrba – Štrbské Pleso bylo potřeba zakoupit vhodné elektrické jednotky, kterými by byla doprava na této trati zajišťována při Mistrovství světa v klasickém lyžování v roce 1970. Vzhledem k tomu, že se v tehdejším Československu vhodná vozidla nevyráběla, bylo rozhodnuto o nákupu jednotek od švýcarské firmy SLM Winterthur. Ze Švýcarska byly celkově zakoupeny tři jednotky. Jejich elektrické vozy byly označeny jako řadou \"EMU 29.0\" a řídicí vozy řadou \"R 29.0\". Po přechodu na nové značení došlo k přeznačení na řadu 405.95 pro elektrický vůz a 905.95 pro vůz řídicí.\n\nRozchod jednotky je shodný s rozchodem Tatranských elektrických železnic, tedy 1 000 milimetrů. Jednotka je dvoudílná a skládá se z řídícího a elektrického motorového vozu. Elektrický vůz je osazen dvěma trakčními motory o celkovém výkonu 335 kW, který přes hřídele a převodovku pohání vždy jedno ozubené kolo s průměrem 573 mm. Vozy jsou vybaveny několika brzdovými systémy – elektrodynamickou brzdou, západkovou zajišťovací brzdou a ruční a hydraulickou pásovou brzdou.\n\nNátěr jednotek je proveden ve dvoubarevném provedení se spodní částí červenou a vrchním pásem v krémové barvě. Zajímavostí je, že jednotky nebyly za celých čtyřicet let provozu ani jednou přelakovány – slouží tedy v původním laku z výroby.\n\nObě části jednotky mají ve svém čele stanoviště strojvedoucího, prostřední část pro cestující je spojena průchodovým můstkem, takže je možný přechod mezi vozy. Kapacita jednotky je 124 míst k sezení a 126 míst ke stání. Po jedné straně vozidla se nachází šest dveří. Toaleta se v jednotce vzhledem ke krátké délce trati nenachází.\n\nV současnosti má Tatranská ozubnicová železnice k dispozici tři jednotky této řady označené jako 405.951+ 905.951 až 405.953+905.953. Jednotky dlouhodobě dosahují vysoké spolehlivosti.\n\n\n"}
{"id": "510255", "url": "https://cs.wikipedia.org/wiki?curid=510255", "title": "Jiří Karađorđević", "text": "Jiří Karađorđević\n\nJiří Karadjordjević (srbsky: \"kraljević Đorđe Karađorđević\"; 27. srpna 1887 v Cetinje – 17. října 1972 Bělehrad) byl korunní princ Srbska v dobách monarchie. Jiří byl synem srbského krále Petra I. a jeho ženy, černohorské princezny Zorky. Jeho prarodiče byli z matčiny strany černohorský král Nikola I. a královna Milena Vukotić; z otcovy strany to byl srbský kníže Alexandr a Persida Nenadovićová.\n\nJiří se narodil v Cetinje, metropoli Černohorského knížectví. Do 3 let vyrůstal na dvoře svého dědečka Nikoly I. v jeho cetinjském královském paláci. Královskou rodinou byl velmi hýčkán, zvláště pak svou babičkou Milenou.\n\nPo nešťastné smrti své matky během porodu syna Andreje se s otcem a sestrou Helenou odstěhovali do Ženevy a později do Ruska.\n\nV Rusku Jiří navštěvoval školu cara Alexandra II. V roce 1903, po zavraždění členů do té doby vládnoucích Obrenovićů se s rodinou vrátil zpět do srbského království. Na trůn usedl jeho otec Petr I. a Jiří se stal korunním princem. Srbsku tedy po 21letém odstavení opět vládli Karadjordjevićové.\n\nJiří ovšem neměl to štěstí stát se králem, ale ani svůj titul korunního prince nevlastnil dlouho... V roce 1909 totiž v záchvatu vzteku ubil svého sluhu k smrti a následně byl donucen vzdát se svého dědického práva. Místo následníka trůnu zujal jeho mladší bratr Alexandr I.\n\nJiří se zúčastnil jako důstojník obou Balkánských válek a také první světové války, kde byl v bitvě u Mačkova Kamenu těžce zraněn. Po smrti krále Petra I. a následné korunovaci Alexandra I. se mezi oběma bratry vyhrotily vztahy. Alexandr se obával, že Jiří usiluje o jeho trůn, a tak byl Jiří v roce 1925 zatčen, prohlášen za duševně nemocného a žil pod policejním dohledem ve městě Niš. Po marseilleském atentátu na Alexandra I. Jiří doufal, že bude uvolněn regentskou vládou svého strýce Pavla. To se ale nestalo a Jiří byl osvobozen až během druhé světové války německými okupanty.\n\nZa německé okupace však Jiří odmítl nabídku stát se loutkovým vládcem okupovaného Srbska, což mu získalo značný respekt v srbské společnosti. I proto, poté co po válce komunistický vůdce J. Tito prohlásil královskou rodinu za nepřítele státu a nechal znárodnit její majetek, jediný Jiří mohl zůstat v Bělehradě, kde dožil jako důchodce. Roku 1947 se oženil s Radmilou Radonjićovou (1907 - 1993), manželství zůstalo bezdětné. Jiří napsal paměti s názvem \"Istina o mome životu\" (Pravda o mém životě).\n\nZemřel 17. října 1972 ve vysokém věku 85 let v Bělehradě a pochován byl v královském mauzoleu kostela sv.Jiří v Topole.\n"}
{"id": "510257", "url": "https://cs.wikipedia.org/wiki?curid=510257", "title": "Fakultní nemocnice Královské Vinohrady", "text": "Fakultní nemocnice Královské Vinohrady\n\nFakultní nemocnice Královské Vinohrady je zdravotnické zařízení v pražské městské čtvrti Vinohrady, které představuje soubor specializovaných klinik, oddělení, ústavů, lékárny, heliportu a dalších budov poskytujících preventivní, diagnostickou a ambulantní léčebnou péči obyvatelstvu, stejně jako vzdělávání zdravotníků a lékařů. Je také klinickou a preklinickou výukovou bází posluchačům 3. lékařské fakulty Univerzity Karlovy a postgraduálního doktorského studia v biomedicíně. Nachází se v sousedství Státního zdravotního ústavu.\n\nRozhodnutí o založení nemocnice padlo na pražském zastupitelstvu v červenci 1897. Hlavním projektantem stavby byl architekt Karel Horák spolupracující s odborným lékařským konzultantem MUDr. Václavem Michalem. K otevření nemocnice se 103 lůžky došlo 11. května 1902. Prvními primáři interního a chirurgického oddělení se stali internista MUDr. Erazim Vlasák a chirurg MUDr. Václav Michal. Následujícího roku pracoviště obdrželo tzv. právo veřejnosti (zákonem č. 129), kterým získalo oficiální název \"Všeobecná veřejná nemocnice císaře a krále Františka Josefa I., okresu Vinohradského a Žižkovského.\" V roce 1910 došlo k zahájení provozu infekčního pavilónu, v té době zde bylo 328 lůžek.\n\nPrvní světová válka zapříčinila vznik značných finančních ztrát, a proto se nemocnice stala v roce 1921 jediným státním zařízením takového typu v Čechách, řízeným přímo ministerstvem zdravotnictví pod názvem \"Všeobecný veřejný státní ústav léčebný\". Za první republiky došlo k jejímu stavebnímu rozvoji a navázání spolupráce s pražskou lékařskou fakultou na habilitačních a jmenovacích řízeních. K roku 1936 vykazovala 599 lůžek a následujícího roku došlo k zahájení činnosti moderního chirurgického pavilónu (H), jehož kapacita byla 219 lůžek.\n\nPo vzniku Lékařské fakulty hygienické Univerzity Karlovy v roce 1953 se nemocniční areál stal výukovou bází posluchačům této fakulty. V roce 1952 zde byla zřízena Dětská klinika.\n\nNemocnice poskytuje léčebnou péči spádové oblasti občanů z Prahy 10, 3, 4 a okresu Praha-východ. Existují zde specializovaná pracoviště jako například Klinika popáleninové medicíny nebo Klinika plastické chirurgie, které zajišťují léčbu pro celou republiku.\n\nK roku 2010 měla fakultní nemocnice 2 500 zaměstnanců, 1279 lůžek, přes 48 000 pacientů za rok, 60 ambulantních pracovišt, které léčí přibližně 600 000 pacientů.\n\n\"Fakultní nemocnice Královské Vinohrady\"\n\"Šrobárova 50\"\n\"100 34 Praha 10\"\n\n"}
{"id": "510260", "url": "https://cs.wikipedia.org/wiki?curid=510260", "title": "Avraham Suckever", "text": "Avraham Suckever\n\nAvraham Suckever (: , : , : Abraham Sutzkever, přepisován též jako Avrom; 15. července 1913 – 19. ledna 2010) byl židovský básník a spisovatel píšící v jidiš a polštině a partyzán druhé světové války.\n\nAvraham Suckever se narodil v polské Smorgoni (dnešní Bělorusko). Během první světové války jeho rodina uprchla na Sibiř, kde nějakou dobu žila, a v roce 1922 se přestěhovala do Vilna (Vilnius), kde Avraham studoval v chederu a navštěvoval gymnázium. Od roku 1930 chodil do skautu – oddíl se jmenoval Di bin (včela).\n\nSuckever, byl jednou z nejslavnějších postav literárního hnutí Jung Vilne (Mladé Vilno). Svoji první báseň vydal v roce 1934 v literárním časopise.\n\nZa nacistické okupace, která začala v červnu 1941, přežil první období násilné perzekuce Židů litevskou milicí (spočívající v intenzivním zatýkání a popravování), a od 25. června do 20. července byl ukrytý v komíně svého vlastního domu. Později o těchto dnech napsal báseň. Rukopis básně byl ukrytý v tomto domě až do roku 1990.\n\nTéhož roku byl, společně s ostatními Židy z města, internován v ghettu Vilno. Dne 12. září 1943 utekl, spolu se svou manželkou a přítelem Shmerkem Kaczerginskym, a bojoval proti nacistům jako partyzán. Během nacistické éry Suckever napsal přes 80 básní, jejichž rukopisy se mu podařilo uchovat k pozdějšímu vydání.\n\nPo válce žil v Moskvě a Lodži. Dne 27. února 1946 se zúčastnil Norimberských procesů, kde hovořil o holokaustu ve Vilně a o Franzi Murerovi, vrahovi jeho matky a jeho syna. V roce 1947 emigroval do Izraele. V roce 1948 založil jidiš časopis Di goldene kejt (Zlatý řetěz). Zemřel 19. ledna 2010 v Tel Avivu ve věku 96 let.\n\nV roce 1985 mu byla udělena Izraelská cena za jidiš literaturu. Byl rovněž nominován na Nobelovu cenu za literaturu.\n\n\n"}
{"id": "510263", "url": "https://cs.wikipedia.org/wiki?curid=510263", "title": "Vodní zdroj Čerlinka", "text": "Vodní zdroj Čerlinka\n\nČerlinka je zdroj podzemní vody.\n\nNecelý kilometr západně od města Litovel v ploché nivě řeky Moravy, v CHKO Litovelské Pomoraví. Jímá podzemní vodu.\n\nNachází se v místě původních pramenních vývěrů.\n\nJímací vrty a studny vodního zdroje Čerlinka procházejí kvartérními sedimenty řeky Moravy a zasahují do podložních devonských vápenců třesínského prahu. Stopovacími experimenty, které prováděl Vladimír Panoš, je prokázána souvislost vyvěrající vody s ponory potoka Špraněk v Javoříčsko-mladečském krasu na druhém břehu řeky Moravy.\n\nVlastní jej VHS Olomouc a.s. a provozuje jej Moravská Vodárenská a.s.\n\n"}
{"id": "510265", "url": "https://cs.wikipedia.org/wiki?curid=510265", "title": "Kafr Manda", "text": "Kafr Manda\n\nKafr Manda ( כַּפְר מַנְדָא, لرينة, v oficiálním přepisu do angličtiny Kafar Manda) je místní rada (malé město) v Izraeli, v Severním distriktu.\n\nLeží v nadmořské výšce 172 metrů v údolí Bejt Netofa v Dolní Galileji, na úpatí vysočiny Harej Jatvat, která lemuje severní stranu údolí a která se u města prudce zvedá o několik set metrů k hoře Har Acmon.\n\nJe situováno cca 3 kilometry od Nazaretu. Kafr Manda se nachází cca 93 kilometrů severovýchodně od centra Tel Avivu a cca 25 kilometrů východně od centra Haify, v hustě osídleném a zemědělsky intenzivně využívaném pásu, přičemž osídlení v tomto regionu je etnicky smíšené. Vlastní Kafr Manda obývají Izraelští Arabové stejně jako mnohá další sídla v okolí. Na severu je blok židovských vesnic Misgav. Město je na dopravní síť napojeno pomocí lokální silnice číslo 784.\n\nKafr Manda je osídlena po cca 500 let muslimskými Araby. Podle jiného zdroje ale byla současná arabská obec založena až v 18. století. Současná obec každopádně navazuje na starší židovské sídlo, které tu stálo počátkem letopočtu a nazývalo se Kfar Mandi (כפר מנדי). Je zmiňované v Talmudu a Mišně. Byl zde podle tradice pohřben významný rabín Akabia ben Mahalalel a Šimon ben Gamliel II. Objevily se i teorie, podle kterých tu byla pohřbena manželka Mojžíše.\n\nKfar Manda byla dobyta izraelskou armádou v rámci Operace Dekel během války za nezávislost v červenci roku 1948. V rámci Operace Chiram v říjnu 1948 pak izraelská vojska postoupila i severně od obce a ovládla celý region Galileje. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz.\n\nVzhledem k prudkému nárůstu byla Kafr Manda roku 1964 povýšena na místní radu (malé město). Ještě v roku 1948 šlo o zemědělské sídlo. V současnosti už je zemědělství jen částečným zdrojem obživy. Obec trpí periodickou nezaměstnanosti. Nedaleko od obce probíhá od 60. let 20. století podél údolí Bejt Netofa Národní rozvaděč vody. Na jihozápadním okraji údolí pak rozvaděč ústí do umělé vodní nádrže Ma'agar Bejt Netofa.\n\nKafr Manda je etnicky zcela arabské město. Podle údajů z roku 2005 tvořili muslimští Arabové 100 % populace. Jde o středně velké sídlo městského charakteru, které ale na okrajích přechází v rozptýlenou zástavbu izolovaných zemědělských farem. K 31. prosinci 2017 zde žilo 19 300 lidí.\n\n"}
{"id": "510269", "url": "https://cs.wikipedia.org/wiki?curid=510269", "title": "Katedrála a tržiště", "text": "Katedrála a tržiště\n\nKatedrála a Tržiště ( ) je esej Erica S. Raymonda, která popisuje metody softwarového inženýrství založené na pozorování vývoje jádra Linuxu a jeho vlastní zkušenosti z vedení vývoje open source programu fetchmail. Zkoumá souboj návrhových vzorů modelu vývoje top-down a bottom-up. Esej byla poprvé zveřejněna 27. května 1997 na Linux Kongresu ve Würzburgu pod Open Publication License.\n\nKniha byla postupně je aktualizována, doplňována a v roce 1999 byla vydána jako součást stejnojmenné knihy. Volně je k dispozici i starší český překlad od Miloslava Niče (viz reference níže).\n\nZákladem je porovnání dvou modelů vývoje:\n\nV eseji je naznačeno 19 kroků k tvorbě dobrého open source projektu.\n"}
{"id": "510271", "url": "https://cs.wikipedia.org/wiki?curid=510271", "title": "Robert-Alain de Beaugrande", "text": "Robert-Alain de Beaugrande\n\nRobert-Alain de Beaugrande (1946 - červen 2008) byl rakouský lingvista. Zabýval se především textovou lingvistikou.\n\nV letech 1979-1999 působil na mnoha místech jako hostující profesor.\n\nByl schopen přednášet v šesti jazycích. V textové lingvistice je hojně citovaná práce \"Einführung in die Textlinguistik\" (\"Úvod do textové lingvistiky\", 1981, anglicky vyšlo jako \"Introduction to Text Linguistic\" v témže roce, překlad Beaugrande), kterou sepsal spolu s Wolfgangem U. Dresslerem. Anglickou verzi této práce, stejně jako své mnohé další práce, uložil na svou webovou stránku, kde je volně ke stažení (viz odkazy dole).\n\n\n"}
{"id": "510272", "url": "https://cs.wikipedia.org/wiki?curid=510272", "title": "Kafr Jasif", "text": "Kafr Jasif\n\nKafr Jasif ( כַּפְר יָסִיף nebo כפר יאסיף, كفر ياسيف, v oficiálním přepisu do angličtiny Kafar Yasif) je místní rada (malé město) v Izraeli, v Severním distriktu.\n\nLeží v nadmořské výšce 62 metrů, na pahorcích na západním okraji Horní Galileji, které zde cca 8 kilometrů od břehů Středozemního moře již přecházejí do pobřežní nížiny. Západně od města ústí vádí Nachal Jichar do Nachal Jasaf, do kterého pak ještě dál k západu přitéká vádí Nachal Zoch.\n\nMěsto leží cca 105 kilometrů severoseverovýchodně od centra Tel Avivu a cca 22 kilometrů severovýchodně od centra Haify. Společně se sousední obcí Abu Sinan tvoří souvislou aglomeraci.\n\nKafr Jasif je situován v hustě osídleném a zemědělsky intenzivně využívaném pásu, přičemž osídlení v tomto regionu je etnicky smíšené. Vlastní Kafr Jasif obývají Izraelští Arabové stejně jako mnohá další sídla v okolí. Na severu a západě začíná region s demografickou převahou židů. Město je na dopravní síť napojeno pomocí dálnice číslo 70.\n\nKafr Jasif stojí na místě starověkého židovského sídla zmiňovaného v Talmudu a Mišně. Ještě předtím v biblických dobách se zmiňuje v Knize Jozue 19,29 lokalita \"Chósa\", identifikovaná s nynějším Kafr Jasif. Židovská komunita zde byla přítomna až do 19. století. Roku 1824 vesnici navštívil židovský cestovatel David d'Beth Hillel a nalezl zde cca 15 židovských rodin mluvících arabsky, kterým zde sloužila malá synagoga. V roce 1841 ale byla zdejší židovská komunita zničena a zbylí židé přesídlili do města Akko. V Kafr Jasif se ale dodnes dochoval židovský hřbitov. Koncem 19. století popisuje francouzský cestovatel Victor Guérin Kafr Jasif jako vesnici se 600 obyvateli muslimské a křesťanské víry.\n\nUž v roce 1925 byl Kafr Jasif povýšen na místní radu (malé město). V únoru 1939 byla polovina obce vypálena britskou armádou jako odveta za útok na britského vojáka. Když bylo o rok později zjištěno, že útočník nepocházel z Kafr Jasif, byla obec odškodněna. Britská správa zde zaplatila výstavbu nové radnice a nové školy. Tato škola zde funguje dodnes. Jde o jednu z nejstarších institucí středního vzdělávání založenou pro Araby v tehdejší mandátní Palestině. Obec vyniká vysokým podílem lidí s vyšším vzděláním. Kromě střední školy zde fungují i 2 základní školy.\n\nKafr Jasif byl dobyt izraelskou armádou v rámci Operace Dekel během války za nezávislost v červenci roku 1948. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz. Po válce byla populace vesnice rozšířena zhruba o 30 % z řad Arabů vystěhovaných z jiných arabských obcí v okolí. Ve městě panuje náboženská tolerance.\n\nKafr Jasif je etnicky zcela arabské město. Podle údajů z roku 2005 tvořili arabští křesťané 56 %, muslimští Arabové 41 % a arabsky mluvící Drúzové 3 % populace. Jde o menší sídlo městského charakteru, které ale na okrajích přechází v rozptýlenou zástavbu vesnického typu. K 31. prosinci 2017 zde žilo 9900 lidí.\n\n"}
{"id": "510274", "url": "https://cs.wikipedia.org/wiki?curid=510274", "title": "Bixi", "text": "Bixi\n\nBixi (v reklamních materiálech občas psáno BIXI) je systém sdílení kol, který funguje od května 2009 v kanadském Montrealu.\n\nPři zahájení provozu bylo k disposici 3000 jízdních kol na 300 stanovištích, později v létě byl systém rozšířen na 5000 kol na 400 stanovištích. K miliónté jízdě došlo 26. října 2009.\n\nStanoviště se skládá z platebního automatu a z jednotlivých stojanů s koly. Stanoviště jsou modulární a mohou být instalována, rozšířena, konfigurována či zrušena během půl hodiny. Elektřina pro provoz automatu je získávána solárními panely.\n\nSystém mohou používat pouze předplatitelé, předplatné je 5 dolarů na den, 28 na měsíc a 78 na rok. Pro předplatitele je vždy první půlhodina jízdy zdarma, takových jízd může provést kolik chce. Druhá půlhodina stojí dolar a půl, další tři dolary navíc a každá další šest dolarů navíc. Smyslem zvyšujících se sazeb je udržet kola v oběhu.\n\n"}
{"id": "510279", "url": "https://cs.wikipedia.org/wiki?curid=510279", "title": "Fort Lauderdale", "text": "Fort Lauderdale\n\nFort Lauderdale je město v americkém státě Florida na východním pobřeží Spojených států amerických, sídlo okresu Broward. Podle odhadů Amerického statistického úřadu zde v roce 2007 žilo 183 606 obyvatel. Fort Lauderdale je zároveň hlavním městem metropolitní oblasti Jižní Florida, kde žije 5 413 212 obyvatel.\n\nJde o oblíbenou turistickou destinaci. V roce 2006 jej navštívilo 10,35 milionu návštěvníků. Pro svůj rozsáhlý a složitý systém vodních kanálů je někdy označováno jako „americké Benátky.“ K městu přiléhá přes 10 kilometrů pláží. Město je hlavním jachtařským centrem (ve 100 přístavech a loděnicích zde kotví na 42 tisíc jachet). Fort Lauderdale se nachází zhruba 37 kilometrů severně od Miami. Ve městě a jeho okolí se nachází přes 4100 restaurací a 120 nočních klubů.\n\nMěsto bylo pojmenováno po sérii pevností postavených Spojenými státy během druhé seminolské války. Ty byly pojmenovány po majoru Williamu Lauderdalovi, který byl velitelem výsadku vojáků, kteří postavili první pevnost.\n\nLetní, tzv. \"mokré\" sezóny od května do října jsou horké, vlhké a deštivé s maximálními teplotami 30 - 32 °C a minimálními teplotami 22 - 24 °C. Tato sezóna přináší také časté odpolední či večerní bouře.\n\nZimní, tzv. \"suché\" sezóny od listopadu do dubna jsou teplé a většinou bezdeštné, s průměrnými maximálními teplotami 24 - 28 °C a minimálními teplotami 15 - 19 °C. I tak se přes město během této sezóny přeženou časté studené fronty (16 - 21 °C maxima a 4 - 10 °C minima). Poslední sníh nad městem padal 19. ledna 1977.\n\nEkonomika města je silně závislá na cestovním ruchu. Mezi lety 1940 - 1980 byla Fort Lauderdale oblíbenou vysokoškolskou destinací během jarním prázdnin. Nyní do města jezdí především zámožní turisté, studentský zájem se naopak stále více zmenšuje.\n\nVe městě leží 23 veřejných škol. Dále jsou zde instituty a oddělení předních vysokých škol (např. Broward Community College, Florida Atlantic University, Florida International university, Kaplan University a další).\n\nFortlauderdaleská mezinárodní výstava lodí je třetí největší na světě.\n\nDopravu zde zajišťují městské autobusové linky a železnice (4 nádraží), plánuje se výstavba moderní tramvajové sítě v centru města.\n\nMezinárodní letiště Fort Lauderdale - Hollywood je hlavní městské letiště a díky vytíženému provozu především nízkonákladových leteckých společností se pomalu stává největším letištěm v zemi. Městu dále slouží letiště miamské letiště a letiště Palm Beach. Port Everglades ve městě je třetí největší americký lodní přístav.\n\nMěsto je známo také jako kulturní, zpravodajské a sportovní centrum Floridy, mj. se zde nachází řada muzeí, kin, známý bleší trh; ve městě leží také Mezinárodní plavecká síň slávy a přiléhá k němu národní park Hugh Taylor Birch.\n\nZajímavostí města je umělý útes Osborne Reef, zhotovený z pneumatik.\n\n"}
{"id": "510280", "url": "https://cs.wikipedia.org/wiki?curid=510280", "title": "Bankovní účet", "text": "Bankovní účet\n\nBankovní účet je finanční účet v bance, který zaznamenává finanční transakce mezi klientem a bankou a sleduje tak finanční situaci účtu. Bankovní účty mohou mít kladný neboli \"kreditní\" zůstatek, kdy banka dluží peníze zákazníkovi, nebo záporný tedy \"debetní\" zůstatek, když zákazník dluží bance peníze. Účty otevřené za účelem vkladů (kreditních zůstatků) jsou označovány jako \"depozitní účty\", zatímco účty vedené za účelem půjček (debetních zůstatků) jsou označovány jako \"úvěrové účty\".\n\nPodle měny ve které je účet veden, se účty rozlišují na účty v tuzemské měně a devizové účty, které jsou vedeny v cizích měnách. Devizové účty mají větší význam v ekonomikách, které nemají tuzemskou měnu volně směnitelnou. Běžně se však využívají pro časté přeshraniční transakce a k ochraně před výkyvy měnových kursů tuzemské měny vůči měně účtu.\n\n\nPři převodu peněz mezi účty se může stát, že klient pošle díky vyplnění chybného čísla účtu peníze na špatný účet. Pokud se jedná o neexistující účet, platby jsou automaticky vráceny.<ref name=\"finance.idnes.cz/omylem-zaslana-platba-0uj-\"></ref> Pokud se jedná o existující účet, má klient dvě možnosti:\n\n"}
{"id": "510284", "url": "https://cs.wikipedia.org/wiki?curid=510284", "title": "Ivo Fencl", "text": "Ivo Fencl\n\nIvo Fencl (* 16. dubna 1964 Plzeň ) je český spisovatel, člen Obce spisovatelů, České společnosti Sherlocka Holmese a Sdružení přátel Jaroslava Foglara.\n\nOd svých deseti let do vstupu na gymnázium napsal a nakreslil mj. 116 čísel časopisu \"Rodina\", deset dílů \"edice Dobrodružství\" a šest románů o \"Mgvě\", \"Tiché smrti pralesa\", reálné záhadě kryptozoologie. Jistý výtvarný talent u něj rozvíjeli na LŠU a střední škole pedagozi Topinka, Veselák, Krausová-Hankerová a Losenický. Pro rockové kapely Infarkt a Závislost psal texty, o hudbě i pro časopis \"Fireball\" Viktora Steinbacha. V osmdesátých letech založil a vedl amatérský Fanklub Františka Ringo Čecha. Studoval ČVUT (1982–85) a PF Univerzity Karlovy (nedokončeno). Pracoval mj. jako učitel, geodet, zaměstnanec vlakové pošty a firmy Kuvert. Má syna Filipa, jeho partnerka zemřela. Debutoval roku 1993 a vedle esejů a povídek realizoval i řadu rozhovorů, hlavně s výtvarníky a spisovateli a také pro publikaci Smíš zůstat dětem, která zůstala v rukopise. Roku 2011 byl s asi čtyřiceti osobami nominován na tzv. Plzeňskou ikonu.\n\nPro Karlovu Univerzitu byl spoluautorem knihy \"Rozhovory o interview\" (2009). Pro Masarykovu univerzitu publikace \"Edgar Allan Poe\" (2009). Vedle otce Iva Václava Fencla vnímá jako rádce Borise Jachnina, Jiřího Navrátila, Josefa Hrubého, Vladimíra Novotného, Viktora Viktoru a podle svého vyjádření pomyslně i Raye Bradburyho.\n\nNapsal pokračování románu Jiřího Navrátila \"Kamilův život po matčině smrti (Ranní sny)\". V rozhlase na stanici Vltava i jinde (Plzeň, České Budějovice) vytvořili Miroslav Buriánek, Alena Zemančíková a další podle jeho děl tři seriály (adaptace povídek i sekvencí z románů). Na internetu jsou dostupné jeho publikace Ivana z Macháčkovy ulice odmítá Brada Pitta (2004), Robinson v šumu příboje (2005) a Stvoření z jeskyně a jiné povídky (2005). Pro \"Tvar\" (asi 150 příspěvků) spolupsal \"Patvar\" a Stevensonovu biografii, pro deník \"Neviditelný pes\" realizoval přes čtyři sta článků, povídek a rozhovorů. Píše pro Literární noviny, časopis Host (výjimečně), Plz. literární život včetně Listů Ason-klubu (asi 300 příspěvků), přílohu LUK, Hospodářské, Lidové a Pozitivní noviny, Čítárny, Centrum detektivky, Webmagazín Rozhledna, Knihovničku Čtyřlístek či Bohouška. Uveřejnil k tisícovce článků v papírových časopisech a tisku a poskytl na sedmdesát rozhovorů. Tvůrce pořadů o Daniilu Charmsovi, Kozmovi Prutkovovi, Jerzy Wittlinovi či Paulu Johnsonovi. Formou Románů zdarma uveřejnil autobiografickou prózu o lásce \"Haraš\" a divadelní adaptaci \"Wolf tu bednu zatluče\" podle známé pasáže z Pulp Fiction. Společnost Pine Tree Enterprises vydává jeho knihy na Slovensku, kde rovněž spolupracuje s magazínem Ilegalit.\n\nRoku 2013 vytvořil pro internetový magazín Dobrá adresa parafrázi stejnojmenné povídky Richarda Mathesona \"Duel\", ve které je cyklista ostrakizován záhadnou cyklistkou. Věrnou parafrází klasického dobrodružství námořníka Pepka je \"Jeden milion dolarů tomu, kdo přepere barmanku Joriku\" (rovněž Dobrá adresa), kde miliardáře Mačkala nahradil miliardář Kellner. V září 2019 zveřejnilo dvojčíslo Dobré adresy (7-8) celkem 24 jednostránkových dílů Fenclovy komiksové parodie \"Jožo z Marsu aneb Zakletá Zuzů\". Pro Psí knížku parafrázoval i Herbertův román Fluke.\n\nPodle vlastního tvrzení Fencl nepsal na klávesnici nikdy jinak, než bříškem pravého ukazováku, byť rychle, jak se to naučil v dětství. V pubertě přešel z psacího písma na hůlkové, prý pod vlivem filmu Dotek medúzy, kde tak píše hrdina. S výjimkou Rakouska navštívil všechny okolní státy (Polsko a Slovensko vícekrát) a také Maďarsko, ale jinak odmítá jezdit do zahraničí. Fencl moderuje cyklus Záhady a záhadologové (hosty Pavel Toufar, dvakrát Otomar Dvořák, Arnošt Vašíček, dvakrát Stanislav Motl, egyptolog Miroslav Bárta, oceánolog Zdeněk Kukal, grafoložka Helena Baková, lékařka Zdeňka Ulčová-Gallová, etnolog Petr Janeček, Pavel Kroupa, genealožka Jana Kopečková, hledač pokladů Milan Z. Kučera, astrolog Jiří Kubík); pro cyklus \"Řeknu ti, co čtu\" připravil pořady o Foglarovi, Součkovi, Neffovi, Clarkovi či Bradburym. Řadu pořadů připravil pro Studijní a vědeckou knihovnu Plzeňského kraje. \n\nJeho strýcem je spisovatel Jiří Fencl, autor odborných knih. \n\n\n\n\n\n"}
{"id": "510286", "url": "https://cs.wikipedia.org/wiki?curid=510286", "title": "Jiří Vejvoda", "text": "Jiří Vejvoda\n\nJiří Vejvoda (* 27. března 1951 Louny) je český rozhlasový a televizní autor, novinář, moderátor a manažer. Od roku 2014 člen a místopředseda Rady Českého rozhlasu.\n\nVystudoval obor překladatelství a tlumočnictví na Filozofické fakultě Univerzity Karlovy v Praze. Absolvoval roku 1976 diplomovou prací na téma Próza Johna Updika v překladech do češtiny. Poté působil do r. 1983 jako tlumočník ve svobodném povolání.\nOd roku 1981 publikoval titulní rozhovory se slavnými osobnostmi v časopisu Mladý svět (Elton John, Tina Turner, Donovan, ale také Miroslav Žbirka, Peter Nagy, Zuzana Kronerová atd.). Jako publicista a moderátor začal spolupracovat s Československým rozhlasem (od r. 1983) a Československou televizí (od r. 1985). Pro rozhlas připravoval a uváděl pořady jako Dobré jitro, Mikrofórum či 3x60 a to stereo. Na obrazovce ČT uváděl cykly Hudební aréna a Studio mladých. Vydal své první knížky: antologii světových písničkářů Víc než jen hlas (spoluautor František Novotný), cestopis Města z jiného těsta či knížku rozhovorů s československými hvězdami rocku a popu Nárok na rock.\nV letech 1990 a 1991 moderoval každotýdenní Hovory z Lán s prezidentem Václavem Havlem; byl rovněž zvláštním zpravodajem tehdejšího Československého rozhlasu z oficiálních zahraničních cest hlavy státu. Od r. 1990 do r. 2000 spoluuváděl (s Otou Nutzem) rozhlasovou talk show Káva u Kische; výběr z nejlepších rozhovorů byl vydán ve třech stejnojmenných svazcích.\nVe druhé polovině 90. let se stal ředitelem Mezinárodního televizního festivalu Zlatá Praha při České televizi. Poté byl šéfredaktorem Týdeníku Rozhlas, od r. 2002 šéfproducentem uměleckých pořadů a soutěží Českého rozhlasu a od r. 2004 do r. 2010 ředitelem stanice Český rozhlas 2 – Praha.\nVyšly mu další autorské publikace, např. výběr z rozhlasových reportáží Svět uprostřed týdne či kniha rozhovorů Život se slepou bohyní, a také překlady z angličtiny jako antologie Toulky světem umění anebo příběh Nelsona Mandely a dalších spoluvězňů na Robben Island, nazvaný Víc než jen hra.\nOd r. 1995 dosud uvádí významné koncerty, například několik crossover turné s Lucií Bílou, Evou Urbanovou, Karlem Gottem, Petrem Dvorským, Helenou Vondráčkovou a Štefanem Margitou anebo zahajovací a závěrečné večery Mezinárodního hudebního festivalu Český Krumlov. Moderuje též slavnostní události, například k výročí vzniku Československa v Rudolfinu nebo setkání prezidentů Visegrádské čtyřky či udělování Státních cen za literaturu a další umělecké obory. Často své moderování kombinuje s tlumočením především z a do angličtiny. Pro Českou televizi uvádí přímé přenosy i záznamy, např. od r. 1994 nepřetržitě Novoroční koncerty Vídeňských filharmoniků z Vídně.\nRádio Classic FM vysílá od roku 2011 každotýdenní cyklus pořadů pod názvem Planetární předplatné, který J. Vejvoda připravuje a moderuje. Do Týdeníku Rozhlas přispívá od r. 2010 seriálem Co vysílá svět o rozhlasových stanicích všech kontinentů. Také však rozhovory s hvězdami operního nebe jako Plácido Domingo, José Carreras či Elīna Garanča.\nRoku 2011 obhájil na Jihočeské univerzitě v Českých Budějovicích rigorózní práci z mediologie na téma Výchovné a vzdělávací funkce veřejnoprávního rozhlasu.\nManželkou Jiřího Vejvody byla operní pěvkyně Dagmar Pecková.\n\nV březnu 2014 byl zvolen Poslaneckou sněmovnou PČR členem Rady Českého rozhlasu. Do Rady ČRo jej navrhla Jihočeská univerzita v Českých Budějovicích, získal 105 hlasů od přítomných poslanců. V květnu 2014 se stal místopředsedou a tiskovým mluvčím Rady ČRo. Na funkci místopředsedy rezignoval 25. listopadu 2015. Do funkce místopředsedy Rady ČRo však byl opět zvolen na konci dubna 2016 a následně i v dubnu 2018.\n\n\n\n\nCena na festivalu rozhlasové tvorby Prix Bohemia Radio.\n\n"}
{"id": "510288", "url": "https://cs.wikipedia.org/wiki?curid=510288", "title": "Vidoule (čtvrť)", "text": "Vidoule (čtvrť)\n\nVidoule (používá se v jednotném i v množném čísle) je pražský stolový kopec (viz přírodní památka Vidoule) a na něm umístěná čtvrť, rozdělená do dvou katastrálních území. Západní část patří ke Stodůlkám a východní část patří k Jinonicím. \n\nZápadní část zahrnuje oblast vymezenou ulicemi Jindrova, K Fialce, Živcových, Ordovická a Šafránkova – dříve K Vidouli. Podle ulice K Vidouli byla původně pojmenována i nedaleká autobusová zastávka (nově již také Šafránkova). Východní část zahrnuje oblast vymezenou ulicemi Souběžná I, Souběžná II, Souběžná III, Souběžná IV, Na pomezí, Mezná, Markova, V ohybu. \n\nObě části Vidoule jsou převážně stará vilová zástavba z let 1900 až 1940. Název \"Vidoule\" ve smyslu čtvrť je stále mezi starousedlíky Stodůlek používán. Na západě na stávající zástavbu navazuje budovaný obytný soubor \"Botanica Vidoule\".\n"}
{"id": "510290", "url": "https://cs.wikipedia.org/wiki?curid=510290", "title": "Koupaliště Motol", "text": "Koupaliště Motol\n\nPřírodní koupaliště Motol je zřízeno na prostředním z trojice Motolských rybníků (rybníku Motol), napájených Motolským potokem. K dispozici je pláž, nudistická pláž, občerstvení, stolní tenis, převlékací kabiny a WC. Dozor zajišťuje plavčík.\n\nKvalitu vody kontroluje Hygienická stanice hlavního města Prahy. \n\n"}
{"id": "510295", "url": "https://cs.wikipedia.org/wiki?curid=510295", "title": "Jarlyk", "text": "Jarlyk\n\nJarlyk byl speciální listina, zhotovená na kůži a opatřená zlatou pečetí, kterou vydávali mongolští chánové. Jarlyky udělovali ve středověku chánové Zlaté hordy ruským knížatům, aby je tak potvrdili v jejich postech.\n"}
{"id": "510296", "url": "https://cs.wikipedia.org/wiki?curid=510296", "title": "Semjon Hrdý", "text": "Semjon Hrdý\n\nSemjon Hrdý (7. září 1316 – 27. dubna 1353), kníže moskevský a veliký kníže vladimirský z dynastie Rurikovců, byl nejstarším synem a následníkem velikého knížete vladimirského a moskevského knížete Ivana I. Kality. Vládl v letech 1341–1353.\n\nZa Semjonovy vlády se moskevské knížectví poprvé střetlo v přímém boji o západoruská území s Litvou, která využila smrti Ivana Kality a hned roku 1341 se neúspěšně pokusila získat Možajsk. Hlavní zájem litevského knížete Algirdase se ovšem upínal ke strategicky důležitému Smolensku. Ve smolenském knížectví postupně narůstal litevský vliv, proto Semjon využil roku 1352 zaneprázdněnosti Litvy problémy s Polskem a uherským královstvím a vtrhl do země. Konflikt skončil mírovou smlouvou, jejíž podmínky byly výhodné pro Moskvu a zajistily jí v případě dalšího konfliktu s Litvou neutralitu smolenských knížat.\n\nSemjon pokračoval v upevňování knížecí moci, což vyvolalo obavy mocnějších moskevských bojarů o zachování jejich dosavadního postavení. Do formující se opoziční skupiny se zapojili i Semjonovi bratři Ivan a Andrej. Po porážce opozice s nimi uzavřel kníže roku 1350 smlouvu, v níž vymezil jejich podřízenost a povinnosti vůči seniorovi i vztah mezi velikým knížetem a ostatními knížaty. Dokument formuloval principy údělného systému a zachoval právo bojarů na odchod ze služby u jednoho knížete k druhému.\n\nSemjon byl celkem třikrát ženatý a zplodil šest synů, avšak žádný z nich otce nepřežil. Dva nejmladší, ještě batolata, zemřeli ve stejném roce jako Semjon, pravděpodobně se stali jako on oběťmi morové epidemie. Kníže odkázal ve své závěti kníže majetek své ženě. Jeho nástupcem se stal mladší bratr Ivan II. Ivanovič.\n\n"}
{"id": "510310", "url": "https://cs.wikipedia.org/wiki?curid=510310", "title": "Pont au Double", "text": "Pont au Double\n\nPont au Double (česky \"Dvojitý most\") je most přes řeku Seinu v Paříži. Spojuje ostrov Cité (4. obvod) a 5. obvod na levém břehu.\n\nJiž v roce 1515 byl požádán František I., aby v těchto místech vystavěl most pro snadnou dostupnost nemocným do špitálu Hôtel-Dieu na ostrově Cité. Kamenný most zde byl postaven až v roce 1626. V roce 1709 se most zhroutil. Byl obnoven až v roce 1847. Tento most byl nahrazen v letech 1881–1883 současnou stavbou.\n\nPont au Double nese svůj neobvyklý název nikoliv pro nějakou architektonickou zvláštnost, ale podle mince zvané \"double denier tournois\", která se platila jako mýtné za použití mostu.\n\nArchitekty mostu byli Henri-Prosper Bernard a Jules Lax. Jednoobloukový most je z kovaného železa o délce 45 m a šířce 20 m.\n\n"}
{"id": "510322", "url": "https://cs.wikipedia.org/wiki?curid=510322", "title": "Mistrovství Evropy v krasobruslení 2010", "text": "Mistrovství Evropy v krasobruslení 2010\n\nMistrovství Evropy v krasobruslení 2010 hostilo estonské hlavní město Tallinn ve dnech 18. ledna až 24. ledna. Šampionátu se mohli účastnit krasobruslaři registrovaní v evropských národních svazech, kteří k 1. červenci 2009 dovršili minimální hranici 15 let věku. O počtu účastníku z jednotlivých států rozhodlo umístění na předešlém mistrovství Evropy.\n\n\nMistrovství Evropy vysílal veřejnoprávní program ČT4. Komentovali Miroslav Langer a Kateřina Kamberská.\n\nNásledující země mají právo nasadit na Mistrovství Evropy 2010 více než jednoho krasobruslaře v dané disciplíně, na základě dosažených bodových výsledků z předešlého ročníku soutěže.\n\n\n\n\n\n"}
{"id": "510327", "url": "https://cs.wikipedia.org/wiki?curid=510327", "title": "Easter (album)", "text": "Easter (album)\n\nEaster je třetí hudební album americké zpěvačky Patti Smith vydané roku 1978. Současně to bylo první její album, které komerčně uspělo.\n\n\n\n\n\n"}
{"id": "510348", "url": "https://cs.wikipedia.org/wiki?curid=510348", "title": "Vzorkovnice BCHL I a BCHL II", "text": "Vzorkovnice BCHL I a BCHL II\n\nVzorkovnice BCHL I a BCHL II sloužily pro školení obyvatelstva a rovněž pro kontrolu a výcvik s detekčními prostředky. Při školení šlo zejména o to, aby lidé věděli jak jednotlivé bojové chemické látky vypadají, jaké mají skupenství a jak případně zapáchají, takže v případě války při výskytu některého známého zápachu nemělo význam čekat na hlášení z vyšších orgánů a obyvatelstvo mělo za úkol samo ihned provádět ochranná opatření. Tímto způsobem bylo možné zajistit ochranu obyvatelstva též v malých obcích, kde z ekonomických důvodů nebylo možné instalovat hlásiče protichemické ochrany či vyčlenit stálé protichemické hlídky.\n\nTyto vzorkovnice byly vyráběny ve dvou verzích: \"Vzorkovnice BCHL I/1938\" a \"Vzorkovnice BCHL I /1959\".\n\nTato souprava byla vyráběna již v roce 1938 v podniku Chema a.s. Olomouc – Lutín v rámci přípravy na obranu republiky. Z hlediska bezpečnosti vzorkovnice představuje nebezpečí, neboť obsahuje koncentrované, převážně dráždivé bojové chemické látky, které i přes své stáří cca 60 let jsou stále účinné. Podle výrobce souprava obsahuje též gama-lewisit, který není akutně toxický jako alfa-lewisit, ale podle Úmluvy o zákazu chemických zbraní je zařazen do Seznamu 1 této úmluvy. Souprava sloužila k předvádění vzhledu a zápachu bojových otravných látek vyráběných do roku 1938.\nJedná se o černou dřevěnou bedýnku o rozměrech 273 × 208 × 53 mm a o hmotnosti 1865 g. Na bedýnce není zvenčí žádný nápis ani upozornění. Na horní straně je opatřena kovovým nesklopným držadlem, z boku je opatřena zapuštěným zámkem na uzamknutí soupravy. Po otevření soupravy jsou uvnitř za skleněným okénkem dvě řady po 8 kusech šroubovacích lahviček s otravnými látkami. Na vnitřní straně víka je nalepen seznam látek v soupravě, včetně upozornění.\n\nKolekce obsahuje 16 vzorků nejvíce používaných bojových chemických látek odpovídající datu výroby (1938).\n\n\n\n\n\n\nTato souprava nahrazuje soupravu BCHL-I Chema/1938.\nZ hlediska bezpečnosti nepředstavuje nebezpečí, neboť obsahuje pouze náhražky bojových chemických látek, kromě zápalných látek, které jsou pravé. Souprava sloužila k předvádění vzhledu bojových otravných látek vyráběných do roku 1959, proto tam například chybí látky typu V.\n\n\nJedná se o zelenou dřevěnou bedýnku o rozměrech 310 × 170 × 70 mm a o hmotnosti 2027 g. Na bedýnce je na čelní straně nápis „VZORKOVNICE BCHL-I NEPŘEVRACET“. Na horní straně je opatřena koženým či textilním držadlem (dle druhu soupravy) a dvěma háčky pro uzavření soupravy. Po otevření soupravy jsou uvnitř za skleněným okénkem dvě řady skleněných zatavených ampulek s imitacemi otravných látek a skutečnými zápalnými látkami. Na vnitřní straně víka je nalepen seznam látek. \n\n\nKolekce obsahuje 18. či méně (dle druhu) imitací nejvíce používaných bojových chemických látek odpovídající datu výroby (1959).\n\n\n\"Přestože vzorkovnice BCHL-I/1959 neobsahuje toxické látky, ale pouze jejich imitace, nelze ji zlikvidovat pouhým rozbitím ampulek a vylitím obsahu. Některé ampulky obsahují látky, které mohou poškodit životní prostředí.\"\n\nTato souprava nahrazuje soupravu BCHL-I Chema/1938 při výcviku protichemických opatření a při školení obyvatelstva. Vzhledem k požadavkům na vyšší bezpečnost neobsahují jednotlivé lahvičky tekutou substanci jako takovou, ale příslušné chemikálie jsou nasorbované na granulovaném inertním sorbetu (drcená cihla). Proti vysypání je v hrdle chomáček skelné vaty. Tímto opatřením se dosáhlo toho, že je možné si ověřit zápach jednotlivých bojových chemických látek eventuálně, ověřovat chemické průkazníky, ale vlastní možnost poškození zdraví je minimální. Množství otravných látek v jedné ampulce je pro účely evidence v rámci Úmluvy pro kontrolu zákazu chemických zbraní 0,1 g.\nZ hlediska bezpečnosti nepředstavuje vážné akutní nebezpečí, tedy při dodržení všech bezpečnostních předpisů (zákaz vysypávání hlinky, dotýkání se hlinky nechráněnou pokožkou apod.) nemůže dojít k vážnějšímu poškození zdraví. Je třeba si uvědomit, že vzorkovnice BCHL II obsahuje skutečné bojové chemické látky. Pozitivním faktem je to, že souprava neobsahuje nervově paralytické látky.\n\n\nJedná se o zelenou dřevěnou uzamykatelnou bedýnku o rozměrech 290 × 105 × 168 mm a o hmotnosti 2520 g. Na bedýnce je na horním odklopném víku nápis „VZORKOVNICE BCHL-II NEPŘEVRACET“. Je opatřena textilním či koženým popruhem, na kterém je uvázán klíček. Po otevření soupravy je vidět 7 bakelitových tubusů umístěných ve stojanu připevněném k bedýnce. Po straně je volný prostor, kde jsou uloženy dva svazky s 10 malými čichacími ampulkami pro případ první pomoci při podráždění dýchacích cest. Bakelitový tubus má šroubové dno i víko a bývá různého zbarvení (černý, červený, žlutočervený). Víko je při pohledu shora opatřeno pořadovým číslem vzorkovnice, dno vedle pořadového čísla vzorkovnice obsahuje též název látky. Po odšroubování horního bakelitového víka tubusu se objeví hrdlo skleněné lahvičky se zabroušenou skleněnou zátkou. Skleněná lahvička má objem 10 ml a vyznačuje se velmi silným dnem (3 cm), které má za úkol zabránit rozbití lahvičky při pádu. Vnější rozměry lahvičky: průměr 24 mm, délka 112 mm se zátkou 135 mm. Hmotnost 80 g. Lahvička obsahuje granulovaný sorbent v množství 10 ml, tj. 5 g. Vnější rozměry bakelitového tubusu jsou: průměr 35 mm, délka 140 mm a hmotnost 90 g.\n\nKolekce obsahuje 7 bakelitových tubusů se skleněnou vzorkovnicí uvnitř.\n\n\nJedná se o soupravu podobnou jako je BCHL I/1959 s tím rozdílem, že neobsahuje imitace bojových chemických látek, ale vzorky látek vhodné pro odmořování bojových chemických látek. Z hlediska bezpečnosti nepředstavuje vážnější nebezpečí, i když při neodborné manipulaci může dojít k samovolné explozi některých ampulí vlivem rozkladu pevných látek (chloraminy, chlornany).\n\n\nJedná se o zelenou dřevěnou bedýnku o rozměrech 310 × 170 × 67 mm. Na bedýnce je na čelní straně nápis „VZORKOVNICE ODMOŘOVACÍCH LÁTEK–A, NEPŘEVRACET“. Na horní straně je opatřena koženým držadlem a dvěma háčky pro uzavření soupravy. Po otevření soupravy jsou uvnitř za skleněným okénkem dvě řady skleněných zatavených ampulek se vzorky odmořovacích látek. Na vnitřní straně víka je nalepen seznam látek. \n\nKolekce obsahuje 18 ampulek uložených ve dvou řadách.\n\n\nPři nálezu těchto souprav není nutné propadat panice, na druhé straně není možné určité nebezpečí podceňovat a bagatelizovat. Dále je nutné si uvědomit, že Česká republika podepsala Úmluvu o zákazu chemických zbraní a z podpisu této Úmluvy vyplývají určité povinnosti, které jsou uvedeny v zákoně č. 19/1997 Sb. zákon o některých opatřeních souvisejících se zákazem chemických zbraní…. \nV případě nálezu civilní osobou je nutné kontaktovat Hasičský záchranný sbor ČR, případně Policii ČR. V případě nálezu Policií ČR, případně jednotkami požární ochrany, postupovat podle Pokynu č. 46. generálního ředitele Hasičského záchranného sboru České republiky a náměstka ministra vnitra ze dne 12. listopadu 2001, kterým se stanoví postup činnosti HZS ČR při oznámení, nálezu nebo důvodném podezření z nálezu chemických zbraní nebo vysoce nebezpečných chemických látek podléhajících režimu zákona č. 19/1997 Sb., ve znění zákona č. 249/2000 Sb.\nHasičský záchranný sbor ČR disponuje 5 chemickými laboratořemi, které jsou pověřeny odborným zajištěním výše uvedených vzorkovnic a mají tudíž licenci k zacházení s vysoce toxickými látkami podle Úmluvy o zákazu chemických zbraní. \n\n\n"}
{"id": "510350", "url": "https://cs.wikipedia.org/wiki?curid=510350", "title": "Tomíkovice", "text": "Tomíkovice\n\nTomíkovice (něm. \"Domsdorf\") jsou osadou obce Žulová. Nacházejí se 2 km severně od Žulové podél silnice do Vidnavy, na dolním toku Skorošického potoka před ústím do Vidnavky.\n\nTomíkovice jsou poprvé připomínány roku 1291 v pramenu vztahujícímu se k letům 1266-1268. Vznikly v průběhu tehdejší kolonizace Jesenicka vratislavskými biskupy a jsou pojmenovány zřejmě po svém lokátorovi jménem Tomáš neboli Tomík. Latinské (\"Dominici villa\") a německé (\"Dominiksdorf\", \"Domsdorf\") jméno zřejmě nejsou původní. V místech Tomíkovic je k roku 1284 zmíněna i ves Hlinná (Glinna), která s Tomíkovicemi zřejmě později splynula.\n\nV 14. století Tomíkovice - jako řada jiných vsí v okolí - zpustly a byly obnoveny až při nové kolonizaci biskupského panství kolem roku 1576. Většina vsi zůstala v majetku vratislavského biskupství. Zdejší fojtství (šoltézství) bylo roku 1671 povýšeno na rytířské, a tvořilo tedy samostatný statek, ale zůstalo oproti okolním vsím vcelku malé a střídalo často majitele až do roku 1733, kdy je získal klášter sv. Maří Magdalény v Nise. Tomu fojtství patřilo do roku 1807, kdy je klášter pro obtížnou správu přes rakousko-pruské hranice prodal Johannu Nepomuku Oehlovi. V letech 1844-1890 patřily rodině Latzelů, která v té době skoupila řadu velkostatků v okolí, mj. ve Skorošicích. V roce 1794 byla založena zdejší škola (zrušena roku 1976).\n\nKromě zemědělství se ve vsi uplatňovalo domácké přadláctví, jež však již v polovině 19. století hledalo obtížně odbyt. Josef Latzel zde založil roku 1848 přadláckou školu, která měla pomoci zlepšit kvalitu a výkonnost tohoto tradičního odvětví. Rozvojem kamenictví v regionu okolo Žulové se Tomíkovic dotkl spíše okrajově (žulové lomy na Kaní hoře), specialitou obce se ale stalo povoznictví - přeprava dřeva, vápna i kamene pro stavební a průmyslové účely. Tímto zaměstnáním lze rovněž vysvětlit rozšíření dělnického hnutí mezi obyvateli, jež vyvrcholilo vítězstvím Komunistické strany Československa ve volbách roku 1929. Poté však i zde převládla strana sudetoněmecká, Tomíkovice byly po Mnichovské dohodě připojeny k Německu a jejich vesměs německé obyvatelstvo bylo po roce 1945 odsunuto.\n\nV poválečné době zbyla jako jediná hospodářská aktivita ve vsi zemědělství. Fojtský velkostatek převzal roku 1949 státní statek Žulová a postupně k němu připojil i půdu ostatních zemědělců ve vsi. Roku 1980 bylo obhospodařování zdejší zemědělské půdy předáno jednotnému zemědělskému družstvu v Bernarticích.\n\nTomíkovice byly od konce patrimoniální správy roku 1850 samostatnou obcí až do roku 1960, kdy byly připojeny ke Skorošicím. Spolu se Skorošicemi se staly od 1. ledna 1976 součástí Žulové. Skorošice se od ní roku 1990 opět osamostatnily, ale Tomíkovice u Žulové zůstaly.\n\nK Tomíkovicím patří rovněž malá osada Žlíbek (něm. \"Schlippengrund\" nebo jen \"Schlippe\"), vzniklá koncem 18. století u Schlippeho mlýna na Vidnavce. Začátkem 19. století v ní bylo pět domů.\n\nPočet obyvatel Tomíkovic podle sčítání nebo jiných úředních záznamů:\nV Tomíkovicích je evidováno 84 adres : 76 čísel popisných (trvalé objekty) a 8 čísel evidenčních (dočasné či rekreační objekty). Při sčítání lidu roku 2001 zde bylo napočteno 70 domů, z toho 62 trvale obydlených.\n\n"}
{"id": "510351", "url": "https://cs.wikipedia.org/wiki?curid=510351", "title": "Lumen (rozcestník)", "text": "Lumen (rozcestník)\n\nLumen (latinsky \"světlo\") je slovo používané ve více významech:\n\n"}
{"id": "510366", "url": "https://cs.wikipedia.org/wiki?curid=510366", "title": "Vojna", "text": "Vojna\n\nVojna má několik významů:\n\n\n\n"}
{"id": "510372", "url": "https://cs.wikipedia.org/wiki?curid=510372", "title": "Kaukab Abu al-Hidža", "text": "Kaukab Abu al-Hidža\n\nKaukab Abu al-Hidža ( כַּוּכַּבּ אַבּוּ אל-הִיגַ'א nebo כאוכב אבו אל-היג'א, كوكب أبو الهيجا, \"Kawkab Abú al-Hídžá\", nebo كوكب أبو الهيجه, \"Kawkab Abú al-Hídžah\", v oficiálním přepisu do angličtiny Kaokab Abu al-Hija, přepisováno též Kaukab Abu al-Hija) je místní rada (malé město) v Izraeli, v Severním distriktu, které obývají izraelští Arabové.\n\nLeží v nadmořské výšce 401 metrů, na pahorcích Dolní Galileji, na západním okraji vysočiny Harej Jatvat. která sleduje severní okraj údolí Bejt Netofa. Jižně od města protéká hlubokým údolím vádí Nachal Evlajim. Na severní straně se zvedá hora Har Šechanija.\n\nMěsto leží cca 95 kilometrů severovýchodně od centra Tel Avivu a cca 25 kilometrů východně od centra Haify, v hustě osídleném pásu, přičemž osídlení v tomto regionu je etnicky smíšené. Vlastní Kaukab Abu al-Hidža obývají izraelští Arabové stejně jako mnohá další sídla v okolí (na jihu Kafr Manda, na severozápadě Tamra, na severovýchodě Sachnin). Mezi nimi se ale nacházejí rozptýlené židovské vesnice v Oblastní radě Misgav. Město je na dopravní síť napojeno pomocí lokální silnice číslo 784.\n\nKaukab Abu al-Hidža patrně navazuje na židovské sídlo \"Kochba\" (כוכבא) zmiňované v Talmudu a Mišně. Ve středověku osídlena Araby. Poblíž obce se nachází hrobka Šejka al-Hidžy - posvátné postavy muslimských středověkých dějin. Francouzský cestovatel Victor Guérin popisuje obec koncem 19. století jako malou vesnici s cca 250 obyvateli.\n\nKaukab Abu al-Hidža byl dobyt izraelskou armádou během války za nezávislost v roce 1948. Během červencové Operace Dekel se fronta zastavila přesně na hranici vesnice. Zcela dobyta byla až v říjnu 1948 během Operace Chiram. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz. V roce 1984 byl Kaukab Abu al-Hidža povýšen na místní radu (malé město). Ve obci fungují předškolní zařízení péče o děti, 5 mateřských škol, 1 základní škola. Ve výstavbě je společenské centrum a veřejná knihovna. Většina obyvatel pracuje mimo obec.\n\nKaukab Abu al-Hidža je etnicky zcela arabské město. Podle údajů z roku 2005 tvořili muslimští Arabové 100 % populace. Jde o menší sídlo spíše vesnického charakteru s rostoucí populací. K 31. prosinci 2014 zde žilo 3237 lidí. Během roku 2014 populace stoupla o 2,5 %.\n\n"}
{"id": "510381", "url": "https://cs.wikipedia.org/wiki?curid=510381", "title": "Antependium", "text": "Antependium\n\nAntependium (z latinských termínů \"ante\" „před“ a \"pendere\" „viset\"), někdy chybně nazývané antipendium, jindy také pallium oltářní, je název pro ozdobné, zpravidla obdélné pole, zakrývající přední stranu oltářní mensy (stolu), tedy vlastně stipes (podstavec) oltáře křesťanského chrámu. Antependia vznikala od raného středověku, asi od 9. - 10. století až do 20. století. Nejvyššího rozkvětu dosáhla v katolických kostelech v době protireformace. V současné době se u moderních oltářů čelem k lidu antependia již většinou nepoužívají. Bývají nahrazena pouhou dekorativní nohou stolu nebo pokrývkou celé oltářní menzy (ubrusem).\n\nAntependia se zhotovovala z různých materiálů: ze dřeva, kamene, stříbra, zlata, mědi či z textilií. V běžných chrámech bývají antependia z obecných kovů nebo dřevěná- často malovaná jako obraz, nebo mají dřevěnou konstrukci a svrchní materiál textil, zpravidla drahocenná hedvábná tkanina s vytkávaným zlatým či stříbrným desénem, nebo tapisérie nebo výšivka. Největšího rozmachu antependium dosáhlo od doby gotické do baroka. Výměnné desky se v baroku střídaly podle svátků.\n\n\nNejhonosnější antependia mají mnohafigurovou výzdobu, například uprostřed Krista či Korunování Panny Marie a kolem nich postavy světců. Na malovaných deskách či závěsech se objevovaly figurální motivy i dekorace v podobě rámečků nebo ornamentů. Uprostřed může být ve svatozáři vepsaný hagiogram Krista IHS nebo Panny MRA. Jindy jsou v kartuších či medailonech vyobrazeni světci nebo výjevy z jejich martyria, ale také andělé, zřídka církevní donátoři, častěji jen jejich znaky. Někdy je střed antependia vyříznutý a zůstává v něm průhled do dutiny oltáře, v němž jsou vidět relikvie světce – patrona onoho oltáře.\n\n\nPozor na chybně používaný pojem antipendium, znamená \"visící \"proti\" oltáři\".\n\n"}
{"id": "510386", "url": "https://cs.wikipedia.org/wiki?curid=510386", "title": "Tutow", "text": "Tutow\n\nTutow je obec ležící v zemském okrese Přední Pomořansko-Greifswald v německé spolkové zemi Meklenbursko-Přední Pomořansko.\n\nTutow leží necelých 8 kilometrů západně od Jarmenu a přibližně 16 kilometrů východně od Demminu. Správním územím obce protéká na východě říčka Kuckucksgraben, která se severně od Tutowa vlévá do řeky Pěny. K obci náleží i uměle vytvořená vodní plocha Casinosee. Ojediněle se na obecním území nachází také lesnatý porost Na západě obce se nachází letiště. Obcí samotnou prochází silnice č. 110 (\"Bundesstraße 110\"), která se v Jarmenu napojuje na dálnici č. 20 (\"Autobahn 20\").\n\nOblast Tutowa byla osídlena již v době kamenné, o čemž svědčí nálezy hrobů. Jižně od silnice č. 110 byly nalezeny zbytky staroslovanských hradeb o ploše přibližně dvou hektarů, tzv. Staré město (\"Alte Stadt\"). Západně byly nadto odkryty pozůstatků mladoslovanského osídlení, tzv. Staré šance (\"Alte Schanze\") či \"Wallberg\". Toto opevnění bylo zničeno pravděpodobně ve 13. století. Ve stejném čase vznikly v jeho blízkosti vesnice Tutow (dnešní Tutow-Dorf) a Kruckow.\n\nDnešní Tutow vznikl v 30. letech 20. století jako osídlení při stavbě letiště na místě kruckowského poplužního dvora Witterwerderu. Dne 1. října 1938 obdržela tato vesnice oficiální název Tutow/Flughafen. Před a během druhé světové války zde byla umístěna stíhací letka a největší škola bojového létání Třetí říše. V místní pobočce firmy Arado-Werke byly montovány stíhačky Focke-Wulf Fw 190.\n\nPo válce byla větší část letiště zničena Rudou armádou, zbytek byl využíván jak sovětskou tak východoněmeckou armádou. V roce 1986 byly postaveny byty, škola a další sociální zázemí, aby zde mohli být umístěni letci stíhacího pluku a jejich rodiny. Poslední sovětští vojáci opustili Tutow v roce 1994. Poté převzala obec vojáky využívané panelové sídliště do své správy.\n\nZ nedokončené víceúčelové stavby hotelu byla roku 1946 vytvořena konzervárna. V roce 1952 byla zestátněna a do roku 1974 nesla jméno \"VEB Nordfrucht\". Vedle ovocných a zeleninových konzerv zde byla vyráběna také hořčice, která byla známá v celé NDR jako \"Tutower Senf\" (Tutowská hořčice). Po pádu bolševického režimu v NDR byla továrna privatizována a změnila několikrát majitele. Nakonec byla výroba přenesena do Stavenhagenu a továrna zavřena. Nadále je ale hořčice vyráběna pod značkou \"Tutower Senf\". Po uzavření továrny se zvýšila nezaměstnanost Tutowerských až k 70 %, což donutilo část obyvatel k přestěhování se za prací. V důsledku toho klesl počet obyvatel z 1 550 v roce 2004 na 1 372 v roce 2006 a 1 241 v roce 2008. Úpadek obce vystihuje i zavření diskontního supermarketu, pobočky spořitelny a řeznictví. Dále byla ve školním roce 2005/06 místní základní a reálná škola sloučena pod jarmenskou školu, čímž byla uchráněna před podobným osudem.\n\n"}
{"id": "510388", "url": "https://cs.wikipedia.org/wiki?curid=510388", "title": "Jakub Čermín", "text": "Jakub Čermín\n\nJakub Čermín (2. května 1917 Týn nad Vltavou – 27. srpna 2009) byl předseda Českého svazu bojovníků za svobodu a politický vězeň.\n\nOd roku 1937 studoval práva na UK v Praze, ale roku 1939 byl zatčen transportován do koncentračního tábora Sachsenhausen odkud byl v roce 1942 propuštěn. Byl členem Studentského hnutí odporu.\n\nPo skončení druhé světové války dokončil studium. Stal se generální tajemníkem Svazu osvobozených politických vězňů a pozůstalých. V roce 1952 byl zatčen a odsouzen za údajnou velezradu ve zmanipulovaném procesu na 6 let. Propuštěn byl v roce 1957 a v roce 1968 byl rehabilitován. Od roku 1990 byl členem a od září 1991 předsedou Českého svazu bojovníků za svobodu.\n\nKe konci života oslepl.\n\n\n"}
{"id": "510392", "url": "https://cs.wikipedia.org/wiki?curid=510392", "title": "Okres Vöcklabruck", "text": "Okres Vöcklabruck\n\nOkres Vöcklabruck je okres v rakouské spolkové zemi Horní Rakousy, v oblasti Hausruckviertel. Má rozlohu 1084,26 km² a žije zde 129 800 obyvatel (k 1. 4. 2009). Sídlem okresu je město Vöcklabruck.\n\nOkres Vöcklabruck existuje od roku 1868 a člení se na tři soudní okresy: Vöcklabruck, Frankenmarkt a Mondsee. Okres se člení na 52 obcí, z toho 3 města a 13 městysů s následujícím počtem obyvatel.\n\n \n\n"}
{"id": "510394", "url": "https://cs.wikipedia.org/wiki?curid=510394", "title": "Bohumil Smejkal", "text": "Bohumil Smejkal\n\nBohumil Smejkal (14. ledna 1935 Brno – 22. březen 2009) byl český houslista, dirigent, koncertní mistr a umělecký vedoucí Brněnského rozhlasového orchestru lidových nástrojů.\nV Brně vystudoval konzervatoř a JAMU (1958-1963). Už od roku 1956 působil v BROLNu jako houslista, od roku 1963 jako dirigent a v letech 1969–1973 jako umělecký vedoucí.\n\nPoté působil v letech 1973-1993 jako primarius Janáčkova kvarteta a mezi lety 1993–2002 člen mezinárodního souboru PEARL-TRIO. Dále byl činný také v Komorním orchestru Bohuslava Martinů, Moravské filharmonii v Olomouci atd.\n\nKoncertoval nejen tuzemsku, ale i v řadě států Evropy, Asie a Ameriky (Švédsko, Japonsko, Rakousko, Velká Británie, Nizozemí, USA atd.)\n\nJako pedagog působil od roku 1973 na JAMU. Zde se stal v roce 1993 profesorem a letech 1993–1999 děkanem Hudební fakulty JAMU. Působil též v zahraničí (Japonsko, Rakousko, Nizozemí, USA atd.), kde vedl interpretační kursy.\n\n\n"}
{"id": "510398", "url": "https://cs.wikipedia.org/wiki?curid=510398", "title": "Miloš Smetana", "text": "Miloš Smetana\n\nMiloš Smetana (1. března 1932 Kroměříž – 20. září 2009 Praha) byl český scenárista a dramaturg.\n\nDětství a mládí prožil v Kroměříží, školní docházku ukončil maturitou na místním gymnáziu v roce 1951, kde byl jeho spolužákem trumpetista Jaromír Hnilička. Byl autorem několika desítek rozhlasových a televizních her. Spolupracoval s řadou scenáristů např. Jaroslavem Dietlem, Zdeňkem Svěrákem,\nZdeňkem Mahlerem aj. Dále napsal řadu knih, článků a recenzí. Byl také redaktorem \"Divadelních novin\".\n\n\n\n"}
{"id": "510409", "url": "https://cs.wikipedia.org/wiki?curid=510409", "title": "Kafr Kama", "text": "Kafr Kama\n\nKafr Kama někdy též v transliteraci bližší hebrejštině Kfar Kama ( כַּפְר כַּמָא, adygejsky Кфар Кама, كفر كما, v oficiálním přepisu do angličtiny Kafar Kama) je místní rada (malé město) v Izraeli, v Severním distriktu, které obývají izraelští Čerkesové.\n\nLeží v nadmořské výšce 228 metrů na zemědělsky využívané planině v Dolní Galileji. Na východ od obce se náhorní planina, která vrcholí kótou Har Adami, prudce lomí do údolí Bik'at Javne'el při vodním toku Nachal Javne'el, kam směřuje vádí Nachal Šarona. Od města k jihu směřuje vádí Nachal Kama.\n\nMěsto leží cca 95 kilometrů severovýchodně od centra Tel Avivu a cca 43 kilometrů východně od centra Haify, v hustě osídleném a zemědělsky intenzivně využívaném pásu. Vlastní Kafr Kama obývají izraelští Čerkesové. V okolí je demografická převaha židů. Město je na dopravní síť napojeno pomocí lokální silnice číslo 767.\n\nKafr Kama je osídlena muslimskými Čerkesy původem z Ruska z regionu Kubáň (jejich potomci dones žijí v prostoru nynějších ruských regionů Adygejsko a Karačajevsko-čerkeská republika), kteří se zde usadili v 19. století. V lokalitě byly ale objeveny pozůstatky osídlení z římských dob i z byzantského období. V období křížových výprav zde stála pevnost ovládaná maltézským řádem. Čerkesové sem přišli roku 1876. Šlo o cca 200 osob. Sami obyvatelé se nazývají Adygejci. Důvodem k emigraci z Ruska byly represe po potlačení jejich povstání proti carské vládě v roce 1858. Tehdejší turecký sultán Abdulhamid II. jim poskytl útočiště v osmanské Palestině. Jejich příchod vyvolal konflikty s místními arabskými Beduíny. Vesnici postavili podle tradic, které si přinesli z původní vlasti. Domy byly postaveny do půlkruhu, uprostřed vyrostla mešita. Čerkesové se zabývali pastevectvím a postupně začali rozvíjet i rostlinnou výrobu na okolních pozemcích.\n\nV době války za nezávislost v roce 1948 byli zdejší obyvatelé přesvědčováni okolními Araby, aby se připojili k ozbrojenému odporu proti židům. Čerkesové si ale během války zachovávali neutralitu. Kafr Kama byla obsazena izraelskou armádou v rámci Operace Dekel. Ve válce bojovala na straně židů v rámci 7. brigády pod velením plukovníka Bena Dunkelmana i skupina Čerkesů.\nV roce 1950 byla Kafr Kama povýšena na místní radu (malé město). V obci fungují zařízení předškolní péče o děti a základní škola. Většina obyvatel obce slouží v izraelské armádě. Ekonomika je založena na zemědělství a turistice.\n\nKafr Kama je etnicky zcela čerkeské město, jehož obyvatelé hovoří adygejsky a rusky, ale ovládají i arabštinu a hebrejštinu. V izraelských statistikách ale bývají řazeni k Arabům (arabský sektor). Podle údajů z roku 2005 tvořili 100 % populace muslimové. Jde o menší sídlo spíše vesnického charakteru. K 31. prosinci 2014 zde žilo 3142 lidí, během roku 2014 stoupla populace o 0,8 %.\n\n\n"}
{"id": "510413", "url": "https://cs.wikipedia.org/wiki?curid=510413", "title": "Oblastní rada Jo'av", "text": "Oblastní rada Jo'av\n\nOblastní rada Jo'av ( מועצה אזורית יואב, \"Mo'aca azorit Jo'av\") je oblastní rada v jižním distriktu v Izraeli. Nachází se poblíž měst Kirjat Gat, Kirjat Mal'achi a Aškelon v zemědělsky intenzivně využívané pobřežní planině, v regionu Šefela.\n\nRada se skládá ze dvou částí, které nejsou geograficky přiléhající. Hlavní část je ze severu ohraničena oblastní radou Nachal Sorek, ze západě radou Be'er Tuvja a Šafir, z jihu radou Lachiš a městem Kirjat Gat a z východu radou Mate Jehuda. Západní část rady, kde se nachází kibucy Negba a Sde Jo'av, je ze severu a východu ohraničena radou Šafir, ze západu radou Chof Aškelon a ze západu radou Lachiš.\n\nSídlo oblastní rady leží poblíž vesnice Kfar ha-Rif nedaleko křižovatky dálnice číslo 3 a dálnice číslo 40.\n\nŽidovská sídelní síť zde začala vznikat ve 30. letech 20. století tedy ještě za mandátní Palestiny. Dotvořena byla po vzniku státu Izrael, tedy po roce 1948. Během války za nezávislost v roce 1948 opustila zároveň region arabská populace. Plánovitě zde pak došlo k zřízení židovských zemědělských vesnic v rámci regionálního osidlovacího programu Chevel Lachiš.\n\nOblastní rada Jo'av byla založena roku 1952. Rozprostírá se na celkové ploše 200 km Rada je pojmenována po Jicchaku Dubnovovi, jehož přezdívka byla „Jo'av.“ Padl během války za nezávislost, když bránil kibuc Negba. Jeho jméno nesou i operace izraelské armády, Joav a Mecudat Joav, které se v této oblasti odehrály.\n\nStarostou rady je רני טריינין – Rani Trajnin z kibucu Bejt Nir. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Jo'av sdružuje celkem 14 sídel, z toho osm kibuců, tři mošavy a po jedné společné osadě, mládežnické vesnici (\"youth village\") a arabské vesnici.\n\n\n\nK 31. prosinci 2014 žilo v Oblastní radě Jo'av 7800 obyvatel. Z celkové populace bylo 7400 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 7600. Podle Centrálního statistického úřadu žilo v oblastní radě k roku 2007 celkem 5100 obyvatel a obyvatelstvo rady bylo téměř výhradně židovské (94,7 %). Roční přírůstek byl 4,5 %.\n\n"}
{"id": "510422", "url": "https://cs.wikipedia.org/wiki?curid=510422", "title": "Džunko Tabeiová", "text": "Džunko Tabeiová\n\nDžunko Tabeiová (japonsky 田部井淳子 anglický přepis: \"Tabei Junko\"; 22. září 1939, Miharu prefektura Fukušima – 20. října 2016 Kawagoe prefektura Saitama) byla japonská horolezkyně. Dne 16. května 1975 byla první ženou, která vystoupila na Mount Everest. V roce 1992 se stala první ženou, která zdolala nejvyšší vrcholy všech kontinentů tzv. Seven Summits.\nVystudovala anglickou literaturu na soukromé vysoké škole \"Šōwa Džoši Daigaku\" (昭和女子大学) v Tokiu.\nV roce 1972 byla Tabeiová považována za jednu z nejlepších horolezkyň nejen v Japonsku, ale i na světě. Noviny Yomiuri Shimbun a televizní stanice Nippon se rozhodli sestavit čistě ženský tým, který podnikne výstup na Mount Everest. Ze stovek uchazeček o tuto expedici bylo nakonec vybráno 15 žen, včetně Džunko Tabeiové.\nPo dlouhém tvrdém tréninku odcestovala skupina žen na jaře 1975 do Kátmándú a vytvořila tým \"Šerpa\". K cestě využila stejnou trasu jako první horolezci šerpa Tenzing Norgay a Edmund Hillary. Začátkem května 1975 se tým tábořil v nadmořské výšce 6300 metrů, vzápětí přišla sněhová bouře a pohřbila celý tým v lavině. Všechny účastnice byly pod sněhem. Džunko Tabeiová ztratila vědomí asi na šest minut, dokud ji jeden šerpa nevykopal. Pak podnikla úspěšný výstup a pokračovala ve zdolávání osmitisícovek i v následujících letech. Jako jediná žena na světě zdolala všech sedm nejvyšších vrcholů.\n\n\n"}
{"id": "510428", "url": "https://cs.wikipedia.org/wiki?curid=510428", "title": "Kostel svatého Haštala", "text": "Kostel svatého Haštala\n\nKostel svatého Haštala na pražském Starém Městě patřil k nejstarším farním centrům na území Prahy a je jediným chrámem v Čechách zasvěceným sv. Haštalovi, je po něm pojmenována i Haštalská ulice, kde kostel stojí.\n\nPředchůdce dnešního kostela vznikl zhruba ve stejných místech v 2. polovině 12. století jako románská trojlodní bazilika. Jeho pozůstatky odhalil archeologický průzkum prováděný v 90. letech 20. století. První písemná zpráva o něm pochází ovšem až z 21. března 1234, kdy je podle něj v listině krále Václava I. situován nově založený klášter sv. Františka (dnes sv. Anežky České). Sv. Haštal patřil mezi významné kostely románské Prahy, nacházel se při cestě vedoucí směrem na Poříčí a podací (patronátní) právo k němu měly české královny.\n\nKe zbudování gotické novostavby došlo v období rozkvětu středověké kultury v naší zemi ve 14. století. Začala vyrůstat na východ a jih od románského kostela, aby ten mohl dále sloužit své funkci. Podle původních záměrů se mělo jednat o klasickou trojlodní baziliku. Nejdříve vnikl polygonální chór, tři klenební pole hlavní lodi a jižní boční loď. Tato stavební fáze skončila kolem poloviny 14. století. Po určité pauze a zboření románské stavby se přistoupilo k dokončení hlavní lodi, průčelí a výstavbě severní boční lodi, u níž se uplatnil výrazně odlišný stavební styl. Namísto jednouché lodi zde vznikl dvoulodní síňový prostor, přinášející nové prostorové uspořádání v duchu architektury období vlády krále Václava IV. Na východě byla potom k chóru připojena dnešní sakristie s klenotnicí v patře, navazující právě na síňové dvoulodní. Ta sloužila původně jako samostatná kaple. Tato druhá etapa byla alespoň zčásti hotova k roku 1375, kdy je v pramenech doloženo zřízení kaple Všech svatých pány z Jenštejna ztotožněné právě s prostorou dnešní sakristie. Na ní se podíleli kameníci z okruhu pražské katedrální huti Petra Parléře, což dokládá kvalita kamenické práce, zejména realisticky propracované konzoly na obvodových stěnách boční lodi.\n\nV době husitských bouří byl kostel poškozen a roku 1432 k němu pronikla povodeň. Částečná obnova proběhla již roku 1436. Kostel byl pak až do roku 1624 utrakvistický. Poté co přešel pod katolickou správu byl až do roku 1739 spravován z chrámu Matky Boží před Týnem. Do této farnosti se opět vrátil v roce 2009. Velká pohroma postihla kostel opět roku 1689, kdy vyhořel. Pět let trvající obnovu zahájil již následujícího roku architekt Pavel Ignác Bayer. Středověká klenba hlavní lodi a presbytáře byla nahrazena valenou s lunetami, upravena byla i jejich okna a západní průčelí. Další generální opravou prošel chrám po roce 1851 a na posledy po povodni v roce 2002, kdy do interiéru pronikla spodní voda.\n\nSoučasný kostel má tvar nepravidelné čtyřlodní baziliky s věží nad západním polem jižní boční lodi a sakristií s klenotnicí v patře na severní straně presbytáře. Severní boční prostor tvoří dvoulodní síň sklenutá na tři střední sloupky. Na chór o jednom klenebním poli a polygonálním závěru, jež člení zdvojené pilastry s korintskými hlavicemi, navazuje stejně široká loď o čtyřech klenebních polích s valenou klenbou. Západní pole zabírá renesanční kruchta z roku 1611. Oba boční prostory si zachovaly původní lomená okna bez kružeb i zaklenutí. Severní dvoulodí je vyšší než jižní boční loď.\n\nZařízení kostela je převážně barokní z doby po roce 1730, část oltářů a soch byla pořízena při obnově interiéru po roce 1883. V této etapě byl upraven i hlavní původně vrcholně barokní oltář z roku 1731 do své dnešní novorenesanční podoby. Po stranách tabernáklu se nachází ostatky sv. Haštala včetně jeho lebky, které do Prahy přivezl a chrámu daroval Otec vlasti Karel IV. Světcův obraz potom vytvořil J. Schweiwla roku 1884. Sochy sv. Jana Křtitele a sv. Jana Nepomuckého po stranách provedl zřejmě Ferdinand M. Brokoff (1731). Po stranách vítězného oblouku stojí dva protějškové barokní oltáře: sv. Anny na jižní straně s obrazem Petra Molitora (1739) a naproti Panny Marie Genesanské (1732) s obrazem Panny Marie Dobré Rady (1883). Zvláštní pozornost si zaslouží pašijové sousoší Kalvárie, Getseman, Bičování a Nesení kříže u západní stěny severního dvojlodní od Ferdinanda M. Brokoffa (1716). Nejstarší součástí zařízení je cínová křtitelnice z roku 1550. Starší pozdně gotickou mřížku obsahuje také sanktuář v presbytáři, do dnešní podoby upravený roku 1695. Varhany sem byly přemístěny z kostela sv. Vojtěcha roku 1876.\n\n\n"}
{"id": "510429", "url": "https://cs.wikipedia.org/wiki?curid=510429", "title": "Oblastní rada Abú Basma", "text": "Oblastní rada Abú Basma\n\nOblastní rada Abú Basma ( , \"mo'aca ezorit Abu Basma\", : , \"madžlis iklímí Abú Basma\") byla oblastní rada (jednotka územní správy a samosprávy) v jižním distriktu v Izraeli sdružující několik beduínských vesnic. Vznikla v roce 2004 a zanikla roku 2012, kdy byla rozdělena na oblastní rady al-Kasum a Neve midbar.\n\nRozkládala se v několika územně nepropojených enklávách v centrální a severní části Negevské pouště. Plocha Oblastní rady Abú Basma dosahovala 43 kilometrů čtverečních. Zahrnovala jen několik beduínských osad bez okolní krajiny.\n\nRada vznikla v důsledku vládní rezoluce číslo 881 ze dne <time datetime=\"2003-09-29\">29. září 2003</time>, známou jako „Plán Abú Basma,“ která vyzývala ke vzniku sedmi nových beduínských sídel v Negevské poušti. Založena <time datetime=\"2004-01-28\">byla 28. ledna 2004</time> ministrem vnitra Avrahamem Porazem. Samosprávné orgány dlouho nebyly plně utvořeny a rada byla z velké části spravována ministerstvem vnitra. V radě byla nejvyšší míra nezaměstnanosti v Izraeli.\n\nStarostou rady byl עמרם קלעג׳י – Amram Kaladži. Oblastní rada měla velké pravomoci zejména v provozování škol, územním plánování a stavebním řízení nebo v ekologických otázkách.\n\nV roce 2012 došlo ke zrušení oblastní rady Abú Basma a jejímu rozdělení na oblastní rady al-Kasum a Neve midbar.\n\nOblastní rada Abú Basma zahrnovala několik obcí. Některé z nich měly charakter již dříve existujících shluků rozptýlené beduínské zástavby, jiné byly nově zřízené, coby plánovitě zbudovaná beduínská sídla (například Tarabin as-Sani). Další sídla nebyla administrativně uznána za samostatné obce ale měly už separátní členský status v rámci oblastní rady. V teritoriu pak existovalo i několik shluků zástavby, které neměly žádný právní status.\n\nPodle Centrálního statistického úřadu žilo v oblastní radě k roku 2007 celkem 3100 obyvatel a obyvatelstvo rady bylo téměř výhradně arabské (99,9 %). Roční přírůstek činil 32,4 %.\n\nV souvislosti s novým sčítáním lidu roku 2008, které korigovalo populaci nových osad, a v souvislosti s postupnou registrací obyvatel beduínských osad do nových oficiálně uznávaných obcí probíhá prudký nárůst evidované populace oblastní rady. K 31. prosinci 2009 žilo v oblastní radě Abú Basma  obyvatel.\n\nNeoficiálně byla ale populace oblastní rady ještě daleko vyšší. V době jejího založení žilo v radě zhruba  beduínů, čímž se jednalo o nejlidnatější oblastní radu jižního distriktu, zároveň však s nejmenší správní oblastí. V jiných pramenech se dokonce uváděl počet obyvatel , přičemž stávající správní území rady mělo umožnit usídlení dalších do roku 2020. Populace se zdvojnásobovala každých 13 let.\n\n"}
{"id": "510432", "url": "https://cs.wikipedia.org/wiki?curid=510432", "title": "Avatar (rozcestník)", "text": "Avatar (rozcestník)\n\nAvatar může být:\n\n\n"}
{"id": "510434", "url": "https://cs.wikipedia.org/wiki?curid=510434", "title": "Oblastní rada Alona", "text": "Oblastní rada Alona\n\nOblastní rada Alona ( , \"Mo'aca ezorit Alona\") je oblastní rada (tedy správní území) v Haifském distriktu v Izraeli. Nachází se v pahorkatině nedaleko místní rady (malého města) Binjamina-Giv'at Ada, na pomezí pobřežní planiny a vysočiny Ramat Menaše.\n\nOblastní rada Alona byla založena roku 1953. Jejím účelem bylo sdružit tři venkovská sídla, která měla společné ideologické a organizační napojení na pravicové politické hnutí Betar a vojenskou organizaci Ecel. Pojmenována byla podle dubových lesů pokrývajících okolní krajinu (\"alon\" - hebrejsky dub). Úřady oblastní rady sídlí v mošavu Amikam. Všechna tři sídla byla založena až na přelomu 40. a 50. let 20. století, tedy po válce za nezávislost a vzniku státu Izrael.\n\nStarostou oblastní rady je אריה שרון - Arje Šaron. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Alona sdružuje tři družstevně hospodařící vesnice typu mošav. Průměrná vzdálenost mezi jednotlivými sídly je 4,7 kilometru. Většina obyvatel působí v zemědělství, a to především v pěstování vinné révy a ovoce.\n\n\nK 31. prosinci 2014 žilo v Oblastní radě Alona 2200 obyvatel. Z celkové populace bylo 2200 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 2200. Populačně jde o třetí nejméně lidnatou oblastní radu v Izraeli (úplně nejméně obyvatel má Oblastní rada Megilot a Oblastní rada Tamar).\n"}
{"id": "510437", "url": "https://cs.wikipedia.org/wiki?curid=510437", "title": "Chieftain", "text": "Chieftain\n\nFV 4201 Chieftain byl v 60. letech a 70. letech jedním z hlavních bojových tanků Spojeného království. První prototyp byl dokončen v roce 1961. V době uvedení do služby v roce 1966 měl výkonný kanón a silné pancéřování, které žádný jiný tank té doby neměl. Tank byl řidičem ovládán v leže na zádech, což umožňovalo omezení otřesů během jízdy v terénu. Kromě služby ve Spojeném království byl tank vyvážen na blízký východ (Irák, Írán, Kuvajt, Jordánsko a Omán). Britská armáda Chieftain vyřadila v roce 1995, Jordánsko a Omán jej používají dodnes. Během Irácko-Íránské války v 80. letech měla íránská armáda ve výzbroji 900 tanků Chieftain a tento tank se účatnil mnoha tankových bitev. Kolem 50 opuštěných tanků Chieftain v té době irácká armáda ukořistila a v roce 2015 je použila v boji proti Islámskému Státu. \n\n"}
{"id": "510440", "url": "https://cs.wikipedia.org/wiki?curid=510440", "title": "Hausruckviertel", "text": "Hausruckviertel\n\nHausruckviertel (místně zvaný \"Hausrickkreis\") je region v Horních Rakousích pojmenovaný podle horského hřebenu Hausruck. Tato část Rakouska je tvořena čtyřmi historickými částmi Horních Rakous. Západní hranice Hausruckviertelu s Bavorskem byla definovaná roku 1779, východní hranice byla stanovena v 19. století a je vymezena tokem řeky Traun.\n\nHausruckviertel zahrnuje dnešní centrum Horních Rakous město Wels, okres Wels-okolí, okres Eferding a okres Grieskirchen, jakož i okres Vöcklabruck na jihozápadě země.\n\nZa starého dělení Horních Rakous na čtvrti byl Hausruckviertel západní hranici okresů v Innviertelu Braunau, Ried a Scharding, na jihu podle řeky Vöckla, Ager a řeky Traun a na severu hranici tvoří Dunaj. Zaváděním koncepce hornorakouského prostoru bylo počítáno i s městy Linz, Eferding, Wels a Steyr.\n\nDalšími čtvrtěmi v Horních Rakousích jsou Innviertel, Mühlviertel a Traunviertel.\n\n"}
{"id": "510444", "url": "https://cs.wikipedia.org/wiki?curid=510444", "title": "Avraham bar Chija", "text": "Avraham bar Chija\n\nAvraham bar Chija (: ,‎ 1070?, Barcelona – 1136?, Provence) byl středověký židovský filosof, matematik a astronom. Stal se prvním, kdo svá filosofická, matematická a astronomická pojednání sepsal v hebrejštině a nikoli v arabštině.\n\nJelikož Avraham bar Chija byl prvním astronomem, matematikem a filosofem, který svá díla nesepisoval jako ostatní dosavadní židovští myslitelé v arabštině, nýbrž v hebrejštině, musel v hebrejštině vytvořit patřičný pojmový aparát, čímž se stal jedním ze zakladatelů hebrejské odborné terminologie. Výsledky své jazykové práce shrnul v díle \"Základy porozumění a věž víry\" (יסודי התבונה ומגדל האמונה, \"Jesodej ha-tnuva ve-migdal ha-emuna\").\n\nAvraham bar Chija ve svých dílech \"Úvahy o duši\" (הגיון הנפש, \"Higajon ha-nefeš\") a \"Svitek objevitele\" (מגילת המגלה, \"Megilat ha-megale\") navázal na Gabirolův filosofický koncept, jenž kombinoval neoplatonický princip emanace s aristotelským dualismem látky a formy. Zatímco Gabirol ovšem tvrdil, že z látky a formy se skládají také duchovní substance, Avraham bar Chija zastával názor, že z látky a formy se skládá jen tělesný svět, zatímco nadsmyslové esence jsou čistými formami.\n\nPodobně jako další novoplatonici se Avraham bar Chija zabýval také otázkou, jak může lidská duše dosáhnout světa idejí. Podle něj závisí nejen na intelektuální, ale také na morální dokonalosti. Lidé morálně i intelektuálně nedokonalí, ale také lidé dokonalí pouze intelektuálně budou zničeni. Duše lidí dokonalých pouze morálně bude převtělena, aby v dalším životě mohla dosáhnout také intelektuální dokonalosti. Světa idejí tak po smrti dosáhnou pouze lidé dokonalí morálně i intelektuálně.\n\nMesianistické úvahy a zájem o zjištění data příchodu Mesiáše přivedly Avrahama bar Chiju k otázce dějin, filosofii dějin, ke zkoumání světových věku a ke zdůrazňování vyvolenosti izraelského lidu.\n\nNa některé myšlenky Avrahama bar Chiji navázal mimo jiné středověký chasidismus.\n\nPřínos díla Avrahama bar Chiji v astronomii a matematice (\"Forma světa\", צורת הארץ, \"Curat ha-arec\") spočíval zejména ve vytvoření hebrejské terminologie. Velmi významným se pak stalo jeho dílo \"Kniha období\" (ספר העבור, \"Sefer ha-ibur\"), které představovalo nejstarší hebrejské pojednání o výpočtu židovského kalendáře.\n\n"}
{"id": "510445", "url": "https://cs.wikipedia.org/wiki?curid=510445", "title": "Oblastní rada Menaše", "text": "Oblastní rada Menaše\n\nOblastní rada Menaše ( מועצה אזורית מנשה, \"Mo'aca azorit Menaše\") je oblastní rada v Haifském distriktu v Izraeli.\n\nNachází se v hustě osídlené a zemědělsky intenzivně využívané pobřežní planině poblíž měst Chadera a Pardes Chana-Karkur, a dále v prostoru odtud k východu, při ústí Vádí Ara.\n\nNovověké židovské osídlení v této oblasti začalo vznikat již za mandátní Palestiny, ale sídelní síť byla dotvořena až po vzniku státu Izrael. Oblastní rada Menaše vznikla roku 1950. Pojmenována je podle biblického kmene Manases, který sídlil v tomto regionu.\n\nBěhem války za nezávislost v roce 1948 opustila pobřežní nížinu arabská populace. Ta se ale uchovala v kompaktním území ve Vádí Ara, jehož okrajová západní část spadá pod jurisdikci Oblastní rady Menaše.\n\nSídlo úřadů oblastní rady leží v novém komplexu poblíž vesnice Ejn Šemer na východním okraji aglomerace města Pardes Chana-Karkur (které ovšem stejně jako Chadera pod jurisdikci oblastní rady nespadá). Starostou rady je אילן שדה - Ilan Sade. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Menaše sdružuje celkem 25 sídel. Z toho je deset kibuců, sedm mošavů, dvě společné osady, tři arabské vesnice a tři další sídla.\n\nK 31. prosinci 2014 žilo v Oblastní radě Menaše 18 600 obyvatel. Z celkové populace bylo 14 900 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 15 400. Ostatní jsou většinou izraelští Arabové. Podle Centrálního statistického úřadu k roku 2007 obyvatelstvo rady tvořili ze 76,5 % Židé a z 21,9 % izraelští Arabové. Roční přírůstek byl 2,1 %.\n\n"}
{"id": "510449", "url": "https://cs.wikipedia.org/wiki?curid=510449", "title": "Mojzesovo", "text": "Mojzesovo\n\nMojzesovo je obec na Slovensku v okrese Nové Zámky v Nitranském kraji. V obci je římskokatolický kostel sv. Ondřeje z roku 1720. K 31. prosinci 2004 zde žilo 1600 obyvatel.\n\nOsídlení obce Mojzesovo vzniklo zhruba v polovině 12 století. První písemná zmínka o vsi pochází z roku 1273, kdy jako osada existovala už přibližně 100 let.\n"}
{"id": "510451", "url": "https://cs.wikipedia.org/wiki?curid=510451", "title": "Jacopo Aconcio", "text": "Jacopo Aconcio\n\nJacopo Aconcio, latinsky Acontius Jacobus, (7. září 1492 – 1566) byl italský filozof a reformační teolog. Jeho nejvýznamnějším dílem je \"De methodo, hoc est de recta investigandarum tradendarumque artium ac scientiarum\" (zkráceně \"De methodo\", česky \"O metodě\"), ve kterém udává jako nejnaléhavější úkol doby nalezení nové metody výkladu skutečnosti.\n"}
{"id": "510457", "url": "https://cs.wikipedia.org/wiki?curid=510457", "title": "Praha-Libeň dolní nádraží", "text": "Praha-Libeň dolní nádraží\n\nPraha Libeň dolní nádraží byla železniční stanice na již zrušeném traťovém úseku Praha-Vysočany - Praha-Těšnov. Nacházela se severozápadně od původní historické Palmovky, jihozápadně od dnešní stanice metra Palmovka.\n\nNádraží bylo postaveno současně s železniční tratí Rakouské severozápadní dráhy roku 1873 na pozemcích staré usedlosti Balabenka.\n\nOsobní doprava byla ukončena roku 1972.\n\nOba přilehlé traťové úseky zůstaly až do ukončení provozu jednokolejné, nádraží tedy sloužilo ke křižování vlaků. Mělo tři dopravní koleje číslo 1, 2 a 3 a dvě koleje manipulační číslo 5 a 7. Kolej číslo 7 byla kusá a dala se obsluhovat pouze z těšnovského zhlaví.\n\nZ nádraží také vedla železniční vlečka do nedalekého strojírenského podniku Rustonka.\n\nV místě dnešní křižovatky se nacházel železniční přejezd vybavený mechanickými závorami, jejichž obsluha byla zajišťována ze stavědla St.1. Tramvaje přes tento přejezd přejížděly do roku 1986.\n\nZ původního nádraží se do dnešních dob nedaleko od dnešní Palmovky zachovala pouze jedna budova na adrese Zenklova 250/5, která je dobře viditelná z tramvajového křížení na Palmovce. \n\nPod prostorem bývalého nádraží prochází trasa B Pražského metra mezi blízkou stanicí Palmovka a stanicí Invalidovna.\n\n\n\n"}
{"id": "510458", "url": "https://cs.wikipedia.org/wiki?curid=510458", "title": "Kociánek dvoudomý", "text": "Kociánek dvoudomý\n\nKociánek dvoudomý (\"Antennaria dioica\") je vytrvalá, asi 7–30 cm vysoká bylina s plazivým oddenkem. Kvete v květnu a červnu, v horách až v červenci. Roste v sušších lesích, na pastvinách, v křovinách, na výslunných stráních i na horských lukách. V Alpách byla nalezena ve výši 2849 m. Květů této rostliny se dříve používalo také v domácím lékařství.\nV České republicke patří k silně ohroženým druhům (C2). V současnosti neustále ubývá i na početně velmi bohatých lokalitách, v nižších polohách již téměř vyhynul.\n\n \n"}
{"id": "510460", "url": "https://cs.wikipedia.org/wiki?curid=510460", "title": "Heinrich Cornelius Agrippa von Nettesheim", "text": "Heinrich Cornelius Agrippa von Nettesheim\n\nHeinrich Cornelius Agrippa von Nettesheim (14. září 1486, Kolín nad Rýnem – 18. února 1535, Grenoble) byl německý humanistický učenec, křesťanský teosof, okultista, právník a lékař.\nV dobrodružném životě se ucházel o přízeň různých dvorů a univerzit, působil jako městský lékař a právník, sloužil ve vojsku, všude se ale dostal brzy do sporů a musel odejít. Prošel tak celou západní Evropu, stýkal se se slavnými humanisty a byl třikrát ženat. Plné rozporů je i jeho dílo, v němž jednak shromáždil látku z nejrůznějších magických spisů a snažil se je obhájit jako užitečnou vědu, napsal však také ostrou kritiku všeho vědění včetně svého vlastního. Byl reálnou inspirací pro Goethova \"Fausta\". \n\nHlavním pramenem pro Agrippův životopis je jeho korespondence z let 1507-1535, která však není historicky příliš spolehlivá. Na univerzitě v Kolíně studoval latinu, teologii, hermetismus, magii, lékařství, římské právo, mechaniku, optiku a geometrii. Roku 1500 získal titul bakaláře a o dva roky později titul licenciáta (magistra) svobodných umění. V letech 1502-1507 žil a studoval v Paříži, kde se spřátelil s řadou významných humanistů, roku 1509 přednášel na univerzitě v Burgundském Dole o kabalistické knize Johanna Reuchlina. V roce 1510 byl v Anglii, snad ve službách císaře Maxmiliána I., a navštěvoval teologické přednášky Johna Coleta. V letech 1511-1518 žil v různých městech v Itálii, přednášel v Turíně a v Pavii, kde se poprvé oženil. Markýzovi z Montferrat věnoval dva spisky, \"Dialog o člověku\" a \"O trojím důvodu pro poznávání Boha\", ale u dvora se neuchytil. Měl však příležitost stýkat se s podobně smýšlejícími humanisty a prohloubil své znalosti kabaly a hermetismu, zejména četbou spisů a překladů Pica della Mirandoly. Studoval také u u židovských kabalistů.\n\nV Itálii začal psát své nejznámější dílo \"De occulta philosophia\" (Okultní filosofie, vyšlo 1531–1533), v němž se snažil rehabilitovat magii v křesťanství. Tvrdil, že magie není dílem ďábla, nýbrž že se jedná o vědu, která odhaluje tajemné zákonitosti stvoření. Tyto tajemné zákonitosti se skrývají v řecké, egyptské a perské moudrosti, ale také v Tóře. Odkrývá je kabala, kterou je ovšem podle Agrippy nutné interpretovat a doplnit v duchu křesťanského zjevení. Agrippovo dílo se stalo jedním z nejdůležitějších magicko-okultistických děl.\n\nOd roku 1518 působil jako městský právník v Metách, od 1521 jako městský lékař v Ženevě, kde se po smrti své první ženy oženil podruhé, a v letech 1523-1524 jako lékař ve Fribourgu. V té době se seznámil se spisy Martina Luthera a dalších reformátorů, sám však zůstal přívržencem Erasma Rotterdamského. Roku 1524 se stal osobním lékařem královny-matky u dvora krále Františka I., který tehdy sídlil v Lyonu. Vlivné králově sestře Markétě Navarrské věnoval traktát \"O chvále žen\", přesto však byl roku 1526 propuštěn. Ve velké nouzi napsal skeptický traktát \"O marnosti všech věd a umění\", kde zpochybnil všechnu lidskou učenost a výslovně i své vlastní knihy o magii, protože jedinou jistotou je slovo Boží. \n\nRoku 1528 odešel do Antverp a ucházel se o přízeň u dvora císaře Maxmiliána, který s Francií právě válčil. U Markéty Habsburské jako guvernérky sice dostal jen skromné místo, mohl zde však vytisknout své spisy. Ty se těšily velkému úspěchu, spis \"O marnosti\" však mimo jiné ostře kritizoval žebravé mnichy a na jejich nátlak byl propuštěn. Roku 1532 byl krátce uvězněn pro dluhy a pak uprchl do Kolína k arcibiskupovi Herrmanu von Wied, který se o hermetismus zajímal. Dal zde tisknout spis \"Okultní filosofie\" a když církevní cenzoři namítali, arcibiskup tisk prosadil. Agrippa vytiskl ještě další polemické spisy na obranu francouzského humanisty Lefèvra d'Etaples, což vyvolalo další spory. Roku 1535 se vrátil do Lyonu, kde byl uvězněn, ale na přímluvy přátel brzy propuštěn. Krátce nato, snad v Grenoblu, zemřel. Tři z jeho dětí pak žily ve Francii.\n\nPostava Agrippy, stejně jako jeho žáka Johanna Weyera, se objevila roku 2010 ve světoznámé hororové videohře , jako jedna z hlavních postav.\n\n\n\n"}
{"id": "510461", "url": "https://cs.wikipedia.org/wiki?curid=510461", "title": "Adrien-Marie Legendre", "text": "Adrien-Marie Legendre\n\nAdrien-Marie Legendre (//; 18. září 1752 Paříž – 10. ledna 1833 tamtéž) byl francouzský matematik. Svou prací významně přispěl k rozvoji statistiky, teorie čísel, abstraktní algebry a matematické analýzy.\n\nZa přínos vědě je jeho jméno uvedeno v seznamu 72 jmen na Eiffelově věži, je po něm pojmenován i měsíční kráter Legendre či planetka (26950) Legendre.\n\nAdrien-Marie Legendre se narodil v Paříži 18. září 1752 v zámožné rodině. Vzdělání se mu dostalo na Pařížské univerzitě (Collège Mazarin), svou závěrečnou práci z fyziky a matematiky obhájil v roce 1770. V letech 1775 až 1780 vyučoval na École militaire v Paříži a od roku 1795 na École normale supérieure. V tomto období byl členem Bureau des Longitudes. V roce 1782 jeho pojednání o projektilech ocenila Pruská akademie věd. Tato práce mu přinesla i pozornost Joseph-Louis Lagranga.\n\nLegendre se v roce 1783 stal mimořádným a v roce 1785 řádným členem Académie des Sciences. V roce 1789 byl zvolen členem Královské společnsoti. Účastnil se anglo-francouzského vyměřování, které mělo za cíl v letech 1784–1790 zjistit a pomocí trigonometrie spočítat vzdálenost mezi Pařížskou observatoří a Královskou greenwichskou observatoří. Za tímto účelem v roce 1787 navštívil Dover a Londýn společně s J. D. Cassinim a Pierre Méchainem. Trojice navštívila i Williama Herschela, objevitele planety Uran.\n\nLegendre o svůj majetek přišel v roce 1793 během Francouzské revoluce. V tomto roce se také oženil s Marguerite-Claudine Couhin, což mu pomohlo po finanční stránce. V roce 1795 se Legendre stal jedním ze šesti členů sekce matematiky rekonstituované Akademie věd, přejmenované na Institut National des Sciences et des Arts. Později, v roce 1803, když Napoleon Institut National reorganizoval se Legendre stal členem geometrické sekce. V letech 1799 až 1812 byl Legendre zkoušejícím absolventů z matematiky v dělostřeleckých kurzech na École militaire a v období 1799 až 1815 byl stálým zkoušejícím z matematiky na École polytechnique. \n\nV roce 1831 byl jmenován důstojníkem Řádu čestné legie, v roce 1832 byl zvolen zahraničním čestným členem Americké akademie umění a věd.\n\n\nPo dvě staletí, až do objevu chyby v roce 2005, podávaly knihy, vyobrazení a články nesprávně vydávaly portrét francouzského politika Louise Legendra (1752–1797) za portrét matematika Legendra. Chyba vznikla proto, že náčrt byl označen jednoduše jako „Legendre“ a objevil se v knize spolu se současnými matematiky, jako je například Lagrange. Jediný známý portrét Legendra, teprve nedávno objevený, pochází z knihy \"Album de 73 portraits-charge aquarellés des membres de I’Institut\" z roku 1820, což byla práce se 73 karikaturami členů Institutu francouzského umělce Juliena-Leopolda Boillyho.\n\n"}
{"id": "510462", "url": "https://cs.wikipedia.org/wiki?curid=510462", "title": "Crypsirina", "text": "Crypsirina\n\nCrypsirina je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510463", "url": "https://cs.wikipedia.org/wiki?curid=510463", "title": "Letecká základna Tel Nof", "text": "Letecká základna Tel Nof\n\nZákladna Izraelského vojenského letectva Tel Nof (: , \"Besis chejl ha-avir Tel Nof\") (ICAO: LLEK), též známá jako Air Force Base 8 (doslova „základna letectva 8“), je jedna ze tří hlavních leteckých základen Izraelského vojenského letectva (IAF). Tel Nof se nachází poblíž města Rechovot. Základna byla založena během Britského mandátu Palestina pod názvem RAF Aqir a sloužila jako hlavní základna Královského letectva (: \"Royal Air Force, RAF\") v Palestině. Během války za nezávislost byla pojmenována základna Ekron. Dnes je Tel Nof domovskou základnou několika bojových a vrtulníkových letek. Zároveň je domovskou základnou několika speciálních jednotek Izraelských obranných sil, včetně Jednotky 669 (letecká záchranná a evakuační jednotka) a výcvikového centra parašutistů. Do dubna 1966 byla domovskou základnou pro leteckou akademii IAF, která se poté přestěhovala na leteckou základnu Chacerim.\n\n\n"}
{"id": "510467", "url": "https://cs.wikipedia.org/wiki?curid=510467", "title": "Temnurus", "text": "Temnurus\n\nTemnurus je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510471", "url": "https://cs.wikipedia.org/wiki?curid=510471", "title": "Kazimierz Ajdukiewicz", "text": "Kazimierz Ajdukiewicz\n\nKazimierz Jósef Stanislaw Ajdukiewicz (12. prosince 1890, Ternopil – 12. dubna 1963, Varšava) byl polský filosof, logik a sémantik, člen tzv. Varšavské školy filosofie a logiky. Zabýval se řešením paradoxů Zénona z Eleje a vypracoval notaci umožňující formulovat podmínky pro syntaktickou spojitost (z této jeho práce vzešla kategoriální gramatika).\n\nAjdukiewicz studoval filozofii, fyziku a matematiku na Lvovské univerzitě a promoval zde v roce 1912 u Twardowského. V roce 1921 habilitoval ve Varšavě a poté působil na Lvovské univerzitě (1922–1925) a také na Varšavské (1925–1928). Profesorem se stal v roce 1928 ve Lvově, kde také přečkal 2. světovou válku. Od roku 1945 byl profesorem na univerzitě v Poznani, v období 1948 až 1952 byl jejím rektorem. Vedl oddělení logiky na polském Institutu pro filozofii a sociologii a od roku 1953 byl šéfredaktorem časopisu \"Studia logica\". \n\n\n\n"}
{"id": "510473", "url": "https://cs.wikipedia.org/wiki?curid=510473", "title": "Platysmurus", "text": "Platysmurus\n\nPlatysmurus je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510475", "url": "https://cs.wikipedia.org/wiki?curid=510475", "title": "Ptilostomus", "text": "Ptilostomus\n\nPtilostomus je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510476", "url": "https://cs.wikipedia.org/wiki?curid=510476", "title": "Auto Moto Styl", "text": "Auto Moto Styl\n\nAuto Moto Styl (AUTOMOTOSTYL, AMS) je pořad z produkce společnosti Frame100r a Auto.cz, který je vysílán v České televizi. Poprvé se objevil v lednu 2008. Vysílá se jednou za dva týdny v sobotu po poledni na Jedničce a doplňuje zavedený pořad Auto Moto Revue.\n\nAuto Moto Styl je moderním pořadem o automobilech, který přináší divákovi nový pohled na testování vozů. Zaujme svým neotřelým obrazovým zpracováním, vtipnými postřehy a netradičními rubrikami. Na své si tak přijdou nejen pánové, milující vůni benzínu a spálených pneumatik, ale i dámy, kterým se AMS pravidelně věnuje. Mimo čistě motoristických témat nabízí pořad i zajímavé příběhy lidí, kteří svůj život zasvětili autům, pravidelně se věnuje i otázce bezpečnosti za volantem a na silnicích a informuje o automobilových novinkách doma i ve světě.\n\nPůvodně internetový projekt doplňující písemné testy vozů internetového portálu www.auto.cz byl od počátku vzniku pořadu jeho hlavní rubrikou. Účelem Roadlooku je předvést testovaný vůz jako přirozenou součást lidského života, jako člena rodiny, každodenního společníka na cestách za prací či prostředku pro víkendovou zábavu. Test je zaměřen na určitou vlastnost, účel použití vozu a tuto skutečnost dále rozvíjí s přesahem do běžného života.\n\nTato rubrika ukazuje svět automobilů ženám přístupnou formou. Ženy vnímají jinak barvy i materiály, preferují různý typ vozů, stejně jako různé prvky výbavy a pro muže zanedbatelné maličkosti. Všímají si detailů, kterých si muž většinou hned nevšimne. Z toho důvodu provází tímto testem moderátorka, která se snaží na tyto detaily poukázat a pomoci například při výběru vozu pro ženu.\n\nKaždý den se ve světě představí nějaká automobilová novinka na čtyřech kolech. Aby ani divák AMS nepřišel zkrátka, pravidelně se o těchto vozech dozví z rubriky Preview. V krátkém představení jsou uvedeny základní technické informace, včetně předpokládané ceny.\n\nDalší rubrika je opět alternativou klasickému testu. Tentokrát v podání moderátora, který na testovaném exempláři umí najít základní myšlenku, priroritní určení a otestovat ji úplně obráceně. K vidění tak bude například hybrid testovaný ve sportovním módu, kabriolet v chladném počasí nebo pracovní pick-up využitý k zábavě.\n\nŘízení čtyřkolých miláčků není zdaleka jen o zábavě. Cestování mnohdy přináší spoustu starostí spojených s bezpečností. Existuje mnoho postupů, jak jezdit bezpečně a ještě více špatných alternativ a nejrůznějších fám. Rubrika bezpečnost má za úkol informovat diváka o tom, jak správně postupovat, pokud se ocitne u nehody, jak se bezpečně chovat na dálnici, jaká má práva a možnosti při policejní kontrole, ale i spoustu dalších užitečných informací.\n\nV informační rubrice vám poradí, jak si vybrat správnou navigaci, jak přepravit koně nebo jaký je to pocit, když se auto převrátí na střechu. Zavede vás také na nejrůznější srazy a motoristické akce nebo se dozvíte, jaký vůz se stal autem roku v ČR.\n"}
{"id": "510478", "url": "https://cs.wikipedia.org/wiki?curid=510478", "title": "Straka etiopská", "text": "Straka etiopská\n\nStraka etiopská (\"Zavattariornis stresemanni\") je pták z čeledi krkavcovití (Corvidae), člen monotypického rodu Zavattariornis. Jeho hlavní stravou je hmyz. Svá hnízda si staví vysoko v korunách akácií. Hnízdo má obvykle kulovitý tvar s trubkovým vstupem shora.\n\n"}
{"id": "510479", "url": "https://cs.wikipedia.org/wiki?curid=510479", "title": "Infekční nefritida kuřat", "text": "Infekční nefritida kuřat\n\nInfekční nefritida kuřat je nakažlivé a subklinicky probíhající virové onemocnění ledvin u mladých kuřat. V roce 1976 izolovali v Japonsku u klinicky zdravých jednotýdenních výkrmových kuřat virus, který byl na základě fyzikálně-chemických a morfologických vlastností klasifikován jako pikornavirus (enterovirus). Infekce byla později kromě Japonska prokázána také v některých chovech v Evropě a v Sev. Irsku, kde byla její přítomnost zjištěna i u krůt.\nVirus se antigenně liší od virů aviární encefalomyelitidy i hepatitidy kachen. Jeho patogenita je minimální; stanovena byla experimentální infekcí kuřat a kuřecích embryí. Onemocnění se projevuje pouze u kuřat opožděným růstem a změnami na ledvinách; dospělí ptáci reagují pouze tvorbou protilátek (sérokonverzí). Rozšíření infekce v populaci drůbeže není přesně známo, podobně jako její hospodářský i zdravotní význam. Virus ale může komplikovat laboratorní diagnostiku a to jako kontaminanta buněčných kultur připravovaných z kuřecích embryí.\n"}
{"id": "510486", "url": "https://cs.wikipedia.org/wiki?curid=510486", "title": "Aphelocoma", "text": "Aphelocoma\n\nAphelocoma je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510493", "url": "https://cs.wikipedia.org/wiki?curid=510493", "title": "Angel", "text": "Angel\n\nAngel může být:\n\n\n\n"}
{"id": "510496", "url": "https://cs.wikipedia.org/wiki?curid=510496", "title": "Cyanolyca", "text": "Cyanolyca\n\nCyanolyca je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510499", "url": "https://cs.wikipedia.org/wiki?curid=510499", "title": "Gymnorhinus", "text": "Gymnorhinus\n\nGymnorhinus je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510500", "url": "https://cs.wikipedia.org/wiki?curid=510500", "title": "Syndrom uzamčení", "text": "Syndrom uzamčení\n\nSyndrom uzamčení (: Locked-in syndrome), i v češtině běžně Locked-in syndrom, je stav vážné poruchy mozku, při které u pacienta dojde ke kompletní paralýze všech vůlí ovlivnitelných svalů (příčně pruhovaná svalovina) s výjimkou okohybných svalů (hybnost očních víček a očních bulbů). Pacient se tedy není schopný hýbat (kvadruplegie) a verbálně komunikovat, zároveň je však při vědomí a je schopen myslet, slyšet, vnímat, rozumět a pamatovat si. Jediným způsobem komunikace je mrkání očními víčky (např. 1× mrknutí = ne, 2× mrknutí = ano). U celkového syndromu uzamčení dochází k paralýze i očních svalů. Syndrom uzamčení je důsledkem léze mozkového kmene, při kterém je poškozená ventrální část Varolova mostu (k jejímu poškození může dojít i v důsledku infarktu varolova mostu). Ve francouzštině pro tuto nemoc existuje název \"maladie de l'emmuré vivant\", což doslovně znamená „choroba zazdění zaživa.“\n\nNázev této nemoci byl poprvé použit v roce 1966 Plumem a Posnerem.\n\nV roce 2007 byl o příběhu muže postiženého syndromem uzamčení natočen francouzsko-americký film \"Skafandr a motýl\" (\"Le Scaphandre et le papillon\"). Film je adaptací stejnojmenné autobiografické knihy od Jean-Dominique Baubyho.\n\n"}
{"id": "510502", "url": "https://cs.wikipedia.org/wiki?curid=510502", "title": "Platylophus", "text": "Platylophus\n\nPlatylophus je rod ptáků z čeledi krkavcovití (Corvidae).\n\nSeznam dosud žijících druhů:\n\n\n"}
{"id": "510507", "url": "https://cs.wikipedia.org/wiki?curid=510507", "title": "Aurach (přítok Ageru)", "text": "Aurach (přítok Ageru)\n\nAurach je řeka v Horních Rakousích a pravostranný přítok řeky Ager.\nAurach pramení v pohoří Höllengebirge a teče přes bohatě zalesněný \"Aurachtal\", obcemi Altmünster (Neukirchen, Reindlmühl) a Pinstdorf (Kufhaus). Poblíž Pinsdorfu opouští řeka Aurachtal a teče dále přes předpolí Alp přes obce Ohlsdorf a Aurakirchen až do Wankhamu, kde ústí do řeky Ager.\nNa území obce Pinsdorf má Aurach celou řadu malých přítoků:\nNa území obce Altmünster, katastrálního území Reindlmühl, je Aurach také nápájen potoky:\n\n"}
{"id": "510508", "url": "https://cs.wikipedia.org/wiki?curid=510508", "title": "Cold War", "text": "Cold War\n\nCold War je počítačová hra vyvinutá v České republice studiem Mindware a vydaná DreamCatcher Games (Linux Game Publishing pro Linux). Hra je, podobně jako Splinter Cell, stealth hrou. Hra používá systém výroby zbraní a nářadí z věcí obyčejné potřeby. Příběh točící se kolem civilního reportéra také z principu nedovoluje použití akrobatických kousků. Velkým plusem hry je mnoho různých strategií vedoucích k dohrání hry. Hra byla vydána v Severní Americe pro Microsoft Windows a Xbox 27. září 2005. Linuxová verze byla vydána 4. srpna 2006.\n"}
{"id": "510509", "url": "https://cs.wikipedia.org/wiki?curid=510509", "title": "Model driven architecture", "text": "Model driven architecture\n\nMDA, Model Driven Architecture (modelem řízená architektura) je specifikace konsorcia OMG založená na pevně stanovených standardech této skupiny. Tento koncept přináší „nový“ přístup v oblasti vývoje a především údržby informačních systémů, který je založen na klasickém OOP. Hlavní myšlenkou MDA je oddělit business a aplikační logiku od technologické platformy. Tato myšlenka není nikterak nová, potřeba vytvářet analytický a návrhový model tu existuje poměrně dlouho. To, co MDA přináší nového, jsou postupy a způsoby, jak tyto modely správně transformovat. Primárními cíli tohoto přístupu jsou zajištění přenosnosti, interoperability (součinnosti) a znovupoužitelnosti díky oddělené architektuře.\n\n\n\nModel, též známý jako doménový model, se zaměřuje výhradně na prostředí a obecné požadavky systému a jeho detailní struktura a konkrétní zpracování jsou v této fázi skryté nebo dosud neurčené. Tento model reflektuje „business“ požadavky zákazníka a pomáhá přesně popsat to, co se od systému očekává. Proto musí být nezávislý na technickém zpracování a popisovat systém čistě věcně a logicky. Předpokládá se, že uživatel těchto modelů je člověk, který není obeznámen s modely nebo konstrukcemi užívaných k vyjádření funkčnosti těch požadavků, které jsou právě specifikované v CIM. Nejčastějšími uživateli tohoto typu modelů jsou „business“ analytici případně sami uživatelé systému. Tento druh zobrazení neslouží pouze jako prostředek k pochopení problémů a vymezení problémové oblasti, ale také jako jakýsi sdílený zdroj pojmů (slovník problémové oblasti), které se používají v jiných modelech (úrovních MDA) nebo pro další modelovaní na stejné úrovni. Ve skutečnosti mohou být tyto modely např. procesní modely, Use case diagramy případně diagramy činností.\n\nTento model se zabývá tou částí kompletní specifikace systému, která se nemění podle konkrétního druhu zvolené platformy. PIM totiž zprostředkovává určitou míru nezávislosti konkrétního řešení dané problémové oblasti tak, aby se hodila na různé platformy podobného typu. Popisuje chování (algoritmy) a strukturu aplikace opravdu jen v těch mezích, které zajistí jeho přenositelnost mezi různými technologickými řešeními. Oproti předcházejícímu modelu je doplněn o ty informace (algoritmy, principy, pravidla, omezení…), které jsou nezbytně důležité k řešení dané problémové oblasti prostřednictvím informačních technologií. Ovšem je důležité poznamenat, že tento model přesně nevychází z CIM, nýbrž si z něho obvykle IT analytik vybere pouze to podstatné, co se považuje za smysluplné pro potřeby počítačového zpracování konkrétní problémové oblasti. Transformace z modelu CIM do PIM obvykle neprobíhá automaticky, je to dáno především odlišným charakterem těchto modelů, kde PIM je model struktury (objektový model), kdežto CIM je spíše procesní model. Tento přechod probíhá skrze Use Case scénáře, které přiblíží procesní model k objektovému. Velkou výhodou PIM modelu je jeho znovupoužitelnost a proto může posloužit jako výchozí bod pro různá zadání.\n\nPoslední model (pokud se nebere v úvahu zdrojový kód) specifikace MDA, který je již závislý na cílové platformě, kombinuje PIM s konkrétním technologickým řešením (např. .NET, Java EE, Corba). Tento model věrně odráží strukturu kódu a proto je již dostatečným podkladem pro implementaci, de facto se jedná o vizualizaci kódu na stejné úrovni abstrakce. Vyskytují se v něm objekty, které úzce souvisí se zvoleným technologickým prostředím (např. operace pro přístup k atributům, konstruktory a destruktory tříd,…). Příkladem jsou třídy specifické pro danou platformu, které dovolují komunikovat s balíkem objektů běžně dodávaných s vývojovou platformou. Databázový model (model relační databáze) lze považovat také za PSM.\n\nJedná se o proces aplikace konkrétních transformačních pravidel na model nezávislý na platformě, jenž vyústí v PSM. Otázkou je, jaká transformační pravidla mají být použita u konkrétních elementů z PSM. MDA specifikace popisuje hned několik způsobů, jak vytvořit (mapovat) tyto vazby (v čemž spočívá asi jeho největší přínos).\nJednou z možností je mapovat přes meta-modely, kdy jednotlivé typy elementů jak v PIM tak v PSM, jsou specifikovány ve dvou odlišných tzv. MOF („Meta Object Facility“) meta-modelech. V tomto případě jsou určena jasná mapovací pravidla (algoritmy) určující protějšky ke konkrétním typům v meta-modelu PIM z meta-modelu PSM. Jedná se vlastně o překlad z meta jazyka uřčeného pro modelování v PIM do meta jazyka sloužícího k vyjádření typově různých elementů závislých na dané platformě (viz následující obr.).\n\nDalším přístupem je mapování prostřednictvím tzv. značek. Těmito značkami se označí jednotlivé elementy a tím se určuje, jakým způsobem budou transformovány. Slouží tedy jako identifikátory pro transformační pravidla. Jednoduchým příkladem značky by mohla být „Entita“, která může být aplikována na nějakou třídu nebo jiný objekt z PIM. Složitější ukázkou je případ, kdy je více elementů modelu osázeno značkami, které dohromady tvoří identifikovatelnou sadu. K této sadě je jasně definována transformační šablona např. v podobě návrhového vzoru. A aby to nebylo jednoduché, je také možno jednomu elementu přiřadit více značek. To indikuje, že tento prvek hraje roli ve více než jednom mapování a proto také bude podle každého z nich transformován. Ve výsledku se to může projevit jak dodatečnou vlastností stejně tak jako novým elementem v PSM.\n\nV reálu se k transformaci používá obvykle kombinace obou výše uvedených přístupů. Mapování pomocí meta-modelu totiž v sobě skrývá omezení, které nedovoluje více instancím jedno typu z PIM přiřadit různé protějšky z PSM. Tato neschopnost, dodatečně přidat potřebné informace, dělá tento způsob silně deterministickým. Proto některé charakteristické typy s PIM musejí být opatřeny značkou za účelem detailnějšího specifikování. Na druhou stranu každá transformace jednotlivých elementů v sobě předpokládá určitá typová omezení, kterých by se každý návrhář měl držet, aby výsledná transformace měla vůbec nějaký smysl. To znamená, že každý typ elementu v PIM má implicitně definovanou sadu značek, kterými ho lze označit. Výsledkem každé transformace je, jak již bylo uvedeno, platformově specifický model a dále záznam o transformaci. Ten v sobě zahrnuje mapu, která ukazuje jaké druhy transformací byly použity pro konkrétní druhy mapování, což umožňuje provádět transformaci i v opačném směru. Tyto informace v důsledku pomáhají lépe synchronizovat jednotlivé vrstvy na různých úrovních abstrakce a tak dosáhnout lepší konzistence.\n\nMDA nelze považovat za sjednocující standard. Hlavně proto, že neposkytuje přesnou metodiku (jedná se o velmi obecný standard), a také že jde o poměrně složitý koncept, který je neustále v procesu standardizace a vývoje, jenž je nasaditelný jen v určitých případech. Na druhou stranu MDA poskytuje řadu výhod, zjednodušuje analýzu, návrh, implementaci a integraci aplikací včetně i těch velkých a komplexních systémů. Celkově MDA přináší výhodu v podobě snadné přenositelnosti aplikace mezi jednotlivými platformami a dokonce umožňuje křížit jednotlivé platformy, pokud to architektura aplikace dovoluje nebo vyžaduje. Tento koncept bude mít určitě i nadále své místo v oblasti vývoje IS, lze to usoudit z jeho rozšíření v praxi v posledních letech, která se projevuje jako rostoucí podpora MDA v CASE nástrojích.\n\nMDA se také řadí pod novější přístup nazývaný Model-driven engineering.\n\n"}
{"id": "510511", "url": "https://cs.wikipedia.org/wiki?curid=510511", "title": "Heterogonie", "text": "Heterogonie\n\nHeterogonie je druh rozmnožování (resp. životního cyklu), při kterém se střídá partenogeneze a pohlavní rozmnožování. Probíhá například u perlooček (Cladocera).\n"}
{"id": "510519", "url": "https://cs.wikipedia.org/wiki?curid=510519", "title": "Vlákna z karbidu křemíku", "text": "Vlákna z karbidu křemíku\n\nVlákna z karbidu křemíku jsou textilní materiály používané téměř výhradně jako keramické výztuže kompozitů.\n\nVlákna se vyrábí od roku 1967, V roce 2017 dosáhl celosvětový výnos z prodeje 240 milionů USD. \n\nKontinuální vlákna s průměrem 10-100 µm se vyrábí (stejně jako borová vlákna) metodou CVD. Zdrojem křemíku a uhlíku jsou alkylsilany (např. CHSiCl), které jsou v reaktoru při teplotách cca 1 300 °C redukovány vodíkem. Vzniklý karbid křemíku se usazuje na uhlíkovém substrátu o tloušťce 10–20 μm. Hotová vlákna se značí SiC/C.\n\nVlákna s průměrem pod cca 15 μm se získávají z polymerních prekurzorů. Např. při výrobě \"Nicalonu®\" se tepelně zpracovává polydimethylsilan za vysokého tlaku. Potom se destiluje ve vakuu, kde vzniká karbosilan, který se spřádá a hotová vlákna se nechají oxidovat při teplotě kolem 200 °C. Nicolan obsahuje kolem 60 % křemíku, 30–40 % uhlíku a 1–10 % kyslíku a má hustotu 2,95 g/cm. Materiál se dodává jako roving, tkanina a nebo vlákna sekaná na délku od 1 mm. Vlákna jsou zpravidla napuštěna šlichtou z polyvinylalkoholu (PVA).\n\nVlákna \"Sylramic\" s obsahem 96 % křemíku a 3 % TiB mají průměr 10 µm a tažnou pevnost přes 3 Gpa.\n\nNejnovější vlákna jsou vyráběna z methylpolydisilylazanu (MPDZ) a hydridopolysilylazanu (HPZ). Tato vlákna jsou amorfní a obsahují jak Si a C, tak i N a O.\n\nV roce 2017 se celkový objem výroby ve světě dělil mezi kontinuální a krátká vlákna v poměru cca 55/45 %.\nWhiskery se získávají pyrolýzou prekurzorů. K nejlevnější výrobě se jako výchozí materiál využívají rýžové slupky, které se žíhají při vysokých teplotách (až 1 600 °C) v inertní atmosféře. Zde dochází k rozkladu organických látek a k přeměně ve slupkách přítomného SiO na vláknitý karbid křemíku. Vlákna mají průměr několika µm a délku řádově do 5 mm. Zatímco vlákna z karbidu křemíku mají tažnou pevnost cca 2,5 GPa, dosahují whiskery z tohoto materiálu až osminásobnou pevnost.\n\nWhiskery se začaly zkušebně používat už v 50. letech 20. století jako výztuž kompozitů. Výzkumníci si slibovali velký technologický pokrok od principu přenosu zatížení z matrice kompozitů na whiskery. Očekávání se však dosud (2013) splnilo jen částečně, protože nebyly překonány některé problémy při výrobě a u whiskerů byly zjištěny rakovinotvorné účinky na lidský organizmus.\n\nVlákna vyrobená technologií CVD se používají jen na kompozity s kovovými, keramickými nebo uhlíkovými matricemi. Zhotovují se z nich součásti pro letecký průmysl a výrobky odolné proti vysokým teplotám.\n\nVlákna z prekurzorů se dají vkládat jak do polymerních tak i do kovových matric. Účel použití je zejména zvýšení pevnosti a odolnosti proti vysokým teplotám. Možné je také přímé použití jako technické textilie na izolace a filtry.\n\nWhiskery jsou vhodné jako výztuž hliníkových nebo titanových matric. Známé jsou např. písty motorů pro závodní automobily nebo obráběcí nástroje z hliníkových slitin zpevněných whiskery z karbidu křemíku aj.\n"}
{"id": "510522", "url": "https://cs.wikipedia.org/wiki?curid=510522", "title": "Kisra-Sumej", "text": "Kisra-Sumej\n\nKisra-Sumej ( כִּסְרָא-סֻמֵיע nebo כיסרא-סמיע, كسرا-سميع, v oficiálním přepisu do angličtiny Kisra-Sumei, přepisováno též Kisra-Samia) je místní rada (malé město) v Izraeli, v Severním distriktu, které obývají izraelští Drúzové.\n\nLeží v nadmořské výšce 655 metrů v kopcovité krajině Horní Galileji, cca 110 kilometrů severovýchodně od centra Tel Avivu a cca 35 kilometrů severovýchodně od centra Haify. Na západním okraji obce začíná vádí Nachal Kišor (v prostoru vrchu Har Kišor přímo v zástavbě obce). Severozápadně od města se rozkládá lesní komplex na svazích náhorní planiny s vrchem Har Sne, jejíž temeno zaujímá průmyslová zóna Tefen. Tento lesní komplex se táhne až k městu Kfar Vradim a pahorku Har Eškar. Východně od města stojí vrch Har Pelech. Na jižní straně se rozkládá zvlněná krajina, kterou teče vádí Nachal Bejt ha-Emek, s kopcem Har Chaluc, za nímž se terén prudce propadá do údolí Bejt ha-Kerem.\n\nKisra-Sumej je situován v hustě osídleném pásu, přičemž osídlení v tomto regionu je etnicky smíšené. Vlastní Kisra-Sumej obývají arabsky mluvící izraelští Drúzové. V okolí se nacházejí i další drúzské obce, dále sídla muslimských a křesťanských Arabů. Mezi nimi jsou rozptýlené menší židovské vesnice. Na severu leží židovsko-arabské město Ma'alot-Taršicha a židovské město Kfar Vradim. Kisra-Sumej je na dopravní síť napojen pomocí lokálních silnic číslo 854 a 8655. Západně od obce se rozkláda velká průmyslová zóna Tefen. Znovu byla osídlena až v 17. století.\n\nKisra-Sumej vznikla sloučením dvou do té doby samostatných vesnic Kisra a Kafr Sumej.\n\n\nObě vesnice byly dobyty izraelskou armádou v rámci Operace Chiram během války za nezávislost v říjnu roku 1948. Vesnice se pak vyvíjely samostatně až do roku 1991, kdy došlo k jejich sloučení poté, co byla rozpuštěna Oblastní rada Merkaz ha-Galil, do níž do té doby patřily. Nově vytvořená sloučená obec Kisra-Sumej byla roku 1990 povýšena na místní radu (malé město).\n\nVelká část obyvatel slouží v izraelské armádě. Poblíž obce se nachází přírodní rezervace se skalními útvary a rozsáhlým lesem Park Sela'im (פארק הסלעים). V obci fungují dvě základní školy a střední škola. Další základní škola funguje v části obce Sumej. V Sumej také stojí dva křesťanské kostely.\n\nKisra-Sumej je jazykově zcela arabské město, ve kterém ale převažují izraelští Drúzové, kteří se považují za samostatnou náboženskou i etnickou skupinu. Podle údajů z roku 2005 tvořili arabsky mluvící Drúzové 94,7 %, arabští křesťané 4 % a arabští muslimové 1,3 % populace. V roce 2003 žila většina křesťanů v části obce Sumej, kde tvořili 18 % obyvatelstva (Drúzové 80 % a muslimové 2 %), zatímco část obce Kisra byla zcela drúzská. Jde o menší sídlo spíše vesnického charakteru. Obě části obce tvoří samostatné urbanistické jednotky, které jsou od sebe odděleny volnou krajinou. K 31. prosinci 2017 zde žilo 8500 lidí. V rámci sloučené obce je Kisra lidnatější částí (v roce 2003 v Kisra cca 3500 obyvatel, v Sumej cca 2200 obyvatel).\n\n"}
{"id": "510536", "url": "https://cs.wikipedia.org/wiki?curid=510536", "title": "Mezinárodní dolar", "text": "Mezinárodní dolar\n\nMezinárodní dolar (též Gearyho-Khamisův dolar) je hypotetická měnová jednotka, která by měla v daném místě stejnou kupní sílu jako měl americký dolar v USA v určeném časovém okamžiku (u časových řad se často používá mezinárodní dolar fixovaný k roku 1990 či 2000). Prostřednictvím této jednotky je možno porovnávat údaje jak z různých zemí s odlišnou cenovou hladinou, tak z různých období. Mezinárodní dolar používají zejména některé instituce (např. Mezinárodní měnový fond nebo Světová banka) ve svých statistických publikacích.\n\nKoncept mezinárodního dolaru navrhl v roce 1958 Roy Geary, prakticky ho rozpracoval Salem Hanna Khamis v letech 1970–1972.\n\n"}
{"id": "510540", "url": "https://cs.wikipedia.org/wiki?curid=510540", "title": "Ješek z Kravař", "text": "Ješek z Kravař\n\nJešek (Jan) z Kravař († 1369) byl moravský šlechtic z rodu pánů z Kravař. \n\nJeho otcem byl Vok I. z Kravař. Ješek se narodil z druhého Vokova manželství a spolu se svým bratrem Drslavem z téhož manželství kráčeli společnou cestou, z níž vznikla jičínsko-fulnecká větev Kravařů. První písemná zmínka o Ješkovi pochází z 3. března 1323, kdy je uváděn na listině spolu se svým otcem. V roce 1329 je uváděn na listině se svým bratrem Drslavem, když \"pro spásu duše a odpuštění svých hříchů\" darovali fulneckému kostelu plat z jednoho lánu. Téhož roku dosáhl na významnou funkci nejvyššího komorníka olomoucké cúdy.\n\nPo smrti svého otce si bratři z druhého manželství rozdělili majetek, Ješek získal hrad Helfštejn s městem Lipníkem a panstvím, hrad Starý Jičín s městem Nový Jičín a panstvím, Hustopeče, Vsetín a hrad Rožnov s městem Rožnov. \n\nV roce 1348 se Ješek účastnil vojenské výpravy krále Karla IV. Roku 1349 vedl soudní proces s Čeňkem z Drahotuš týkající se hradu Helfštejna. Ješek tvrdil, že hrad zdědil po svém otci Vokovi, který jej získal od krále, Čeněk z Drahotuš a jeho bratr Mikuláš tvrdili, že hrad byl na jeho statcích postaven protiprávně Fridušem z Linavy, ale ve sporu proti nejvyššímu komořímu neměli šanci. \n\nRoku 1350 se stal Ješek i nejvyšším komorníkem brněnské cúdy. Téhož roku získal zbořený hrad Pyšolec, ale nejvíce statků kupoval na úrodné Hané. V roce 1355 spojil se svým bratrem Drslavem navzájem statky, aby v případě úmrtí jednoho z nich zůstal majetek rodu. Roku 1365 Drslav zemřel a Ješek se stal poručníkem jeho dětí. Protože Ješek sám vlastní děti neměl a vzhledem k věku s nimi už ani nemohl počítat, nechal v lednu roku 1366 potvrdit právní nároky synovců na svá biskupská léna. \n\nPoslední zprávu o Ješkovi máme z 8. května 1369, 6. července téhož roku je uváděn jako nebožtík. Ješek zemřel bezdětný a jeho majetek si rozdělili synové jeho bratra Drslava.\n"}
{"id": "510541", "url": "https://cs.wikipedia.org/wiki?curid=510541", "title": "KTS", "text": "KTS\n\nSpojení písmen K, T a S může mít různé významy:\n\n"}
{"id": "510544", "url": "https://cs.wikipedia.org/wiki?curid=510544", "title": "Bezděkovští z Římku", "text": "Bezděkovští z Římku\n\nBezděkovští (Pekové) z Římku byli měšťanský erbovní, později vladycký, rod původem z Německa. \n\nJsou připomínáni na několika různých sídlech v západních Čechách. Počátkem 16. století jim bylo, císařem Maxmiliánem, uděleno právo psát se „z Římku“ – podle kopce u obce Bezděkov u Klatov. Klatovský měšťan Viktorin Pek zakoupil statek Bezděkov a v roce 1567 byl přijat do vladyckého stavu. Jeho potomci pak drželi Bezděkov a další statky na západě Čech (např. Slavošovice u Klatov). Jan Pek zdědil Bezděkov a v roce 1606 obdržel povolení psát se „Pek Bezděkovský z Římku“ a potvrzení erbu.\n\nV erbu měli původně ve zlato-černě štípeném štítě řetěz opačných barev, korunovanou turnajovou helmu s černo-zlatými přikryvadly a za klenot rostoucí ženskou postavu mezi párem buvolích rohů se sloními troubami. Na počátku 17. století si změnili erb tak, že ve štítu nosili zlato-černou krokev. Klenot zůstal původní.\n\n"}
{"id": "510547", "url": "https://cs.wikipedia.org/wiki?curid=510547", "title": "Korundová vlákna", "text": "Korundová vlákna\n\nKorundová vlákna jsou keramická vlákna z oxidu hlinitého (AlO) . Vlákna mají polykrystalickou strukturu (viz snímek vpravo), hlavní krystalické fáze jsou δ-AlO a α-AlO. \n\nVlákna mají hustotu 4000 kg/m³, bod tání nad 2000 °C, jsou elektricky nevodivá, tužší (s tažnou pevností až 2,8 GPa) než skleněná a polymerní vlákna.\n\nKontinuální vlákna jsou (dosud) velmi drahá, používají se jen na speciální účely, např. v kompozitech na kryty radarů.\nKrátká vlákna nachází použití především jako izolační materiál.\n\nS průmyslovou výrobou korundových vláken se začalo v roce 1978, vyráběné množství není (v roce 2010) veřejně známo. \n\nNejpoužívanější výrobní technologie:\n\n\n\n \n"}
{"id": "510549", "url": "https://cs.wikipedia.org/wiki?curid=510549", "title": "Drslav z Kravař", "text": "Drslav z Kravař\n\nDrslav z Kravař († 1365) byl moravský šlechtic z rodu pánů z Kravař.\n\nJeho otcem byl Vok I. z Kravař. Drslav se narodil z druhého Vokova manželství a a spolu se svým bratrem Ješkem z Kravař z téhož manželství kráčeli společnou cestou, z níž vznikla jičínsko-fulnecká větev Kravařů. První písemná zmínka o Drslavovi pochází z roku 1329, kdy je uváděn na listině se svým bratrem Ješkem, když \"pro spásu duše a odpuštění svých hříchů\" darovali fulneckému kostelu plat z jednoho lánu.\n\nPo smrti svého otce si bratři z druhého manželství rozdělili majetek, Drslav získal panství Fulnek a Bílovec. V prvních letech je o Drslavovi málo písemných zmínek a z let 1340 až 1350 jakékoliv zmínky zcela chybí. Až roku 1351 je uveden jako účastník zemského sněmu v Olomouci. V roce 1355 si Drslav spojil se svým bratrem Ješkem navzájem statky, aby v případě úmrtí jednoho z nich zůstal majetek rodu.\n\nV posledních deseti letech se uvádí Drslav na listinách velmi často, pronikl i do nejvyšších kruhů do okolí císaře Karla IV. V této době dosáhl Drslav titulu královského hejtmana ve Frankensteinu (dnešní Ząbkowice Śląskie). V roce 1360 se Drslav zúčastnil tažení vojska Karla IV. proti württemberským hrabatům a zde se uvádí jako králův důvěrník. Účastnil se politického života, králových vojenských akcí i jednání a Karel IV. ho v jedné listině označil za svého soukromého rádce.\n\nDrslav zemřel předčasně roku 1365. V lednu roku následujícího pak došlo k rozdělení jeho majetku mezi potomky.\n\n"}
{"id": "510551", "url": "https://cs.wikipedia.org/wiki?curid=510551", "title": "Pastor Troy", "text": "Pastor Troy\n\nMicha LeVar \"Pastor\" Troy (18. listopadu 1977) je americký rapper a hudební producent a člen skupiny D.S.G.B.(Down South Georgia Boys).\n\nVzhledem k vojenskému cvičení svého otce, vyrůstal v přísné domácnosti.Jeho otec svědomitě respektoval skutečnost, že náboženství a církve jsou v raném věku důležitou součástí života. Ale stejně jako většina mladých lidí ve svém okolí, byl také on konfrontován s životem na ulici.\n\nJe součástí scény z Dirty South. Spolupracoval také v projektech s Lil Jonem. Troy má v současné době smlouvu s Money & Power Records a SMC Records.Patří do skupiny D.S.G.B.\n\n\n\n\n\"Havin' A Bad Day\"\n\n\"This Tha City\"\n\"My Niggaz Is The Grind\"\n\"Move To Mars\"\n\"Throw Your Flags Up\"\n\"No Mo Play In GA\"\n\"Eternal Yard Dash\" with Big Toombs\n\"Oh Father\"\n\n\"Universal Soldier\"\n\"Bless America\"\n\n\"WWW (Who, Want, War)\"\n\"Where Them Niggaz At\"\n\"Respect Game\"\n\n\"I'm Down\"\n\"We Dem Georgia Boyz\"\n\"My Folks\"\n\"Brang Ya Army\"\n\"Above The Law II\"\n\"Southside\"\n\"Repent\"\n\n\"I'm Outside Ho\"\n\"Sittin' On Thangs\"\n\n"}
{"id": "510552", "url": "https://cs.wikipedia.org/wiki?curid=510552", "title": "Virová hepatitida krůt", "text": "Virová hepatitida krůt\n\nVirová hepatitida krůt je vysoce nakažlivé a zpravidla subklinicky probíhající virové onemocnění krůt, charakterizované mnohočetnými ložiskovými nekrózami v játrech a někdy také v pankreatu. Onemocnění poprvé zaznamenali Mongeau et al. a Snoeyenbos et al. v roce 1959 v Severní Americe v provincii Ontario a státě Massachusetts. Vzhledem k přechodné a obvykle subklinické povaze nemoci a zatím trvající nemožnosti prokázat infekci sérologicky, není skutečný výskyt infekce v chovech krůt znám.\n\nPůvodce onemocněné nebyl zatím jednoznačně charakterizován. Podle jeho schopnosti procházet filtry o velikosti pórů 100 nm se předpokládá, že je to virus. Sérologicky byl prokázán jednostranný antigenní vztah mezi viry hepatitidy krůt a hepatitidy kachen – králičí antisérum proti viru hepatitidy krůt reagovalo s oběma virusy, zatímco antisérum proti viru hepatitidy kachen reagovalo pouze s homologním antigenem.\nRecentní práce naznačují pikornavirovou etiologii. V cytoplasmě jaterních buněk od krůt postižených hepatitidou a pankreatitidou byly popsány pikornavirové partikule o velikosti 24-28 nm a nemoc se úspěšně podařilo reprodukovat u krůťat. Virus je rezistentní na éter, chloroform a fenol, naopak na formaldehyd je citlivý. Ve žloutku přežívá 14 hodin při 56 °C a 4 týdny při 37 °C. Životnost si zachovává po 1 hodinu při pH 2, nikoliv ale při pH 12.\n\nVirus lze izolovat z jater a trusu infikovaných krůťat (méně často ze žluče, krve a ledvin) pouze do 28. dne po infekci. Pomnožení viru se provádí biologických pokusem na krůťatech nebo v kuřecích a krůtích embryích. V buněčných kulturách se jeho kultivace zatím nepodařila. \n\nInfekce je známa pouze u krůt. Kachny pekingské, kur domácí, bažanti, křepelky, myši a králíci na infekci nereagují. K přenosu viru dochází přímým nebo nepřímým kontaktem, zejména prostřednictvím trusu. Možnost vertikálního přenosu (přes vejce) je podporována terénními zkušenostmi a izolací viru z folikulů vaječníku uměle infikovaných krůt.\n\nInkubační doba, stanovená na základě výskytu změn u experimentálně infikovaných a uhynulých krůťat, se pohybuje mezi 2-7 dny.\n\nInfekce probíhá subklinicky. Zpravidla první známkou nemoci jsou pouze náhlé úhyny krůťat. Nemocnost i mortalita jsou obvykle nízké, ale souběžně probíhající další, sekundární infekce anebo stresové faktory mohou průběh infekce i ztráty negativně ovivňovat. Zvýšené úhyny krůťat v hejnu trvají asi po dobu 7-10 dní; úhyny u krůťat starších 6 týdnů nebyly zatím pozorovány. V terénu pozorovaný a hepatitidě připisovaný pokles snášky v rozmnožovacích chovech krůt i oplozenosti násadových vajec a líhnivosti nebyl zatím jednoznačně potvrzen dalšími studiemi.\n\nViditelné změny jsou pozorovány jen v játrech a pankreatu. Játra jsou zvětšená, s mnohočetnými bílými nebo šedými ložiskovými nekrózami dosahujícími velikosti až několik milimetrů; obdobné změny se vyskytují i na pankreatu. Pitevní nález mohou ovlivňovat sekundární infekce.\n\nNeutralizační protilátky se zatím nepodařilo prokázat u rekonvalescentních krůťat ani u hyperimunizovaných kuřat, krůťat či králíků. Určitá chráněnost ale vzniká, protože opakovaná infekce rekonvalescentních krůťat se projevuje nižším výskytem vážných změn v porovnání s infikovanými kontrolami. Doba trvání této imunity nebyla zatím určena.\n\nNález nekrotických změn v játrech a pankreatu subklinicky postižených krůťat pouze indikuje virovou hepatitidu. Podobné změny se ale mohou vyskytovat v játrech při bakteriálních infekcích (zejména \"Salmonella\" spp. a \"Pasteurella multocida\"), infekcích adenoviry I. i II. skupiny, reoviry a při histomonóze. Konečnou diagnózu umožňuje pouze kompletní virologické vyšetření.\n\nÚčinná terapie virové hepatitidy krůt neexistuje. Omezením možností vzniku stresu z prostředí či působení infekčních agens lze zabránit změně subklinické infekce v klinicky zjevné onemocnění doprovázené zvýšenou morbiditou i mortalitou. Případné sekundární bakteriální infekce se ošetřují účinnými antibiotiky či chemoterapeutiky.\n"}
{"id": "510559", "url": "https://cs.wikipedia.org/wiki?curid=510559", "title": "Sojuz T-5", "text": "Sojuz T-5\n\nSojuz T-5 byla sovětská kosmická loď řady Sojuz, která v roce 1982 letěla k orbitální stanici Saljut 7. Na palubě lodi ke stanici přiletěli členové první základní posádky stanice Anatolij Berezovoj a Valentin Lebeděv.\n\nSojuz T-5 byl k Saljutu 7 připojen od května 1982. V srpnu téhož roku kosmická loď přistála v Kazachstánu s kosmonauty Popovem, Serebrovem a Savickou.\n\n\n\n\nStart lodi proběhl 13. května 1982 v 09:58:05 UTC z kosmodromu Bajkonur v Kazašské SSR. Sojuz T-5 se dostal na oběžnou dráhu a po několika úpravách dráhy se v 11:36 UTC spojil s předním spojovacím uzlem Saljutu 7. Po kontrole hermetičnosti spojení posádka přestoupila do stanice.\n\nKosmonauti strávili na palubě orbitální stanice více než půl roku, kosmická loď Sojuz T-5 se však na Zemi vrátila dříve, protože lodi končila aktivní životnost. V srpnu 1982 přistál u zadního portu stanice Sojuz T-7 a po týdnu společné práce na stanici se členové návštěvní posádky Popov, Serebrov a Savická v Sojuzu T-5 vrátili na Zemi. Přistání proběhlo 70 km severovýchodně od města Arkalyk v Kazachstánu 27. srpna 1982.\n"}
{"id": "510562", "url": "https://cs.wikipedia.org/wiki?curid=510562", "title": "Vok z Kravař a Jičína", "text": "Vok z Kravař a Jičína\n\nVok z Kravař a Jičína († 1386) byl moravský šlechtic z rodu pánů z Kravař. \n\nJeho otcem byl Drslav z Kravař, matkou Eliška ze Šternberka. Při dělení majetku po otci zdědil hrady Starý Jičín s panstvím, Freundsberg se vsetínským panstvím a Rožnov s panstvím. Vok se narodil kolem roku 1340 a je poprvé zmíněn roku 1366. Někdy kolem roku 1370 se oženil s Annou ze Šternberka z české větve tohoto rodu a roku 1372 uvádí svého prvorozeného syna Ješka. Je možné, že byl však ženat dvakrát. Po roce 1375 začal s nástupem moravského markraběte Jošta i Vokův nástup do vysoké politiky. V roce 1380 se stal nejvyšším komorníkem olomoucké cúdy. \n\nRoku 1382 mu zemřel jeho prvorozený syn. V tomto období prováděl Vok různé majetkové transakce, při nichž kupoval, ale zejména prodával části svého zboží, jednotlivé vesnice. Vok zemřel roku 1386. \n\n"}
{"id": "510564", "url": "https://cs.wikipedia.org/wiki?curid=510564", "title": "Moravský zemský sněm", "text": "Moravský zemský sněm\n\nMoravský zemský sněm byl historickou zákonodárnou institucí v Markrabství moravském. Zpočátku dlouho zasedal střídavě v Olomouci a Brně, v počátcích svého působení i ve Znojmě. V Brně sídlil ve stavovském domě, po roce 1878 v pro tento účel postavené zemské sněmovně.\n\nSkládal se ze tří kurií:\n\nPrůběh se skládal z propozice (přednesení panovníkových návrhů) a obecných artikul (návrhů jednotlivých stavů). Usnesení sněmu se stalo právoplatným, jakmile bylo zapsáno do zemských desk.\n\nSnahu o ustanovení zákonodárného sboru na Moravě můžeme sledovat již ve 13. století. V tomto období se však pravděpodobně jedná jen o sjezdy šlechty při výjimečných událostech. S určitější podobou se pak setkáváme od roku 1288, kdy nacházíme colloquium generale, nebo curia generalis, jako shromáždění vysoké šlechty, rytířů, olomouckého biskupa, opatů a vyslanců královských měst. Zastoupení výše zmíněných stavů pak v proměnlivé míře tvoří zemský sněm jako státní orgán, jenž se výrazně podílí na moci v zemi. K tomu ve značné míře přispěly i inaugurační diplomy Jana Lucemburského z června roku 1311.\n\nSvolávat sněm příslušelo moravskému markraběti, který pak sněmu i předsedal. Toto privilegium později přešlo na zemského hejtmana, jakožto panovníkova zástupce a nejvyššího úředníka v zemi. V počátku měl zemský sněm velice široké pole působnosti a mimo zákonodárné měl i moc justiční. Až později došlo k vytvoření moravského zemského soudu pro řešení majetkoprávních sporů apod.\n\nVzhledem k vazbám Moravy na královské instituce bylo vymezení pravomocí zemského sněmu často problematické. Jeho sféra vlivu se tedy ponejvíc týkala oblastí, náležející nedotknutelným zemským svobodám. Mezi ně patřilo schvalování berně, svolávání válečné hotovosti, výše cel a mýt a samozřejmě nejdůležitější; přijímání panovníka, popřípadě jeho volba při změně dynastie. Pod vlivem reformace se na sněmovní jednání často dostávaly i náboženské otázky. Moravský zemský sněm dosáhl významného privilegia, že nemusel vyžadovat královské potvrzení svých usnesení, které bylo v ostatních zemích Koruny české nutností.\nOd svého počátku prošel zemský sněm několika proměnami. Autorita této instituce se pochopitelně odvíjela od panovníkovy moci v respektive od míry jeho vlivu v zemi. Jan Lucemburský se jako příslušník nové dynastie zavázal respektovat široké pole moravské samosprávy, kterou pro své snadné přijetí za markraběte ve značné míře sám definoval. Tím i vytvořil pevné základy pro politickou moc zemského sněmu.\nVývoj jednotlivých „sněmovních stavů“ v dějinách se pak zřetelně odrážel v jejich reálné působnosti na sněmu. Na rozdíl od Čech husitská revoluce tolik neotřásla církví a preláti si tak na Moravě zachovali svůj vliv. V tomto období dochází i k přerušování pout k české Koruně (zejména kvůli udělení Moravy v léno Albrechtu II. Habsburskému roku 1423 jeho tchánem Zikmundem a později kvůli volbě protikrále Matyáše Korvína roku 1469, když ten de facto odtrhl všechny vedlejší korunní země od Čech). Po smrti Ludvíka Jagellonského (1526) zvolil moravský zemský sněm hejtmana Jana z Pernštejna a vyslal i delegaci na královskou volbu do Čech. Ta však nebyla k volbě přizvána, stejně jako delegace ostatních vedlejších zemí. Moravané na protest svolali nový sněm a přijali Ferdinanda I. Habsburského nikoli na základě pražské volby, ale na jeho dědických nárocích (poté i vyzvali Ferdinanda I., aby přijal hold Moravanů dříve než korunovaci v Praze). Roku 1547 dochází díky Ferdinandově absolutistické tendenci k omezení sněmu na méně významná rozhodnutí. Toto okleštění zemské moci není však tak radikální jako v Čechách, kde se v souvislosti s potlačením stavovské „rebelie“ ze sněmu stává jen formální potvrzování královských rozhodnutí.\n\nZřejmě nejvýznamnější usnesení vycházela ze sněmu v předbělohorské době. Roku 1608 se moravští stavové připojují k rakouským a uherským protějškům a volí za markraběte bratra Rudolfa II., Matyáše. Tím se Morava na krátkou dobu opět ocitla mimo státní svazek s Čechami. Po 3. pražské defenestraci se na moravském zemském sněmu vytrvale projevovala autorita Karla staršího ze Žerotína, který v rozhodujících chvílích prozřetelně držel svoji zemi v tzv. prohabsburské neutralitě. Až s českou intervencí v květnu 1619 sněm ovládli radikálové v čele s Ladislavem Velenem ze Žerotína a Morava se připojila k povstání. Na sněmu ztrácí vliv prelátský stav a církev nebyla samozřejmě přizvána ani do třicetičlenného direktoria. Po Bitvě na Bílé hoře následovala decimace všech zemských svobod, pod taktovkou Ferdinanda II. a jeho Obnoveného zřízení zemského z roku 1628. Od této chvíle sněm již prakticky nemá zákonodárnou pravomoc a hlavní slovo má v zemi panovník, respektive jeho instituce. Habsburský rod byl pro Moravu vyhlášen dědičným, čímž se i schvalování panovníka stalo irelevantní otázkou. Snad posledním významným (byť čistě formálním) usnesením moravského zemského sněmu bylo uznání pragmatické sankce moravskými stavy v roce 1720.\n\nNa revoluční dění v Evropě, císařův příslib konstituce a liberální požadavky doby pružně zareagoval i Moravský zemský sněm. Na rozdíl od Čech, kde se sněm toho roku vůbec nesešel, se Moravané rozhodli pro reformy. Stavovský sněm skládající se z nejvyšších panských úředníků, zástupců panského a rytířského stavu, královských měst a duchovních se sešel na jaře. Jeho hlavním cílem bylo připravit prostor pro volený a ústavodárný sněm. Ten pak zahájil činnost 31. května 1848. Díky velkému zastoupení rolnictva, bývá nazýván jako selský sněm. Návrh ústavy, který byl jeho dílem, nesl široce liberální rysy. Mj. se §9 šlechtě v zemi moravské měly zrušit všechny výsady a přednosti. Zajímavým a pro Moravu tehdejší doby specifickým rysem byl poměrně bezkonfliktní vztah německé a slovanské populace. Oběma stěžejním etnikům země byla v návrhu definována stejná práva, včetně práva uživatelské řeči. Kromě ústavy se sněm i zabýval českými státoprávními požadavky vzešlými v revoluční Praze. Moravané je tehdy radikálně odmítli.\n\n\"\"Mluví-li Moravan německy nebo slovansky, nepřestává být Moravanem. Ne jazyk, ale smýšlení dělá Moravana. Byla by to divná ochrana, kdyby nás před poněmčením, uchránit chtěli počeštěním. Požadavek Pražanů nemá historického podkladu, stejně tak by Morava mohla žádat hranice z doby říše Svatoplukovy a s nimi vládu nad Čechami.\"\" (Rytíř Leopold Neuwall na sněmu k českým státoprávním požadavkům.)\n\nSelský sněm dále řešil i otázku zemských barev, když přijal návrh moravského zemského zřízení (který však nebyl uskutečněn), v němž (§ 6) se píše o moravských barvách jako o červené a žluté. Jednalo se o barvy šachování moravské orlice na modrém štítu.\n\nNástup Františka Josefa na trůn však znamenal prozatímní konec vnitřních svobod jednotlivých zemí. Monarchie se na jedno desetiletí vrátila k absolutismu.\n\nÚnorová ústava roku 1861 kromě mnoha jiného umožnila zřízení nových zemských orgánů, které stály již na volených členech. Nejednalo se tedy již o stavovskou instituci. Zákonodárná moc Moravského zemského sněmu byla vymezena zemědělství, veřejným stavbám, dobročinným ústavům a zemskému rozpočtu. Voliči byli rozdělení do tří kurií určených daňovým cenzem:\nCelkem na sněmu zasedalo 98 volených poslanců a 2 virilisté (arcibiskup olomoucký a biskup brněnský).\n\nV této podobě moravský zemský sněm s drobnými úpravami existoval až do roku 1905, kdy došlo k tzv. Moravskému paktu. Při tomto vyrovnání došlo i k významné reformě sněmu. Počet poslanců se rozšířil na 151, přibyla 4. všeobecná kurie a voliči byli rozděleni do národnostních katastrů. V podstatě tato reforma znamenala, že moravští Němci přišli na sněmu o většinu, kterou do té doby měli. Z hlediska vývoje společnosti v této zemi (rozvoj slovanské populace) to byl nevyhnutelný krok, který také ukázal možnosti a limity národnostního smíru. Na rozdíl od Čech, kde nacionální řevnivost znemožňovala konsens, si tak Moravský zemský sněm uchoval svá pole působnosti bez nutnosti radikálních zásahů ze strany říše. Poslední zasedání sněmu bylo ukončeno 28. února 1914. První světová válka znamenala konec jeho činnosti a Československá republika na tuto instituci nenavázala. Její vznik je současně zánikem zemských sněmů v Čechách, na Moravě a ve Slezsku.\n\nMoravský zemský sněm se složením ani pravomocemi příliš nelišil od jiných zemských sněmů středoevropského prostoru. Měl však svá specifika, která byla i jistým obrazem politické vážnosti země. V dějinách Moravy měla tato instituce nezastupitelný vliv a nezřídka kdy, přímo určovala jejich směr. Ačkoli se v ní zrcadlí nepopiratelné vazby Moravy k České koruně, můžeme zde spatřit i stejně nezpochybnitelnou autonomii země, jejíž představitelé byli často připraveni se těchto vazeb zříci či zbavit.\n\n18. 4. 2019 se na Moravském náměstí v Brně uskutečnil happening Za obnovu Moravského zemského sněmu, který organizuje Moravské zemské hnutí. Byl rovněž vytvořen informační web o Moravském zemském sněmu a jeho sídlech.\n\n\n\n\n"}
{"id": "510566", "url": "https://cs.wikipedia.org/wiki?curid=510566", "title": "Mazra'a", "text": "Mazra'a\n\nMazra'a ( מַזְרַעָה, المزرعة, v oficiálním přepisu do angličtiny Mazra'a) je místní rada (malé město) v Izraeli, v Severním distriktu, které obývají izraelští Arabové.\n\nLeží v nadmořské výšce 16 metrů, v Izraelské pobřežní planině necelé 2 kilometry od břehu Středozemního moře. Město je situováno cca 105 kilometrů severoseverovýchodně od centra Tel Avivu a cca 22 kilometrů severovýchodně od centra Haify.\n\nNachází se v hustě osídleném a zemědělsky využívaném pobřežním pásu, přičemž osídlení v tomto regionu je převážně židovské. obec leží na předměstí židovského města Naharija. Mazra'a leží téměř na břehu Středozemního moře, společně s městem Džisr az-Zarka jižně od Haify jde o jediné dvě čistě arabské, respektive muslimské obce v Izraeli ležící na pobřeží. Na rozdíl od Džisr az-Zarka je ale Mazra'a od vlastního pobřeží oddělena katastrálním územím vesnice Šavej Cijon. Město je na dopravní síť napojeno pomocí severojižní tepny dálnice číslo 4.\n\nMazra'a vznikla před cca 200 lety jako osada Arabů přistěhovalých z jiných částí tehdejší Osmanské říše. V lokalitě byly ovšem nalezeny zbytky osídlení z římského období. Obcí také procházela část akvaduktu, který byl postaven roku 1814 a zajišťoval dodávku vody pro město Akko z pramenů poblíž nynější vesnice Kabri. Kromě toho tudy vedl i starší akvadukt z 18. století. Koncem 19. století popisuje Mazra'a francouzský cestovatel Victor Guérin jako vesnici se starobylými stavebními pozůstatky. V letech 1877–1879 pobýval v této obci, v usedlosti poskytnuté se svolením tureckého místního guvernéra, zakladatel baháismu Bahá'u'lláh.\n\nMazra'a byla dobyta izraelskou armádou respektive židovskými silami už během počáteční fáze války za nezávislost v roce 1948, tedy ještě před spuštěním Operace Dekel v červenci 1948. Obec pak nebyla na rozdíl od mnoha jiných arabských vesnic dobytých Izraelem vysídlena a zachovala si svůj arabský ráz. V roce 1996 byla povýšena na místní radu (malé město).\n\nMazra'a je etnicky zcela arabské město. Podle údajů z roku 2005 tvořili Arabové 100 % a muslimští Arabové 97,2 % populace. Jde o menší sídlo městského charakteru. K 31. prosinci 2014 zde žilo 3596 lidí. Během roku 2014 stoupla populace o 1,4 %.\n\"* údaj za rok 1945 započítává do populace i židovské obyvatele usazené v původních správních hranicích obce\"\n\n"}
{"id": "510571", "url": "https://cs.wikipedia.org/wiki?curid=510571", "title": "Art Garfunkel", "text": "Art Garfunkel\n\nArthur Ira \"Art\" Garfunkel (* 5. listopad 1941) je americký zpěvák, textař, básník a herec. Nejznámější je ze svého působení ve folkovém duu Simon & Garfunkel společně s Paulem Simonem. Obdržel 7x cenu Grammy, z toho jednu za celoživotní dílo.\n\n"}
{"id": "510579", "url": "https://cs.wikipedia.org/wiki?curid=510579", "title": "Lichtenštejnské muzeum", "text": "Lichtenštejnské muzeum\n\nLichtenštejnské muzeum se nachází v Lichtenštejnském paláci v ulici Fürstengasse 1 v 9. vídeňském okrese Alsergrund. Muzeum uchává soukromou uměleckou sbírku knížecího rodu Lichtenštejnů, kteří jsou světoznámí jako soukromí sběratelé umění.\n\nPalác z konce 17. století nechal postavit kníže Jan Adam I. Ondřej z Lichtenštejna (1657–1712). Autorem architektonického plánu a stavitelem paláce byl Domenico Egidio Rossi (1659–1715). Kolem roku 1700 byla hrubá stavba paláce. Malířskou výzdobu prováděl mimo jiných Marcantonio Franceschini (1648–1729), Antonio Bellucci (1654–1726), Andrea Pozzo (1642–1709) a Johann Michael Rottmayr (1654–1730). Plastickou výzdobu provedl Giovanni Giuliani (1663–1744) a štukatérské práce Santino Bussi (asi 1663/6-1736/7).\n\nSoukromé sbírky v paláci bylo možno zhlédnout už od roku 1805 až do 1938. \n\nDne 29. března bylo muzeum Lichtenštejnů opět otevřeno. Sbírky obsahují obrazová i sochařská díla ze čtyř století, kde je těžiště - adekvátně k prostorám - období baroka především díla, která vytvořil Peter Paul Rubens (1577–1640). Sbírky obsahují díla z období renesance po exempláře biedermeieru. V přízemí paláce je také vystaven nádherný kočár, kterým cestoval na diplomatickou misi do Paříže kníže Jan Adam Ondřej.\n\nSbírka je nejcennější soukromou sbírkou umění na světě, a přitom hlavní část sbírek se stále nachází ve vaduzském knížecím paláci v Lichtenštejnsku. Palác i sbírky jsou v držení \"Nadace knížete Lichtenštejna\".\n\nZa spolupráce \"Private Art Collections\" jsou šlechtické sbírky zabezpečeny. K partnerům v roce 2009 patřila hrabata z Harrachu - rodinné sbírky, Esterházy - soukromé zařízení, sbírky Schönborn-Buchheim, obrazárna Akademie výtvarného umění se sbírkou hrabat Lamberg-Sprinzenstein, rezidenční galerie Solnohradska, sbírky knížat z a na hradě Liechtensteinu ve Vaduzu, sbírka Oskara Reinharta \"\"Am Römholz\"\", \"Rockoxhuis\", muzeum \"Poldi Pezzoli\" a \"La Collezione dei Principi Borromeo\".\n\n\n\n"}
{"id": "510581", "url": "https://cs.wikipedia.org/wiki?curid=510581", "title": "Mítink světových rekordmanů", "text": "Mítink světových rekordmanů\n\nMítink světových rekordmanů se uskutečnil 26. února 2009 v pražské O areně. Ředitelem atletického mítinku se stal bývalý český oštěpař Jan Železný. \n\nPro české atlety znamenal tento mítink poslední šanci, jak splnit limit na halové mistrovství Evropy v atletice 2009 v Turíně. Světový rekord v závodě na dvě míle zaběhla Etiopanka Meseret Defarová v čase 9:06,26. \n\nMezi hlavní hvězdy atletického večera patřily ruská tyčkařka Jelena Isinbajevová, která se pokoušela zaútočit na světový rekord 501 cm, běžkyně Meseret Defarová či olympijská vítězka z Pekingu na 100 metrů překážek Dawn Harperová. Do Prahy naopak nedorazila chorvatská výškařka Blanka Vlašičová , která musela odříct účast kvůli zdravotním problémům se zády . Na mítinku se nakonec neobjevila ani keňská běžkyně Pamela Jelimová, která měla startovat v běhu na 1000 metrů.\n\nMezi muži budil pozornost především olympijský vítěz v běhu na 800 metrů z Pekingu Wilfred Bungei či Kim Collins ze Svatého Kryštofa a Nevise, mistr světa z roku 2003 v běhu na 100 metrů. Svoji účast mezi prvními potvrdil i kubánský překážkář Dayron Robles , na startu šedesátky překážek se však nakonec neobjevil.\n\n"}
{"id": "510585", "url": "https://cs.wikipedia.org/wiki?curid=510585", "title": "Kněžská", "text": "Kněžská\n\nKněžská je místní částí obce Šlapanov. Nachází se v okrese Havlíčkův Brod v Kraji Vysočina.\n\nPrvní písemná zmínka o původně německé obci pochází z roku 1347 pod názvem \"Fhaffindorff\", později pod dalšími názvy \"Fafndorf\" a \"Deutsch Pfaffendorff\". Drželi ji různí majitelé, v 19. století patřila pod střítežské panství, od roku 1877 spadala pod okres Štoky. Německé obyvatelstvo bylo po roce 1945 na základě Benešových dekretů odsunuto.\n\nV letech 1869-1950 nesla název Pfaffendorf. Od roku 1869 spadá pod Šlapanov.\n\nPodle sčítání 1921 zde žilo v 21 domech 130 obyvatel, z nichž bylo 65 žen. 19 obyvatel se hlásilo k československé národnosti, 109 k německé. Žilo zde 130 římských katolíků.\n"}
{"id": "510586", "url": "https://cs.wikipedia.org/wiki?curid=510586", "title": "Beneš z Kravař a Krumlova", "text": "Beneš z Kravař a Krumlova\n\nBeneš z Kravař a Krumlova byl moravský šlechtic z rodu pánů z Kravař. \n\nJeho otcem byl Drslav z Kravař, matkou Eliška ze Šternberka. První písemná zmínka o Benešovi pochází z roku 1366. Při dělení majetku po otci a strýci zdědil panství Moravský Krumlov. Beneš mimo tohoto majetku vlastnil i dům v Bně. Pohyboval se v politice na dvoře moravského markraběte Jana Jindřicha. Od roku 1375 byl ve významné funkci mistra komory císaře Karla IV. \n\nDědictvím po jeho strýci přešly na Beneše i některé menší statky na střední Moravě. Beneš se účastnil zemských sněmů v Brně a po smrti Karla IV. se dále pohyboval na dvoře jeho syna Václava IV. Po smrti svého bratra Drslava z Kravař a Fulneka, který zemřel bezdětný, si jeho panství rozdělili mezi sebou tři zbývající bratři. \n\nRoku 1393 rozhodoval spolu s Erhartem z Kunštátu ve sporu markrabat Jošta a Prokopa. Bylo to jeho poslední angažmá v politice. Beneš zemřel pravděpodobně roku 1398.\n\n"}
{"id": "510587", "url": "https://cs.wikipedia.org/wiki?curid=510587", "title": "Bludiště", "text": "Bludiště\n\nBludiště je hlavolam s jednou nebo více cestami od startu k cíli. Cesty k a zdi mohou být v bludišti pevné, ale i pohyblivé.\n\nPojem bludiště se často zaměňuje s termínem labyrint, ale moderní učenci dávají přesnější definice. Pro ně je bludiště skládanka v podobě složitě větvených cest s možností volby cesty a směru, zatímco labyrint obsahuje do svého středu pouze jedinou cestu.\n"}
{"id": "510589", "url": "https://cs.wikipedia.org/wiki?curid=510589", "title": "Šachotín", "text": "Šachotín\n\nŠachotín je místní částí obce Šlapanov. Nachází se 2 km na severovýchod v okrese Havlíčkův Brod v Kraji Vysočina.\n\nObcí protéká Šachotínský potok. V okolí obce se rozkládá 14 rybníků.\n\nPrvní zmínka pochází z roku 1381. Původní českou ves \"Čachotín\" osídlili díky těžbě stříbrné rudy němečtí horníci a obec přejmenovali na \"Czachotin\" a následně \"Schachersdorf\". Patřila Ronovcům, poté pod přibyslavské panství, od roku 1434 spadala do majetku Hynka Ptáčka z Pirkštejna, poté vesnice patřila pod společné panství Polná-Přibyslav.\n\nV letech 1869–1921 spadala obec pod dnes již neexistující vesnici Dolní Věžnice. V letech 1921–1961 byl Šachotín samostatný a spadal pod okres Německý Brod (později Havlíčkův). Od roku 1961 tvoří místní část obce Šlapanov.\n\nPřed sto lety zde žilo 88 Němců a 12 Čechů ve 14 staveních. V obci se převážně nacházejí rozlehlé selské usedlosti. Podle sčítání 1921 zde žilo v 15 domech 113 obyvatel, z nichž bylo 56 žen. 37 obyvatel se hlásilo k československé národnosti, 76 k německé. Žilo zde 113 římských katolíků.\n"}
{"id": "510590", "url": "https://cs.wikipedia.org/wiki?curid=510590", "title": "Kočkodan talapoin", "text": "Kočkodan talapoin\n\nKočkodan talapoin či talapoin angolský (\"Miopithecus talapoin\") je úzkonosý primát, je to jeden ze dvou druhů rodu \"Miopithecus\" Geoffroy, 1862. Žijí ve vlhkých oblastech, jako jsou mokřady, pobřežní oblasti řek, mangrovové porosty a galeriové lesy, centrální Afriky do nadmořské výšky 700 m v areálu od Demokratické republiky Kongo do Angoly.\n\nKočkodan talapoin je nejmenším kočkodanem. Dospělí jsou dlouzí od 35 do 55 cm a váží 0,8 až 1,9 kg, ocas mají dlouhý od 30 do 45 cm. Samice jsou menšího vzrůstu a jsou lehčí. Hlavu mají v poměru k tělu poměrně velkou. Mají nápadně velké oči a krátké čelisti. Srst bývá na horní části těla olivově žlutohnědá a na spodní straně je bílá až šedá. Obličej je lysý, lososově růžový, čenich mají obklopen řídkými černými chlupy.Po tváři se táhnou od nosu ke spánku pruhy černé srsti, na nose mívají černou skvrnu. Velké uši jsou také černé. Licousy jsou světle žluté. Končetiny jsou z vnitřní strany žlutošedé a z vnějšku žlutozelené. Dolní část končetin je slabě osrstěná černými chlupy, pod kterými prosvítá červenavá kůže. Ocas je šedavý, horní část je tmavší než spodní, přičemž špička je žlutočerná. Dospělý samec je vždy tmavěji vybarven než samice nebo mladí samci. Žije poměrně skrytě.\n\nZ hlediska potravy se talapoin řadí mezi omnivory. Převážnou část potravy, asi 60%, tvoří kořínky, oddenky, semena, plody rostlin, traviny a vodní rostliny. Zpestřením jsou vejce, hmyz, housenky a drobní obratlovci. Jsou největšími hmyzožravci mezi úzkonosými opicemi. Dokáži najít potravu i pod vodní hladinou.\n\nTvoří mnoho samco-samicová společenstva s 70 až 100 jedinci pouze v období páření. Společenství je vedeno několika dominantními samci, kteří jsou vůdci denních skupin. Při nočním odpočinku samice, mláďata a adolescenti tvoří centrální část skupiny, kdežto samci hlídají na okrajích. Skupina je velice pohyblivá. Přes den se společenstvo rozdělí na malé skupinky, s několika samicemi s mláďaty, vedené jedním samcem. Mimo reprodukční období při denním hledání potravy tvoří ostatní samci samostatné skupiny.\nÚzemí, které si nárokuje jedna skupina nebývá velké, avšak je úzce vázáno ke zdroji vody. Jsou dobrými plavci a potápějí se. Při obraně proti dravcům nebo když reagují na nějaký neznámý předmět, obklopí predátora či neznámou věc a provedou skupinový útok. Skupiny samic se chovají agresivněji než skupiny samců. Mohou žít bez rozmíšek s kočkodanem Allenovým\n\nVzájemná komunikace je stejně jako u ostatních kočkodanů optická, akustická, doteková a chemická. Hlasový projev je v porovnání s ostatními kočkodany mnohem chudší, ale je intenzivní a opice ho často používají. Chemická komunikace se omezuje na období páření. Mezi kočkodany je zvláštností, že při výhrůžném posunku vyceňují zuby, jako by s nimi někoho kousaly. Tento projev je u úzkonosých primátů neobvyklý.\n\nSamice se páří převážně s jedním dominantním samcem. Období říje je asi 30 dnů, mezi květnem a zářím. Březost trvá 155 – 165 dnů. Mezi listopadem a březnem se rodí jedno mládě o průměrné hmotnosti 200 g. Je kojeno jen šest týdnů. Vývoj mláďat je rychlý. Třetím dnem vnímají prostředí a události, jež se dějí v jejich bezprostřední blízkosti. Po dvou týdnech si troufnou vzdálit se od matky, po měsíci už je matky nepřenáší a pohybují se sami a do tří měsíců se zcela osamostatní. Pohlavní dospělosti dosahují samice mezi čtvrtým a šestým rokem života, kdežto samci až mezi pátým a sedmým rokem. Samice se mohou pářit každoročně.\n\nJelikož se často vyskytují v blízkosti zemědělsky obdělávaných polí, kde se živí ovocem, maniokem a obilím, nemají je místní zemědělci v oblibě. Stávají se kořistí leopardů, ženetek a sokolovitých i jestřábovitých dravců. Jsou ohrožování ničením lokalit svého přirozeného výskytu, zapříčiněného těžbou dřeva a rozrůstající se zemědělskou činností. V zajetí se dožívají až 28 let, rozmnožují se však zřídka.\n\nDruhým druhem rodu \"Miopithecus\" Geoffroy, 1862 je kočkodan severní (\"Miopithecus ougouensis\") známý také pod jménem talapoin gabonský. Žije v areálu od Kamerunu do Demokratické Republiky Kongo ve stejném prostředí a obdobným způsobem jako předešlý druh, má ale vůči němu světlejší uši a nozdry.\n\nNa rozdíl od talapoina severního není chován v žádné evropské zoo. Najdeme jej však např. v areálu na Kanárských ostrovech.\n\n\n"}
{"id": "510591", "url": "https://cs.wikipedia.org/wiki?curid=510591", "title": "Drslav z Kravař a Fulneka", "text": "Drslav z Kravař a Fulneka\n\nDrslav z Kravař a Fulneka byl moravský šlechtic z rodu pánů z Kravař. \n\nJeho otcem byl Drslav z Kravař, matkou Eliška ze Šternberka. První písemná zmínka o Drslavovi pochází z roku 1365, kdy je uváděn jako klerik. Drslav však dráhu budoucího duchovního opustil a žil dále světským životem. Při dělení majetku po otci a strýci zdědil panství Bílovec a Fulnek.\n\nPolitického života se Drslav moc neúčastnil, písemné zmínky se dotýkají spíše majetkových záležitostí. Není ani známo, jestli byl Drslav ženat, je však jisté, že roku 1380 zemřel bezdětný a že majetek zdědili jeho tři bratři.\n"}
{"id": "510597", "url": "https://cs.wikipedia.org/wiki?curid=510597", "title": "Klenov (hrad)", "text": "Klenov (hrad)\n\nKlenov (také Freundsberg nebo Vreuntspergk) je zřícenina moravského hradu na nejvyšším místním skalním vrcholu Zámčisko na hřbetu Klenov v okrese Vsetín. Pozůstatky hradu se nacházejí ve stejnojmenné přírodní rezervaci.\n\nJedná se o nepatrné zbytky středověkého hradu, kolem nichž panuje mnoho nejasností a pochybností. Má se za to, že se jedná o templářský hrad \"Freundsberg\", který roku 1308 přijal od templářského mistra Ekkona do nájmu Vok I. z Kravař. Rod pánů z Kravař si tento hrad s panstvím Vsetín podržel i po další generace.\n\nNovější badatelé tyto předpoklady zpochybňují, ovšem rozluštění může přinést pouze další archeologické bádání či nález listiny vztahující se k této lokalitě.\n\n\n"}
{"id": "510598", "url": "https://cs.wikipedia.org/wiki?curid=510598", "title": "Julie Delpy", "text": "Julie Delpy\n\nJulie Delpy (* 21. prosince 1969 Paříž) je původem francouzská herečka, scenáristka, zpěvačka, režisérka a také spisovatelka, která se narodila do herecké rodiny Marie Pilletové a Alberta Delpyho. Třikrát byla nominována na Césara a dvakrát na Oscara za nejlepší adaptovaný scénář. Hrála ve více jak 30 filmech.\n\nV roce 1990 odjela z Francie trvale žít do Spojených států, kde o jedenáct let později obdržela americké občanství, při ponechání francouzského. \n\nJiž v dětství se dostala k divadlu. Poprvé se objevila v devíti letech ve filmu \"Guerres civiles en France\". Poté následovaly další role ve filmech \"Detektiv\" a \"Evropa, Evropa\". Po absolvování Newyorské filmové školy se začala věnovat režii, psaní scénářů a filmovému střihu. \n\nMezi hrdinkami, které před kamerou ztělesnila, vynikají zejména dívky, do jejichž osudů tragicky zasahují milostné city. Její režijní debut byl v roce 2002 film s názvem \"Hledání Jimmyho\". V roce 2004 byla nominována na cenu Akademie za svou práci na scénáři filmu \"Před soumrakem\" v režii Richarda Linklatera. Film získal ještě větší ohlas než spolupráce stejných tvůrců před devíti lety na snímku \"Před úsvitem\". V témže roce napsala scénář k filmu \"Před západem slunce\", za který byla nominována v roce 2005 na Oscara. \n\nKromě hereckých a režijních počinů rovněž v roce 2003 vydala desku \"Julie Delpy (album)\", pro kterou napsala texty a kde zpívala. Romantickou komedii \"2 dny v Paříži\" (2007) zároveň režírovala a do rolí rodičů obsadila své vlastní rodiče. \n\nV roce 2009 se stala režisérkou francouzsko-německého historického filmu \"La Comtesse\" (\"Hraběnka\"). Převzala v něm také hlavní roli hornouherské hraběnky Alžběty Báthoryové. Děj filmu se odehrává v Čachticích na Slovensku, kde měla Báthoryová rozsáhlé statky.\n\nHerečka žije v Los Angeles. V letech 2004 až 2013 udržovala partnerský vztah s německým skladatelem filmové hudby Marcem Streitenfeldem. V lednu 2009 se jim narodil syn Leo.\n\nJejími přáteli jsou herci Ethan Hawke a Adam Goldberg. Vzorem se pro ni stala herečka Marilyn Monroe. Navrhuje také módu a zhotovuje vlastní oblečení.\n\n\n"}
{"id": "510604", "url": "https://cs.wikipedia.org/wiki?curid=510604", "title": "Chocholík", "text": "Chocholík\n\nChocholík (lat. \"corymbus\") je jednoduché hroznovité květenství. Hroznovitá květenství se vyznačují tím, že boční větve nepřerůstají hlavní vřeteno (pokračování stonku v květenství). Jeho dolní květní stopky jsou prodloužené a směrem vzhůru se postupně zkracují, takže květy jsou uspořádány deštníkovitě, až téměř do vodorovné roviny. Květy rozkvétají dostředivě.\n\n"}
{"id": "510605", "url": "https://cs.wikipedia.org/wiki?curid=510605", "title": "Bridge over Troubled Water", "text": "Bridge over Troubled Water\n\nBridge Over Troubled Water (česky: Most přes rozbouřené vody) je páté a poslední studiové album dua Simon & Garfunkel. Album vyšlo 26. ledna 1970 a dosáhlo na první příčku hitparády časopisu Billboard. Vyhrálo cenu Grammy pro nejlepší album roku, cenu Grammy pro nejlépe nahrané album. Titulní skladba získala cenu Grammy pro nahrávku roku a cenu Grammy pro skladbu roku v roce 1971. Alba se prodalo přes 25 miliónů výlisků. Na gramofonových deskách bylo později v licenci vydáno v někdejším Československu prostřednictvím firmy Supraphon.\n\nVšechny skladby pokud není uvedeno jinak složil Paul Simon.\n\n\n"}
{"id": "510617", "url": "https://cs.wikipedia.org/wiki?curid=510617", "title": "Hiporehabilitace", "text": "Hiporehabilitace\n\nHiporehabilitace je zastřešující a nadřazený název pro všechny aktivity a terapie v oblastech, kde se setkává kůň a člověk se zdravotním znevýhodněním / specifickými potřebami. Název pochází z řeckého slova „hippos“ znamenající kůň a slova „rehabilitace“. V angličtině slovo \"hiporehabilitace\" vystihuje název \"Equine Assisted Activities and Therapies\".\n\nHiporehabilitace (HR) se dělí do několika disciplín (podle oficiálního slovníku České hiporehabilitační společnosti, 2011):\n\nStanovit přesné datum, kdy koně začali pomáhat lidem se zdravotním postižením či znevýhodněním, není jednoznačné. Zmínky o pozitivním vlivu jízdy na koni se objevily již ve spisech starořeckého lékaře Hippokrata z Kósu (5.st.př.n.l.). První dochovaná lékařská doporučení, co se hiporehabilitace týká, jsou od římského lékaře Galéna z 2.st.n.l. \n\nPoužití jízdy na koni k utužení zdraví a k jeho nápravě má dlouhou tradici již od dob renesance. Lipský profesor Samuel T. Quellmalz (1696–1758) jako první analyzoval pohyb jezdce a zavedl pojem trojdimenzionálních kmitů již zcela v dnešním pojetí. Snažil se také o sestrojení přístroje, který měl nahradit živého koně – tzv. reitmaschine.\n\nNa začátku 20. století se objevily práce, ve kterých byla hodnocena jízda na koni jako prostředek léčby u mnohých onemocnění a doporučovala se jako „relaxans“ při neklidném životě a vyčerpávající práci. Jízda na koni se používala k utužení zdraví obecně, později jako součást gymnastického programu – jako jedna z možností tělesných cvičení. Rozvoj léčebného hiporehabilitace zastavila druhá světová válka.\n\nV letech 1950 – 1960 se rozšířila hipoterapie jako metoda fyzioterapie pro postižené epidemií poliomyelitis anterior acuta (dětská obrna). Pro mnoho nemocných na celém světě byl velkým povzbuzením úspěch dánské drezurní jezdkyně Lis Hartel, po dětské obrně částečně ochrnuté na obě dolní končetiny, která na dvou po sobě jdoucích olympijských hrách – v Helsinkách 1952 a ve Stockholmu 1956 – získala s koněm Jubilee vždy druhé místo v drezuře. Lis Hartel se svou dánskou fyzioterapeutkou Ullou Harpoth stály u zrodu prvních center hipoterapie ve skandinávských zemích v padesátých letech 20.století. \n\nOd počátku 60. let 20. století, kdy se hipoterapie a parajezdectví začali amatérsky rozvíjet, se začínaly zakládat organizace a společnosti věnující se hiporehabilitaci. Jejich snahou bylo předávání zkušeností a znalostí a tak rozšíření všeobecného povědomí o využití koní v léčbě a sportu osob se zdravotním znevýhodněním. V roce 1985 byla proto založena mezinárodní organizace sdružující všechny zájemce o tento obor - Riding for the Disabled International (RDI). V roce 1988 byla organizace přejmenována na FRDI - The Federation of Riding for the Disabled International a nyní se jmenuje Federation of Horses in Education and Therapy International, A.I.S.B.L. (HETI). Tato otevřená organizace sdružuje asociace, sdružení, organizace a jednotlivce provádějící aktivity a terapie s pomocí koní z celého světa a napomáhá ve vývoji programů v nových oblastech. Podporuje vzdělávání a výzkum v oboru, propaguje zapojení koní do léčebných procesů osob s fyzickým, mentálním nebo duševním onemocněním. Federace je aktivně zapojená do ustanovení mezinárodních norem bezpečnosti a kompetencí v oboru a podporuje vysoké standardy pro ochranu a výcvik koní pro terapeutické účely. Většina zemí provozující aktivity a terapie s pomocí koně má svou národní zastřešující organizaci a svůj systém vzdělávání.\n\nMezi první zmínky o léčebných účincích jízdy na koni patří již slavné vyznání T. G. Masaryka, že jízda na koni je nejrychlejší tělocvik, protože se cvičí najednou celé tělo, plíce a srdce. Skromné začátky hiporehabilitace v naší republice se datují od roku 1947, zejména při léčbě pohybových poruch po dětské obrně. V Hucul Clubu ve Zmrzlíku u Prahy zahájili novodobou hipoterapii v roce 1976 ve spolupráci s profesorem Karlem Lewitem a to jako první středisko ve střední Evropě. Poté se hipoterapie rozšířila do rehabilitačního ústavu v Chuchelné u Opavy pro dětské klienty, kam v roce 1979 fyzioterapeutka Helena Hermach-Lewitová dovezla 2 huculy ze Zmrzlíku a také metodiku a zkušenosti i ze zahraniční stáže. Hipoterapie jako další metoda léčebné rehabilitace se začala poté rozšiřovat do lázní Karviná-Darkov, Luže-Košumberk a ústavů sociální péče (Zbůch). V psychiatrických léčebnách (Praha-Bohnice) a na mnohých dalších místech se začalo rozvíjet léčebně pedagogicko-psychologické ježdění. Rozvoji hiporehabilitace pomohla i odborná podpora osobností v oblasti rehabilitace, jako Doc. MUDr. František Véle, CSc., primář MUDr. Lubor Zahrádka, profesor Karel Lewit. \n\nUrčitě se stojí zmínit o rozvoji parajezdectví neboli sportovní ježdění pro osoby se zdravotním postižením je jednou z disciplín hiporehabilitace, která se těší značné oblibě. Paravoltiž existuje v ČR od roku 1995 a každoročně se konají Mistrovství ČR. Paradrezura má přibližně stejné začátky a od roku 1999 se koná každým rokem Mezinárodní mistrovství a Mistrovství ČR. V roce 1997 přibylo paravozatajství a v roce 2003 se objevila další disciplína, a tou je parawestern.\n\nV roce 1991 byla založena Československá – později Česká hiporehabilitační společnost (ČHS), která v současnosti sdružuje 37 středisek a desítky individuálních členů. Sídlo bylo původně v lázních Luže-Košumberk, později se přesunulo do PL Bohnice v Praze a nyní je virtuální sídlo společnosti je v areálu Mendelu Brno. Posláním ČHS je rozvoj, propagace a zkvalitňování metodiky hiporehabilitace, tedy všech aktivit a terapií s pomocí koní pro osoby se zdravotním znevýhodněním a specifickými potřebami. ČHS sdružuje fyzioterapeuty, ergoterapeuty, lékaře, logopedy, psychology, zdravotní sestry, sociální pracovníky, pedagogy i jezdecké instruktory, všechny ty, kteří pracují s koňmi ve zdravotnictví, sociální sféře, pedagogice a parasportu. Významnou složku členské základny společnosti tvoří klienti a jejich rodinní příslušníci.\n\nV začátcích hiporehabilitace v ČR, v devadesátých letech minulého století, se rozšířil mezi laickou veřejností názor, že vlastnictví hodného koně kvalifikuje k jejímu provádění. Hiporehabilitace se na čas stala odkladištěm starých a opotřebovaných koní, kteří si měli na sebe takto vydělat. V současnosti se tento obor dopracoval k profesionálně prováděným službám s vysoce specifickými požadavky na znalosti a zkušenosti provozovatelů. ČHS vypracovala a uvedla do reality jedinečný projekt Licenci hiporehabilitačních koní. \n\nČHS pořádá Konference o hiporehabilitaci, v roce 2014 to byl již 10. ročník. ČHS nabízí kompletní seznam provozovatelů v ČR, seznam je přehledný dle krajů. Členská hiporehabilitační střediska mohou projít uznávacím procesem a získat statut „Střediska praktické výuky“.\n\n"}
{"id": "510621", "url": "https://cs.wikipedia.org/wiki?curid=510621", "title": "Lúkianos", "text": "Lúkianos\n\nLúkianos ze Samosaty, lat. Lucianus Samosatensis (kolem 120 Samosata – po 180, patrně v Alexandrii) byl starověký řečník, satirik a filosof, který psal řecky.\n\nLúkianos se narodil v nemajetné rodině v Samosatě na horním toku Eufratu, dnes Samsat v jihovýchodním Turecku blízko hranic se Sýrii. Učil se nejprve sochařem, ale pak se rozhodl pro dráhu řečníka a spisovatele. Hodně cestoval po celém Středomoří až po Gallii, deset let žil v Athénách, byl také v Římě a uměl trochu latinsky. V pozdním věku se stal úředníkem v Alexandrii, kde snad také zemřel (podle jiných pramenů zemřel v Athénách).\n\nLúkianovo dílo bylo velmi oblíbené, i když nepsal lidovou řečtinou své doby, nýbrž slohem i jazykem klasické doby. Pod jeho jménem se uvádí 80 spisů, z nichž asi 70 je pravých. Psal nejprve jednoduché dialogy z běžného života a lehké kritické satiry o náboženství („Rozhovory bohů“), o marnivosti bohatých („Timon čili misantrop“, „Parasit“), o prostitutkách („Hovory hetér“) nebo o lidské hlouposti. Později psal ostřejší satiry o slavných lidech nebo o filosofech („Dražba životů“), o historii a také fantastické příběhy („Cesta vzduchem“, „Pravdivé příběhy“). Díky satiře „Pravdivé příběhy“ (\"Alétheis historiai\", Ἀληθεῖς Ἱστορίαι)\n\nLúkianovo dílo se těšilo velké pozornosti v humanismu a Erasmus Rotterdamský vydal spolu s Thomasem Morem roku 1506 jeho spisy. Hodně se četl také v osvícenství, kdy se podle jeho popisů malovaly obrazy i psaly divadelní hry.\n\n\n\n"}
{"id": "510624", "url": "https://cs.wikipedia.org/wiki?curid=510624", "title": "Ivo Odehnal", "text": "Ivo Odehnal\n\nIvo Odehnal (* 4. dubna 1936 Valašské Klobouky) je český spisovatel a básník. Od roku 1957 žije v Brně.\n\nJe autorem 20 sbírek veršů, příležitostných televizních scénářů, jako učitel filozofie zpracoval učebnici \"Úvod do filozofie člověka\". Věnuje se také poezii pro děti.\nV roce 2009 vyšla v brněnském nakladatelství Doplněk jeho sbírka veršů \"Brněnská pasáž\", která je věnována městu Brnu, v němž autor prožil přes padesát let života.\nKoncem roku 2013 vydalo nakladatelství SURSUM skladbu Šaman z kančích hor pouští žílou motýlům paměti, která je autorovou existenciální sebereflexí a jistým završením výpovědí o básníkově rodném Valašsku.\n\nPochází z rodiny soudního úředníka. Studoval reálné gymnázium ve Valašských Kloboukách (bylo změněno na jedenáctiletou střední školu; mat. 1954); na Agronomické fakultě VŠZL v Brně absolvoval dva semestry (1954–55) . Několik měsíců pracoval jako inspektor státních příjmů finančního odboru ONV. Po prezenční vojenské službě (1955–57) se přihlásil na FF UJEP (nyní Masarykova univerzita) v Brně, studia filozofie a dějepisu ukončil 1962 diplomovou prací \"Kritika voluntarismu a marxistické pojetí vůle\". V letech 1962–69 byl odborným asistentem na katedře filozofie Vysokého učení technického v Brně, (1965–68 externě i na Filozofické fakultě MU), titul PhDr. obhájil roku 1968 prací \"Pojem vůle jako výraz aktivního vztahu člověka ke světu\"; složil též zkoušky z tzv. kandidátského minima. Po zrušení katedry filozofie VUT a následné výpovědi působil krátce jako vědecký pracovník při rektorátu téže školy. 1970–79 učil na Učňovské škole oděvní v Brně (1970–1975 bez trvalého pracovního poměru); v období 1974–1977 absolvoval tři ročníky rozšiřovacího studia češtiny; 1979–89 byl ředitelem nakladatelství Blok; na funkci rezignoval, nadále ale působil jako nakladatelský redaktor. Po 1989 učil externě filozofii na Vysoké škole zemědělské v Brně a na Ústavu společenských věd VUT, kde zpracoval učební text \"Úvod do filozofie člověka\" (vyd. Akad. Nakl. CERM, Brno 2002). V 90. letech vedl pobočku nakladatelství Fortuna Print a odpovídal např. za vydání \"Kroniky opery\", \"Kroniky země\", \"Lexikonu zemí\" a dalších titulů.\n\nDebutoval 1961 v \"Červeném květu\" (Ostrava), přispíval do novin a časopisů: univerzitní noviny \"U-62\", \"Dokořán\", \"Universitas\", \"Rovnost\", \"Plamen\", \"Host do domu\", \"Sešity pro mladou literaturu\", \"Literární noviny\", \"Kultura\", \"Kulturní tvorba\", \"Slovenské pohľady\", \"Romboid\" (oba Bratislava), \"Tvorba\", \"Svět práce\", \"Svobodné slovo\", \"Literární měsíčník\", \"Lidová demokracie\", \"ROK\"; \"Host\"; spolupráce s Čs. rozhlasem a Čs. televizí (publicistické scénáře). Jeho verše byly uvedeny v pražském divadle Rubín a poetické vinárně Viola, v Nedělní chvilce poezie, na Velkých čteních OS aj. Užívá šifer: Od, od.\n\n\n\n"}
{"id": "510628", "url": "https://cs.wikipedia.org/wiki?curid=510628", "title": "Ivan II. Ivanovič", "text": "Ivan II. Ivanovič\n\nIvan II. Ivanovič (30. března 1326 – 13. října 1359), kníže moskevský a veliký kníže vladimirský z dynastie Rurikovců, vládl v letech 1353–1359. Byl synem velikého knížete vladimirského a moskevského knížete Ivana I. Kality.\n\nZa vlády Ivana II. byly jeho země citelně oslabeny morovou epidemií, které padlo za oběť mnoho obyvatel včetně Ivanova bratra a předchůdce Semjona Hrdého. Ivan nastoupil bez problémů na moskevský trůn, ale veliké knížectví vladimirské, na nějž bylo potřeba získat potvrzení chána Zlaté hordy, tzv. \"jarlyk\", se kromě něho pokusil získat také suzdalsko-nižněnovgorodský kníže Konstantin Vasiljevič, jemuž poskytli významnou oporu Novgorodci. Chán Džani Beg se však rozhodl pro Ivana.\n\nOslabená Moskva zpočátku nekladla příliš odporu litevskému velkoknížeti Algirdasovi, který energicky rozšiřoval svoje území na východ na úkor ruských knížectví a pronikl až k Brjansku, Smolensku a Rževu. Roku 1358 však došlo k protiofenzívě, během níž byli Litevci zatlačeni nazpět a strategicky důležitá oblast smolenského knížectví se znovu dostala pod kontrolu Moskvy.\n\n\n"}
{"id": "510632", "url": "https://cs.wikipedia.org/wiki?curid=510632", "title": "Ferenc Molnár", "text": "Ferenc Molnár\n\nFerenc Molnár, vlastním jménem \"Ferenc Neumann\" (12. ledna 1878, Budapešť — 1. dubna 1952 New York) byl maďarský prozaik, dramatik a novinář židovského původu.\n\nFerenc Neumann byl druhým synem Móra Neumanna, úspěšného budapešťského lékaře a jeho ženy Jozefy Wallfisch. Po absolvování Kalvínského gymnázia v Budapešti začal studovat právo na Universita Lóránda Eötvöse (Eötvös Loránd Tudományegyetem). Studium však nedokončil a živil se jako novinář a později jako spisovatel. Během první světové války působil rok jako válečný dopisovatel. Roku 1938 v době narůstání fašismu emigroval do USA. Svá díla psal především maďarsky, později také německy a v emigraci i anglicky.\n\nV prvním Molnárově tvůrčím období převládala próza z velkoměstského života spojující ostrou sociální kritiku s ironií a sentimentalitou. Takto napsal i své nejznámější dílo, román pro mládež \"Chlapci z Pavelské ulice\" (1907, A Pál utcai fiúk). Poté se začal věnovat dramatu, ve kterém vynikl scénickou rutinou a bravurními efekty, často založených na erotických motivech. Stal se věhlasným autorem, ale mnozí kritikové mu vyčítali myšlenkovou lacinost.\n\nPodle jeho knih a divadelních her bylo natočeno přes šedesát filmů (z toho šestnáct němých a dvacet televizních) a téměř patnáct televizních seriálů.\n\n\n\n"}
{"id": "510638", "url": "https://cs.wikipedia.org/wiki?curid=510638", "title": "Holloway", "text": "Holloway\n\nHolloway může označovat:\n\n\n"}
{"id": "510646", "url": "https://cs.wikipedia.org/wiki?curid=510646", "title": "Pomalé šípy", "text": "Pomalé šípy\n\nPomalé šípy je český šestidílný televizní seriál z roku 1993. Pojednává o přátelství, které vydrželo víc jak 50 let. Režie tohoto seriálu se ujal Vlastimil Venclík spolu s Jaroslavem Papouškem.\n"}
{"id": "510648", "url": "https://cs.wikipedia.org/wiki?curid=510648", "title": "Nivea", "text": "Nivea\n\nNivea (latinsky \"niveus\" – sněhově bílý) je první krém z řady kosmetických výrobků mezinárodního koncernu Beiersdorf AG z Hamburku v Německu.\n\nPrvním produktem řady byl \"Nivea Creme\" (krém Nivea), který byl uveden na trh v prosinci roku 1911. Spoluvynálezci krému byli chemik Isaak Lifschütz, dermatolog Paul Unna a Oskar Troplowitz, lékárník, majitel firmy Beiersdorf, narozený v roce 1863 roku Gliwicích v Polsku. Použili vodu, olej, glycerin, kyselinu citronovou a novou ingredienci – eucerit. Ta umožnila dosud nevídané, totiž spojit vodu a olej do dlouhotrvající stabilní báze – krému. Výslednému produktu dali název \"Nivea\", odvozený z latiny, s významem \"sněhobílý\".\n\nZákladem objevu Oskara Troplowitze byl eucerit, přírodní látka získávaná z tuku ovčí vlny. Eucerit byl první známou látkou umožňující vznik stabilní emulze z oleje a vody. Eucerit je lanolínovým alkoholem s vysokým obsahem cholesterolu, vykazujícím nízký alergický potenciál. Sestává ze směsi lipidů extrahovaných z tuku ovčí vlny; hlavními složkami jsou cholesterol (30%) a lanosterol.\n\nSložení současné Nivey zůstalo prakticky stejné, jako u původního předpisu: glycerín, panthenol, kyselina citrónová, voda, emulgátor – eucerit a parfemační složky. S dobou se vyvíjelo spíše jeho balení, které nicméně již dlouhou dobu má známou modrou barvu. Krém se dá dnes koupit ve 170 zemích celého světa.\n\n"}
{"id": "510649", "url": "https://cs.wikipedia.org/wiki?curid=510649", "title": "Uwe Hohn", "text": "Uwe Hohn\n\nUwe Hohn (* 16. července 1962, Rheinsberg, Braniborsko) je bývalý východoněmecký atlet, oštěpař, který jako jediný v celé historii překonal stometrovou hranici.\n\n20. července 1984 poslal v Berlíně starý typ oštěpu do vzdálenosti 104,80 m. O více než pět metrů vylepšil tehdejší světový rekord Američana Toma Petranoffa, který hodil v roce 1983 v Los Angeles 99,72 m . V roce 1986 poté IAAF rozhodla o posunutí těžiště o čtyři cm dopředu, čímž došlo ke zkrácení hodů.\n\nPrvní úspěch zaznamenal v roce 1981 na juniorském mistrovství Evropy v nizozemském Utrechtu, kde získal zlatou medaili. O rok později se stal v Athénách mistrem Evropy. Jeho vítězný pokus měřil 91,34 m . Z důvodu bojkotu se nemohl zúčastnit letních olympijských her 1984 v Los Angeles. V roce 1985 zvítězil na evropském poháru v Moskvě výkonem 92,88 m. V též roce získal zlatou medaili na světovém poháru v australské Canbeře, kde hodil 96,96 m.\n\n"}
{"id": "510657", "url": "https://cs.wikipedia.org/wiki?curid=510657", "title": "Gamekeeper", "text": "Gamekeeper\n\nGamekeeper (z anglického překladu chovatel lovné zvěře nebo zkráceně chovatel) je osoba, která se stará o území na venkově, aby bylo dost zvěře pro lov nebo ryb pro rybaření. Gamekeeper se aktivně stará o lesní krajinu, vřesoviště, vodní cesty nebo zemědělskou půdu ve prospěch lovného ptactva, vysoké zvěře, ryb a celkově pečuje o divočinu.\n\nTypicky je chovatelem osoba, pověřená a placená vlastníkem půdy a častěji ve Spojeném království vlastníkem nemovitosti. Je užitečný v prevenci před pytláky, k chovu a vypouštění lovného ptactva, jakými je bažant a bělokur skotský, dále ke snižování škodné, v tomto případě lišky, v zařizování útočiště pro lovnou zvěř a k monitorování zdravotního stavu lovné zvěře.\n\nV současnosti je ve Spojeném království na plný úvazek zaměstnáno 5.000 osob, ve srovnání s více než 10.000 osobami na začátku 20. století. Kromě toho existuje mnoho osob, které se ve svém volném čase za své prostředky starají o chov zvěře a údržbu stanovišť a biotopů. Je zde několik druhů chovu a péče o zvěř:\n\nSpolečnost League Against Cruel Sports (Liga proti krutým sportům) spočítala, že každý den je ve Spojeném království zabito v loveckých revírech okolo 12.300 savců a ptáků a je zřejmé, že lovci hrají klíčovou roli v destrukci života v divočině. Na druhé straně lovecká lobby říká, že lovci jsou vitálním nástrojem ochrany přírody na venkově. Národní lovecká asociace (NGO) tvrdí, že o přírodu britského venkova se stará devětkrát víc lovců, než je lidí, starající se o přírodní rezervace a národní parky.\n\nKrálovská společnost pro ochranu ptactva kritizuje trávení dravých ptáků v některých loveckých revírech. Jedná se pravděpodobně o nejkontroverznější téma týkající se lovu zvěře. Ačkoliv se dnes jedná o mnohem vzácnější jev, vzhledem k lepším znalostem ekologie dravých ptáků jsou tyto případy tvrdě odsuzovány loveckou komunitou.\n\nV roce 1997, po mnoha měsících kritiky lovu zvěře v médiích, byl Skotskou loveckou asociací (SGA) vytvořen soubor opatření, který podpořil práci lovců a další výcvik na úrovni práva. Výsledkem byly pokyny na poli péče o zvěř.\n\nNěkteré střední školy ve Spojeném království nabízí kurzy myslivosti až po dosažení diplomu. Jedna z těchto škol je Northern School of Game and Wildlife v Newton Rigg v Cumbrii.\n\n\n\n"}
{"id": "510659", "url": "https://cs.wikipedia.org/wiki?curid=510659", "title": "Drahoslava Landsmanová", "text": "Drahoslava Landsmanová\n\nDrahoslava Landsmanová, provdaná \"Šnajdrová\" (* 30. října 1940, Plotiště nad Labem) je česká herečka.\n\nV devatenácti letech začala profesionální dráhu na jevišti Krajského oblastního divadla Hradec Králové. Měla také angažma v Divadle pracujících v Mostě, v Divadle F. X. Šaldy v Liberci, byla členkou Městských divadel pražských. V současnosti účinkuje v Divadle Skelet Pavla Trávníčka. \n\n"}
{"id": "510661", "url": "https://cs.wikipedia.org/wiki?curid=510661", "title": "Bagr na kolovém podvozku", "text": "Bagr na kolovém podvozku\n\nBagr na kolovém podvozku, také rypadlo kolové, se používá všude tam, kde je potřeba okamžité mobility na krátké vzdálenosti. Rypadla kolová se vyznačují různými velikostmi, od těch nejmenších, cca 5 000 kg vlastní hmotnosti až cca 22 000 kg po jednu z největších hmotností v běžné praxi. \nJako speciály kolových rypadel můžeme spatřit v kamenolomech, kdy jedna náprava je s ocelovými koly a druhá náprava s koly klasickými, tedy gumovými (vybavenými pneumatikami).\n\nRypadla kolová vynikají svojí variabilností s různým nářadím. Nejčastěji jsou používána v kombinaci s hydraulickými bouracími kladivy, svahovacími hydraulickými lžícemi a dalšími nástroji, například drtící nůžky, různé typy lopat pro speciální účely atd. \n\nRypadla kolová po většinou disponují opěrnými nohami a také občas v kombinaci s radlicí na druhém konci stroje. To vše kvůli stabilitě při vlastním výkonu práce. Dnešní moderní kolová rypadla jsou velmi výkonnými pomocníky napříč celým spektrem dnešního stavebnictví a těžebního průmyslu. \n\nV České republice patří k předním prodejcům nových kolových rypadel společnost Caterpillar, Komatsu, Liebherr, JCB a mnoho dalších.\n\n\n"}
{"id": "510666", "url": "https://cs.wikipedia.org/wiki?curid=510666", "title": "Rayleighovo číslo", "text": "Rayleighovo číslo\n\nRayleighovo číslo se vztahuje k fyzikálnímu úkazu, tzv. proudění tepla (konvekci tepla).\n\nVzorec pro výpočet:\n\nkde\nformula_2 značí součinitel teplotní roztažnosti,\nformula_3 tíhové zrychlení,\nformula_4 výšku vrstvy kapaliny,\nformula_5 součinitel teplotní vodivosti a\nformula_6 součinitel kinematické viskozity.\n\n"}
{"id": "510668", "url": "https://cs.wikipedia.org/wiki?curid=510668", "title": "Spring Framework", "text": "Spring Framework\n\nSpring Framework je populární open-source aplikační rámec neboli framework (označován také jako kontejner) pro vývoj J2EE aplikací.\n\nPrvní verze byla napsána Rodem Johnsonem, který ji vydal v rámci publikace své knihy \"Expert One-on-One J2EE Design and Development\" v říjnu 2002. Rod Johnson se ve své knize zabývá vývojem J2EE aplikací a věnuje pozornost problémům, se kterými se programátoři setkávají. V knize je průběžně prezentován kód frameworku, který se nazývá Interface21, a měl by vývoj J2EE aplikací usnadnit. Za pomoci Juergena Hoellera je později framework rozšířen a pod názvem Spring Framework uvolněn jako open-source.\n\nFramework byl poprvé uvolněn pod licencí Apache 2.0 v červnu 2003. První verze 1.0 byla vydána v březnu 2004, a další verze potom v září 2004 a březnu 2005. Spring Framework 1.2.6 získal v roce 2006 ocenění \"Jolt productivity award\" a \"JAX Innovation Award\". Současná verze je 5.0.0.\n\nSpring Framework může být použit libovolnou Java aplikací. Spring se stal populární v Java komunitě jako alternativa k Enterprise Java Beans (EJB), nebo jako jeho nadstavba.\n\nZákladním důvodem vzniku Spring Frameworku je usnadnění vývoje enterprise aplikací:\n\nJádro Springu je postaveno na využití návrhového vzoru Inversion of Control a je označován jako IoC kontejner. Tento návrhový vzor funguje na principu přesunutí zodpovědnosti za vytvoření a provázání objektů z aplikace na framework. Objekty lze získat prostřednictvím vsazování závislostí, což je speciální případ Inversion of Control. Dependency Injection řeší vlastní způsob vložení objektů. Základní tři způsoby vložení objektů jsou Setter Injection, Constructor Injection a Interface Injection. Objekty vytvořené kontejnerem jsou nazývány JavaBeans. Objekty jsou frameworkem vytvořeny typicky na základě načtení konfiguračního souboru ve formátu XML, který obsahuje definice těchto Beans.\n\nSpring Framework se nezabývá řešením již vyřešených problémů. Místo toho využívá prověřených a dobře fungujících existujících open-source nástrojů, které v sobě integruje. Tím se stává jejich použití často jednodušším.\n\nSpring je modulární framework: Umožňuje využít třeba jen část, která se zrovna hodí k řešení daného problému. Účelem Springu je zjednodušení návrhu J2EE aplikací se zaměřením na architekturu aplikace (místo na technologii), na jednoduchou testovatelnost, na neinvazivnost a modulárnost.\n\nSpring Framework se skládá z částí organizovaných do asi dvaceti modulů. Moduly jsou rozděleny do skupin:\n\nCore Container se skládá z modulů Core, Beans, Context a Expression Language.\n\n\nVrstva Data Access / Integration se skládá z JDBC, ORM, OXM, JMS a modulu Transactions.\n\n\nVrstva Web se skládá z modulů Web, Web-Servlet, Web-Struts, a Web-portlet.\n\n\nAOP je modul implementující podporu pro aspektově orientované programování. Umožňuje separovat části kódu prolínající se celou aplikací (autorizace, logování, transakce) do takzvaných aspektů a jejich následnou aplikaci na jakýkoli POJO objekt. Využití AOP modulu se prolíná celým frameworkem a jedná se o jednu z nejsilnějších vlastností Springu.\n\nSamostatný modul Aspects umožňuje integraci AspectJ.\n\nModul Test podporuje testování komponent Springu pomocí JUnit nebo TestNG.\n\n"}
{"id": "510673", "url": "https://cs.wikipedia.org/wiki?curid=510673", "title": "Diethylentriamin", "text": "Diethylentriamin\n\nDiethylentriamin (DETA, systematický název \"bis(2-aminoethyl)amin\") je organická sloučenina, bezbarvá hygroskopická kapalina rozpustná ve vodě a uhlovodících. Jedná se o analog diethylenglykolu. Má podobné chemické vlastnosti jako ethylendiamin a též podobné použití. Jde o slabou zásadu. Používá se v olejářském průmyslu, jako rozpouštědlo síry, k extrakci kyselých plynů, jako tvrdidlo epoxidových pryskyřic a pro neutralizaci kyseliny fluorovodíkové při zasažení kůže.\n"}
{"id": "510675", "url": "https://cs.wikipedia.org/wiki?curid=510675", "title": "Ida z Formbachu", "text": "Ida z Formbachu\n\nIda z Formbachu (narozena 1055 - zemřela po září 1101) byla rakouskou markraběnkou ne zcela jistého původu a účastnicí křížové výpravy.\n\nIda se provdala za rakouského markraběte Leopolda a ovdověla roku 1095. Roku 1100 se připojila k pomocné křížové výpravě hraběte Viléma z Nevers. Společně s Welfem Bavorským, Vilémem Akvitánským, Fridrichem z Bogenu, řezenským purkrabím Jindřichem a dalšími nadšenými křižáky se vydala do Svaté země. K výpravě patřili i mnozí duchovní - Dětmar Salcburský, Oldřich Pasovský, Gislebert z Admontu a především kronikář Ekkerhard z Aury.\n\nPři pochodu přes malou Asií byla francouzská část křižáků překvapena seldžuckými vojáky u Heraclea. Z obklíčení se podařilo vyváznout pouze několika rytířům s Vilémem z Nevers, přes Kilíkii dorazili do Antiochie, kam přišli oloupení, polonazí a bez zbraní. Hugo z Vermandois byl vážně zraněn a v říjnu v Tarsu zemřel. Krátce po Francouzích dorazilo k osudnému místu i znavené vojsko bavorského a akvitánského vévody. Ukrytí Seldžukové využili zaneprázdnění nic netušících vojáků sháněním občerstvení a vojsko opět téměř zcela zdecimovali. Zachránila se pouze malá část rytířů s veliteli.\n\nBěhem bitvy mezi mnoha ženami v doprovodu zmizela Corba, žena Geoffreyho Burela a markraběnka Ida. Podle Alberta z Aix není zcela jisté, zda byla Ida zabita či krveprolití přežila a skončila v zajetí. Ujala se legenda o Idině pobytu v harému a následném porodu atabega Zengího.\n\n"}
{"id": "510677", "url": "https://cs.wikipedia.org/wiki?curid=510677", "title": "Skrejpr", "text": "Skrejpr\n\nSkrejpr neboli škrabač (angl. \"scraper\") je stavební stroj určený k těžbě, přepravě a rozprostírání zemin třídy 1 - 4. V těžkých zeminách 4. třídy a výše se doporučuje rozrušení nožovými rozrývači na buldozeru. \n\nJe tvořen tažnou a pracovní částí, které jsou navzájem spojeny kloubem/závěsem umožňující ovládání stroje. Vybaven je dvěma motory s hydraulickým řízením.\n\nV Česku se vyráběl skrejpr pod názvem \"STAVOSTROJ SM 150\".\n\n"}
{"id": "510685", "url": "https://cs.wikipedia.org/wiki?curid=510685", "title": "Hadí hlava", "text": "Hadí hlava\n\nKniha Hadí hlava je sedmým dílem série o čtrnáctiletém nedobrovolném špiónovi jménem Alex Rider, kterou napsal britský spisovatel Anthony Horowitz. V tomto díle Alex pracuje pro australskou tajnou službou ASIS, které pomáhá v boji s asijským gangem Hadí hlava pašujícím uprchlíky. Při té příležitosti se zároveň snaží zjistit informace o své minulosti.\n\nAlex Rider po své poslední misi, která ho zavedla na Vesmírnou archu, dopadne do moře nedaleko australského pobřeží a je vyloven letadlovou lodí Kitty Hawk. Odtud se dostane do areálu SAS ve Swanbournu. Několik vojáků ho pozve na piknik na pláži, při kterém se však ocitne uprostřed vojenského cvičení a šlápne na minu. Přijde k němu další neznámý voják a řekne mu, že zkusí sehnat pomoc, ale že mina stejně do patnácti minut vybouchne. Alex nakonec uskočí a nic vážného se mu nestane, protože mina se aktivuje se zpožděním.\n\nVe stejné době dostane organizace Škorpion zakázku od představitele jednoho ze států G8: Jejím úkolem je zlikvidovat osm lidí pořádajících Setkání na útesu, které má být konkurencí summitu G8. Vedením projektu je pověřen major Winston Jou, který mimo svoji aktivitu ve Škorpionu také řídí gang Hadí hlava. Pro svůj účel ukradnou bombu s názvem Berlínská modř, která je novější verzí BLU-82.\n\nAustralská tajná služba ASIS shání informace o gangu Hadí hlava, který působí Austrálii problémy kvůli ilegálním přistěhovalcům. Ethan Brooke z ASIS požádá Alexe o pomoc. Ten nejdřív odmítne, ale pak se dozví, že by pracoval s Ashem, svým kmotrem a přítelem jeho otce, o jehož existenci neměl tušení. Rozhodne se přijmout práci, aby se dozvěděl víc o svých rodičích.\n\nAlex odletí do Bangkoku a setká se s Ashem. Zjistí, že to byl ten muž, kterého potkal u miny ve Swanbournu a pochopí, že celá akce měla pouze prověřit jeho schopnosti. V přestrojení za afghánské uprchlíky, otce a syna, čekají, až je kontaktuje Anan Sukit z Hadí halvy, aby jim dal falešné doklady. Alex je má jít vyzvednout. Je odvezen do budovy patřící společnosti Čcha-ta (sekce Hadí hlavy), kde se zúčastní nelegálního zápasu v thajském boxu. Oproti očekávání organizátorů při něm nezemře, ale porazí svého soupeře. Sukit se ho pokusí zastřelit, ale neuspěje a sám je zastřelen. Budova začne hořet. Alex prchá a při svém útěku strhne hořící stavbu do řeky.\n\nPotom se Alex setká s několika členy MI-6, kteří jsou v Bangkoku kvůli ukradené bombě Berlínksá modř a její možné spojitosti s majorem Jou a Škorpionem. Alex se dozví, že to byl Ben Daniels ze zvláštních operací MI-6, kdo zastřelil Anana Sukita. Alex slíbí paní Jonesové, že se pokusí zjistit, jaké má Škorpion úmysly s bombou. Potom mu Smithers poskytne vybavení: zdánlivě nefunkční hodinky, které však vysílají signál, podle kterého ho budou moci v případě nouze najít, tři výbušné mince s dálkovým ovládáním v balíčku žvýkaček a pásek se schovaným nožem a vybavením pro pobyt v džungli.\n\nAsh mezitím znovu kontaktoval Hadí hlavu a tentokrát získal doklady. Odletí s Alexem do Jakarty. Po cestě mu vypráví o rodičích a o nepovedené akci na Maltě, která ho připravila o kariéru v MI-6. V Jakartě jsou rozděleni a Alex je naložen spolu s dalšími uprchlíky do kontejneru na lodi \"Liberejská hvězda\", která je má odvézt do australského Darwinu. Pomocí jedné výbušné mince se dostane ven z kontejneru. Při své cestě chodbami lodi narazí na Berlínksou modř a podaří se mu naskenovat do jejího ovládacího systému své otisky prstů. Po přistání v Darwinu uteče z lodi a spojí se s Ashem. Ten však přijde spoutaný a v doprovodu majora Jou.\n\nPotom je Alex zajat a major Jou mu vysvětlí své plány s Berlínskou modří. Chce ji v okamžiku výhodného postavení měsíce a slunce umístit kilometr pod mořské dno u těžební plošiny Drak 9 a vyvolat tak vlnu tsunami, která smete polovinu Austrálie a také Útesový ostrov s osmi skutečnými cíli útoku, jejichž zmizení si takto nikdo nevšimne.\n\nPotom Alexe pošle do speciální nemocnice v australské džungli, ve které se soustřeďuje další aktivita Hadí hlavy: obchod s lidskými orgány. Alex má být prodán na součástky, ale s příchodem prvního pacienta odtamtud uteče po divoké řece a nechá za sebou hořící nemocnici. Potom prozkoumá hodinky, které mu dal Smithers: měly totiž už několik dní vysílat signál, který by k němu dovedl MI-6. Když je otevře, zjistí, že v nich není baterie. Vzpomene si na vysílačku, která je v jeho botě od příhody ve Swanbourne, vyndá z ní baterii, takže se mu podaří hodinky zprovoznit a přiletí pro něj vrtulník.\n\nNásledně Alex společně s Benem Danielsem a členy australské SAS seskočí na plošinu Drak 9, ze které je spouštěna Berlínaká modř. Alex díky předchozímu naskenování svých otisků odpálí pumu dříve, než se ocitne v dostatečné hloubce, takže výbuch nezpůsobí vlnu rozměrů tsunami. Major Jou je však vlnou zabit, neboť trpí vzácnou formou osteoporózy a náraz mu zláme všechny kosti. Během akce na plošině zemře Ash. Chvíli před smrtí se Alexovi přizná, že od neúspěšné akce na Maltě pracuje pro Škorpiona a byl to on, kdo odpálil nálož v letadle, ve kterém cestovali jeho rodiče. Alex není informací překvapen, protože si již dříve spojil Ashe s předchozími neúspěchy celé akce.\n\nAlex Rider je hlavní postavou celé série. Je to čtrnáctiletý chlapec, který je po smrti svého strýce, zvláštního agenta MI-6, využíván různými tajnými službami (MI-6, CIA, ASIS), obvykle proti své vůli. V tomto díle zjišťuje informace o gangu Hadí hlava pro australskou tajnou službu ASIS.\nAsh, vlastním jménem Anthony Sean Howell je bývalým členem MI-6. Při neúspěšné akci na Maltě byl vážně zraněn Jassenem Gregorovičem a následně degradován. Poté se přidal k organizaci Škorpion. Jako důkaz loajality odpálil nálož v letadle, ve které byl John Rider s manželkou, jejichž syn byl jeho kmotřencem. Poté odešel z MI-6 a přidal se k australské tajné službě ASIS. Během práce pro ně se setká se svým kmotřencem Alexem. V průběhu akce ho několikrát vydá do rukou Hadí hlavy, ale Alex vždycky vyvázne a nakonec pochopí, kdo může za neúspěch akce. Ash zemře na vrtné plošině, zastřelen Benem Danielsem.\nBen Daniels byl původně člen SAS a objevil se v knize Stormbreaker pod přezdívkou Lišák. Pracuje pro divizi zvláštních operací MI-6 a je vyslán do Bangkoku, aby se infiltroval do gangu Hadí hlava. Zabije jednoho z vysoce postavených členů Hadí hlavy Anana Sukita.\nMajor Winston Jou je jedním ze zakládajících členů organizace Škorpion a zároveň řídí gang Hadí hlava. Jeho matka byla Číňanka a otec Brit. Vzdělání získal ve Velké Británii, což je také země, kterou zbožňuje. V minulosti pracoval pro MI-6. Trpí vzácnou formou osteoporózy, což zapříčiní jeho smrt: Vlna způsobená výbuchem Berlínské modři mu zláme všechny kosti.\nKniha je nazvána podle asijského gangu Hadí hlava, který je řízen majorem Winstonem Jou. Organizace se zabývá ilegálním obchodem v různých odvětvích. Mimo jiné pašuje hračky a jiné zboží, obchoduje se zbraněmi, drogami i lidskými orgány. Také pořádá nelegální zápasy v thajském boxu. Jejich hlavní doménou je pašování uprchlíků. Major Jou využije členy Hadí hlavy pro dopravu Berlínské modři na vrtnou plošinu.\n"}
{"id": "510687", "url": "https://cs.wikipedia.org/wiki?curid=510687", "title": "Tim Henman", "text": "Tim Henman\n\nTimothy Henry „Tim“ Henman, OBE (* 6. září 1974, Oxford) je bývalý anglický profesionální tenista, který na okruhu ATP hrál v letech 1993–2007. Praktikoval styl servis-volej vhodný pro travnatý povrch. Byl prvním britským tenistou po Rogeru Taylorovi hrajícím v 70. letech, který postoupil až do semifinále dvouhry ve Wimbledonu. Celkově za svou kariéru dosáhl na šest singlových semifinále v grandslamových turnajích a 15 vítězství v turnajích ATP, z toho 11 ve dvouhře a 4 ve čtyřhře. Nejvýše byl v žebříčku ATP klasifikován na 4. místě ve dvouhře (8. července 2002) a na 62. místě ve čtyřhře (21. února 2000). Je řazen k nejlepším britským hráčům otevřené éry tenisu. Sportovní kariéru ukončil po daviscupovém vítězství Velké Británie nad Chorvatskem v září 2007.\n\nV roce 1996 získal ocenění ATP pro hráče s nejlepším zlepšením na okruhu.\n\n"}
{"id": "510690", "url": "https://cs.wikipedia.org/wiki?curid=510690", "title": "Lotrinské vévodství", "text": "Lotrinské vévodství\n\nLotrinské vévodství ( , ) bylo státní útvar, který existoval mezi lety 843 (první vévoda jmenován roku 903) až 1766 a vzniklo z Lotharingie, součásti Středofranské říše. V roce 959 bylo Lotrinské vévodství rozděleno a jižní hornatější vévodství obdrželo přízvisko hornolotrinské, svým územím přibližně odpovídá dnešnímu francouzskému regionu Lotrinsko. Ve 12. století však význam Dolnolotrinského vévodství upadl a rozpadlo se na menší celky, které se dostaly pod nadvládu vévodů z Brabantu. V tradici vévodství lotrinského tak nadále pokračovalo Horní Lotrinsko.\n\nPo smrti císaře Ludvíka I. Pobožného v roce 840 byla roku 843 Franská říše rozdělena Verdunskou smlouvou mezi jeho tři syny. „Středofranská říše“ společně s titulem císaře připadla Lotharu I.; sahala od Nizozemí (dnešní Nizozemsko a Belgie) přes Burgundsko až po císařské město Řím v Itálii. Tato střední říše pak byla v roce 855 znovu rozdělena při Prümském dělení mezi jeho syny, z nichž Lothar II. obdržel území mezi Mázou, Rýnem, pobřežím Severního moře a Besançonem, které po něm neslo jméno Lotharingie. Po smrti Lothara II. si Lotharingii roku 870 Mersenskou smlouvou rozdělily mezi sebe Západofranská a Východofranská říše. V roce 880 pak nakonec celé území Lotharingie získal pro sebe Ribemontskou smlouvou východofranský král Ludvík III. Mladý. Dělení franské říše tak bylo ukončeno a z Lotharingie se v rámci Východofranské říše stalo samostatné vévodství. Jeho prvním vévodou (\"dux regni quod a multis Hlotharii dicitur\" = „vévoda říše, která je mnohými Lotharovou nazývána“) se v roce 903 stal rheingauský hrabě Gebhard. Po vymření Karlovců ve Východofranské říši (911) připadlo vévodství na krátkou dobu opět k říší západofranské, než jej král Jindřich I. Ptáčník roku 925 podmíněním si vévody Giselberta znovu a definitivně připojil k Východofranské říši, jako její 5. vévodství.\n\nV roce 959 bylo vévodství lotrinské rozděleno na dvě: Horní Lotrinsko (území dnešního francouzského regionu Lotrinsko, Sárska, Lucemburska a města Trevír, Prüm a Koblenc) a Dolní Lotrinsko (severní část původního území). Po smrti Oty I. Velikého se obě Lotrinska pokusil v roce 978 znovu sjednotit západofranský král Lothar I. Francouzský.\n\nAsi ve 12. století byla hranice mezi oběma Lotrinsky upravena, takže Lucembursko, Trevír, Prüm a Koblenc připadly Dolnímu Lotrinsku. To se ale v rámci dalšího teritoriálního vývoje Svaté říše římské národa německého probíhajícího přibližně mezi lety 1210-1360 rozpadlo na vévodství lucemburské, vévodství limburské, vévodství Jülich, vévodství brabantské a nespočet dalších malých panství.\n\nOd Horního Lotrinska se sice oddělilo vévodství barské, jeho velká část ale zůstala politicky jednotná a dále tvořila „vévodství lotrinské“, jehož hlavním městem bylo Nancy. Města Mety, Toul a Verdun byla svobodnými říšskými městy; také biskupové z Met, Toulu a Verdunu získali pro sebe malá území podřízená přímo císaři.\n\nKdyž se lotrinský vévoda František I. Štěpán Lotrinský rozhodl oženit s rakouskou arcivévodkyní Marií Terezií, považovala Francie další očekávané posílení rakouské přítomnosti na Rýnu za nebezpečí. Vídeňským mírem se proto roku 1735 František vzdal Lotrinska výměnou za velkovévodství toskánské. Na základě této dohody získal také Lotrinsko pro sebe vyhnaný polský král Stanisław Leszczyński, jemuž jako poslednímu vévodovi lotrinskému náleželo až do jeho smrti 23. února 1766, kdy zaniklo a stalo se integrální součástí Francie.\n\n"}
{"id": "510691", "url": "https://cs.wikipedia.org/wiki?curid=510691", "title": "Spotřební elektronika", "text": "Spotřební elektronika\n\nSpotřební elektronika zahrnuje elektronická zařízení každodenního (nebo alespoň častého) použití pro komunikaci, v kanceláři i doma.\n\n\nMezi spotřební elektroniku jsou někdy počítány i osobní počítače, notebooky a netbooky. Podle jiného úhlu pohledu jsou naopak považovány za oblast jako takovou.\n\nV současnosti trhu spotřební elektroniky dominují japonské a jihokorejské společnosti.\n\nSpotřební elektronika je od podobných odvětví jedinečná v šíři záběru (a cílové skupiny), rychlosti vývoje, rozmanitosti nabídky, „trendovosti“ i celkovém objemu prodeje.\n\nAsociace CEA (\"Consumer Electronics Association\") odhaduje, že celosvětový prodej spotřební elektroniky v roce 2007 činil 150 mld. dolarů.\n\nSpotřební elektronika se vyrábí napříč světem, přestože obzvlášť velkou koncentraci výzkumu a vývoje lze najít v Japonsku a Jižní Koreji. Nejnovější spotřební elektroniku je možno zhlédnout na každoročním \"Consumer Electronics Show\" v nevadském Las Vegas.\n\nTypický je trend neustále klesajících cen spotřební elektroniky. Ten je vytvářen přínosy v efektivitě sériové výroby a automatizaci, klesajícím podílem nákladů za lidskou práci, s tím, jak se výroba přesunula do zemí s nižšími platy, a vylepšeními v návrhu elektroniky a polovodičových součástek. Ty se chovají podle Mooreova zákonu, který říká, že výkonnost daného zboží se zdvojnásobuje každé dva roky při konstantní nákupní ceně.\n\nJako u každé skupiny zboží se s tím, jak se jednotlivé modely zdokonalují, mohou co do funkčnosti začít prolínat s jinou skupinou produktů, nebo se začít specializovat a tím se oddělit a vytvořit vlastní skupinu. Například, mezi GPS navigacemi lze najít modely, které dokáží nahradit MP3 přehravače, elektronický diář, kalkulačku, rádio, budík i přijímače digitálního televizního vysílání. Obdobně, většina mobilních tzv. chytrých telefonů v sobě integruje několik funkcí (hodinky, kalendář, budík, kalkulačku, poznámky, MP3 přehravač, rádio, USB flash disk, WWW prohlížeč, …) které všechny (nebo většina z nich) existovaly ve specializovaném zařízení.\n\nObecně vzato dochází k pozvolné metamorfóze designu z podoby, která jednoznačně vycházela z mechanických možností daného výrobku, směrem k abstraktnějšímu návrhu, u kterého se více uplatňuje např. ergonomie ale i extravagance toho kterého designéra, jenž daný produkt navrhl.\n\nPříkladem mohou být digitální zrcadlovky, které jsou tvarově „věrné“ svým analogovým předchůdkyním (jejichž tvar a velikost vycházel z potřeby umístění kinofilmu do jejich těla), přestože u nich teoreticky vzato již není důvod, aby měly zrovna týž tvar a velikost.\n\nJiným příkladem jsou zařízení s dotykovým displejem, jehož existence sama o sobě odbourává použití mechanické klávesnice a tím zásadně mění návrh přístroje (třeba co do vedení jeho elektronických obvodů a všeho, co z toho vyplývá). Designéři takových zařízení se pak více soustředí např. na „líbivost“ takových zařízení na dotek, použitých materiálů apod.\n\nOblast spotřební elektroniky je typická širokým záběrem potenciálního zákazníka i snahou pokud možno neztratit žádnou marginální část cílové skupiny lidí, kteří spotřební elektroniku nakupují. Současně dochází k velkému rozvoji jednotlivých modelů, které se překotně mění, a s tím, jak přibývají nové, ty dříve vyrobené rychle zastarávají. Dochází i k posunu toho, co mají a chtějí zákazníci o daném produktu vědět, aby mohli rozhodnout, zdali si jej koupí či nikoliv. Se vzrůstající divergencí jednotlivých modelů se přesouvá i model přenosu informací o nich a to z rad asistentů přímo v prodejnách na specializovaná média (dnes většinou internetové servery), které o jednotlivých sériích a řadách těch kterých produktů informují. Tento přesun těžiště informačního zdroje dokonce pokračuje ještě dál a sice na samotné zákazníky, kteří ten který model již zakoupili a nyní mají (prostřednictvím různých internetových diskuzí, často přímo v e-shopech u daného výrobku) možnost se vyjádřit, zda a v čem se jim onen model líbí či nelíbí.\n\nTrend posledních několika málo let ve spotřební elektronice je konektivita. U mnoha zařízení je běžná možnost připojení buď navzájem mezi sebou (například mezi tiskárnou a digitálním fotoaparátem) nebo na připojení na internet (kromě notebooků a netbooků zejména mobilní telefony, smart phones, PDA, ale i novější televize, některé herní a dokonce kapesní herní konzole). Kromě ethernetového připojení se etablovalo několik nových standardů jako Wi-Fi, Bluetooth, EDGE a další, stejně jako specializovaná rozhraní například pro podporu přenosu a zobrazení obrazu v High definition (WirelessHD, ITU-T, G.hn).\n\nMnoho zařízení spotřební elektroniky má tzv. plánované zastarávání (\"planned obsolescence\"), což ústí ve tvoření značného množství elektroodpadu (vzhledem k objemu zboží, které se v tomto odvětví vyrobí). Odhaduje se, že v roce 2003 samotné Spojené státy vyprodukovaly přes 2,8 milionů tun elektronického odpadu. Méně než 10 % z něho bylo obnoveno (recyklace nebo downcycling).\n\nNapájení z elektrické sítě, zatímco spotřebič je vypnutý (v angličtině \"standby power\") představuje 5 až 10 % energetické spotřeby domácností a přidává další 3 mld dolarů k ročním nákladů za získávání energie ve Spojených státech. „V průměrné domácnosti je 75 % elektřiny pro napájení elektronických zařízení v domě spotřebováno, zatímco tato zařízení jsou vypnuta“\n\n"}
{"id": "510692", "url": "https://cs.wikipedia.org/wiki?curid=510692", "title": "DokuWiki", "text": "DokuWiki\n\nDokuWiki je multiplatformní program typu wiki distribuovaný pod licencí GNU General Public License. Její otevřený kód je napsaný v PHP a nevyužívá externí databázi. Má podobnou syntax jako MediaWiki, ale na rozdíl od ní má menší systémové nároky a díky tomu, že je obsah ukládán do souborů, je snadno čitelný i běžnými editory. Pro dokuwiki existuje mnoho rozšíření a je dostupná ve více než 50 jazycích.\n\n"}
{"id": "510695", "url": "https://cs.wikipedia.org/wiki?curid=510695", "title": "Daniel Gimeno-Traver", "text": "Daniel Gimeno-Traver\n\nDaniel Gimeno Traver (* 7. srpna 1985 ve Valencii, Španělsko) je současný španělský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 7 finálových vítězství (5× zvítězil ve dvouhře a 2× ve čtyřhře). Jeho nejvyšším umístěním na žebříčku ATP ve dvouhře bylo 72. místo (listopad 2009) a ve čtyřhře 153. místo (září 2009).\n\nŽádné.\n\n\n"}
{"id": "510702", "url": "https://cs.wikipedia.org/wiki?curid=510702", "title": "Louis Blanc", "text": "Louis Blanc\n\nLouis Jean Joseph Charles Blanc (29. října 1811 Madrid – 6. prosince 1882 Cannes) byl francouzský politik a historik. Byl též socialistou, který protežoval reformy a volal po vytvoření pracovních družstev s cílem zajistit práci pro chudé obyvatele měst.\n\n"}
{"id": "510703", "url": "https://cs.wikipedia.org/wiki?curid=510703", "title": "Racionalizace", "text": "Racionalizace\n\nSlovo racionalizace má několik významů:\n"}
{"id": "510704", "url": "https://cs.wikipedia.org/wiki?curid=510704", "title": "Snídaně u Tiffanyho (film)", "text": "Snídaně u Tiffanyho (film)\n\nSnídaně u Tiffanyho (v anglickém originále Breakfast at Tiffany's) je americký psychologicko-romantický komediální film z roku 1961 režiséra Blake Edwardse s Audrey Hepburnovou a Georgem Peppardem v hlavní roli. Film byl natočen podle stejnojmenné novely Trumana Capoteho.\nPro českého diváka je film zajímavý také tím, že jeho hlavním kameramanem byl Američan českého původu Franz Planer. Snímek byl nominován na 7 Oscarů, proslul také díky své světoznámé hudbě, za kterou získal dva Oscary (nejlepší filmová píseň: \"Moon River\"; nejlepší hudba: Henry Mancini). Hlavní píseň je i ústředním hudebním motivem celého snímku, \"Moon River\", Audrey Hepburnová ji zde sama osobně zpívá pouze za doprovodu kytary (přibližně v první třetině filmu).\n\nNěkteří, jako český režisér Petr Soukup, tvrdí, že Blake Edwards zbortil křehký portrét hrdinčiny duše z knižní předlohy, protože žánr posunul k romantické komedii s happy endem. Dále poukazuje na to, že celkový půvab snímku tkví v samotné Audrey, která z nesnesitelné hloupé dívky vytvořila neodolatelnou postavu.\n\nDěj snímku vypráví část životního příběhu nejen prostomyslné, mírně výstřední i lehkomyslné, ale i velmi půvabné dívky Holly Golightlyové (Audrey Hepburnová), která žije v New Yorku a nechává se vydržovat četnými pánskými obdivovateli a čeká na co nejvýhodnější sňatek s bohatým mužem. Má doma velkého rezavého kocoura, kterému nedala žádné jméno a říká mu jen \"Kocour\".\n\nJejí život se změní poté, co se do domu, kde bydlí, o patro výš nastěhuje mladý a pohledný začínající spisovatel Paul Varjak (George Peppard). Paul, kterému Holly říká často „Fred“ (podle svého milovaného bratra, který je momentálně ve vojenské službě), shledává, že Holly každý čtvrtek jezdí pravidelně do newyorské věznice v Sing Singu za známým mafiánem, který si odpykává pětiletý trest. Ten posílá z věznice po Holly šifrované depeše, za což Holly dostává od jeho advokáta zaplaceno. Holly ve svém bytě pořádá bouřlivé večírky se svými známými, přáteli a kamarády. V New Yorku se objeví Hollyin bývalý manžel, zvěrolékař a farmář, doktor Golightly, který si ji chce odvézt zpět na svoji farmu. Holly se postupně s Paulem sbližuje, společně podnikají různé výlety po New Yorku, jeden z nich vede i k světoznámému klenotnictví firmy Tiffany & Co., jiný do hlavní městské knihovny, třetí do prodejny s dětskými hračkami. Paul o Holly píše knihu a miluje ji, ona však stále sní o svém bohatém ženichovi. Na večírku se seznámila s velmi bohatým a vlivným Brazilcem jménem José Ybarra-Jaegare, se kterým se zasnoubí, přestože dostane oznámení, že její bratr Fred spáchal na vojně sebevraždu. Těsně před odjezdem do Brazílie ji však zatkne policie a začne ji vyšetřovat kvůli styku s mafiány. Je propuštěna na kauci, kterou za ni složí jeden z jejích bohatých ctitelů od filmu, a nadále chce odjet do Brazílie. V závěrečné scéně filmu jí v jednom z newyorských taxíků Paul říká, že ji miluje a že od něho nemůže utéct, snaží se jí to rozmluvit. Holly si dá říci a zůstane s ním i s kocourem. Film končí polibkem hlavních postav v dešti na newyorské ulici s rezavým kocourem v náručí za plného zvuku celého filmového orchestru, který hraje ústřední píseň \"Moon River\".\n\n\n\n"}
{"id": "510705", "url": "https://cs.wikipedia.org/wiki?curid=510705", "title": "Angie Sageová", "text": "Angie Sageová\n\nAngie Sageová se narodila v Londýně a vyrůstala ve vesnici Thames Valley, v Londýně a Kentu. V současné době žije u malé říčky v Cornwallu na západě Anglie. Angie je autorkou mnoha obrázkových knih pro malé děti.\n\nPráva na filmové zpracování série Septimus Heap zakoupilo studio Warner Bros. Pictures.\n\nČesky zatím nevydáno.\n"}
{"id": "510709", "url": "https://cs.wikipedia.org/wiki?curid=510709", "title": "Bad Company (album)", "text": "Bad Company (album)\n\nBad Company je debutové album hard rockové skupiny Bad Company.\n\nAlbum bylo nahráno v Headley Grange v Mobile Studio Ronnieho Lanea v listopadu 1973, dosáhlo pozice #1 v hitparádě popových alb časopisu Billboard a podle statistik RIAA dosáhlo prodeje 5 milionů kopií.\n\nSingly \"Can't Get Enough\" (který byl v roce 1999 použit v reklamě na džíny značky Levi's) a \"Movin' On\" dosáhly #5 a #19 v hitparádě singlů. \"Rock Steady\", \"Bad Company\" a \"Ready for Love\" (později nahrané kytaristou Mickem Ralphsem během jeho působení v Mott the Hoople) jsou též považovány za \"rockovou klasiku\" vysílanou rozhlasovými stanicemi.\n\nV roce 2006 byla vydána limitovaná ediceCD of 24K Gold. Trvalo několik let, než byly nalezeny originální master pásky, pak byly analogové nahrávky převedeny přes konvertor Analog-Digital do digitální formy.\n\n\n\n\n\nAlbum – Billboard (Severní Amerika)\nSingly – Billboard (Severní Amerika)\n"}
{"id": "510711", "url": "https://cs.wikipedia.org/wiki?curid=510711", "title": "Texaco", "text": "Texaco\n\nTexaco (\"The Texas Company\") je značka amerického prodejce výrobků ze zpracované ropy, zejména motorových olejů, a provozovatele sítě čerpacích stanic ve všech státech USA i dalších zemích světa (západní části Afriky, v Latinské Americe, i v Evropě, zejména Velké Británii). V minulosti se účastnila i projektů na dobývání ropy a výrobou nikl-metalhydových baterií pro příslušenství do automobilů, při čemž byla kritizována za své ekologicky nešetrné praktiky.\n\n\nTexaco (zejména v souvislosti se svým motorovým olejem Havoline) sponzoruje různé motoristické soutěže, jmenovitě americkou NASCAR a dále např. Car 42 nebo světovou sérii IndyCar. Má též vlastní velkou cenu, \"Texaco Grand Prix of Houston\".\n\nSponzoring mimo motorismus zahrnuje finanční podporu rádiového vysílání \"Metropolitan Opera\" (již z 40. let), \"The Huntley-Brinkley Report\" na NBC-TV (v roce 1958) a podporuje též po něm nazvané \"Texaco Star Theatre\".\n\n"}
{"id": "510713", "url": "https://cs.wikipedia.org/wiki?curid=510713", "title": "Huldenberg", "text": "Huldenberg\n\nHuldenberg je město v Belgii. Leží v provincii Vlámský Brabant ve Vlámském regionu. Město se skládá ze 4 částí, Neerijse, Loonbeek, Sint-Agatha-Rode a Ottenburg.\n\nHuldenberg se nachází asi 15 km od Leuvenu.\n"}
{"id": "510722", "url": "https://cs.wikipedia.org/wiki?curid=510722", "title": "Následník trůnu", "text": "Následník trůnu\n\nNásledník trůnu je bezprostřední dědic, jehož nárok na trůn je dán prvenstvím v pořadí následnictví. Jeho úlohou je převzetí trůnu po smrti, či abdikaci úřadujícího panovníka. S termínem se obvykle setkáváme u dědičných titulů, zvláště pak v monarchiích. V závislosti na konkrétním upravujícím následnickém právu, je následníkem trůnu obvykle nejstarší potomek monarchy, méně obvykle i jiná osoba vyvolená přímo panovníkem, nebo parlamentem.\n\nNásledník trůnu naopak neexistuje ve volené monarchii, neboť nový monarcha je vybírán ze vhodných kandidátů hlasováním (například Svatá říše římská nebo Vatikán).\n\nVedle \"přirozeného následníka trůnu\" se můžeme setkat také s \"předpokládaným následníkem trůnu\", který je rovněž prvním v pořadí následnictví, jeho nárok však může být odsunut na nižší pozici narozením dědice s vyšším nárokem. \n\nV nejtradičnějších monarchiích, například v Japonsku nebo v evropských monarchiích založených na sálském právu, jsou z následnictví vyloučené ženy, ty tudíž nemohou být následníky trůnu.\n\nNásledník trůnu také může vykonávat funkci regenta v nepřítomnosti monarchy, nebo pokud tento nemůže svůj úřad vykonávat, např. z důvodu těžké nemoci, či dlouhodobé nepřítomnosti v zemi. V takovém případě může následník vykonávat veškeré povinnosti náležející panovníkovi. Zároveň v některých státech (např. Nizozemsko či Spojené království) může následník trůnu po dosažení určitého věku, převzít výkon některých povinností monarchy. V Belgii například plnoletí potomci panujícího monarchy podle zákona vstupují do senátu (horní komory federálního parlamentu).\n\nNásledník trůnu obvykle mívá některý osobní šlechtický titul vycházející z tradice dané monarchie.\n"}
{"id": "510724", "url": "https://cs.wikipedia.org/wiki?curid=510724", "title": "Bad Company (rozcestník)", "text": "Bad Company (rozcestník)\n\nBad Company (v anglickém jazyce znamená Špatná společnost) může být:\n\n"}
{"id": "510729", "url": "https://cs.wikipedia.org/wiki?curid=510729", "title": "Ferdinand Foch", "text": "Ferdinand Foch\n\nFerdinand Foch [foš] (2. října 1851, Tarbes – 20. března 1929, Paříž) byl francouzský důstojník, maršál a národní hrdina z první světové války.\n\nFerdinand Foch se narodil 2. října 1851 ve městě Tarbes. Již jako mladý se rozhodl, že se stane vojákem. Byl horlivým a přesvědčeným katolíkem.\n\nV roce 1871 vstoupil do armády a bojoval v prusko-francouzské válce. Poté se přihlásil na francouzskou armádní univerzitu \"École de Guerre\", kde udělal takový dojem, že dostal nabídku, aby zde zůstal jako učitel. Jeho místní přednášky byly publikovány v knize \"Principy války\". Později, v letech 1907–1911, zastával Foch na této univerzitě funkci ředitele.\n\nPo vypuknutí první světové války byl Foch jmenován velitelem francouzské 9. armády během bitvy na Marně poté, co zaznamenal rozhodující úspěch u města Nancy, kdy této bitvy velel francouzskému protiútoku. Poté byl povýšen a jmenován velitelem severní armády na Západní frontě v říjnu 1914. V této funkci setrval i v roce 1916 během bitvy na Sommě (pro kterou byl obětován jako francouzský obětní beránek a poslán na italskou frontu).\n\nS příchodem hrdiny od Verdunu, generála Philippa Petaina, který vystřídal Roberta Nivelleho, byl Foch povolán zpět a jmenován náčelníkem generálního štábu v roce 1917.\n\nPo intenzivním přesvědčování Georges Clemenceau, francouzského premiéra, byl Foch v březnu 1918 jmenován vrchním velitelem Spojeneckých sil, v této funkci měl časté spory s generálem Pershingem ohledně rozmístění amerických jednotek.\n\nFoch zastavil postup německých jednotek na jaře 1918 v druhé bitvě na Marně v červenci 1918 a zahájil protiútok, zároveň byl povýšen na maršála Francie. Přijal německou kapitulaci v listopadu 1918 v železničním vagónu v Compiègne, kde došlo k podpisu příměří. Poté po ukončení války hrál Foch jednu z hlavních rolí na Pařížské mírové konferenci.\n\nFrancouzský maršál a hrdina Ferdinand Foch zemřel 20. března 1929 v Paříži.\n\nByl po něm pojmenován francouzský těžký křižník Foch z 20. let 20. století a letadlová loď Foch ze 70. let 20. století (v současnosti slouží v Brazílii jako NAe São Paulo).\n\nV Praze na Vinohradech po něm byla pojmenována v letech 1920–1940 a 1945–1946 významná dopravní tepna, \"Fochova třída\" (nyní \"Vinohradská\").\n\n\n"}
{"id": "510730", "url": "https://cs.wikipedia.org/wiki?curid=510730", "title": "Trekkies", "text": "Trekkies\n\nTrekkies je označení komunity fanoušků sci-fi světa Star Trek. Tato skupina příznivců původně jen televizního seriálu v USA vznikla po roce 1968 z popudu autora Gene Rodenberryho, způsobila návrat seriálu na TV obrazovky, byla popudem vytváření desítek klubů. Později vznikaly kluby trekkies i mimo USA, mj. v České republice.\n\nV letech 1966 – 1968 byl na obrazovkách televizorů v USA vysílán první z TV seriálů . Nebyl v konkurenci ostatních příliš sledovaný a proto se společnosti Paramount Pictures s NBC rozhodly vysílání seriálu ukončit. S tímto rozhodnutím se autor seriálu Gene Roddenberry nesmířil, navrhl v seriálu četné změny, vytvořil návrh scénáře samostatného pilotního filmu, ale když ani to společnosti nepřimělo změnit svůj záměr, obrátil se na veřejnost. Začal jezdit na setkání (cony) příznivců SF (fandom) po USA, při každé příležitosti vedl přednášky a stále burcoval příznivce a jejich SF kluby k projevům podpory Star Treku. Výsledkem bylo 75 000 dopisů pro Paramount. Společnost seriál přesunula do nočních hodin, aby se počet (hlavně dětských) diváků ještě více snížil a nevydělávající seriál mohli konečně stáhnout.. Sílící hnutí fanoušků Star Treku – trekkies však dosáhlo svého. Seriál v nové podobě (Nová generace) se vrátil na obrazovky, vznikaly celovečerní filmy, knižní série a díky Star Treku se žánr SF stal přitažlivým nejen pro trekkies, ale i spisovatele, vydavatele, filmové producenty. Příznivci-muži se nazývají Trekker, fanynky Trekkie\n\nKluby trekkies pořádají svá setkání a zábavné akce.\n\nV České republice jsou nejznámější akce Trekfest a CzechTrek. Jejich příznivci již dříve ovlivňovali i všeobecně pojaté Parcony, kde měli své diskusní panely. Kluby mají své časopisy, weby, akce jen pro své členy, nebo i pro celý fandom a veřejnost.\n\n"}
{"id": "510731", "url": "https://cs.wikipedia.org/wiki?curid=510731", "title": "Gynoid", "text": "Gynoid\n\nGynoid (z řeckého γυνη – žena) je humanoidní robot, který vypadá jako žena, na rozdíl od androida, který má podobu muže. Pojem gynoid vytvořila Gwyneth Jones ve své novele z roku 1985 – \"Divine Endurance\", která se odehrává v budoucnosti v Číně. Někdy se používá pojem android jako souhrnný pojem, označující obě robotí „pohlaví“. K označení ženských robotů se používá také slovo fembot.\n\nGynoid je např. japonský humanoidní robot \"Erika\", který je schopen odpovědí na jednoduché otázky a napodobovat lidskou mimiku.\n\n"}
{"id": "510733", "url": "https://cs.wikipedia.org/wiki?curid=510733", "title": "Kaudální autotomie", "text": "Kaudální autotomie\n\nOdvržení ocasu (též kaudální autotomie či také urotomie) je typ autotomie uplatňovaný v případě napadení predátorem. Tato vlastnost se vyvinula u mnohých obratlovců, jako jsou někteří ocasatí obojživelníci, haterie novozélandská, někteří ještěři, amfisbény, ale i několik hadů a dokonce někteří hlodavci. Odtržená část ocasu se často mrská víc než zbylé tělo, a tak se na něj zaměří predátor, mezitím mu kořist uteče nebo se schová.\n\nSchopnost regenerace ocasu je u různých obratlovců velmi různá. Znovu dorostlý ocas se obvykle sice podobá tomu původnímu, ale přesto lze najít zaškrcení na místě zlomu nebo odlišné zbarvení nové části. Obnovený ocas také nebývá vyztužen kostí, ale pokaždé jen chrupavkou. Při další potřebě lze pak ocas odvrhnout jen v místě, které je blíže k tělu než původní zlom. U většiny ještěrů a plazů je zapotřebí určitá doba, zhruba jeden měsíc, aby ocas dorostl. U velkých a dlouhověkých druhů může obnova ocasu trvat i rok.\n"}
{"id": "510738", "url": "https://cs.wikipedia.org/wiki?curid=510738", "title": "Pseudogen", "text": "Pseudogen\n\nPseudogen je sekvence DNA, která je podobná genu, ale nedochází k jejímu přepisování v RNA (transkripci). Pseudogeny vznikají zpravidla určitou mutací, a to zejména v oblasti promotoru, regulační sekvence, nebo sice RNA vzniká, ale je následně degradována.\n\nLidský genom obsahuje až 20 000 pseudogenů, octomilka zřejmě mnohem méně. K pseudogenům patří například některé bývalé geny pro globuliny alfa, beta a ksí, V podjednotky imunoglobulinů, aktinů a tubulinů, atd. Obvykle pseudogeny už žádnou funkci nemají, ale v určitých případech zřejmě mohou regulovat expresi příbuzných genů tím, že inhibují represor nebo blokují RNázu.\n"}
{"id": "510742", "url": "https://cs.wikipedia.org/wiki?curid=510742", "title": "Kostel svaté Kateřiny (Ostrava)", "text": "Kostel svaté Kateřiny (Ostrava)\n\nKostel svaté Kateřiny Alexandrijské je odvěkou dominantou ostravského městského obvodu Hrabová. Dřevěný kostel sv. Kateřiny byl vystavěn v druhé čtvrtině 16. století ve stylu pozdní gotiky s raně renesančními prvky. Pravděpodobně díky závadě na elektroinstalaci dne 2. dubna 2002 téměř do základů vyhořel. Následně bylo přistoupeno k jeho obnově jako dobové kopie s využitím fragmentů původní stavby. Obnova chrámu byla dokončena roku 2004. Slavnostní předání klíčů od kostela místní římskokatolické farnosti spojení se svěcením nových zvonů zasvěcených sv. Františkovi z Assisi a sv. Kláře proběhlo 30. října 2004. Následně byl kostel dne 27. listopadu ostravsko-opavským biskupem Františkem Václavem Lobkowiczem slavnostně vysvěcen.\n\nDle znaleckého posudku Ing. Josefa Kyncla bylo exaktní metodou dendrochronologie zjištěno, že dřevěný materiál použitý na stavbu kostela sv. Kateřiny Alexandrijské pocházel z jedlových stromů pokácených po roce 1522. Bohužel díky devastujícímu požáru došlo ke zkreslení vzorků dřeva, proto musíme uvažovat o vzniku stavby ve druhé čtvrtině 16. století na základě použitých architektonických prvků a jejich analogií v českých zemích. Za první hodnověrný doklad existence kostela sv. Kateřiny považujeme úmrtní oznámení \"„Gira Cholewa Usnul v Panu ve strzedu trzeti Postni Leta Pane tohoto 1564“\", které nám oznamovalo, že Jira Cholewa z rodu hrabovských fojtů zemřel ve třetí postní středu roku 1564, tj. 1. března 1564. Tento nápis se dochoval po pravé straně hlavního portálu do lodi kostela až do osudného požáru chrámu v roce 2002.\n\nKostel nese typické architektonické rysy příznačné pro oblast dřevěné lidové architektury severní Moravy a Horního Slezska. Kostel byl vystavěn na pomezí pozdně gotického a raně renesančního stylu. Hlavní a boční vstup do lodi kostela zdobily dva pozdně gotické portály ve tvaru oslího hřbetu, avšak půlkruhový portál spojující presbytář kostela se sakristií již nesl patrné znaky rané renesance; portály musely vzniknout na přelomu umění pozdní gotiky a přicházející renesance. K chrámu se váže lidová pověst, že kostel původně pochází z Metylovic, odkud byl přenesen, avšak tuto pověst nelze doložit žádnými prameny a lze ji tak vzhledem ke kontextu 16. století pokládat za zcela nepravděpodobnou.\n\nV letech 1564–1573 proběhla nová fresková výmalba kostela. Z roku 1580 pochází první písemný pramen připomínající zdejší katolickou duchovní správu. Dne 10. prosince 1580 odpovídá olomoucký biskup Stanislav II. Pavlovský na dopis držiteli paskovského panství Ctiborovi Syrakovskému z Pěrkova, který jej žádal o „\"knieze katolickeho do Wsy welikey hrabowey“\", biskup mu přislibuje tak učinit. Ve vyhořelém kostele se též nacházel na trámech krovu nápis ve znění „\"Leta Panie zde umřel Mikulass Fogt Cholewa 1596“\". Dne 30. dubna 1597 zasílá výše zmíněný Stanislav II. Pavlovský dopis Ctiboru Syrakovskému z Pěrkova, ve kterém jej žádá, aby jako stoupenec pravé katolické víry na hrabovské faře již dále netrpěl \"„heretických predikantův“\", tj. kazatele jednoty bratrské, kteří se do Hrabové pravděpodobně rozšířili z Paskova, kde již od dvacátých let 16. století působil jejich sbor. Tento dopis zůstává jediným pramenem zmiňujícím přítomnost nekatolických konfesí v Hrabové.\n\nPrvním historicky doloženým hrabovským farářem je katolický kněz Vojtěch, který se roku 1615 stal hrabovským farářem, nicméně zanedlouho poté mu Kateřina, rozená Oršická z Bělkovic, nechala zavřít kostel a bránila svým poddaným, aby odváděli faráři povinné církevní desátky. Dne 25. května 1633 začal ve zdejší farnosti působit jako farář řádový kněz Martin Fulkovius, z důvodu nedostatku kněží spravoval též Paskov, jenž se stal filiálkou Hrabové, a Starou Bělou, avšak ještě za něj či brzy po něm došlo k přeložení sídla farnosti do Paskova a Hrabová se stala filiální součástí paskovské farnosti.\n\nV roce 1660 opavský zvonařský mistr Hans Knauff ulil dva barokní zvony o váze sedm a pět centýřů, tj. přibližně 432 a 308 kilogramů, lehčí z nich se dochoval až do roku 2002, kdy se roztavil. V říjnu roku 1679 došlo k vyloupení kostela. Neznámý zloděj ukradl drahocenný pozlacený kalich ze stříbra, přičemž pachatele dopadli a popravili ve Frýdku tak rychle, že církev nemohla žádat náhradu škody. Z roku 1724 pocházel zvon (umíráček) o váze 23 kilogramů umístěný v sanktusníku, který ulil známý opavský zvonařský mistr František Stanke. Tento zvon zrekvírovala rakousko-uherská armáda 23. února 1918.\n\nDne 18. listopadu 1780 vznikla po vydání dvorského dekretu hrabovská lokálie, místní duchovní správa s farními právy a menším obročím, avšak formálně podřízená paskovské farnosti, prvním lokálním kaplanem se stal paskovský kooperátor Josef Quinta. Při zřízení lokálie také vznikla v letech 1780–1781 nová zděná farní budova. V roce 1787 byla postavena nová štenýřová věž předsazená před průčelí kostela. Neznámý tesařský mistr dostal za zboření staré věže, která se pravděpodobně nacházela na hřebeni střechy nad lodí kostela, a za postavení věže nové částku 68 zlatých.\n\nV 80. a 90. letech 18. století bylo zakoupeno nové převážně pozdně barokní vybavení interiéru. V roce 1815 v opavské zvonařské rodině Staneků ulili zvon o váze 193 kilogramů, který ve věži kostela nahradil jeden ze dvou zvonů ulitých roku 1660. V roce 1848 farníci umístili na kůr kostela první varhany, které sloužily k hudebnímu doprovodu liturgie.\n\nHrabovský lokální kaplan Ignác Kocvrlich dosáhl 6. června 1890 povýšení hrabovské lokálie na samostatnou farnost a stal se tak prvním hrabovským farářem od 1. poloviny 17. století. Na přelomu 19. a 20. století se několikrát uvažovalo díky velkému nárůstu počtu věřících a častým opravám o stavbě nového kostela, avšak místo nového kostela v Hrabové došlo k vybudování nového kostela Panny Marie Růžencové v Hrabůvce  ̶  slavnostní vysvěcení chrámu proběhlo 16. října 1910. Následujícího roku se od hrabovské farnosti oddělila Hrabůvka, kde od 11. listopadu 1911 vznikla samostatná farnost.\n\nBěhem první světové války byly pro potřeby rakousko-uherské armády zkonfiskovány dva zvony o váze 193 a 23 kilogramů, které roku 1925 nahradily dva zvony nové pořízené z veřejné sbírky. Bohužel i tyto zvony neušly zkáze roku 1941, kdy si je odvezla německá armáda. Při osvobozovacích bojích prostřelil věž kostela 30. dubna 1945 dělostřelecký granát, avšak věž kostela rychle opravili hrabovští řemeslníci. V roce 1969 kostel vyloupili neznámí pachatelé.\n\nDne 2. dubna 2002 kostel sv. Kateřiny Alexandrijské v brzkých ranních hodinách téměř do základů vyhořel. Díky úsilí Biskupství ostravsko-opavského, statutárního města Ostravy – městského obvodu Hrabová, Národního památkového ústavu, územního odborného pracoviště v Ostravě a Římskokatolické farnosti Ostrava-Hrabová se podařilo kostel obnovit. Projekt kostela vypracoval Ing. arch. Antonín Závada, autorem moderního řešení interiéru byl Ing. arch. Marek Štěpán. Samotnou stavbu kostela provedli řemeslníci stavební firmy Juráň s.r.o. z Francovy Lhoty u Vsetína pod vedením Ing. Karla Juráně.\n\nDne 30. října 2004 byly posvěceny nové zvony, sv. František z Assisi a sv. Klára. Proběhlo také slavnostní předání klíčů investorovi stavby. Slavnostní svěcení kostela ostravsko-opavským biskupem Mons. Františkem Václavem Lobkowiczem, O.Praem., se uskutečnilo 27. listopadu 2004.\n"}
{"id": "510744", "url": "https://cs.wikipedia.org/wiki?curid=510744", "title": "John Travolta", "text": "John Travolta\n\nJohn Joseph Travolta (18. února 1954, Englewood, New Jersey, USA) je americký herec, tanečník a zpěvák, který se proslavil ve filmu Horečka sobotní noci. Návrat na herecké výsluní mu umožnila role Vincenta Vegy v kultovním filmu Quentina Tarantina .\n\nOd roku 1975 se hlásí ke scientologické církvi.\n\n2. ledna 2009 mu zemřel šestnáctiletý syn Jett na rodinné dovolené na Bahamách. Podle bahamského úmrtního listu zemřel na epileptický záchvat. Jett, který měl v minulosti epileptické záchvaty, údajně trpěl Kawasakiho syndromem již od raného dětství.\n\nV roce 2013 byl čestným hostem 48. ročníku MFF v Karlových Varech, kam přiletěl vlastním letadlem.\n\n\n"}
{"id": "510748", "url": "https://cs.wikipedia.org/wiki?curid=510748", "title": "Japonské císařství", "text": "Japonské císařství\n\nJaponské císařství (: 大日本帝國 – \"Dai Nippon Teikoku\", doslova Velké Japonské císařství) byl státní útvar existující v letech 1868–1947 na území nástupnického Japonska, Kurilských ostrovů, Severních Marian, Tchaj-wanu a po okupaci roku 1910 i Koreje. Vládli mu císařové z dynastie Jamato.\n\nCísařství vzniklo po pádu šógunátu v roce 1868 a zaniklo po prohrané druhé světové válce.\n\n\nOd druhé poloviny 16. století přijížděli do Japonska obchodníci a křesťanští misionáři z Portugalska, Španělska, Nizozemí a Anglie. V první polovině 17. století podezříval japonský šógunát katolické misionáře, že jsou předvojem ozbrojené iberské invaze a okamžitě zakázal veškeré styky s Evropany s výjimkou významně omezených kontaktů s protestantskými nizozemskými obchodníky na umělém ostrůvku Dedžima (také Dešima) u Nagasaki. Čínským lodím bylo nadále povoleno vjíždět do Nagasaki a korejští vyslanci měli přístup do hlavního města. Tato izolace trvala 251 let, dokud si komodor Matthew Perry nevynutil otevření japonských přístavů pro americké obchodníky v roce 1854 na Konferenci v Kanagawě. Následně došlo k podpisu obdobných smluv (Ansejské dohody) i s evropskými mocnostmi.\n\nBěhem několika let obnovený kontakt se Západem zásadně změnil japonskou společnost. Po válce Bošin v letech 1867–1868 byl šógunát zrušen a byla znovuobnovena moc císaře. V roce 1867 nastoupil na trůn nový císař \"Mucuhito\" (dnes známý jako císař éry Meidži) a během jeho 45leté vlády se uskutečnilo mnoho reforem (tzv. reformy Meidži). Feudální systém byl zrušen a byly převzaty četné západní instituce, včetně západního právního řádu a vlády. Spolu s dalšími ekonomickými, sociálními a vojenskými reformami vyústily tyto změny k přerodu Japonska do moderní světové mocnosti. Jako výsledek první čínsko-japonské a rusko-japonské války získalo Japonsko Tchaj-wan a Sachalin a později v roce 1910 okupovalo Koreu.\n\nNa počátku 20. století zaznamenalo Japonsko vzrůstající vliv expanzivního militarismu, vedoucímu k invazi do Mandžuska a druhé čínsko-japonské válce (1937). Japonsko se spojilo s Německem a Itálií a zformovalo Osu. Japonští vůdci považovali za nezbytné zaútočit na americkou námořní základnu v Pearl Harbor (1941), aby byla zajištěna japonská nadvláda v Pacifiku. Nicméně vstup Spojených států do druhé světové války postupně změnil rovnováhu sil v Pacifiku v neprospěch Japonska. Po dlouhém pacifickém tažení Japonsko ztratilo Okinawu v souostroví Rjúkjú a bylo zatlačeno na čtyři hlavní ostrovy. Spojené státy mohutně zaútočily na Tokio, Ósaku a další města strategickým bombardováním a na Hirošimu a Nagasaki atomovými bombami. Byl vypracován i plán invaze na japonské ostrovy, nicméně Japonsko oznámilo bezpodmínečnou kapitulaci 15. srpna 1945 a 2. září byla kapitulece podepsána, čímž definitivně skončila druhá světová válka a i samotné Japonské císařství, které přešlo pod okupační správu spojenců.\n\nZákladním zákonem Japonského císařství byla ústava známá též jako Ústava Meidži. Byla vyhlášena 29. listopadu 1890 a platila až do 2. května 1947. Prohlásila Japonsko konstituční monarchií v čele s císařem, zajišťovala oddělení zákonodárné, výkonné a soudní moci a základní lidská práva.\n\nI přes demokratické zřízení, zůstávala většina moci v rukou císaře. Jeho titul zněl Vládce nebes (天皇 - Tennó) a byl nadále považován za „posvátného a nedotknutelného“ vládce, který ve svých rukou držel zákonodárnou, výkonnou i soudní moc, veškeré zákony, vyhlášky a rozsudky byly vydávány „Ve jménu Císaře“. Výkonnou moc vykonával nepřímo, prostřednictvím Tajné rady, jejíž členy a všechny vládní úředníky libovolně jmenoval a odvolával. Další císařskou výsadou bylo velení japonské armádě a námořnictvu. V letech 1868–1945 se na Japonském trůně vystřídali tři císaři:\n\nVýkonnou moc vykonával císař prostřednictvím takzvané Tajné rady, která byla de facto vládou a poradním orgánem císaře. Její členové jednali společně s císařem o všech důležitých státních otázkách. Tajnou radu tvořili premiér a ministři, z nichž každý směl zdělit císaři doporučení ze svého oboru, za které byl zodpovědný. Dále z nichž každý spravoval jedno z osmi ministerstev:\n(Do roku 1872 tvořily ministerstvo armády a ministerstvo námořnictva jednotné Vojenské ministerstvo)\n\nZákonodárnou moc do roku 1890 vykonával císař. S přijetím Mucuhitovy ústavy vznikl v Japonsku první parlament, zvaný Říšský sněm (帝国議会 - Teikoku-gikai). Skládal se ze dvou komor. Horní komoru, takzvanou Šlechtickou sněmovnu (貴族院 - Kizoku-in) tvořili členové Císařské rodiny, osoby s dědičným šlechtickým titulem a další členové jmenovaní císařem. Poslaneckou sněmovnu, nebo též Sněmovnu reprezentantů (衆議院 - Šúgi-in) volili občané, přičemž volební právo se vztahovalo pouze na muže, kteří dosáhli věku 25 let a kteří zaplatili na daních více než 15 jenů. Oprávnění voliči tak tvořili pouze mizivé procento populace.\n\n\n"}
{"id": "510750", "url": "https://cs.wikipedia.org/wiki?curid=510750", "title": "Spejbl", "text": "Spejbl\n\nJosef Spejbl je populární česká loutka. Spejbl je otec Hurvínka. Loutku vytvořil v roce 1920 řezbář Karel Nosek a hlas jí propůjčil nejprve Josef Skupa, poté Miloš Kirschner a po jeho smrti jej mluvil Martin Klásek, současně ho mluví Ondřej Lážnovský v alternaci s Martinem Kláskem.\n\nOd I. světové války Josef Skupa působil v plzeňském Loutkovém divadle Feriálních osad (založeno 1913). Vystupoval s tradičním Kašpárkem, ale později se rozhodl ansámbl obohatit o zcela novou loutku, jejíž návrh předal řezbáři Karlu Noskovi. Jde o nákres na zachovalém balicím papíru, v jehož levé části je kresba těla loutky, jakési špalíčky, nad tím podepsán řezbář pan Nosek, vpravo je pak levostranný náčrt profilu hlavy posléze nazvaného Spejbla, nahoře signatura Josefa Skupy. Frak a látkové ruce, protože pan Spejbl nikdy pracovat nebude, vytvořila teta Josefa Skupy, tedy sestra jeho matky, paní Vilemína Kubešová, čímž dostala loutka svou původní podobu. Není až tak pravdou, jak se uvádělo dosud, že řezbář Nosek loutku výrazně pozměnil, neboť by se jí děti bály. Provedení bylo ale dobové, tedy z běžně používaného i lipového dřeva. Řezbář Karel Nosek tedy nevytvořil dle své představy, ale dle vzoru pouze zrealizoval podobu podivného ušatého panáka s vypoulenýma očima a pleší ve fraku, přičemž toto navazuje na předchozí tvorbu Josefa Skupy, zejména jeho čerty, prince, ale i jiné malované postavy - ušatce a nosatce, existující tehdy s Kašpárkem jak malovaným, tak i zhmotněným fyzicky v loutku, kde existují dochované celkem 4 zdařilé kresby Josefa Skupy.\n\nSkupa, vycházeje z vlastního prostředí svého původu (otec pocházel ze selského rodu, matka naopak byla měšťanského původu) jím chtěl karikovat užvaněné měšťáky, kteří posedávají po hospodách a do všeho se pletou, aniž by čemukoli rozuměli. Loutka dostala jméno Spejbl, které Skupovi měl poradit jiný člen divadla, Karel Šlais, který přijal jméno Koval. Původ jména není zcela zřejmý, snad souvisí s hanlivým slovem - nadávkou přejatou z němčiny - Bejbl, jímž se na Plzeňsku označovali hlupáci a popletové. \n\nPoprvé Skupa Spejbla představil na podzim roku 1920, kdy vystoupil po boku Kašpárka coby cvičenec na hrazdě. I později se Spejbl často objevoval na jevišti s Kašpárkem, přičemž se stával obětí jeho šprýmů, avšak sám Skupa cítil, že se postavy k sobě příliš nehodí. Spejbl proto někdy vystupoval i sám, avšak hry s jednou postavou rovněž nebyly to pravé. A tak, přestože si Spejbl získal určitou popularitu, postupně se začal na scéně objevovat málo. \n\nTo se změnilo až v roce 1926, kdy synovec Karla Noska Gustav vytvořil jako překvapení pro Skupu zmenšenou kopii Spejbla, která dostala jméno Hurvínek. Skupa loutku s radostí přijal a začal ji obsazovat do rolí spolu se Spejblem. \n\nHry, založené na dialogu Spejbla s Hurvínkem, si rychle získaly značnou popularitu a Skupa s nimi začal natáčet i rozhlasové pořady, gramofonové desky a vydávat knihy. V roce 1930 se rozhodl divadlo přebudovat na první českou profesionální loutkovou scénu, Divadlo Spejbla a Hurvínka. \n\nZa II. světové války v r. 1944 byl Josef Skupa zatčen a divadlo uzavřeno. Obnoveno bylo na podzim r. 1945, zároveň jej Skupa z Plzně přesunul do Prahy. V současnosti divadlo sídlí v Dejvické ulici v Praze 6. Od r. 1954 začal Skupu alternovat Miloš Kirschner, který navázal na jeho tradici, že Spejbla i Hurvínka mluví vždy stejný herec. Po Skupově smrti Kirschner pokračoval v úspěšné činnosti divadla. Začal se role Spejbla a Hurvínka učit v cizích jazycích, aby s nimi mohl vystupovat i v zahraničí. Od r. 1974 se s ním v rolích hlavních protagonistů začal střídat Martin Klásek, od r. 1982 už pravidelně a od Kirschnerovy smrti je tak již třetím hercem, mluvícím Spejbla a Hurvínka. \n\nOd roku 1964 se používá loutek v úpravě člena souboru Radko Hakena, která přinesla nenásilné zušlechtění původních groteskních typů.\n\nSkupa nechal Spejbla vytvořit jako karikaturu užvaněného měšťáka, proto je Spejbl plešatý, jako otravní přechytřelí dědkové, nosí staromilský frak, aby si dodal vážnosti, ten ovšem ostře kontrastuje s dřeváky, jež má Spejbl na nohou. Jeho podoba je rovněž poněkud ovlivněna dadaismem. \n\nSpejbl je komická postava, mluví (ve Skupově podání) huhňavým hlasem a všechno poplete. V dialozích s Hurvínkem dochází ke generačnímu sporu, v němž Spejbl je šosácký trouba, který chce každého poučovat, zatímco Hurvínek představuje ukňouraného, přidrzlého synka, který svými všetečnými otázkami dostává otce do úzkých. V interpretacích Kirschnerových se pak role otce stává předností a Spejbl vystupuje spíše jako postava komicky omylná. Po Kirschnerově smrti je pak hlavní důraz přesunut na dvojici Hurvínka a Máničky a Spejbl se stává vedlejší postavou, přihlouplým otcem s povrchním zájmem o Hurvínka, čímž se opět vrací do původního schématu Josefa Skupy. Už od počátku se ovšem charaktery obou postav značně obměňovaly podle potřeb jednotlivých her, nikdy nešlo o pevně vyhraněné postavy.\n\n\n\nSpejbl a Hurvínek se také stali hrdiny čtyř večerníčkových seriálů Československé a České televize:\n\n\n"}
{"id": "510751", "url": "https://cs.wikipedia.org/wiki?curid=510751", "title": "Mánička (loutka)", "text": "Mánička (loutka)\n\nMánička (* 1930) je loutková postavička vystupující v představeních Divadlo Spejbla a Hurvínka.\n\nMánička je vedle své „bábinky“ paní Kateřiny Hovorkové, jednou ze dvou ženských postav příběhů, jejichž hlavními hrdiny jsou Spejbl a Hurvínek. Mánička je Hurvínkova kamarádka, nerozlučnou dvojici doplňuje pes Žeryk.\n\nLoutku vytvořil v roce 1930 řezbář Gustav Nosek, který je rovněž autorem loutky Hurvínka. Na podobě loutky pracoval také tehdy nový, mladý člen Divadla Spejbla a Hurvínka Jiří Trnka. Poprvé vystoupila po boku Hurvínka 19. dubna 1930 ve hře \"Hurvínkova jarní revue\". Na rozdíl od Spejbla a Hurvínka, kteří se průběhu let měnili jen minimálně, Mánička několikrát změnila podobu, takže vzhled dnešní loutky se od původní značně liší. Její dnešní podobu vytvořil v 70. letech Zdeněk Juřena.\n\nZatímco Spejbla s Hurvínkem mluvil vždy hlavní člen divadla (na počátku to byl Josef Skupa), interpretky Máničky se střídaly a někdy divadelní soubor i na několik let opustily, takže Mánička po dlouhá léta nebyla stálou členkou spejblovských her. Zpočátku Máničku mluvila Anna Kreuzmannová, po znovuotevření divadla po II. světové válce v roce 1945 Božena Weleková. V roce 1969 se Máničky ujala Helena Štáchová.\n\nMánička je Hurvínkova nejlepší kamarádka. Je to brýlatá holčička, která se ve škole dobře učí a ví spoustu věcí, takže někdy působí na Hurvínka až přechytrale. Jinak je ovšem naivní, nepraktická a Hurvínkovy klukoviny ji snadno rozpláčou. Jejich charaktery i vzájemný vztah lze do jisté míry přirovnat ke vztahu Lízy a Barta Simpsonových.\n\n"}
{"id": "510752", "url": "https://cs.wikipedia.org/wiki?curid=510752", "title": "Hurvínek", "text": "Hurvínek\n\nHurvínek \"(* 2. května 1926)\" je populární česká loutková postava kluka. Hurvínek je synem Josefa\nSpejbla. Loutku vytvořil řezbář Gustav Nosek a hlas jí propůjčil nejprve Josef Skupa, poté Miloš Kirschner a po jeho smrti jej mluvil Martin Klásek, současně ho mluví Ondřej Lážnovský v alternaci s Martinem Kláskem.\n\nJosef Skupa vystupoval od r. 1920 v plzeňském Loutkovém divadle Feriálních osad (založeno 1913) s postavou ušatého přechytřelého panáka jménem Spejbl. Ten se objevoval v hrách ve dvojici s Kašpárkem, ale Skupa cítil, že se postavy k sobě příliš nehodí.\n\nV r. 1926 vytvořil Gustav Nosek jako překvapení pro Skupu zmenšenou a vylepšenou kopii Spejbla. Skupa loutku s radostí přijal a začal ji obsazovat do rolí spolu se Spejblem. Poprvé se Hurvínek objevil na scéně 2. května 1926 ve hře Rudolfa Nešvery \"Počestný dům\". Původně nebyl záměr, aby Hurvínek byl Spejblův syn, ale postupně to vyplynulo z jejich vzájemného vztahu.\n\nPůvod Hurvínkova jména je nejistý. Zpočátku byl označován jako „Spejblík“, ale už v průběhu r. 1926 dostal své jméno Hurvínek. Podle vyprávění Gustava Noska Skupův známý malíř Doležal při prvním spatření loutky nazval postavu výrazem \"zkurvínek\". Přezdívka se v soukromí mezi lidmi z divadelní branže ujala, ale z pochopitelných důvodů byla nepublikovatelná. Až jednou Skupova manželka navrhla úpravu jména na \"Hurvínek\", a postavička pod tímto jménem od té doby vystupuje. Podle Skupova vlastního prohlášení jméno vymyslel člen divadla Karel Koval, ale není jisté kdy, protože slovo se objevuje už na Skupově kresbě z r. 1923. Jméno zřejmě nic neznamená, bylo vybráno jen pro svou libozvučnost.\n\nHry založené na dialogu Spejbla s Hurvínkem si rychle získaly značnou popularitu a Skupa s nimi začal natáčet i rozhlasové pořady, gramofonové desky a vydávat knihy. V r. 1930 se rozhodl divadlo přebudovat na první českou profesionální loutkovou scénu, Divadlo Spejbla a Hurvínka.Za II. světové války v r. 1944 byl Josef Skupa zatčen a divadlo uzavřeno. Obnoveno bylo na podzim r. 1945, zároveň jej Skupa z Plzně přesunul do Prahy. V současnosti divadlo sídlí v Dejvické ulici v Praze 6. Od r. 1954 začal Skupu alternovat Miloš Kirschner, který navázal na jeho tradici, že Spejbla i Hurvínka mluví vždy stejný herec. Po Skupově smrti Kirschner pokračoval v úspěšné činnosti divadla. Začal se role Spejbla a Hurvínka učit v cizích jazycích, aby s nimi mohl vystupovat i v zahraničí. Od r. 1974 se s ním v rolích hlavních protagonistů začal střídat Martin Klásek, od r. 1982 už pravidelně a od Kirschnerovy smrti je tak už třetím hercem, mluvícím Spejbla a Hurvínka.\n\nOd roku 1964 se používá loutek v úpravě člena souboru Radko Hakena, která přinesla nenásilné zušlechtění původních groteskních typů.\n\nVzhledem je Hurvínek podobný Spejblovi – je to ušatý kluk v dřevácích. Na rozdíl od Spejbla má chomáč vlasů a loutka může pohybovat očima. Původně byl oblečen v noční košilce, později se jeho základní oděv několikrát obměnil než se ustálil na současné bílé košili a krátkých kalhotách s kšandami.\n\nHurvínek je rozpustilý Spejblův syn. Ve Skupově pojetí podstata většiny her spočívala v tom, že naivní a k Hurvínkovi nevšímavý Spejbl se kvůli své hlouposti dostal do potíží a Hurvínek jej svým lišáctvím z léček vysvobodil. Později, za II. světové války začal dávat Skupa svým hrám vážnější ráz a Spejbl se stal spíše starostlivým otcem, který má o Hurvínka strach. Kirschner pak začal jejich vzájemný vztah posouvat spíše do roviny, v níž Spejbl je sice poněkud zmatený, ale autoritativní otec, a Hurvínek jeho ukňouraný a darebácký syn. V interpretaci Kláska se následně stává spíše darebným prostořekým kamarádem Máničky, který si tropí žerty z přihlouplého otce.\n\n\nSpejbl a Hurvínek se také stali hrdiny čtyř večerníčkových seriálů Československé a České televize:\nObjevili se i na filmovém plátně:\n\n\n"}
{"id": "510755", "url": "https://cs.wikipedia.org/wiki?curid=510755", "title": "Helena Štáchová", "text": "Helena Štáchová\n\nHelena Štáchová (18. listopadu 1944 Praha – 22. března 2017 Praha ) byla česká loutkoherečka, zpěvačka, scenáristka, režisérka, dabérka, v letech 1996–2017 ředitelka loutkového Divadla Spejbla a Hurvínka. Pro televizi dabovala např. Lízu Simpsonovou v kresleném americkém seriálu \"Simpsonovi\".\n\nNarodila se 18. listopadu 1944. Otec byl inženýr, hrál na violu, matka byla profesorka, kreslila a psala literární scénáře. Bratr se stal zvěrolékařem. Po maturitě byla přijata na pedagogickou fakultu k oboru literatura a výtvarná výchova, ke studiu však nenastoupila. Jako elévka brzy přišla do Divadla Spejbla a Hurvínka (S+H), po roce se vydala studovat Divadelní fakultu Akademie múzických umění a po jejím absolvování v roce 1966 se ve svých 22 letech stala stálou členkou divadla.\n\nV roce 1967 převzala po Boženě Welekové loutku Máničky a stala se její výhradní interpretkou, v pořadí už třetí. Jako první se připojila k tradici, zavedené Milošem Kirschnerem u Spejbla a Hurvínka, že se při hostování divadla v zahraničí naučila svou roli v jazyce hostitelské země. V roce 1971 byla speciálně pro ni vytvořena role Mániččiny „bábinky“ paní Kateřiny Hovorkové, která se stala čtvrtou hlavní postavou spejblovského divadla. \n\nPro divadlo později začala hry také psát a režírovat, spolu s Kirschnerem vytvořila rovněž řadu gramofonových desek, rozhlasových pořadů, knih apod. Jako první nahrála v roce 1969 pro Supraphon scénku Hurvínkovi k narozeninám. Po Kirschnerově smrti pokračovala v nahrávání s kolegou Martinem Kláskem. Nahrávky Divadla S+H v průběhu let získaly celkem 33 zlatých, 25 platinových a jednu diamantovou desku. \n\nOd 1. ledna 1995 se Divadlo S+H přestěhovalo z Římské ulice na Vinohradech do nové budovy v Dejvicích. Po smrti ředitele a svého manžela Miloše Kirschnera se v roce 1996 sama stala jeho ředitelkou. V srpnu 2008 vyhrála pro divadlo osmiletý soudní spor s městěm Plzní o práva na obě postavy Spejbla a Hurvínka.\n\nŠtáchová působila mimo divadlo také v televizi, dabingu a rozhlase. Propůjčila svůj hlas např. Líze Simpsonové z kreslené rodiny \"Simpsonových\" (v této roli ji po smrti nahradila Ivana Korolová), dabovala také \"Míšu Kuličku\". Nějakou dobu učila na DAMU. Psala scénáře televizní i rozhlasové, hry pro děti i pro dospělé, sama je i režírovala a v Divadle S+H působila také dramaturgicky. Celkem napsala 9 knih a 54 scénářů, 7 her pro dospělé a 9 pro děti.\n\nV roce 2013 pro Divadlo S+H převzala cenu Thálie, téhož roku obdržela Zlatý vavřínový řád Hospodářské komory. V dubnu 2016 u příležitosti Hurvínkových 90. narozenin převzala z rukou Jiřího Hromady certifikát o čestném členství v Herecké asociaci.\n\nZemřela ve věku 72 let na rakovinu v noci z úterý na středu 21.–22. března 2017. Před smrtí stačila dokončit animovaný snímek \"Hurvínek a kouzelné muzeum\". V roce 2018 jí Praha 6 udělila Čestné občanství in memoriam\n\nManželem Heleny Štáchové se v roce 1972 stal její o 16 let starší kolega a ředitel Divadla Spejbla a Hurvínka Miloš Kirschner (1927–1996). Měli tři děti, první dcera Helena však přežila jen jeden den po porodu. Následovala dcera Denisa a o dva roky mladší syn Miloš. Denisa vystudovala kulturologii na Karlově Univerzitě a v Divadle S+H působí jako dramaturgyně, píše knihy, divadelní hry, podílí se na propagaci. Miloš vystudoval design a FAMU, pro Divadlo S+H tvoří návrhy loutek a scény, píše scénáře pro zvukové nosiče i divadelní hry, které rovněž režíruje. Po Kirschnerově smrti se jejím životním partnerem stal politolog Zdeněk Zbořil.\n\nV roce 1984 prodělala velmi vážnou autonehodu, při které přišla o část obličeje a následně prodělala řadu záchranných operací. V roce 2004 jí byl poprvé diagnostikován lymfom a svou léčbu Štáchová zaznamenala v knize \"Život na nitích\" (2005).\n\nDiskografie není úplná:\n\n\n\n"}
{"id": "510758", "url": "https://cs.wikipedia.org/wiki?curid=510758", "title": "Terminator Salvation", "text": "Terminator Salvation\n\nTerminator Salvation je americký sci-fi film, čtvrtý díl filmové série. Snímek natočil v roce 2009 režisér McG podle scénáře Johna Brancata a Michaela Ferrise.\n\nPíše se rok 2003, těsně před válkou se stroji. Marcus Wright, vězeň odsouzený k smrti, je popraven. Jeho tělo je vydáno Cyberdyne Corporation, kde se podrobuje tajnému pokusu. Marcus se pak nečekaně probouzí o 15 let později, v roce 2018, kdy zuří válka mezi lidmi a stroji. Na celé planetě jsou rozptýlena hnutí odporu, která čelí několikanásobné převaze strojů. Jedním z jejích členů je i John Connor, který jako jediný přežil útok na velitelství Skynetu. Podařilo se mu ukrást plány na výstavbu nového modelu terminátora T-800, kovového humanoidního skeletonu pokrytého živou tkání, který má být použit k cestování časem a vraždě Sarah Connorové - Johnovy matky.\n\nMezitím se Marcus Wright, snažící se zjistit co se stalo, potká s mladým Kylem Reesem (Connorovým budoucím otcem, až bude poslán do minulosti), který mu slíbí, že jej odvede k hlavní základně hnutí odporu. Avšak během cesty je Kyle unesen jedním ze strojů. Marcus se za pomoci nového společníka, Blair Williamsové, nakonec podaří dosáhnout základny, kde se setká s Johnem Connorem. Ten se po zjištění, že Kyle byl unesen, rozhodne jej osvobodit. Co se týče Marcuse, tak při cestě na základnu je odhaleno, jak je možné, že vlastně \"žije\"...\n"}
{"id": "510759", "url": "https://cs.wikipedia.org/wiki?curid=510759", "title": "Arto Bryggare", "text": "Arto Bryggare\n\nArto Kalervo Bryggare (* 26. května 1958, Kouvola) je bývalý finský atlet, bronzový olympijský medailista, vicemistr světa a vicemistr Evropy v závodě na 110 metrů překážek. Pět medailí získal též na halovém mistrovství Evropy.\n\n\n"}
{"id": "510760", "url": "https://cs.wikipedia.org/wiki?curid=510760", "title": "Leopard 1", "text": "Leopard 1\n\nLeopard (či Leopard 1) je západoněmecký hlavní bojový tank, který vstoupil do služby v roce 1965. Navrhli a vyráběli ho v mnichovské zbrojovce Krauss-Maffei a jako hlavní bojový tank sloužil v mnoha armádách po celém světě, například v australské, belgické, dánské, německé, řecké, italské, nizozemské, norské a turecké. Byl to první tank vyrobený v Německu po druhé světové válce. Celkem vzniklo 6485 exemplářů v různých variantách, z čehož bylo 4744 bojových tanků a 1741 užitkových a protiletadlových modifikací. Do tohoto počtu není zahrnuto 80 prototypů a předvýrobních verzí.\n\nJde o poměrně konvenční tank, vyzbrojený v Německu vyráběnou verzí anglického kanónu L7 ráže 105 mm. Je také známý slušnou rychlostí při jízdě na polních cestách. Osvědčil se jako odolný a spolehlivý stroj, ačkoli nikdy nezasáhl do skutečných bojů.\n\n"}
{"id": "510761", "url": "https://cs.wikipedia.org/wiki?curid=510761", "title": "Porte Saint-Denis", "text": "Porte Saint-Denis\n\nPorte Saint-Denis (česky \"Brána Saint-Denis\" nebo \"Brána svatého Diviše\") je triumfální oblouk v Paříži postavený v roce 1672 na počest krále Ludvíka XIV. V roce 1862 byla stavba prohlášena historickou památkou. Nachází se v 10. obvodu na křižovatce ulic \"Rue du Faubourg Saint-Denis\", \"Rue Saint-Denis\", \"Boulevard de Bonne-Nouvelle\" a \"Boulevard Saint-Denis\".\n\nV těchto místech procházely středověké hradby Karla V. Jak se Paříž rozrůstala, bylo opevnění zbořeno a místo něho vznikly bulváry. Na místě původní městské brány, kterou procházela cesta do Saint-Denis, byla vybudována věž. Ta byla posléze zbořena a nahrazena vítězným obloukem. Brána byla postavena v roce 1672 na náklady města, aby připomínala vítězství Ludvíka XIV. na Rýnu a ve Franche-Comté.\nV roce 1988 byla brána restaurována.\n\nArchitektem stavby byl François Blondel, ředitel Královské akademie architektury (Académie royale d'architecture). Inspirací Brány Saint-Denis byl Titův triumfální oblouk v Římě. Brána je tvořena hlavním obloukem, v pilířích jsou malé dveře, dnes uzamčené. Stěny jsou vyzdobeny obelisky, s kamennými trofejemi. Na jejich úpatí jsou dvě sedící sochy představující Spojené provincie nizozemské. Nad obloukem, mezi archivoltou a architrávem jsou reliéfy, jichž autorem je sochař Michel Anguier:\n\nNad nimi je vyveden bronzový nápis \"LVDOVICO MAGNO\" (Ludvíku Velikému).\n\nBrána má tvar čtverce o stranách 23 metry a je 5 metrů široká. Vnitřní oblouk je 15,35 m vysoký a 8 metrů široký. Malé dveře po stranách mají rozměry 3,30 x 1,70 m.\n\n\n"}
{"id": "510764", "url": "https://cs.wikipedia.org/wiki?curid=510764", "title": "Král kolonád", "text": "Král kolonád\n\nKrál kolonád je český filmový příběh z druhé světové války. Člen lázeňského orchestru opustí svoji židovskou manželku i vlastní dítě, kteří jsou posláni do koncentračního tábora. V prvních dnech umírá pronásledován vlastními výčitkami. V roce 1990 film natočil režisér Zeno Dostál.\n\n"}
{"id": "510766", "url": "https://cs.wikipedia.org/wiki?curid=510766", "title": "Spartakus (rozcestník)", "text": "Spartakus (rozcestník)\n\nSpartakus byl starověký římský otrok a gladiátor.\n\nMůže se jednat také o:\n\n"}
{"id": "510768", "url": "https://cs.wikipedia.org/wiki?curid=510768", "title": "Slepecká zahrada", "text": "Slepecká zahrada\n\nSlepecká zahrada je zahrada určená primárně pro nevidomé. Vyznačuje se zejména výběrem rostlin (vybírány jsou především ty rostliny, které lze nejlépe vnímat hmatem a čichem, tj. především rostliny aromatické a rostliny se zajímavým tvarem či strukturou listů, naopak se příliš nedoporučují rostliny žahavé, ostnaté či jedovaté). Rostliny ve slepeckých zahradách jsou většinou umístěny ve vyvýšených nádobách, aby byly co nejsnadněji přístupné. Uspořádání zahrady je kvůli snadné orientaci většinou kruhové. Existují i jiné typy zahrad pro tělesně postižené (speciálních zahrad), slepecké jsou patrně nejčastější. Rostliny jsou ve slepeckých zahradách většinou popsány v Braillově písmu. Patrně nejstarší slepeckou zahradou je \"Fragrance Garden\" v New Yorku, otevřená v roce 1955. V ČR existuje slepecká zahrada například v brněnské botanické zahradě Mendelovy university. \n"}
{"id": "510769", "url": "https://cs.wikipedia.org/wiki?curid=510769", "title": "Štěpán Dragutin", "text": "Štěpán Dragutin\n\nŠtěpán Dragutin († 1316, Štěpán Dragutin Nemanjić, , Stefan Dragutin Nemanjić) byl srbský král v době existence středověkého státu. Vládl pouze krátkou dobu, a to v letech 1276–1282. Po roce 1282 vládl jako král Sremu až do roku 1316. Měl dva syny; Vladislava a Urošice a dceru Jelisavetu.\n\nNarodil se neznámo kdy jako prvorozený syn srbského krále Uroše I. a jeho choti Heleny z Anjou. Již celkem brzy, okolo roku 1269 se oženil s Kateřinou, dcerou „mladšího“ uherského krále Štěpána V. a jeho ženy Alžběty. Dragutinův sňatek upevnil přátelské vztahy mezi Srbskem a Uherským královstvím, které byly od té doby za Urošovy vlády dobré. S Dragutinem se od začátku počítalo jako s budoucím srbským králem, ale ctižádostivý princ nehodlal čekat na otcovu smrt a roku 1276 proti otci povstal a s pomocí vojsk svého švagra, mladičkého uherského krále Ladislava IV. otce sesadil. Uroš se uchýlil do kláštera, kde za krátký čas zemřel.\n\nDragutin si ovšem ponechal jen vládu v centrální části Srbska - v Rašce - a titul krále. O zbytek Urošova území se podělili Dragutinův mladší bratr Milutin a jejich matka Helena. Dragutin pokračoval v otcově protibyzantské politice. Roku 1281 zahájila protibyzantská koalice, tvořená Srbskem, řeckými státečky, Sicilským královstvím, Bulharskem a titulárním představitelem Latinského císařství, útok. Jejich protivník, byzantský císař Michael VIII. Palailogos, také hledal podporu a našel ji u aragonského krále Petra III. Srbský útok ale nebyl úspěšný a Dragutinovo vojsko bylo poraženo. Sicilský král Karel z Anjou také neuspěl. V neprospěch koalice tehdy zasáhlo roku 1282 Byzancí podnícené povstání, tzv. „sicilské nešpory“, a s tím související vyhnání krále Karla do Neapolska. Po neúspěchu ve válce s Byzancí se proti němu postavil jeho bratr Milutin. Dragutin, navíc těžce raněný po pádu z koně, roku 1282 odstoupil a Milutin se ujal vlády jako Stefan (Štěpán) Uroš II. Dragutin si však ponechal severní část země s Bělehradem a Mačvou a uzavřel s Milutinem nástupnickou dohodu, podle které se měl Milutinovým nástupcem na srbském trůně stát Dragutinův syn Vladislav (dohoda ovšem nakonec nebyla dodržena).\n\nV letech 1282–1284 zaútočil uherský král Ladislav neúspěšně na Braničevsko. Stejně tak braničevská knížata odolala Dragutinovu útoku roku 1290. Po tomto neúspěchu požádal Dragutin o pomoc bratra, krále Milutina. Útok bratrů byl hned následujícího roku (1291) úspěšný. Na srbském území Dragutin vládl jako spojenec Milutina a toto spojení státu svědčilo. Problém ovšem nastal v otázce nástupnictví. Navzdory předchozí dohodě prosazoval Milutin za svého nástupce namísto synovce Vladislava vlastního syna Stefana (Štěpána). Šlechta se ovšem poslavila za Dragutinova syna. Nakonec ale po Milutinovi (zemřel roku 1321) nastoupil po nepokojích v letech 1321–1322 jeho syn Stefan jako Stefan Uroš III. Dragutin se ale bratrova skonu nedožil. Zemřel roku 1316 a jeho nástupcem na trůně království Srem se stal jeho syn Vladislav jako Stefan Vladislav II., který byl však zakrátko uvězněn svým strýcem, králem Milutinem, jehož ale o území Mačvy a Bělehrad vzápětí připravila vojska vedená uherským králem Karlem Robertem.\n\nBěhem jeho vlády bylo Srbsko součástí antibyzantské koalice, která existovala pod vedením sicilského krále Karla z Anjou. Jejím cílem byla obnova Latinského císařství, které bylo ze strany byzantských nástupnických států vyvráceno. Dragutin se držel politiky prouherské a sledoval velmi pečlivě zájmy svého severního souseda. Vztahy mezi Srbskem a Uherskem byly v této době přátelské.\n\n\n"}
{"id": "510773", "url": "https://cs.wikipedia.org/wiki?curid=510773", "title": "Hero and Heroine", "text": "Hero and Heroine\n\nHero and Heroine je studiové hudební album od anglické skupiny Strawbs.\n\n\nNásledující stopy nebyly na původním vinylovém vydání a byly přidánny jako bonusy na reedici A&M.\n\n\na\n\n\n\nNahráno v Rosenberg Studios, Kodaň.\n\n"}
{"id": "510774", "url": "https://cs.wikipedia.org/wiki?curid=510774", "title": "Giuseppe Zambeccari", "text": "Giuseppe Zambeccari\n\nGiuseppe Zambeccari (19. března 1655 Castelfranco di Sotto – 13. prosince 1728 Pisa) byl italský lékař a anatom.\nStudoval medicínu na univerzitě v Pise a navštěvoval kurzy Lorenza Belliniho a Alessandra Marchettiho. Po promoci v roce 1679 praktikoval ve florentském Ospedale di Santa Maria Nuova, kde se seznámil s Francescem Redim. Po smrti Belliniho, v roce 1704, se stal profesorem anatomie. V jedné ze svých operativních příruček prokázal, že slezina není nezbytná pro přežití. Zajímal se také o lázeňství v oblasti Toskánska.\n"}
{"id": "510775", "url": "https://cs.wikipedia.org/wiki?curid=510775", "title": "Skylink", "text": "Skylink\n\nSkylink je obchodní značka pro česko-slovenskou satelitní platformu, provozovanou lucemburskou společností M7 Group S.A..\n\nNa konci roku 2009 měl Skylink 900 000 zákazníků, v dubnu 2010 měl Skylink 1 000 000 odběratelů.\n\nSkylink umožňuje svým zákazníkům přijímat televizní programy ze satelitu. Dekódovací karta Skylink slouží ke zpřístupnění kódovaných programů ze satelitů ASTRA 23,5°E a ASTRA 19,2°E na území ČR a SR. Kódované programy jsou seskupeny do programových balíčků. Na každé dekódovací kartě s registrovanou službou Skylink, pro kterou je uhrazen Servisní poplatek, jsou automaticky dostupné balíčky Digital a Digital HD, které obsahují základní české a slovenské televizní programy a rozhlasové stanice. Ostatní programové balíčky jsou placené a lze si je předplatit na libovolné období dle vlastní volby, a to bez zvláštní smlouvy a závazků. Skylink nabízí přes 130 programů.\n\n\nKe každému placenému prémiovému balíčku zákazník získá bezplatně  více než 50 programů z balíčků Digital a Digital HD.\n\nPravidelný magazín Skylink TV vydávaný společností Skylink, který vychází zdarma každých 14 dní, a je dostupný v papírové i elektronické podobě (buď na webu a nebo jako aplikace pro chytrá zařízení). V každém čísle najdete články o filmech, populárních seriálech, sportovních přenosech, dokumentárních a hudebních pořadech, pohádkách a mnoho dalšího. Dále obsahuje čtrnáctidenní televizní program s užitečnými funkcemi. Všichni předplatitelé programů Skylink zde také naleznou aktuální informace, rady, výhodné nabídky, akce a soutěže.\n\nJako každá satelitní platforma, i Skylink své programy kóduje, aby je zajistila před ilegálním příjmem. Satelitní platforma Skylink používá kódovací systém Irdeto od stejnojmenné společnosti. Dekódovací karty Skylink Standard HD M7 (typ Irdeto) jsou k dostání u smluvních partnerů Skylinku.\n\nSatelitní platforma Skyklink nabízí majitelům karet Irdeto možnost poskytnutí druhé (popřípadě i třetí karty) karty za fixní roční poplatek, na kterou je zkopírována nabídka na hlavní kartě a slouží k příjmu služeb na dvou (třech) televizorech nezávisle na sobě.\n\nSpolečnost Skylink bývá kritizována zákazníky za neférové praktiky.\n\n"}
{"id": "510781", "url": "https://cs.wikipedia.org/wiki?curid=510781", "title": "Městská památková rezervace", "text": "Městská památková rezervace\n\nMěstská památková rezervace je vybraná část historického jádra města s dochovanými budovami (nebo jejich soubory) a městskou infrastrukturou (kašnami, sochami apod.) bez výrazněji rušivých stavebních zásahů z nové doby, jež je proto na základě podrobného uměleckohistorického průzkumu vhodné chránit. Chráněny jsou nejen jednotlivé stavby, ale i historický půdorys, urbanistická struktura, panorama apod.\n\nNa území někdejšího Československa byly po druhé světové válce prohlašovány na základě zákona č. 22/1958 Sb., o kulturních památkách, výnosem ministerstva školství a kultury. V České republice jsou vyhlašovány podle zákona č. 20/1987 Sb., o státní památkové péči, nařízením vlády.\n\nV České republice bylo v roce 2013 celkem 40 měst s městskou památkovou rezervací. Nejrozsáhlejší je Pražská památková rezervace, mezi největší patří i MPR v Brně a Olomouci. Viz seznam městských památkových rezervací v Česku.\n\n\n"}
{"id": "510787", "url": "https://cs.wikipedia.org/wiki?curid=510787", "title": "Šest medvědů s Cibulkou", "text": "Šest medvědů s Cibulkou\n\nŠest medvědů s Cibulkou je česká filmová situační komedie z roku 1972 režiséra Oldřicha Lipského s Lubomírem Lipským v hlavní roli (dvojroli).\n\nCirkusový klaun Cibulka (Lubomír Lipský) dostane výpověď od ředitele cirkusu (Jan Libíček), neboť ten se rozhodl vyměnit své cvičené medvědy za cvičené čuníky ředitele konkurenčního cirkusu (Miloš Kopecký). Cibulka si musí hledat nové zaměstnání. Děti, které rády chodí do cirkusu to zařídí tak, že Cibulka nastoupí v ženském přestrojení do jejich základní školy jako nová školní kuchařka. Kromě práce kuchařky však Cibulka musí zvládnout i práci školníka (rovněž Lubomír Lipský) a uklízečky (Darja Hajská). Při práci mu pomáhá i jeho cvičený šimpanz. Medvědi novému majiteli utečou ze železničního vagónu a pomocí jízdních kol a motocyklů se dostanou do školy k Cibulkovi. Situaci ve škole navíc zkomplikuje návštěva školního inspektora (František Filipovský), která ztrpčuje život řediteli školy (Jiří Sovák). Vzniká velký propletec mnoha záměn, omylů a dalších komických situací, celá škola se na několik hodin změní na malý cirkus. Nakonec se ale vše vysvětlí a dobře dopadne, Cibulka i medvědi se vrátí zpět do svého cirkusu k velké radosti všech dětí i dospělých.\n\n\n\n"}
{"id": "510790", "url": "https://cs.wikipedia.org/wiki?curid=510790", "title": "Bitva pohlaví", "text": "Bitva pohlaví\n\nV teorii her je Bitva pohlaví označení pro řešení situace (strategickou hru), kde každý z hráčů, kterých může být 2 a více, sleduje svůj zájem, který ale není v rozporu se zájmy protihráčů (hra s nenulovým součtem). Účastníci hry volí svůj tah všichni současně, nemohou se domlouvat (nekooperativní hra). Zájmem hráčů je zvolit stejnou možnost (koordinační hra). V této hře je předpokladem, že se hráči chovají racionálně. To znamená, že si vybírají ty možnosti, které jim přinesou největší užitek.\nTato hra bývá obvykle vyjádřena v normální formě a jsou pro ni zavedeny i jiné názvy: český Manželský spor, anebo anglické Battle of Sexes, Bach or Stravinsky nebo zkráceně BoS.\n\nK názvu Bitva pohlaví, případně Bach or Stravinsky, se pro snadnější zapamatování pojí obdoby následujícího příběhu:\n\nManželský pár má jako večerní plán návštěvu koncertu. Nemohou se však dohodnout, zda půjdou na koncert Bacha nebo Stravinského. Muž má raději Bacha, žena Stravinského, ale oba chtějí určitě večer strávit společně. Jak si každý cení té které situace je znázorněno v matici zisků po pravé straně. Pokud jeden z manželů jde na koncert svého oblíbence, jeho zisk je 2. Pokud jde na jiný koncert, jeho zisk je 1, pokud ovšem bez svého partnera - pak je jeho zisk je 0. Modře jsou označeny možnosti a zisky muže, červeně možnosti a zisky ženy.\n\nPokud oba zvolí rozdílnou možnost (Bach, Stravinskij) nebo (Stravinskij, Bach), tak si večer neužijí, protože nebudou spolu a zisk obou bude roven nule.\n\nPokud oba zvolí stejnou možnost (Bach, Bach) nebo (Stravinskij, Stravinskij), užijí si večer oba dva, zisk obou je větší než nula. Zisk obdivovatele vybraného skladatele ale bude o 1 větší.\n\nAby se jednalo o strategickou hru s čistými strategiemi, musí být splněny následující podmínky:\n\nV použitém příkladu \"Bitvy pohlaví\" jsou 2 hráči {muž, žena} a oba mají přidělené 2 akce {Bach, Stravinskij}. Všechny množiny možných akcí hráčů jsou konečné, jedná se tedy o konečnou hru.\n\nPreference muže: (Bach, Bach) ≥ (Stravinskij, Stravinskij) ≥ (Bach, Stravinskij) = (Stravinskij, Bach)\n\nPreference ženy: (Stravinskij, Stravinskij) ≥ (Bach, Bach) ≥ (Bach, Stravinskij) = (Stravinskij, Bach)\n\nTedy muž preferuje situaci, kdy jdou oba na Bacha, o něco méně si cení situace, kdy jdou oba na Stravinského a nejméně si cení situace, kdy jde každý na jiný koncert.\n\nŽena si nejvíce cení situace, kdy jdou oba na Stravinského, méně si cení společné návštěvy koncertu Bacha a nejméně si cení situace, kdy se každý rozhodne pro jiný koncert.\n\nPreference her 2 hráčů mohou být vyjádřeny maticí zisků.\n\nTyto hry jsou v literatuře označovány i jako strategické hry s ordinálními preferencemi.\n\nV \"Bitvě pohlaví\" dvou hráčů jsou 2 Nashovy rovnováhy pro čisté strategie: (B, B) a (S, S) a jedna Nashova rovnováha v smíšených strategiích {(2/3, 1/3), (1/3, 2/3)}.\n\nPoužívá se také termín Nashova rovnováha s ordinálními preferencemi. Postup pro nalezení Nashovy rovnováhy pro čisté strategie: Hledáme vždy nejlepší odpověď hráče na určitou strategii protihráče. Na pořadí kroků 1 až 4 nezáleží.\n\nStrategická hra může mít smíšené strategie. Ty se určují u strategických her s von Neumann-Morgensternovými preferencemi. U těchto her, oproti strategickým hrám s čistými strategiemi je každé akci každého hráče přidělena pravděpodobnost, se kterou ji hraje. Součet pravděpodobností strategií hráče je roven jedné. Každá konečná strategická hra má Nashovu rovnováhu ve smíšených strategiích.\n\nPro muže označíme pravděpodobnost zahrání volby Bach \"p\", pro volbu Stravinskij zbývá pravděpodobnost 1 − \"p\".\n\nU ženy označíme pravděpodobnost zahrání volby Bach \"q\" a pravděpodobnost zahrání Stravinského 1 − \"q\".\n\nPostup výpočtu Nashovy rovnováhy se smíšenými strategiemi:\n\nPravděpodobnost, že žena zahraje možnost Bach:\n\n2 · \"q\" + 0 · (1 − \"q\") = 0 · \"q\" + 1 · (1 − \"q\")\n2\"q\" = 1 − \"q\"\n\"q\" = 1/3\n\nPravděpodobnost, že muž zahraje možnost Bach:\n\n1 · \"p\" + 0 · (1 − \"p\") = 0 · \"p\" + 2 · (1 − \"p\")\n\"p\" = 2 − 2\"p\"\n\"p\" = 2/3\n\nZ výsledných pravděpodobností je možno vytvořit reakční funkce (v angličtině best response function), zakreslit je do grafu a Nashovy rovnováhy jsou poté znázorněny průsečíky všech funkcí v grafu.\n\nBod [0, 0] na obrázku 1 znázorňuje situaci, kdy oba hráči volí Stravinského (\"p\" = 0 a \"q\" = 0), bod [1, 1] je situace, kdy oba volí Bacha. Tyto 2 body jsou Nashovými rovnováhami v čistých strategiích. Průsečík v bodu [2/3, 1/3] je Nashovou rovnováhou ve smíšených strategiích.\n\nMatici zisků \"bitvy pohlaví\" libovolného hráče můžeme lineárně transformovat, aniž bychom změnili jeho preference. Nezmění se ani Nashovy rovnováhy čistých i smíšených preferencí. Můžeme ke všem prvkům matice hráče přičíst konstantu, nebo je vynásobit nenulovým číslem a výsledky hry zůstanou stále stejné.\n\nPř.: Matici zisků muže vynásobíme číslem 2 a matici zisků ženy o 2 zvětšíme. Výsledná matice je vpravo:\n\nV uvedeném případu \"bitvy pohlaví\" dvou hráčů není žádná strategie ani slabě ani silně, dominována. Dominovaná strategie je taková, která hráči v každé situaci přináší menší zisk, než jiná, která ji dominuje.\n\nPokud by ve hře dominovaná strategie byla, bylo by možné ji ze hry vypustit a výsledná hra by už nebyla \"bitvou pohlaví\".\n\nO hru typu \"bitva pohlaví\" půjde vždy, když bude pro hráče žádoucí provést shodnou volbu, která je ale výhodnější pro jednoho z nich. Svou volbu provádí současně, anebo za situace, kdy neví, jakou volbu provedl protihráč.\n\nMůže to být vzájemné vyhnutí se ve dveřích, kdy oba získají, tj. projdou dveřmi, když uhnou na stejnou stranu (ze svého pohledu). Oba uhnou doprava, nebo oba uhnou doleva. Pokud jeden uhne vlevo a druhý vpravo, tak se ve dveřích srazí.\n\nMůže jít o situaci, kdy se chce zamilovaný chlapec „náhodou“ setkat se svou vyvolenou, ale neví, zda ona vyrazí do cukrárny nebo na pláž. Ona by raději do cukrárny, ale ví, že on raději chodí na pláž. Podobně on ví, že ona má raději cukrárnu než pláž. Když každý vyrazí jinam, tak se nesetkají a budou mít pokažené odpoledne. Oba se chtějí bavit společně, jen neví, jakou volbu zvolí ten druhý.\n\n\"Bitva pohlaví\" je podobná koordinační hře. Vzájemně se liší tím, že v \"koordinační hře\" jsou zisky hráčů u shodných voleb sobě rovny.\n"}
{"id": "510793", "url": "https://cs.wikipedia.org/wiki?curid=510793", "title": "Ptačí entero-like virusy", "text": "Ptačí entero-like virusy\n\nPtačí entero-like virusy (ELV) byly v posledních letech prokázány u mnoha druhů ptáků. Elektronoptickým vyšetřením trusu nebo střevního obsahu byly entero-like virové partikule (podobající se enterovirům z čeledě \"Picornaviridae\") identifikovány u kuřat anebo krůťat ve Velké Británii, USA, Francii, Belgii, Malajsii, u perliček s přechodnou enteritidou v Itálii a Francii, u křepelek a bažantů ve Velké Briánii. V Japonsku byly ELV izolovány u kuřat s postiženými ledvinami a u brojlerů vykazujících syndrom zakrslosti a v Austrálii v trusu a enterocytech volně žijících kakaduů se smrtící (fatální) enteritidou. \n\nPtačí ELV jsou odlišné od virů aviární encefalomyelitidy, hepatitidy kachen typu 1 a 3, infekční nefritidy i hepatitidy krůt. Jejich bližší klasifikace vyžaduje další biologickou, fyzikálně-chemickou a molekulární charakterizaci. Ekonomický význam infekce ani možnost jejich přenosu z ptáků na savce nejsou známé.\n"}
{"id": "510798", "url": "https://cs.wikipedia.org/wiki?curid=510798", "title": "Ball", "text": "Ball\n\nBall může být:\n\n\n"}
{"id": "510799", "url": "https://cs.wikipedia.org/wiki?curid=510799", "title": "Astrovirové infekce ptáků", "text": "Astrovirové infekce ptáků\n\nAstroviry představují skupinu dosud taxonomicky nezařazených RNA virů o průměrné velikosti kolem 30 nm s charakteristickým 5-6 hranným hvězdicovitým tvarem. Jejich propagace v podmínkách \"in vitro\" se zatím nepodařila.\n\nKrůty jsou pravděpodobně nejčastějším přirozeným hostitelem astrovirů. Prokazují se imunoelektronopticky v trusu nebo střevním obsahu krůťat v prvních 4-5 týdnech věku, mnohem častěji u krůťat průjmujících, postižených zánětem střev. Jejich výskyt je zpravidla doprovázen ptačími rotaviry (předpokládá se možný synergismus). U kachen byl astrovirus identifikován jako původce virové hepatitidy typu 2.\nZdravotní ani hospodářský význam astrovirových infekcí není znám; imunoprofylaxe zatím neexistuje.\n"}
{"id": "510804", "url": "https://cs.wikipedia.org/wiki?curid=510804", "title": "Musík (potok)", "text": "Musík (potok)\n\nMusík je pravostranný přítok řeky Vltavy v okrese Příbram ve Středočeském kraji. Délka toku činí 13,7 km. Plocha povodí měří 37,6 km².\n\nPotok pramení jihovýchodně od osady Oříkov, která se nachází nedaleko Sedlčan, v nadmořské výšce 435 m. Po celé své délce toku teče převážně severním směrem. Napájí rybníky Vrbsko a Musík, který je největším rybníkem na Sedlčansku. Pod tímto rybníkem protéká potok obcí Nalžovice. Na dolním toku vtéká do hlubšího lesnatého údolí. Zhruba 2 km od ústí vzdouvá jeho vody Slapská přehrada.\n\n\nPrůměrný průtok u ústí činí 0,06 m³/s.\n"}
{"id": "510805", "url": "https://cs.wikipedia.org/wiki?curid=510805", "title": "Enteritida", "text": "Enteritida\n\nEnteritida (latinsky \"enteritis\") je zánět tenkého střeva. Enter – označuje střevo, koncovka -itida (latinsky -itis) charakterizuje zánět. Může být infekční nebo neinfekční povahy, průběh může být akutní nebo chronický.\n\nPříkladem může být např. kampylobakterová enteritida – zoonóza, jejíž původce je bakterie \"Campylobacter jejuni\", nebo rotavirová enteritida – virová gastroenteritida, která je nejčastější příčinou kojeneckých průjmů.\n\n"}
{"id": "510806", "url": "https://cs.wikipedia.org/wiki?curid=510806", "title": "Quartier de la Porte-Saint-Denis", "text": "Quartier de la Porte-Saint-Denis\n\nQuartier de la Porte-Saint-Denis (\"čtvrť Brána Saint-Denis\") je 38. administrativní čtvrť v Paříži, která je součástí 10. městského obvodu. Má rozlohu 47,2 ha a ohraničují ji ulice \"Boulevard de Bonne-Nouvelle\" a \"Boulevard Saint-Denis\" na jihu, \"Rue du Faubourg-Poissonnière\" na západě, \"Rue de Chabrol\" na severu a \"Boulevard de Strasbourg\" na východě.\n\nČtvrť byla pojmenována podle brány Saint-Denis.\n\n"}
{"id": "510813", "url": "https://cs.wikipedia.org/wiki?curid=510813", "title": "Reaktivní agent", "text": "Reaktivní agent\n\nReaktivní agent je jedním z typů agentů používaných v multiagentním modelování. Na rozdíl od dalších agentů tento netvoří symbolickou reprezentaci okolí. Jako takový pouze reaguje na změny prostředí a při jeho použití se inteligentní chování vyskytne pouze z emergence v rámci celého multiagentního systému.\n\nReaktivní agent je nejjednodušším typem agenta.\n\nJako takový se reaktivní agent řadí pod tzv. racionální agenty, kteří zahrnují všechny dále zmíněné typy. Smyslem v návrhu racionálních agentů je napodobení inteligentního chování člověka.\n\nV rámci multiagentních systémů se rozlišuje více typů agentů. Toto rozdělení je dáno různými charakteristikami. Nejčastěji se však agenty dělí podle architektury - vnitřního uspořádání a také dle způsobu dosažení racionálního chování. Dle tohoto dělení rozlišujeme následující typy:\n\nToto je nejjednodušší typ agenta, podrobněji se jím zabývají další části tohoto článku.\n\nNa nedostatky reaktivních agentů navazuje agent deliberativní, který dokáže plánovat cestu k množině svých cílů. Plány si tvoří na základě databáze svých znalostí a vnitřních stavů. V interakci s prostředím si tvoří jeho symbolickou reprezentaci, která je uložena ve formě jednotlivých tvrzení o světě (tímto rozumíme agentovy znalosti).\n\nDalším rozšířením možností agentů je přidání informace o ostatních agentech v systému. Reprezentace prostředí v agentu je doplněno o modely dalších agentů – zejména se jedná o jejich adresy, jména (označení) a specifikace jejich schopností pro případnou kooperaci. Sociální agent dokáže zvažovat cíle a motivace ostatních agentů a jeho součástí je také uložená historie všech interakcí v agentním systému. Smyslem propojení agentů do sociální sítě je zejména překonání omezenosti zdrojů jednotlivých agentů a vzájemná pomoc v plnění cíle systému.\n\nTímto označením se myslí agent, který kombinuje některé nebo všechny výše zmíněné vlastnosti.\n\nAgentní systémy se začali vyvíjet v polovině 80. let, kdy stále častěji docházelo ke kritice centrální symbolické reprezentace světa u autonomních systémů umělé inteligence. Hlavní námitkou proti napodobování inteligentního chování pomocí pravidel logiky bylo to, že člověk většinu denních činností neřeší složitými úvahami, ale provádí je rutinně na základě podnětů. Tehdy se tedy začal prosazovat proud robotiky, který se zaměřoval na robustní systémy složených z jednoduchých reaktivních komponent. Centrální plánování bylo nahrazeno reakcemi na podněty z prostředí. Stejně jako děti mají na počátku vývoje omezené senzorické schopnosti a postupně se učí, tak vzniká inteligentní chování reaktivního agentního systému na základě adaptace, interakce a emergentním vzniku nových vlastností.\nArchitektura reaktivního agenta je založena na dekompozici na základě aktivit (chování). Systém (agent) se dělí na několik částí (vrstev), kde každá z nich reaguje na vjemy z prostředí v rámci vymezeného kontextu. Dá se říci, že každá vrstva je z určitého pohledu jednoduchým agentem. Tato architektura se liší od funkční architektury, která je užívána v tradiční (centrálně řízené) umělé inteligenci. Zde probíhá dekompozice podle funkcí (reprezentace poznatků, plánování, učení...), kde každý z modulů jednotky má specifikované své činnosti. Zpravidla bývá pouze jeden z modulů určen pro vnímání prostředí.\n\nAčkoliv je reaktivní agent nejjednodušším typem agenta, už u něj hovoříme o racionálním a inteligentních chováním. I bez přítomnosti databáze znalostí dokáže agentní systém založený na reaktivních složkách racionálně jednat. Celkové úrovně racionality se dosahuje zejména jeho interakcí s prostředím a také interakcí mezi jeho jednotlivými vrstvami (viz dále).\n\nZákladem pro formální specifikaci agenta jsou definice pojmů jako prostředí, vjem či akce. Následující formalizace je v podobné formě sdílena více autory.\n\nOmezená množinu jevů, s kterou dokáže agent pracovat, se značí jako P. Tyto jevy vycházejí z množiny stavů prostředí E. Formální zápis vypadá následovně:\n\n\"vjem:\" formula_1\n\nPřijetí vjemu vede ke změně stavu agenta. Tato změna je určena jak samotným vjemem, tak stavem před jeho přijetím.\n\n\"změna_stavu: \"formula_2\n\nNa základě svého stavu a aktuálně přijatého vjemu volí agent akci.\n\n\"akce:\" formula_3\n\nProvedená akce agenta má následně vliv na okolní prostředí.\n\n\"vliv_na_prostředí:\" formula_4\n\nNa základě výše zmíněných formálních definic se charakterizuje model reaktivního agenta. Tato charakteristika odpovídá šestici symbolů \"{P, A, I, vjem, změna_stavu, akce}\". Dále se uvažuje množina cílů agenta (označována symbolem C), která je podmnožinou množiny I.\n\nSpeciálním typem reaktivního agenta je pak čistě reaktivní agent. Ten nemá vnitřní paměť a nezaznamenává své vnitřní stavy (I). Výsledky jeho akcí se tvoří na základě komunikace s prostředím a dalšími agenty. Formálně se dá jeho fungování popsat takto:\n\n\"akce:\" formula_5\n\nModel tohoto agenta se tak omezuje na čtveřici \"{P, A, vjem, akce}\".\n\nStanoveným cílem (nebo více cíli) je určeno chování agenta. Rozumí se tím posloupnost akcí vedoucí k určitému stavu prostředí. Základní myšlenkou tohoto konceptu je, že chování agentů označíme jako cílově-orientované až v mysli pozorovatele – samotné agenty nutně nemusejí mít cíl explicitně naprogramovaný.\n\nCíle můžou být udržovací, teoreticky trvající do nekonečna. Příkladem může být mechanická beruška pohybující se po stole (čistě reaktivní agent) či agent udržující se ve stavu pohotovosti či kontinuální funkcionality. Druhým typem cílů jsou dosahovací, které jsou definovány stavem, do kterého se má agent dostat. Zde je příkladem agent pro vyhledávání informací.\n\nDalší dělení cílů je možné podle prostředí. Zde se rozlišuje prostředí statické a dynamické. V dynamickém prostředí prakticky není možné definovat dosahovací cíle – s měnícím prostředím je nutno definovat chování agenta tak, aby dokázal na změnu reagovat.\n\nVývoj agentů byl iniciován kritikou architektury tradiční umělé inteligence – ta byla budována způsobem \"\"shora dolů\"\", tedy od centrálních funkcí k méně důležitým. U agentů je naopak prosazována architektura budována \"\"zdola nahoru\"\" – nejprve se vytvoří základní moduly chování pro nejjednodušší funkce a vyšší úrovně inteligence se dosáhne přidáním dalších modulů.\n\nZákladním typ reaktivního agenta je dekomponovaný na vrstvy dle svých aktivit (typů chování). Této architektuře se říká subsumpční. Poprvé jí představil Rodney Brooks v roce 1986. Příkladem této architektury je jednoduchá třívrstvá struktura jak je vidět na obrázku 1. Každá z vrstev má na starost jiný druh akce vedoucí k rozdílným výstupům (vyhnutí se překážce, bezpečný pohyb a pohyb ve směru dosahu senzorů).\n\nPodstatou interakce jednotlivých vrstev jsou mechanizmy \"potlačení\" (anglicky \"suppression\") a \"zabránění\" (\"inhibition\"). Nové vrstvy agenta se připojují na starší (na obrázku označeno písmenem P) a propojení umožňuje potlačovat a usměrňovat podřazené vrstvy. Důsledkem je pak \"\"soupeření o ovládání agenta\"\", kde větší prioritu mají nižší vrstvy. Pokud ty jsou neaktivní, postupuje se po vrstvách nahoru.\n\nNa základě subsumpční architektury pak stojí její další typy založené na různých způsobech výběru akce robota (na rozdíl od potlačování a zabránění).\n\nVýběr akce v této architektuře nevzniká na základě propojení vrstev, ale vyhodnocuje se ve speciálním modulu výběru akcí. Ten na základě \"soutěže\" mezi vrstvami vyhodnotí a vybere akci, která bude provedena. Všechny vrstvy tedy fungují paralelně, při výběru akce jsou zatlačovány do pozadí a prosadí se \"vítězný\" modul.\n\nNa rozdíl od předchozí architektury je tato schopná vykonávat několik akcí nezávisle na sobě. Jedná se o kombinaci s modelem umělé neuronové sítě. Kromě externích stimulů zde hraje roli i vnitřní motivace agenta.\n\nWernerův model je tvořen třemi typy uzlů: vstupními (sledování prostředí a interní motivace), výstupními (řídí akce agenta) a uzly tendencí (určují váhy nebo koeficienty pro motivace). Na základě vah tendencí se upravují priority a ty tak mohou vést k akcím, které by byli v případě jiných architektur potlačeny kvůli hierarchii vrstev nebo soutěži.\n\nTato architektura se snaží řešit problém výběru akce na základě různých stimulů. Je založená na kombinování těchto stimulů a na akcích prováděných v minulosti (na základě zpětné vazby). Tento typ architektury je silně závislý na materiální podobě agenta a v případě její změny je třeba přeprogramovat vnitřní dynamické rovnice chování.\n\nJednou z podmínek subsumpční architektury reaktivních agentů je jejich tělesnost a zasazení do reálného prostředí. Nicméně požadavky kladené na agenty je možné realizovat také v prostředím virtuálním, v rámci programů na počítači.\n\nTakovýto agent je nazývaný softwarovým, nebo také jako softbot (zkratka ze \"software robot\"). Jejich využívání je založeno na předpokladu, že pro dosažení inteligentního chování není třeba robotických senzorů a aktuátorů. Stejně dobře se dají realizovat v softwarovém provedení.\n\nSoftwarový reaktivní agent je tedy procesem, senzory jsou u něj příkazy, které zjišťují stav prostředí. Vykonávání akcí je pak opět volání procedury.\n\nReaktivní princip se využívá zejména u pohyblivých robotů, ale také u softwarových agentů.\n\nZákladním, často zmiňovaným příkladem agenta je mechanická beruška pohybující se po stole. V tomto případě se jedná přímo o čistě reaktivního agenta.\n\nBeruška se pohybuje po stole, opírá se o velké kolečko a tykadla. Pokud se tykadly dostane mimo desku stolu, zapojí se další (malé) kolečko, které berušku otočí. V moment, kdy se tykadla znovu dostanou na plochu stolu, malé kolečko se odstaví a beruška se opět rozjede rovně.\n\nSložitějším typem reaktivního agenta je robot Toto, kterého představil v roce 1991 Maja J. Matarić. Podobně jako mechanická beruška jde o typ robota, který se pohybuje v prostředí a vyhýbá se překážkám. Oproti jednoduché berušce se tento robot orientuje lépe a ve variabilním prostředí. Dokáže se vyhýbat překážkám, hledat cestu a sestavovat mapu.\n\nFunkce robota Toto vypadají typicky pro deliberativní přístup, ale byly implementovány na reaktivních principech. Několik základních modulů se stará o navigaci a otáčení robota. Další čtyři moduly se starají o signály z receptorů a kompasu a komunikují s navigačními moduly.\n\nDalší moduly se pak starají o tvorbu mapy prostředí – tyto moduly představují rozšíření klasického reaktivního agenta o plánovací komponentu. Vzniká tak agent, který stojí na pomezí reaktivního a deliberativního přístup. Tento podtyp se označuje jako reaktivní agent s vnitřní reprezentací prostředí.\n\nŠiroké využití reaktivních principů lze nalézt u softwarových agentů. Typické využití se dá nalézt u agentů určených pro data mining a vyhledávání informací. Zajímavým příkladem jsou pak manažerské agenty využívané v komunikačním protokolu IRC.\n\nIRC chat je typicky dělen do tematických místností, do kterých mají přístup jednotliví uživatelé. Softwarové agenty, softboty, pak zde vystupují jako správci místností, kteří administrují některé automatické funkce. Vnímáním softbota se zde rozumí komunikace s lidskými uživateli. Prováděné operace v místnosti pak představují jeho aktivity do prostředí.\n\n\n"}
{"id": "510815", "url": "https://cs.wikipedia.org/wiki?curid=510815", "title": "Václav Štekl", "text": "Václav Štekl\n\nVáclav Štekl (23. září 1929 Plzeň – 5. února 1994 Praha) byl český herec-komik a konferenciér.\n\nPůvodně se vyučil slévačem, později absolvoval studium herectví na pražské DAMU. Svoji kariéru začínal v armádních uměleckých souborech. Po tři roky (1960 až 1963) byl členem Divadla Semafor, odkud ale pro neshody s vedením divadla odešel. Posléze krátce působil v Divadélku Apollo a v Hudebním divadle v Karlíně. Poté pracoval jako estrádní umělec i konferenciér.\n\nV českém filmu i v televizi byl ale velmi vyhledávaným hercem pro svůj osobitý humor a velké improvizační umění, vytvořil zde mnoho desítek drobných a epizodních rolí.\n\n\n"}
{"id": "510817", "url": "https://cs.wikipedia.org/wiki?curid=510817", "title": "Rossau", "text": "Rossau\n\nRossau (do 1999 úředně \"Roßau\") po roce 1850 byla obec samotné předměstí a dnes je městskou částí Vídně v 9. vídeňském okrese Alsergrund.\n\nRossau leží na východě Alsergrundu. Na východě Dunaj tvoří hranici okresů Brigittenau a Leopoldstadt, na severu sousedí s částí Alsergrundského okresu Althangrund a Thurygrund, na západě je sousední Alservorstadt. Na jihu Rossau sousedí s 1. okresem Innere Stadt (\"Vnitřní město)\". Hranice je dnes vyznačena ulicemi Maria-Theressien-Straße, Liechtenstraße, Alseebachstraße a Dunajským kanálem.\n\nRossau je desátým nejrozsáhlejším obvodem, avšak není zcela identický s dřívější samostatnou obcí.\n\nNázev Rossau je odvozen od pastvin a plavení koní, které dříve tahali lodě proti proudu. Původně se oblast Rossau jmenovala \"Oberes Werd\". \"Werd\" či \"Wert\" \"(cena)\" byl středohornoněmecký výraz pro ostrov, kde Rossau jako hraničící u ostrova s předměstím Leopoldstadt \"(Unteres Werd)\" jako \"Oberes Werd\" ležící mezi Dunajským kanálem a později přístavním ramenem.\nRoku 1255 poprvé v papežské bule byl pojmenován kostel sv. Jana ve Werdu. Patřil k rybářské vesnici ležící mezi Dunajským kanálem mezi hradební zdí a současnou ulicí Berggasse v Oberen Werd. U důvodu bohatství ryb i zvěře v oblasti bylo v zájmu Werdů je vlastnit. Jindřich I. z Lichtenštejna (†1265) (držitel kláštera Klosterneuburg chtěl získat Oberen Werd, papežskou bulou z 1253 byl majetek přičleněn ke klášteru. Zatím co Liechtenstein Kahlenberg vrátil, zůstal však Obere Werd a pozdější Lichtental oddělený.\nPři velkém požáru roku 1276 téměř celá Vídeň byla spálena, zničena byla také vesnice v Oberen Werd. Vesnice byla však znovu vybudována a přičleněna ke klášteru augustiniánů. Tito přesídlili 1327 do Augustinerstraße a opuštěná budova byla přeměněna na nemocnici. Nemocnice byla pro neúspěch uzavřena. Roku 1360 budovu převzali karmelitáni a u dvora vybudovali chrám Páně. Kostel \"rybářského předměstí\" přetrval déle než farní kostel ve vesnici. Ves žila převážně z rybolovu, který byl však chudý v tom starém Dunajském rameni, jakož i v potoce, který protékal na \"Schottenpoint\" procházející přes dnešní Berggasse dolů.\n\nZa prvního tureckého tažení a obléhání Vídně byla rybářská vesnice u Dunajského kanálu a všechny ostatní budovy vykradeny a vypáleny. Roku 1540 byl však vídeňskou městskou radou obnoven kostel sv. Jana. Kolem města byla nařízena k lepší obraně stavební uzávěra a především vybudován 90 m široký nezastavěný pruh pozemku. Před městskou branou středověká předměstí tedy definitivně zmizela. Roku 1547 byla v Rossau před Skotskou branou zřízena měšťanská střelnice, na které se cvičila střelba z kuší a pušek. Po císařském výnosu z roku 1632 byla plocha kolem hradeb rozšířena na 300 kroků, jako ochranné opatření se obětoval palác Schwarzenbergů a rybářská vesnička. Tím se zmenšilo území Rossau na rozsah mezi dnešní Berggasse a Alserbachstraße. Mimo jedné malé osady před městskou hradbou se střelnicí v Rossau však stále ještě překážela velká niva s loužemi, vodotečí a starým ramenem. Proto byla velká část oblasti využívána jen pro rybáře, voraře, pastviny a napajedla pro koně. Kvůli blízkosti města byla Rossau doceněna nyní šlechtici a měšťany pro výstavbu přechodných bydlišť a pro zámožné zajímavá pro zřizování zahrad. Také vídeňský starosta Daniel Moser si nechal zřídit zahradu mezi Rossauer Land a Hahngasse. Roku 1638 dvorní vojenský rada dal řádu servitů povolení postavit v Rossau klášter. Z toho důvodu vdova Laura Karharina Quattin poskytla stodolu pro přestavbu na kapli. Hlavním investorem pro postavení kostela byl císařský vojevůdce Ottavio Piccolomini (1599-1656), který ze zisku z prodeje statku v Čechách financoval novostavbu kostela i s klášterem. Po Piccolominiově smrti financoval Johann Tury dále stavbu kostela servitů. Roku 1666 mohla být v postavené hrubé stavbě konána první bohoslužba.\n\nRoku 1850 se zde nachází nejstarší vídeňské popraviště, tudíž šibenice. V letech 1902 – 1904 byl v dnešní Rossau postaven policejní palác v Elisabethpromenade.\n\nŽidovský hřbitov Rossau je nejstarší zachovaný hřbitov ve Vídni, zatímco synagoga v Müllnergasse při listopadových pogromech 1938 byla zničena. Kostel řádu servitů je jednou z významných pamětihodností Rossau.\nV barokním paláci Liechtensteinů je umístěno Lichtenštejnské muzeum s uměleckými sbírkami, největšími na světě. V letech 1865 – 1868 postaveny rossauerské kasárna na jihovýchodě okresu, dnes mimo jiné je zde spolkové ministerstvo obrany a sportu. Ve čtvrti servitů se u kostela nachází budova divadla vídeňské činohry. V dřívější ordinaci a bytu Sigmunda Freuda (*1856, Příbor – †+1939) v Berggasse 18 bylo roku 1971 otevřeno Muzeum Sigmunda Freuda. Na břehu Dunajského kanálu byl 1995 otevřen hudební klub Flex.\n\nPrvním významným závodem sídlící v Rossau (Liechtensteinstraße 43) je první porcelánka z roku 1718 s ruční výrobou, kterou roku 1744 převzalo císařství a mohla expandovat. Roku 1754 v domě naproti otevřena továrna na kartoun, která 1777 také se modernizovala spřádacími stroji. Nejdůležitějším řemeslem rozvinutým v Rossau bylo na konci 18. století sedlářství a kolářství. Až do dvacátých let 20. století v Rossau a Spittelauer byl rozvoj investic do lodní dopravy, kdy koně tahali lodě proti proudu Dunaje a vznikla tak velká potřeba postrojů, sedel a lan. Také komfortní potřebou pro šlechtické paláce byla výroba sedlářská a kolářská pro jejich kočáry. To vedlo k tomu, že koncem 18. století v Rossau bylo centrum výroby kočárů. V roce 1845, v době rozkvětu tohoto řemesla pracovalo asi 30 % vídeňských sedlářů, asi 15 % kolářů. 42 % vozových zámečníků a 47 % vozových truhlářů v dnešním okrese. Zejména v současné Porzellangasse byl hojný počet kolářských podniků. Porcelánka se musela roku 1864 zavřít kvůli velké české konkurenci. Teprve roku 1923 byla v Augarten založena nová manufakturní porcelánka.\n\nPlynárna v Rossau byla ve Vídni první komerční plynárnou.\n\n\"U\"-podzemní dráha se stanicí Rossau, předtím ještě v roce 1901 Vídeňská městská dráha. V městské části se nachází Latinskoamerický institut, od roku 1965 Institut pro vědeckou a kulturní výměnu s Latinskou Amerikou.\n\n\n"}
{"id": "510819", "url": "https://cs.wikipedia.org/wiki?curid=510819", "title": "Gilles Deleuze", "text": "Gilles Deleuze\n\nGilles Deleuze (18. ledna 1925, Paříž – 4. listopadu 1995) byl významný francouzský teoretik 20. století, který působil v mnoha oblastech a disciplínách, především pak ve filozofii, filmové teorii, teorii umění a literatury nebo kritické teorii současné kultury. Jeho radikální filozofické i politické postoje jsou těsně spjaty s vlivem nacistické okupace a s květnovými událostmi r. 1968 v Paříži a v celé Evropě. Jeho myšlení se prolíná s velkou řadu dalších vědeckých oborů – s psychologií, antropologií, geologií, biologií a jinými. Spolu s J. F. Lyotardem, M. Foucaltem, J. Derridou, J. Lacanem a dalšími je považován za představitele poststrukturalismu – myšlení zaměřeného na kritiku evropské kultury a filozofie. Jeho filozofická práce je originálním příspěvkem k ontologické problematice systematicky rozvíjené v průběhu 20. století počínaje Whiteheadem nebo Heideggerem a jeho ontologická pozice je svébytnou variantou monismu. Ve filozofii také představuje nezanedbatelný hlas v diskuzi o povaze subjektivity a reflexivního vědomí. Jeho pojmy jsou ovšem kromě filozofie používány také v estetice, filmové, literární i divadelní vědě nebo v radikální politické a kulturologické analýze současné civilizace. Deleuzovo myšlení dalece a mnoha směry přesahuje úzce vymezené hranice institucializované filozofie, a v tom je jedním z potomků Nietzscheho, z jehož díla opakovaně čerpá pojmové nástroje pro svou vlastní práci. Svými pojmy a teoretickými postoji překračuje hranice akademického světa. Jeho cílem je vyvést filozofii z jejího školského gheta a propojit ji s dalšími vědami a formami komunikace.\n\nDeleuze se kromě Nietzscheho obracel k mnoha dalším autorům západní tradice, např. k Lucretiovi, Spinozovi, Leibnizovi, Peircovi, Bergsonovi, Simonodonovi a mnoha dalším. Své myšlení koncipoval vždy jako rozhovor s mnoha různými současnými i minulými mysliteli, a také jako vášnivou starost o evropskou civilizační tradici, která má počátky v řeckém starověku a během 20. století se proměnila na civilizaci globální. Spoluautorem jeho nejslavnějších textů, hlavně dvoudílného \" Kapitalismu a schizofrenie\", je francouzský psychoterapeut a teoretik F. Guattari.\n\nDeleuze se narodil a celý život prožil v 17. pařížském obvodu. Pocházel ze středostavovské rodiny. Jeho otec byl inženýr a veterán z 1. světové války. Dětství prožil v Paříži, kde vzhledem k horší finanční situaci rodiny navštěvoval státní školy. Když začala okupace Francie, byl s celou rodinou na dovolené v Deauville v Normandii, kde také asi rok zůstali a Gilles tam chodil do školy. Jeho bratr byl během okupace zatčen za účast v odboji, deportován a nakonec zemřel cestou do Osvětimi. V Deauville na něj velmi zapůsobil učitel Pierre Halbwachs (syn sociologa Maurice Halbwachse), který ho seznámil s autory jako A. Gide nebo Ch. Baudelaire.\n\nPo návratu do Paříže dokončil svá středoškolská studia a během roku 1945 se jako nadaný student připravoval na studium filozofie na známém lyceu Jindřicha IV. Poté začal studium dějin filozofie na Sorbonně, kde ho učili Jean Hyppolite, Jean Wahl, Gaston Bachelard, Georges Canguilhem, Maurice de Gandillac nebo Ferdinand Alquié, kterého údajně velice obdivoval. K jeho spolužákům patřili Michel Tournier, François Châtelet, Michel Butor či André Clément a toto studium dokončil v r. 1948. Až do r. 1957 pak vyučoval na různých středních školách po celé Paříži.\n\nUž v roce 1953 publikoval svou první studii z dějin filozofie o D. Humovi nazvanou \"Empirismus a subjektivita\". V roce 1956 se oženil se svou jedinou ženou Denise Paul “Fanny” Grandjouanovou, překladatelkou D. H. Lawrence do francouzštiny, s níž měl později dvě děti. Mezi lety 1957 až 1966 působil jako asistent na Sorbonně, na Univerzitě v Lyonu a v Národním centru vědeckého výzkumu. V r. 1962 vydal knihu o F. Nietzschem nazvanou \"Nietzsche a filozofie\". V této době se také seznámil s M. Foucaultem, s nímž pak udržoval celoživotní přátelské vztahy.\n\nRoku 1968 byl pro Deleuze významný, tak jako pro většinu obyvatel západní Evropy, nejen politicky, ale také z hlediska jeho filozofické kariéry. Získal doktorský titul a byly vydány dvě jeho zásadní knihy, \"Diference a opakování\" a \"Expresionismus ve filozofii: Spinoza\". Bohužel se u něj jako u těžkého kuřáka v tomtéž roce také poprvé projevilo jeho astma, s nímž se potýkal po zbytek života. V 60. letech vydal ještě několik dalších studií – \"Kantova kritická filozofie\" (1963), \"Proust a znaky\" (1964), \"Bergsonismus\" (1966).\n\nV roce 1969, po reorganizaci pařížských univerzit vyvolané studentskými bouřemi r. 1968, se stal učitelem na experimentální fakultě Pařížské Univerzity v 8. pařížském obvodu. Zde působil až do r. 1987, kdy odešel do důchodu. R. 1969 se také setkal se svým rozhodujícím teoretickým partnerem Félixem Guattarim. Spolu s ním pak mezi lety 1972 až 1991 napsal tyto texty: \"Anti-Oidipus: kapitalismus a schizofrenie I\" (1972), \"Kafka: za menšinovou literaturu\" (1975), \"\" (1980), \"Co je to filozofie?\" (1991). Především oba svazky \"Kapitalismu a schizofrenie\" Deleuze proslavily a udělaly z něj veřejného intelektuála.\n\nBěhem 70. let byl proto Deleuze politicky značně aktivní a zapojil se do několika kontroverzních hnutí, včetně členství v Informační skupině pro vězeňství (\"Groupe d'Information sur les Prisons\" či GIP, spolu s M. Foucaultem a dalšími), boje za práva homosexuálů nebo podpory Organizace za osvobození Palestiny. A ačkoliv po celý život do zahraničí skoro nikdy necestoval, podnikl r. 1975 cestu do USA.\n\nV 80. letech vydal vlivné texty o filmu (\"\" a \"\"), studii o americkém malíři F. Baconovi nebo knihu o G. W. Leibnizovi \"Záhyb: Leibniz a baroko\" (1988).\n\nZačátkem 90. let se jeho zdravotní stav natolik zhoršil, že už nemohl pracovat a psát. Přišel o jednu plíci, prodělal tracheotomii, přestal mluvit a byl závislý na respiračním přístroji. Proto se nakonec 4. listopadu 1995 zabil skokem z okna svého bytu. Pohřben je ve vesnici Saint-Léonard-de-Noblat v kraji Limousin ve středozápadní Francii.\n\nDeleuze se sice podrobně zabývá důležitými postavami z dějin západní filozofie, jmenovitě Spinozou, Leibnizem, Kantem, Nietzschem, Bergsonem a mnoha dalšími, je také spoluautorem textu, který se jmenuje \"Co je to filozofie?\" a obecně je považován za filozofa. Přesto nelze jeho myšlení zařadit výhradně do této kategorie. Navíc je ani nelze důsledně označovat jako \"jeho vlastní\". Za prvé svá nejslavnější díla, tj. \"Kapitalismus a schizofrenii\" nebo \"Co je to filozofie?\", ale také \"Rhizom\", \"Nomadologie\" nebo \"Kafku\" napsal spolu s F. Guattarim. Za druhé jsou všechny jeho texty koncipovány ne jako pojednání na určité filozofické téma, ať už historické (výklad jiného filozofa) nebo tematické (výklad pojmu jako např. vědomí, atp.), ale jako rozhovory. Deleuzovo pojetí filozofie je tedy důsledně, ne dialogické, ale multilogické, odehrává se jako série reálných či fiktivních rozhovorů. V knize Pourparlers (vyšlo slovensky jako Rokovania) Deleuze píše: \"\"podstatní jsou prostředníci. Tvorba, to jsou prostředníci. Bez nich dílo neexistuje. Mohou to být lidé - pro filozofa umělci nebo vědci, pro vědce filozofové nebo umělci - ale také věci, rostliny, a dokonce zvířata jako u Castanedy. Je potřeba vytvářet prostředníky, fiktivní či reálné, živé nebo neživé. ... Potřebuji své prostředníky, abych se vyjádřil, a oni by se nikdy nevyjádřili beze mě: i když to někdy není vidět, člověk vždycky pracuje s druhými ... S Félixem Guattarim jsem jeden pro druhého prostředníkem.\"\" (Rokovania, s. 141)\n\nNejznámější Deleuzovo vymezení filozofie můžeme nalézt např. v knize \"Co je filozofie?\" nebo v \"Rozhovorech\", kde stojí, že \"\"filozof je tvořivý, a né reflexivní\"\" (Rokovania, s. 138) nebo že podstatou filozofie je tvorba pojmů. Deleuze se touto definicí vymezuje především proti tradici novověkého pojetí vědomí jako sebevědomí, jako vědomí, jehož podstatou je schopnost reflektovat sebe sama. Tato tradice začíná u francouzského filozofa R. Descarta. Počínaje Descartem opírá se hlavní linie evropské filozofie o představu, že pokud mohu něco s jistotou vědět, tak to, že myslím, a že pokud myslím, tak jsem to Já, kdo myslí a ne někdo jiný. Tato tradice sebereflektujícího vědomí vyvrcholila monumentální koncepcí Absolutního Já ve filozofii německého autora G. F. W. Hegela. Od té doby, tj. od poloviny 19. století je systematicky podrobována kritice v dílech např. K. Marxe, F. Nietzscheho, A. Schoppenhauera, S. Freuda, M. Merleau-Pontyho, M. Heideggera, a mnoha dalších. Deleuze je možné zařadit do této kritické tradice, přičemž hlavní myšlenkou tohoto přístupu je, že ono descartovské sebemyslící Já (ego cogito) není původní, ale vyrostlé z něčeho co mu předchází (z podvědomí u Freuda, z dějin lidské společnosti u Marxe, z vůle k moci u Nietzscheho, z Bytí u Heideggera, atd.). Z toho pak pro Deleuze vyplývá, že filozofovat neznamená v první řadě prozkoumávat v reflexi vědomí jako výhradního původce smyslu a hledat jeho transcendentální struktury, nýbrž tvořit, tj. produkovat pojmy, které nejsou reprezentacemi skutečnosti stvořenými sebereflektujícím Já, nýbrž událostí, která otevírá nová teritoria.\n\nNejde mu ale o žádné neutrální, vědecké pojmy, ale o takové pojmy, které vycházejí z násilí, jsou agresivní a působí někomu smutek. Myšlení nemá být ani objektivní, ani nezaujaté. V knize \"Proust a znaky\" se můžeme dočíst: \"\"Pravdu hledáme, jen když jsme k tomu nuceni konkrétní situací, když jsme vystaveni určitému druhu násilí, které nás k tomuto hledání tlačí. Kdo hledá pravdu? Žárlivec pod nátlakem lží milovaného. Vždy existuje násilí znaku, které nám nedopřeje klidu. Pravdu nenacházíme skrze podobnost ani z dobré vůle, pravda se prozrazuje mimovolnými znaky.\"\" (PaZ, s. 24-25, HaS, 1999) Deleuze, podobně jako většina jeho filozofických předchůdců (Nietzsche, …) i současníků (Foucalt, Derrida, Lyotard, …) odmítá jakékoliv omezení a spoutání myšlení předem danými formálními pravidly, samozřejmými pravdami a objektivními výklady. Kritizuje a nově promýšlí klíčové postavy západní myšlenkové tradice veden tím, co stanovil např. v knize \"Nietzsche a filozofie\": \"\"Když se někdo zeptá, k čemu je filosofie, odpověď musí být agresivní, protože tato otázka chce být ironická a kousavá. Filosofie neslouží státu ani církvi, které mají jiné starosti. Neslouží žádné vládnoucí moci. Filosofie slouží k zarmucování. Filosofie, která nikoho nečiní smutným a nikomu neodporuje, není žádná filosofie. Slouží k tomu, aby škodila hlouposti, činí z hlouposti něco zahanbujícího. Její užití spočívá jen v tomhle: kritizovat nízkost myšlení v e všech jeho podobách. Existuje snad kromě filosofie disciplína, která si jako úkol stanovuje kritiku všech mystifikací, ať je jejich zdroj jakýkoli?\" (NaF, s. 183-184, Herrmannasynové, 2004). Hlavním cílem filozofické kritiky pak má být dekompozice, tj. analýza uměle vytvořených a neprůhledných pojmů a představ, kterými jsme obklopeni. Zejména v dějinách filozofie se podle Deleuze setkáváme s příliš \"velkými\" pojmy (např. kategorie u Kanta či dialektika u Hegela), které odhlíží od jemnosti skutečnosti a vytvářejí tak velké přihrádky, že je možné vtěsnat do nich také různé fantomy a přeludy. (viz Fulka s. 245)\n\nDeleuzovo myšlení, ostatně jako každé jiné, je potřeba chápat v historických souvislostech. Zásadně důležité jsou tyto dvě: diskuze o konci filozofie v 60. letech 20. století a revoluční události téhož období v USA i Evropě. Pokračující rozpad evropského koloniálního systému, americké potíže ve Vietnamu, krize socialistického bloku vrcholící srpnovými událostmi r. 68 v Československu, studentské bouře a levicový terorismus v západní Evropě, to vše vytvořilo takový nátlak na myšlení, že mu nebylo možné dále uhýbat. Filozofie na to reagovalo prohloubenou kritikou sebe samé, tj. kritikou filozofického rozumu a celé racionalistické tradice západního myšlení. Evropská filozofie začal být kritizována jako etnocentrická, eurocentrická, falokratická, jako teror ve jménu rozumu, jako nespravedlivé a násilnické myšlení, které, stejně jako západní dějiny a politika, chce ovládnout celý svět ve jménu nároku na univerzální platnost. (viz Descombes, s. 132-133). A právě oproti univerzalistickým nárokům západní metafyziky a racionalizmu rozvíjí Deleuze svůj program kritické filozofie, která má být vždy snahou demystifikovat.\n\nZákladní mystifikací západní metafyziky je představa prvního počátku pocházející již ze starověkého Řecka. První počátek, řecký \"arché\", je to od čeho se vše odvíjí, z čeho vše vychází, díky čemu můžeme všechno vysvětlit, co všemu předchází a co je všeho příčinou - Bůh, Rozum, Hmota, Člověk, Energie, atp. Myšlení má být proto an-archické, tj. nemá vycházet z žádného prvního vládnoucího principu. Myšlení má být nomádské, tj. má \"\"popsat způsob, jímž jsou věci rozptýleny v rozloze jednoznačného a nerozděleného bytí\"\" (Descombes, s. 148), aniž by toto jejich rozptýlení bylo něčím řízeno.\n\nDalší mystifikačním principem západní filozofie je princip identity. Princip identity říká, že každá věc (událost, bytost, jev, ...) je tím, čím je, díky tomu, co v ní trvá a co je v ní neměnné. Jinak řečeno, abych mohl cokoliv identifikovat (poznat, pojmenovat, určit), musím být schopen pojmout to jako totéž (tato věc je touto věcí a není jinou věcí), jako se sebou totožné neboli identické. Princip identity tak platí na rovině poznání, stejně jako na rovině bytí. Věc je, jelikož je stále sama sebou, a je poznatelná, protože je možné ji identifikovat jako tutéž. To, co univerzálně a pro vše jsoucí zajišťuje identitu věcí (bytostí, činů a událostí), co je základem možnosti jakékoliv identity je chápáno jako \"arché\". Myslet nomádsky a anarchicky znamená pro Deleuze myslet mimo principy identity a prvního počátku. Princip identity totiž vede k vyloučení toho, co je jiné a není stejné. Myšlení založené na principu identity tak nakonec vede k vyloučení všeho, co není racionální, pravdivé, dobré a ve shodě s naší představou prvního počátku, tj. nakonec k vyloučení pohanů, nekřesťanů, necivilizovaných a vůbec všech a všeho, co se vymyká pojmům a představám západního rozumu. Myslet anarchicky znamená myslet z hlediska toho, co je jiné, co se liší, co uniká jednoznačnému ztotožňujícímu uchopení, tj. z hlediska diference.\n\nV Rozhovorech vysvětluje Deleuze toto zaměření na diferenci takto: \"\"Filozofie se vždy zabývala pojmy. Dělat filozofii znamenalo pokoušet se vynalézt nebo vytvořit pojmy. Pojmy však mají více aspektů. Dlouho se jich používalo k určování toho, co je věc (podstata). My se oproti tomu zabýváme okolnostmi věci: v jakých případech, kde a kdy, jak, ... atd. Podle nás má pojem vypovídat o události a ne o podstatě.\"\" (s. 36) Když se ptáme, co je podstatnou třeba politiky, ptáme se vlastně po tom, v čem je politické jednání vždy a za všech okolností identifikovatelné jako politické jednání. Otázka po podstatě politiky má poskytnout definici politiky, která nám umožní vždy znovu poznat, co je politické a co není. Takto utvořený pojem se však musí potýkat s tím, že bude buď příliš obecný (nebude brát ohled na historické, regionální a personální okolnosti), anebo příliš omezený (jako politiku bude určovat pouze určitou, např. demokratickou formu politického chování). Anarchické myšlení vychází z toho, že za jiných okolností se promění pojem politiky a to, co do něj patří. Ve starověkém Řecku patřily do politiky pouze obecné záležitosti jako např. vztahy s jinými státy nebo volba vládnoucích úředníků, dnes však do ní patří také soukromé věci jako např. oblékání, hudba nebo to, co jíme. Řecký pojem politiky proto nelze aplikovat na dnešní situaci. Pojem politiky je třeba analyzovat, rozebrat a zkritizovat a ukázat, že je vlastně výsledkem propojení mnoha jiných pojmů a představ, a že se proměňuje v prostoru i v čase, že je událostí, která nemá jednou provždy vymezitelnou podstatu a pokud je identifikovatelná, tak pouze v tom, co je na ní pokaždé jiné. Jinými slovy, \"\"bytí je diference\"\" (DR, s. 57)\n\nFilozofie G. Deleuze se neustále snaží překračovat hranice filozofie. Souvisí to s jeho přesvědčením, že myšlení potřebuje prostředníky. V mnoha oborech moderní vědy, včetně filozofie samotné, se stává, že se akademicky působící autoři uzavřou do gheta vlastních pojmů, doporučených autorů a autorit a už nejsou nadále schopni vyjadřovat se mimo vlastní obor. Psycholog je tak schopen na odborné rovině hovořit a psát pouze o psychologii a o tom, co je považováno za psychologické téma, fyzik může působit pouze ve fyzice a ekolog pouze v ekologii. Čím větší je ale izolovanost nějakého oboru, tím sterilnější, odtažitější a nesrozumitelnější vědění produkuje. Deleuze proti takovéto sklerotizaci filozofie nabízí, tak jako mnozí jeho francouzští současníci, mezioborový přístup. Usilovně se zabýval především filmovou a literární teorií a také výtvarným uměním. Jeho dílo je proto studováno a komentováno také v rámci estetiky. Důkazem je jeho nejznámější dvoudílná kniha Film 1 a 2, a menší spisy věnované literatuře, především pak Kafka - za menšinová literaturu anebo jeho monografie amerického malíře F. Bacona, případně kniha o Sacher-Masochovi. Své místo má Deleuzovo myšlení také v psychologii, kde se spolu s Guattarim stali významnými kritiky psychoanalýzy a jedněmi z inspirátorů tzv. antipsychiatrie. Kritikou disciplinarizace a uzavírání (viz Postscriptum o společnostech kontroly), ale také neustálým důrazem na živoucí, tvořivou, aktivistickou a anarchickou povahu myšlení je Deleuze důležitý také pro současné politické myšlení.\n\nPřístup k těmto ne-filozofickým oborům a autorům, mezi něž patří také filmový režiséři (Godard), sportovci (tenista McEnroe), hudebníci (Wagner) nebo divadelníci (Artaud), však pro Deleuze není nijak předem určen tím, že je považován za filozofa, a proto není předem určeno, jak o nich bude mluvit. Jeho cílem je naopak, aby tito prostředníci proměnili a oplodnili jeho vlastní myšlení tak, že bude schopno další produkce. Toto neustálé vykračování z a překračování filozofie charakterizuje např. G. Lambert (viz The Non-Philosophy of G. Deleuze) jako non-filozofii. V Rozhovorech to Deleuze vysvětluje takto: \"\"To, co mě vždycky zajímá, jsou vztahy mezi uměním, vědou a filozofií. Ani jedna z těchto disciplín není nadřazená ostatním. Každá z nich je tvořivá. Pravým cílem vědy je vytvářet funkce, cílem umění je vytvářet smyslové agregáty a cílem filozofie je tvořit pojmy. Funkce, agregát, pojem - tyto tři velké rubriky, jakkoliv všeobecné, dovolují formulovat otázku hlasů a rezonancí mezi jednotlivými obory. ... Takže se mi nezdá šokující říct, že Resnais má blízko k Prigoginovi, stejně jako má z jiných důvodů Godard blízko k Thomovi. Nejde ale o to, že Resnaiss napodobuje Prigogina a Godard Thoma. Je třeba konstatovat, že vědečtí tvůrci funkcí se v mnohém podobají filmovým tvůrcům obrazů. A to platí i o filozofických pojmech, protože tyto prostory mají diferencované pojmy\"\". Rozsah Deleuzova zasahování a přestupování do jiných oborů, mezi něž patří matematika, termodynamika, geologie, molekulární biologie, genetika, etologie, embryologie, antropologie, psychoanalýza, ekonomie, lingvistika či mystika, je tak velký, že J. F. Lyotard hovořil o jeho díle jako o \"\"babylónské knihovně\"\" a M. Foucalt prorokoval, že 20. století bude jednou nazýváno deleuzovským. Jeho myšlení je ovšem, a to možná právě díky těmto přesahům a díky neustálé proměnlivosti, tak náročné, že trvalo delší dobu, než se stalo skutečně citovaným a uznávaným. Dnes se ale s deleuzovskými pojmy můžeme setkat v mnoha oborech včetně architektury, literárních, filmových či divadelních studií, urbanistiky, geografie, muzikologie, antropologie nebo gender studies, takže to vypadá, že deleuzovským by se mohlo stát spíše století 21.\n\nTo, co se nám stane, když prožíváme nějakou událost: strach, deprese, smích, zděšení nebo nuda. Je to odpověď na prožitou zkušenost. Umění je pro Deleuze tvorbou afektů a perceptů, které nejsou na rozdíl od vjemů a počitků situovány ve vnímajícím, nýbrž mimo něj. Např. obraz zobrazující depresi nemusí sám depresi způsobovat. Afekt není totéž co emoce. Emoce je subjektivní obsah, sociolingvistická fixace kvality zkušenosti, která je chápána jako něco osobního. Afekt vša nemůže nikdo vlastnit, nepatří k určité osobě. Afekt neboli intenzita je něco jako kritický bod, bod bifurkace nebo singulární bod, jak se o něm hovoří v teorii chaosu a disipativních struktur. Jedná se o bod zlomu, ve kterém fyzický systém ztělesňuje více normálně se navzájem vylučujících možností, z nichž je nakonec zvolena pouze jedna. Afekt je situace, kdy se vzájemně protikladné roviny (minulost a budoucnost, tělo a mysl, povrch a hloubka, akce a reakce, pasivita a aktivity) dostanou do vzájemné rezonance a zjevují se najednou. (B. Massumi, Autonomy of Affect, in Deleuze, A critical reader, ed. p. patton)\n\nŽivot je spojování a interakce. Jakékoli tělo nebo věc je výsledek procesu spojování. Např. lidské tělo je asambláž genetického materiálu, idejí, schopnosti jednat a vztahu k jiným tělům. Kmen je asambláž těl. Uspořádání asambláže není dáno předem, spojování není vedeno žádným předchůdným účelem nebo smyslem, ten je dán samotnými propojeními uvnitř asambláže.\nDění, stávání (venir) - \"Nás totiž zajímají způsoby individuace, které už nejsou individuací věci, osoby nebo subjektu; například individuace jedné hodiny, dne, krajiny, klimatu, řeky či větru, prostě události. Možná že víra v existenci věcí, osob a subjektů je neodůvodněná.\" (Rozhovory, s. 37) Stávání je proces změny, úniku nebo pohybu uvnitř asambláže. Asambláž není organický celek, jehož prvky drží pohromadě díky nějaké organizující jednotě. Proces stávání zajišťuje propojení mezi rozpojenými prvky asambláže. Ve stávání je jeden prvek asambláže přitahován do teritoria jiného prvku, proměňuje jeho hodnotu a nastoluje novou jednotu. To lze ilustrovat na přitahování atomů k jiným sousedícím atomům díky přitažlivosti a ne na základě nějakého principu organizace. Jde o proces deteritorializace během něhož mizí vlastnosti ustavujících prvků a jsou nahrazovány novými vlastnostmi asambláže. Prvky jsou zbavovány své původní funkce a získávají funkce nové. (http://www.rhizomes.net/issue5/poke/glossary.html)\nDeteritorializace: Život se utváří a rozšiřuje tvořením spojení či teritorií. Od těl až po společnosti je vše formou teritorializace čili vytváření určitého ohraničeného celku. Teritorializaci vždy provází proces deteritorializace. Stejné síly, které něčemu umožňují, aby se stalo sebou samým mohou zároveň vést k rozkladu nebo proměně. Tak např. světlo se spojuje s listy rostlin a umožňuje jim fotosyntézu. Zároveň může příliš mnoho světla rostlinu zahubit nebo proměnit - vysušené listy tabáku se stanou kuřivem, atp.\n\nJedním z největších omylů západní filozofie je pojem transcendence. Transcendence je vždy kladena jako vnějšek k žitému světu - jako Bůh, subjektivita či hmota. Imanence nemá žádný vnějšek a nic kromě sebe samé. Místo Boha, který tvoří svět nebo subjekt, který svět poznává chce Deleuze mluvit o imanenci života. Tvoření je vnitřní součástí všeho živého jako sebeutváření a vznikání. Poznávání není nic mimo svět nebo proti světu, ale součást živoucího celku dějícího se světa, který se, vedle mnoha dalších aktivit, poznává sám uvnitř sebe.\nVše živé je nějaká forma spojení. Každé spojení však také předpokládá rozpojení, linii úniku. Každou definici, teritorium nebo tělo je možné otevřít pro linie úniku, a tak je proměnit na něco jiného.\nNepostižitelná mikrodynamika na molekulární úrovni ustavuje jak hmotu, tak vnímání ve stále se měnícím pohybu. Molekulární se liší od molárního makrořádu ideologických, sociálních a psychických schémat. Oba řády se neustále prolínají. Molární je spojeno se sociální produkcí a s reprezentací. Použití těchto pojmů vychází z fyziky, kde molární označuje hmotné těleso jako celek, kdežto molekulární jeho části či složky. Jako molekulární může být označeno např. to, co se odehrává v nevědomí. Pokud je však nevědomé zachyceno a reprezentováno může sloužit molárním formací jako je subjekt, rodina či společnost. Obecně tak pojem molární odkazuje k tradičně chápané identitě věcí, které jsou totožné sami se sebou, uchopitelné, myslitelné a popsatelné, kdežto molekulární odkazuje k tomu, co je nepostižitelné, co proudí pod molárními celky (viz Eugene W. Holland, DELEUZE AND GUATTARI‘S ANTI-OEDIPUS).\nPojem multiplicity se objevuje u Husserla a Bergsona. Ve své knize o Foucaltovi Deleuze říká, že Archeologie vědění (Foucalt 1969) patří k nejrozhodnějším krokům podniknutým v teorii-praxi multiplicit. Bergson v návaznosti na matematika Riemanna rozlišuje dva druhy multiplicit - nepřetržité (rozdíl v druhu, kvalitativní, nečíselné, virtuální rozdíl, subjektivní) a přetržité (rozdíl ve stupni, kvantitativní, aktuální, postupnost, juxtapozice, objektivní). Deleuze zajímají především multipliticity kvalitativní, nepřetržité. Multiplicita u Deleuze označuje mnohost ve smyslu \"to A to\", kde důraz je kladen na ono A ... A není ani jedna, ani druhá věc, je právě mezi nimi, je to hranice, linie úniku, tok. Je nevnímatelná a všudypřítomná. Multiplicity nelze dělit, aniž bychom nezměnili jejich povahu. Teplota není součtem dvou nižších teplot a rychlost není součtem dvou nižších rychlostí. Totéž platí např. pro prostor a čas, které nelze myslet jako přetržité, ale pouze jako nepřetržité multiplicity. A tyto kontinuální multiplicity dokáže podle Deleuze popsat pouze filozofie, kdežto věda se zabývá pouze těmi přetržitými a kvantifikovatelnými.\nFigura myšlení, jejímž cílem je osvobodit myšlení od pevného vztažného bodu, od předem daného úhlu pohledu. Nomád může a má cestovat mezi různými body a územími tak, že vytváří nová teritoria. Nomádství je způsob života mimo organizovaný stav, vyznačuje se pohybem napříč prostorem bez ohledu na statické hranice Státu. Nomád sleduje libovolné cesty, pohybuje se od jednoho bodu k druhému. Zná body - ví, kde je voda, kde se dá odpočívat, shromaždiště, atp. Pro nomáda je ale každý bod pouze dočasný, je místem předávky na cestě k dalšímu bodu. Život nomáda se odehrává mezi body, typický je pro něj pohyb a změna, který se neřídí systémem organizace a vytyčením pevných hranic. Cílem nomáda je pohybovat se na rozmezí. (viz http://www.rhizomes.net/issue5/poke/glossary.html)\nDějící se vnímání, vnímání, které právě nastává. Je to jakýsi změněný stav vnímání. V normálním stavu je vidění oddělené od toho, co doopravdy dokáže. Svou sílu získá zpět tehdy, když se stává vizí či perceptem. A to se stává tehdy, když vidíme nevnímatelné, neviditelné, když je viděno to, co být viděno nemůže. Zrak je oživen zevnitř tím, co vidí a jeho potence se vystupňuje. Toto neviditelné však musí být neviditelnem viditelna, bytím smyslového, samotnou fenomenalitou fenoménu. (s. 102, in Deleuze, A critical reader, ed. p. patton)\nDeleuze rozlišuje rhizomatické a arborescentní (stromové) myšlení. Arborescentní myšlení vychází z představy nějakého pevného středu, který je pak vyjadřován a rozvíjen. Jazyky jsou např. různé - hindština, čeština nebo latina - ale všechny mají podle stromového myšlení shodnou základní strukturu či gramatiku. Stromová spojení vyrůstají ze společného kmene. Rhizomatická spojení jsou oproti tomu náhodná, proměnlivá a decentralizovaná. Z tohoto pohledu nemá jazyk žádnou předem danou gramatickou strukturu. Vše, co existuje, jsou jen rozmanité druhy promluvy a snaha hledat v nich společnou strukturu je už nadbytečná konstrukce. Všechny rozdíly a změny vznikající uvnitř rhizomatu neodkazují k nějaké neměnné základní struktuře, ale pouze k produkci dalších rozdílů a odchylek. \"“Rhizom nemá žádný začátek ani konec; je pořád uprostřed, mezi věcmi, mezibytí, intermezzo. Strom je odnož (synovství, vyrůstání z), rhizom je však spojení, aliance\".\" (Tisíc plošin)\n\nPodle Deleuze a Guattariho je většina západního myšlení v zásadě paranoidní. Paranoia je spjatá s vnímáním a projektováním toho, co nás ohrožuje mimo sebe, ven. Paranoidně nasloucháme hlasu otce, společnosti, práva, boha či svědomí. Paranoia je interpretativní, vždy chce znát význam toho, co zakouší. Snaží se v zakoušeném najít něco, co odkazuje mimo ně. Např. psychoanalýza čte sny jako symptomy nevědomých pudů. Jejím protikladem je schizoanalýza. Ta nehledá za obrazy, vjemy, texty a prožitky nějaký skrytý základ, z něhož vše vychází, ale hledá způsoby spojování a rozpojování, jež umožnily něčemu vzniknout nebo zmizet.\n\nPojem používaný především v knize Antioidipus. Stroj je tu používán jako univerzální označení organického a obecně biologického fungování. \"\"Funguje to všude, jednou setrvale, jednou přetržitě. Dýchá to, topí to, jí to. Kálí to, líbá to. Ale je chyba říkat to. Všude jsou jen stroje, ale vůbec ne v metaforickém smyslu: stroje strojů, spřažené a propojené. Stroj-orgán je zapojen na stroj-zdroj: jeden vysílá tok, který druhý přerušuje. Prs je stroj, který vyrábí mléko a ústa jsou stroj, který je s ním spřažený... Stroj orgán pro stroj-energii, toky a přerušení toků.\" Strojem je ale nakonec všechno – stroje nebe, hvězd, duhy a hor – v těle univerza, do něhož se rozšířilo rozšířené tělo vitálního producenta, všechno to sténá a vzlyká a chroptí a žije.\"\" (Frank, 308)\nPojem použitý v Logice smyslu, v Anti-Oidipovi a Tisíci plošinách, vypůjčený z rozhlasové hry A. Artauda z r. 1947, kde se říká: \"\"Učiníš-li ho tělem bez orgánů, pak ho zbavíš všech jeho automatický reakcí a navrátíš mu jeho svobodu.\"\" Tělo bez orgánů je v první řadě virtuálním tělem vzhledem k aktuálnímu tělu. Je rezervoárem možných rysů, spojení, afektů či pohybů, které může tělo eventuálně vykonávat. Tyto potenciality jsou většinou aktivovány spojením s jinými aktuálními těly. V obecnějším významu může tělo bez orgánů označovat virtuální rozměr reality jako takové, pak ale Deleuze s Guattarim spíše používají pojem \"pláň imanence\". V Tisíci plošinách se také píše, že \"\"Země je tělo bez orgánů. Toto tělo bez orgánů prostupují nezformovanou a nestálou hmotou, všesměrným prouděním, volnými intenzitami či nomadickými singularitami, šílenými nebo přechodnými částicemi.\"\" Tělo bez orgánů může být rakovinné, prázdné či plné. Prázdné tělo bez orgánů je katatonické a zcela dezorganizované, všechny toky jím probíhají volně, bez zastávky a beze směru. Plné tělo bez orgánů je zdravé a produktivní, ale jeho organizace není petrifikovaná. Rakovinné tělo bez orgánů je chyceno ve vlastní nekonečné reprodukci stále téhož vzorce.\nPlatón definoval touhu jako prázdné místo v duši, které má být naplněno získáním objektu. Většina filozofů západu ho v tom následovala a za základ touhy považovala chybění. To je ale podle Nietzscheho otrocké, reakční chápání touhy, a proto ho Deleuze a Guattari odmítají jako idealistické (dialektické, nihilistické). Touha je pro ně prvotní silou, je produkcí nebo také toužící-produkcí. Je možné ji ztotožnit s tím, čemu Freud říkal libido a Nietzsche vůle k moci. Touha je nevědomá, a proto v ní není žádná negace, nestará se o osobní identitu a je nezávislá na lingvistickém vyjádření či interpretaci. Je to čistá multiplicita, neredukovatelná na jakoukoliv formu jednoty. Je před-osobní, před-individuální, patří stejně tak k subjektu jako k objektu. (s. 90-91, R. Bogue, Deleuze and Guattari)\nMožný, ale ještě neaktualizovaný rozdíl. Rozdíly se aktualizují jako možnosti z mnoha různých tendencí. Lidé např. vznikají z proudu genetické informace proudící mezi a v jednotlivých tělech a skupinách těl. Jaké bude dítě po narození závisí na mnoha faktorech a na cestě nitroděložního vývoje čeká vždy spousta překážek a zatáček. Jestli se narodí zdravé a normálně vyvinuté dítě není nikdy jisté. Není proto ani tak zajímavé soustředit se na hotové věci, ale na způsob jejich vznikání a na virtuality či potenciality z nichž takové vznikání vůbec vychází. Spíše než kdo nebo co je člověk by nás mohlo zajímat, jaké síly jsou v činnosti při jeho utváření a jaké další, neaktualizované možnosti jsou v nich skryté.\nPojem původem z geologie. V geologii označuje prohýbání a současně prolínání geologických vrstev, které byly původně na sobě, ale působením geologických vlivů se prohnuly a převrstvily jedna přes druhou. V chemii označuje přehýbání proces, během něhož molekula získává svůj tvar. Tento proces je někdy také označován jako intramolekulární sebeutváření. Deleuze využil tento pojem nejvíce ve své knize o Leibnizovi. Pojem záhybu říká, že vnitřek není nic jiného než záhyb vnějšku. Záhyb je pojem velice rozsáhlý, může se vztahovat k myšlení jako takovému, které je vlastně samo pro sebe záhybem, zahýbá se v sobě, a může také označovat záhyb jako základní strukturu organického těla, ale vztahuje se i k času, k paměti či k prostoru. Obecně je nástrojem ke zrušení naivního rozčlenění světa na to, co je vnější a co je vnitřní, na to, co je podstatné a co je nahodilé, na to, co je hmota a co je mysl, atd.\n\nM. Foucault, Theatrum Philosophicum: \"Měli bychom tomu rozumět nikoli tak, že návrat je formou obsahu, jímž je diference,ale že se mezi diferencí, vždy nomadickou, vždy anarchickou, a znakem, stále excesivním, vždy přemístěným svým stáváním se, rozpoutalo jiskření, které jednou ponese Deleuzovo jméno: nové myšlení je možné; myšlení je znovu možné. Toto myšlení neleží v budoucnosti, přislíbené nejvzdálenějším z nových počátků. Je zde, v Deleuzových textech, poskakující, tančící před námi, mezi námi; geniální myšlení, intenzivní myšlení, afirmativní myšlení, akategorické myšlení – vše tváře, které neznáme, masky, které jsme ještě neviděli; diference, kterou nám nic neumožňuje předvídat a kterou nám navrací jako masky jejich masek Platóna, Dunse Scota, Spinozu, Leibnize, Kanta, všechny filosofy (s. 125-126).\n\nM. Frank, Co je to neostrukturalismus?: \"Všechno je zde strojem: stroje nebe, hvězd, duhy a hor – v těle univerza, do něhož se rozšířilo rozšířené tělo vitálního producenta (bez subjektu), všechno to sténá a vzlyká a chroptí a žije. Je v této kosmické idyle třeba počítat s bruit ininterrompu de machines stejně jako s hřmotícími auty před našimi okny? Nevyhnutelné: raz a dva/nothing tak zlé, /se vším prašť,/ je to tam … Jakkoli se v této volbě nápadných pojmů zdá projevovat módní blouznivost, přece nelze říci, že označují dotud zanedbávaná či dokonce neslýchaná fakta. Všude v pozadí je Nietzschův, homo natura či Schellingova/Feuerbachova bytostná jednota člověka a přírody. Mnohé formulace dokonce připomínají – pokud by byly jen méně nevkusné – kouzlo analogie romantické naturfilozofie. Zde i tam je člověk pramenem analogie, z níž vychází spřízněnost všech kosmologických idejí (s. 308-309).\n\n\n\n\n\n\n\n\n\n\n"}
{"id": "510821", "url": "https://cs.wikipedia.org/wiki?curid=510821", "title": "Háfiz", "text": "Háfiz\n\nHáfiz (z arabštiny حافظ – háfid) může být:\n\n"}
{"id": "510828", "url": "https://cs.wikipedia.org/wiki?curid=510828", "title": "Háfiz (titul)", "text": "Háfiz (titul)\n\nHáfiz anebo háfis (z arabštiny حافظ = \"strážce\", \"ochránce\") je čestný titul osoby která se naučila a ovládá zpaměti celý korán. Muslimové si háfize velmi váží, protože říkají, že taková osoba si osvojila slovo Boží. Ten byl také vysoce ceněn jako recitátor, když dokázal slova přednést a tak je zpřístupnit i pro negramotný lid.\n\nKorán se původně uchovával a šířil především ústně. I když se některé verše zapisovaly, v případě nejasností byl autoritativním zdrojem vždy háfiz. Až kalif Utmán ibn Affan nechal vyhotovit standardní psanou verzi.\n\n"}
{"id": "510836", "url": "https://cs.wikipedia.org/wiki?curid=510836", "title": "Porte Saint-Martin", "text": "Porte Saint-Martin\n\nPorte Saint-Martin (česky \"Brána svatého Martina\") je vítězný oblouk v Paříži postavený v roce 1674 na počest krále Ludvíka XIV. Od roku 1862 je stavba historickou památkou. Nachází se v Paříži v 10. obvodu na křižovatce ulic \"Rue du Faubourg Saint-Martin\", \"Rue Saint-Martin\", \"Boulevard Saint-Denis\" a \"Boulevard Saint-Martin\".\n\nV těchto místech procházely středověké hradby Karla V. Jak se Paříž rozrůstala, bylo opevnění zbořeno a místo něho vznikly bulváry. Na místě původní městské brány, kterou procházela cesta na předměstí sv. Martina (Faubourg Saint-Martin), byl v roce 1674 postaven triumfální oblouk na paměť vítězství Ludvíka XIV. na Rýnu a ve Franche-Comté.\nV roce 1988 byla brána restaurována.\n\nArchitektem stavby byl Pierre Bullet, žák Françoise Blondela, architekta nedaleké Porte Saint-Denis. Brána je tvořena hlavním obloukem a dvěma menšími po stranách. Je vysoká 18 metrů, postavená z vápencových bosovaných bloků, pouze atika je z mramoru. Brána je v horní části z každé strany zdobena dvěma basreliéfy s alegoriemi:\n\n\n\n"}
{"id": "510838", "url": "https://cs.wikipedia.org/wiki?curid=510838", "title": "Castelfranco di Sotto", "text": "Castelfranco di Sotto\n\nCastelfranco di Sotto je italské město v provincii Pisa.\n\n\"Počet obyvatel\"\n\n\n"}
{"id": "510845", "url": "https://cs.wikipedia.org/wiki?curid=510845", "title": "Harriet Beecher Stoweová", "text": "Harriet Beecher Stoweová\n\nHarriet Beecher Stoweová (14. června 1811, Litchfield, Connecticut – 1. červenec 1896, Hartford) byla americká spisovatelka a abolicionistka. Pocházela z americké rodiny, ve které byla zakořeněná puritánská tradice a odpor k otrokářství. Jejím nejznámějším dílem je román \"Chaloupka strýčka Toma\", který významně ovlivnil Ameriku i Británii v boji proti otroctví. Celkově napsala přes dvacet knih, tři cestopisy a kolekce článků a dopisů. Svou spisovatelskou kariérou a veřejným vystupováním se aktivně podílela na změně společenských poměrů tehdejší doby.\n\nHarriet Beecher Stoweová se narodila ve městě Lichfield v Connecticutu jako sedmá ze třinácti dětí. Její sestra, Catharine Beecher Stoweová, se prosadila jako propagátorka vzdělávání žen a dětí. Harriet velkou část svého života prožila na rozhraní severních a jižních částí Ameriky, takže všechna její díla namířená proti otrokářství vycházejí ze skutečnosti, kterou autorka znala od dětství. Svého budoucího manžela Calvina Ellise Stowa potkala v literárním a společenském klubu \"Semi-Colon Club\". Calvin Stowe byl zarytým odpůrcem otrokářství a manželé Stoweovi podporovali takzvanou Podzemní železnici (angl. \"Underground Railroad\") a ubytovávali uprchlé otroky. 25. listopadu 1862 se Harriet Beecher Stoweová setkala ve Washingtonu s prezidentem Abrahamem Lincolnem. Po celý život svou novinářskou a literární činností přispívala k boji proti otrokářství v Americe. Zemřela 1. července 1896 ve věku 85 let v Hartfordu a je pochovaná na historickém hřbitově \"Phillips Academy\" v Andoveru, Massachusetts.\n\nJejím nejznámějším dílem je melodramatický román \"Chaloupka strýčka Toma\" (v originále Uncle Tom's Cabin), který poprvé vyšel v abolicionistickém týdeníku \"National Era\" roku 1851. Kniha se v následujících letech stala velmi populární a vyšla v nákladu stovek tisíc výtisků. Všechny osudy postav v ní, jakkoli jsou neuvěřitelné, se zakládají na pravdě. Hrdinové tohoto románu – strýček Tom, teta Chloe, George Harris a jeho žena Eliza – reprezentují černošský lid utlačovaný bílými otrokáři, který je ale bystrý, inteligentní, charakterní a často i zbožný. Také jsou zde vykresleny i protichůdné povahy a názory otrokářů. Mimo jiné kniha zachycuje krutost otrokářského systému, kvůli které otroci utíkali i za cenu ztráty vlastního života například do daleké Kanady, kde otrokářství už neexistovalo. A právě proti těmto uprchlým otrokům byl namířen nový zákon o jejich navrácení k bývalým vlastníkům, který inspiroval Harriet Beecher Stoweovou k napsání této knihy. Otrokářům se i přes velkou snahu nepodařilo román zneškodnit a \"Chaloupka strýčka Toma\" velkou měrou přispěla ke zrušení otroctví.\n\n\n"}
{"id": "510847", "url": "https://cs.wikipedia.org/wiki?curid=510847", "title": "Veselovský", "text": "Veselovský\n\nPříjmení Veselovský nosí více různých osobností:\n\n"}
{"id": "510852", "url": "https://cs.wikipedia.org/wiki?curid=510852", "title": "Bydžovský", "text": "Bydžovský\n\nBydžovský/Bydžovská může být:\n\n\n"}
{"id": "510855", "url": "https://cs.wikipedia.org/wiki?curid=510855", "title": "Simulační programovací jazyk", "text": "Simulační programovací jazyk\n\nSimulační programovací jazyky (simulation programming languages) jsou speciální programovací jazyky popisující fungování simulace na počítači a poskytující prostředky, které usnadňují efektivní popis chování modelů, struktury modelů (a jejich propojení komponent) či simulačních experimentů. \n\nTyto jazyky nejsou přímo určeny pro komunikaci mezi lidmi, ale jsou uměle vytvořeným komunikačním prostředkem, kterým se dorozumívají počítače a další elektronické systémy moderního věku. \n\nSrovnání s přirozeným nebo klasickým umělým jazykem je více než obtížné. Přesto tu je několik podobných znaků, které stojí za zmínku. Především se jedná o pravidelně určený chod, kdy každý příkaz je v daném jazyce přesně definovaný. Předem jsou tedy stanovena přesná pravidla, která se musí bezpodmínečně dodržovat. Otázkou ovšem zůstává, jak se tato situace změní v budoucnu v souvislosti s nástupem programovacích jazyků páté generace a tedy i umělé inteligence.\n\nSimulační programovací jazyky jsou takové jazyky, které jsou využívané k matematickému modelování reálných událostí. Skutečnost, zejména fyzická a linguistická, je složitá a při užití simulačního jazyka k tvorbě takového matematického modelu je tedy dobré nejprve vytvořit jednoduchý, primární matematický model, který je třeba později stále více komplikovat, aby odpovídal zkoumané realitě, a aby tedy informace, kterou o ní výsledná simulace přináší, byla důvěryhodná. Komplikovanost reality, jež jde obtížně vystihnout, je dána zejména prolínáním časových a ostatních aspektů zkoumané reality.\n\nInteligentní přístup k matematickému modelování se ohlíží také na to, že když se zpracovává problém respektive otázka, s níž se v současnosti setkáváme, měli bychom při tom myslet na budoucnost a svou práci organizovat tak, abychom ve více či méně podobných situacích v budoucnosti mohli více či méně použít výsledků své dosavadní práce, případně naše zjištěné výsledky dosavadní práce, aby mohli použít i jiní.\n\nSimulační programovací jazyky usnadňují vytváření modelů a provádění experimentů. Jsou použitelné pro:\n\n\nPodstata simulačních jazyků je různá, například existují jazyky rovnicově orientované (programují se zápisem rovnic modelu), blokově orientované (programují se propojováním funkčních bloků, které realizují základní operace, např. integraci, různé matematické funkce atd.), modulově orientované (obsahují moduly představující již hotové modely zařízení nebo procesů a ty se pak propojují pomocí signálů reprezentujících toky hmot a energií) apod. Mají obvykle zabudovány různé numerické metody pro řešení modelových rovnic, dobrou grafickou prezentaci výsledků simulace a možnost práce se vstupními i výstupními datovými soubory. Jsou velmi často oborově zaměřené.\n\nVýhody\nNevýhody:\n\nZa simulační programovací jazyk první generace je považován strojový kód. Jedná se o nejnižší a nejprimitivnější úroveň zápisu programu. Pokud se podíváme na takto zapsaný program, zjistíme, že se skládá z velkého množství velmi jednoduchých instrukcí a pro člověka tedy není příliš srozumitelný. Také práce s ním je značně zdlouhavá a vzhledem k malé přehlednosti se snadno dají udělat chyby, které se následně velmi špatně hledají. Nicméně ve strojovém kódu lze efektivně naprogramovat některé matematické algoritmy. Postupem času se vyvinulo množství rozličných programovacích simulačních jazyků, které tvoří jakousi „\"uživatelsky příjemnou\"“ nadstavbu stojící mezi strojovým kódem a programátorem.\nProgramovací jazyk druhé generace, assembler, se používá pro programování ve strojovém kódu pomocí symbolických adres, kde jsou jednotlivé instrukce prezentovány mnemotechnickými identifikátory. Assembler je logicky svázán s typem procesoru, ale v jádru všechny nabízejí stejné možnosti, to jest základní matematické operace, přesuny hodnot mezi pamětí a registry a srovnávání hodnot. Programování v assembleru je náročnější a zdlouhavější než ve vyšších jazycích, ale přináší značně efektivní výsledky v podobě úspory paměti a zkrácení doby běhu programu. Těchto výhod se často využívá kombinací strojových rutin naprogramovaných v assembleru a vyšších jazyků.\nJazyky užívající syntaxe vhodné pro řešení daného problému. Psaní skutečného programu dle této synataxe jazyka a logiky modelu se u těchto programovacích jazyků považuje dokonce za nutnost. \n\nPříkladem jsou: Cobol, Fortran, BASIC, Pascal, C, Lisp. \nJsou jazyky, jež jsou upraveny pro psaní simulačních programů. Stále je nutné dodržovat předem definovanou syntaxi příslušného simulačního jazyka. \n\nPříkladem je: SIMSCRIPT, GPSS, SIMULA, MODSIM, ECSL, MOR/DS.\nJde o jazyky vyznačující se používáním ikon a zástupných symbolů. Program je tvořen v pozadí často bez vědomí uživatele. \n\nPříkladem může být: Xcell+, SIMPROCESS, SIMUL8. \n\nSimulačních programovacích jazyků existuje celá řada. Můžeme je dělit dle jejich společných rysů, charakteru do několika skupin. \nNejčastěji se udává členění založené na charakteru časové množiny a změn proměnných. To umožňuje simulační jazyky rozdělit do třech hlavních skupin: spojité, diskrétní a kombinované. \nPohlížejí na model jako na sled náhodných událostí způsobující změnu stavu. Vyznačují se použitím přesně definovaných a matematicky ohodnocených událostí. Důležitou součástí jazyků založených na diskrétních událostech je schopnost generovat pseudo-náhodná čísla a proměnné z různých rozdělení pravděpodobnosti. \nDo skupiny diskrétních simulačních jazyků řadíme:\n\nNahlíží na model jakožto na soubor diferenciálních rovnic. \n\n\nDalší významnou skupinu tvoří simulační programy používané v akademických kruzích a určené pro výuku a pochopení tvorby simulace. Jde o programy, které jsou jednoduché se základními funkcemi. Využití počítačových simulací ve výuce přináší možnosti hlubšího pochopení dané problematiky v kratším čase a s menšími nároky na edukační schopnosti studentů (např. představivost a obrazotvornost). Počítačové simulace tedy napomáhají zvýšení efektivity výukového procesu. \nNa druhou stranu se od samotného počátku využívání počítačových simulací ve výuce studentům vštěpuje zásada, že na výsledky simulace nelze pohlížet s absolutním přístupem, ale vždy s určitou obezřetností a s kontrolou alespoň orientačního výpočtu na základě dosavadních poznatků z teoretického studia. Je třeba mít vždy na paměti, že počítačem poskytnuté výsledky simulace jsou odrazem použitého simulačního modelu. Vytvořit přitom simulační model s takovou přesností, aby jeho chování za všech okolností zcela odpovídalo realitě, je nemožné. Tato skutečnost ovšem není výukovému procesu na obtíž, spíše naopak. Při vytváření výukového simulačního modelu jsou totiž vždy některé jeho „reálné“ vlastnosti záměrně potlačeny nebo zjednodušeny s ohledem na sledované výukové cíle. \nPříkladem jazyků, jež studentům pomáhají pochopit průběch a fungování simulace, jsou například jazyky těchto programů: Simprocess (pro diskrétní simulace), Multisim (elektronická laboratoř), Excel (statické, dynamické simulace založené na bázi náhodných proměnných), NetLogo (určené pro Multiagentní simulace) apod.\nKlíčem k úspěchu jakéhokoli výukového programu je dobrý scénář. První, na kom závisí úspěch vytvářené aplikace, je tedy zkušený pedagog, který musí mít jasno v tom, co a jakými prostředky chce svým studentům pomocí simulace vysvětlit. Základem scénáře je obvykle nějaký výukový text – skripta, kapitola v učebnici apod. \nDalší dělení simulačních programovacích jazyků může být dělení na základě metody jejich tvorby. Pak rozeznáváme těchto sedm skupin:\nDo této skupiny řadíme například níže uvedené simulační programy.\nFortran, Pascal, C, C++\nO něco jednodušší jsou jazyky vytvořené na základě předepsaných knihoven. \nŘadíme sem např.: GASP, SIMON\nDo této kategorie spadají takové jazyky, které byly určeny výhradně na simulaci. \nPříkladem jsou: ECSL, SIMAN, SIMSCRIPT, SIMULA, MOR/DS (výukový)\nSimulace odrážející nějaký vývoj. Jde např.: GPSS, HOCUS\nNa základě programových generátorů byly stvořeny tyto jazyky: CAPS/ECSL, DRAFT, SIGMA, VS7\nVizuálních interaktivních systémů využívá k tvorbě např.: SEE-WHY, SIMAN/CINEMA\nDo skupiny vizuálních interaktivních systémů řadíme: Witness, Xcell+, SimFactory, SIMUL8, SIMPROCESS\n\nSimulační program využívá přirozeně také svých simulačních nástrojů. \n\nKdy můžeme použít simulační jazyky a jejich metody k vytváření matematického modelu?\nKde můžeme použít simulační jazyky?\n\n"}
{"id": "510856", "url": "https://cs.wikipedia.org/wiki?curid=510856", "title": "Škorpil", "text": "Škorpil\n\nPříjmení Škorpil (ženský tvar s přechýlením Škorpilová) nosí více různých osobností:\n\n\n"}
{"id": "510862", "url": "https://cs.wikipedia.org/wiki?curid=510862", "title": "Vok II. z Kravař a Jičína", "text": "Vok II. z Kravař a Jičína\n\nVok (II.) z Kravař a Jičína († 1406) byl moravský šlechtic z rodu pánů z Kravař. \n\nKdyž zemřel jeho otec Vok z Kravař a Jičína, byl Vok (II.) ještě neplnoletý. Správy jeho majetku se ujal strýc Lacek z Kravař a Helfštejna. 10. září 1396 byl Vok již plnoletý, protože se uvádí na listině, v nichž se zavazuje k zaplacení dluhů. Někdy poté se Vok oženil a vzal si Elišku ze Šternberka a Světlova. Ta přijala svého muže ve spolek na hrad a panství Světlov. \n\n16. února 1402 bratři Lacek a Vok z Kravař, pánové na Jičínu a Štramberku, prodali těšínskému knížeti Přemyslovi 6 vesnic ve snaze opatřit si hotové peníze. V roce 1405 byl Vok žalován u zemského soudu, ovšem spor nebyl projednáván. Vok zemřel v druhé polovině roku 1406. Zanechal jediného syna Jana. \n"}
{"id": "510863", "url": "https://cs.wikipedia.org/wiki?curid=510863", "title": "Cirkus Humberto (cirkus)", "text": "Cirkus Humberto (cirkus)\n\nCirkus Humberto je cirkus, který vznikl v roce 1951 pod státním podnikem Československé cirkusy převzetím názvu z románu \"Cirkus Humberto\" spisovatele Eduarda Basse. Od roku 1993 je majetkem rodiny Navrátilových a působí na území České a Slovenské republiky i v zahraničí.\n\nCirkus vznikl v roce 1951, kdy spadal pod státní podnik Československé cirkusy, varieté a lunaparky Praha. Měl ve svém zvěřinci koně, lvy, tygry, lední medvědy, slony, zebry a další zvířata. V cirkusu účinkoval v jednom pražském vystoupení roku 1964 také klaun Leonid Jengibarov.\n\nTento cirkus ale po roce 1982 zkrachoval.\nDnešní cirkus existuje od roku 1993, kdy byl obnoven rodinou Navrátilových. Za svou existenci cirkus uspořádal několik turné na Slovensku, v České republice, ale i v zahraničí – např. v Jugoslávii, Bulharsku, Rumunsku, Rusku, střední Asii, na Sibiři, v Německu, Francii a Nizozemsku.\n\nV roce 2009 měl Cirkus Humberto ve svém zvěřinci lvy, medvědy, dromedáry, velbloudy, osly, lamy, koně, poníky, zebry, kozy, královské pudly, hady a holuby.\nV září 2014 hostoval cirkus s představením \"Show, která vyrazí dech\", na prostranství u českolipského Kauflandu.\n\nJiný \"Circus Humberto\" existuje také v Německu. \n\n"}
{"id": "510867", "url": "https://cs.wikipedia.org/wiki?curid=510867", "title": "Jan z Kravař", "text": "Jan z Kravař\n\nJan z Kravař byl moravský šlechtic z rodu pánů z Kravař. \n\nJeho otcem byl Beneš z Kravař a Krumlova. Jan byl sice druhorozený syn, ale protože se jeho starší bratr Beneš dal na duchovní dráhu, převzal otcovské statky. Poprvé se objevuje na listině z 29. září 1389, kdy svědčil na zakládací listině fulneckého kláštera augustiniánů. V roce 1399 vložil do zemských desk věno své ženě Elišce z Hradce. Její otec Heřman z Hradce postoupil Janovi a Elišce rozsáhlá panství Bílkov a Šternberk na Českomoravské vrchovině.\n\nV roce 1400 Jan předčasně zemřel. Zanechal po sobě jediného syna, kterým byl Benešek z Kravař. \n"}
{"id": "510870", "url": "https://cs.wikipedia.org/wiki?curid=510870", "title": "Krab se zlatými klepety", "text": "Krab se zlatými klepety\n\nKrab se zlatými klepety (francouzsky \"Le Crabe aux pinces d'or\") je devátý díl komiksové série Tintinova dobrodružství, které napsal a ilustroval belgický spisovatel a ilustrátor Hergé. Poprvé se zde představuje Tintinův dlouhodobý přítel, kapitán Haddock.\n\nTintin potká Kadlece a Tkadlece, kteří mu vyprávějí případ, který mají vyřešit. Týká se opilého námořníka, který byl později nalezen mrtvý a měl u sebe útržek papíru z plechovky krabího masa se slovem „\"Karaboudjan\"“. Tintinovo pozdější pátrání, unesení Japonce, který s ním chtěl mluvit a telefonní rozhovor s T-Kadleci, zavedou Tintina na loď \"Karaboudjan\". Tam je Tintin omráčen a zajat zločinci, kteří pašují opium v plechovkách s krabím masem. Když utíká ze zamčeného skladu s opiem, seznámí se s kapitánem Haddockem, který je však těžkým alkoholikem a se nechá manipulován svým prvním důstojníkem Allanem. Společně unikají z lodě v záchranném člunu a plují k Španělským břehům, jsou však napadení nepřátelským hydroplánem. Tintin přestřelí letadlu zapalovací kabel, zmocní se letadla a sváže piloty. Když však letí směrem do Španělska, dostanou se do prudké bouře a navíc opilý Kapitán Haddock Tintina omráčí láhví od whisky. Po přistání zjistí, že nejsou ve Španělsku, ale na Sahaře.\nPřes mnohé útrapy v poušti dojdou Tintin a Haddock do Marockého přístavu, avšak kapitán je unesen členy posádky Karaboudjanu.\n\nTintin je pronásleduje dolů do sklepů, snaží se zachránit kapitána. Kapitán však omylem vyrazí Tintinovi revolver z ruky a oba se snaží skrýt před zločinci ve vinných sklepích. Jsou omámeni vinnými výpary ze sudů, které byly prostříleny při přestřelce. Když Tintin vystřízliví, nachází omráčeného Omara Ben Salaada u něhož záhledne náhrdelník s krabem se zaltými klepety. Tintin si uvědomí, že má před sebou vůdce drogového gangu. Potom je zajat Allan, a celý drogový gang se dostane za mříže.\n\nHergé napsal tento příběh v době obsazení Belgie nacistickým Německem, kdy musel zanechat příběhu Země černého zlata z politických důvodů. Příběh totiž představoval kontroverzní politické téma, konflikt mezi Židy, Araby a britskými vojáky v Britském mandátu Palestina. Po invazi bylo vydávání \"Le Petit Vingtième\" s Tintinovými dobrodružstvími zastaveno a Hergé hledal nový způsob zveřejňování svých komiksů. Byl požádán novinami Le Soir, aby vytvořil týdenní doplněk, podobný \"Le Petit Vingtiéme\", nazvaný \"Le Soir Jeunesse\". Potom začal pracovat na novém příběhu, tentokrát již méně kontroverzním – pašování drog.\n\n\"Krab se zlatými klepety\" začal vycházet od 17. října 1940, dvě strany každý týden. Ale příloha zmizela po 3. září roku 1941, kvůli nedostatku papíru v období druhé světové války. Do té doby bylo publikováno pouze 98 stran. Přerušení pokračovalo až do 23. září 1941, kdy Hergé a \"Tintin\" dostali denní pruh v \"Le Soir\". Vydávání pokračovalo 24 dní do ukončení příběhu 18. října. Nový způsob vydávání změnu v metodách práce na komiksu, Hergé musel přehodnotit rozvržení a rytmus vyprávění. Tato verze byl publikována jako album v roce 1941.\n\nCelkově byl komiks překreslen jako barevná publikace v roce 1943.\n\nV roce 1960 byla kniha vydána v Americe s několika změnami. Tři postavy Afričanů z původního vydání byli kvůli stávající politice apartheidu nahrazeni dvěma bílými muži a jedním Arabem. Nicméně změna nebyla provedena důsledně a v jedné přímé řeči odkazuje Haddock na „Afričana“. Také na žádost Američanů byly scény s Haddockem, který pije přímo z láhve whisky v záchranném člunu a v letadle, odstraněny.\n\nV rozhovoru Hergé sarkasticky prohlásil, že tyto kroky byly „oprávněné“, protože „ Každý přece ví, že Američané nikdy nepijí whisky (!) “ a „v Americe přece žádní černoši nežijí (!)“\n\nV České republice bylo album \"Krab se zlatými klepety\" vydáno poprvé v roce 1994 v nakladatelství Egmont ČR, v novém překladu jej vydal Albatros v roce 2008.\n\n\"Krab se zlatými klepety\" byl zpracován jako celovečerní loutkový filmu pod stejným názvem roce 1947, vytvořený Wilfriedem Bouchery z Films Claude Misonne. Byla to první filmová adaptace Tintinových dobrodružství a přesně reprodukovala původní komiks. Poprvé byl Krab se zlatými klepety promítán 11. ledna 1947 pro skupinu pozvaných hostů v ABC Cinema. Veřejně byl promítán pouze jednou, 21. prosince 1947, před tím, než oznámil Bouchery bankrot a utekl do Argentiny. Veškeré zařízení bylo zabaveno a kopie filmu jsou uloženy v belgickém Cinémathéque Royale. Příběh byl také přidán do animovaného filmu Tintinova dobrodružství: Tajemství Jednorožce, které přišel do kin v roce 2011.\n\n"}
{"id": "510872", "url": "https://cs.wikipedia.org/wiki?curid=510872", "title": "Benešek z Kravař", "text": "Benešek z Kravař\n\nBenešek (Beneš) z Kravař († 1422 nebo 1423) byl moravský šlechtic, který byl příslušníkem rodu pánů z Kravař. \n\nKdyž zemřel jeho otec Jan z Kravař, Benešek byl teprve kojencem. Jeho matka Eliška z Hradce si vymohla, aby mohla svobodně nakládat se svým věnem a vdala se podruhé. Někdy se uvádí, že Benešek měl ještě staršího bratra Linharta, který se uvádí jen jednou v roce 1415. V každém případě však Benešek zdědil otcovy statky. Vlastnil panství Moravský Krumlov a díky svému příbuznému Lackovi z Kravař i Fulnek, Bílovec a Klimkovice. \n\nI když byl na počátku husitských válek přívržencem kališníků, byl donucen přísahat věrnost Zikmundovi Lucemburskému a účastnit se jeho tažení. Při jednom z nich v roce 1422 nebo 1423 zemřel. Jeho majetek zdědil příbuzný Jan Jičínský z Kravař a Fulneka. \n"}
{"id": "510875", "url": "https://cs.wikipedia.org/wiki?curid=510875", "title": "Camillo Benso Cavour", "text": "Camillo Benso Cavour\n\nCamillo Benso, hrabě Cavour celým jménem: \"Camillo Paolo Filippo Giulio Benso, hrabě Cavour, Isolabella a Leri\" (10. srpna 1810 Turín – 6. června 1861 Turín) byl italský podnikatel a politik, v roce 1861 se stal prvním italským premiérem (předsedou vlády). Předtím byl v letech 1852–1859 a 1860–1861 premiérem Sardinského království.\n\nPatřil ke skupině monarchistů, která usilovala o sjednocení Itálie pod vládou savojské dynastie. Získal podporu Velké Británie a Francie účastí v krymské válce, v roce 1858 uzavřel tajnou dohodu s Napoleonem III., na jejímž základě Francie následujícího roku vojensky podpořila Sardinské království ve válce s Rakouskem.\nJako protivník demokratických republikánů (Mazziniho a Garibaldiho) prosadil pro sjednocenou Itálii v roce 1861 monarchickou státní formu (království).\n\nCamillo Cavour pocházel ze zámožné Piemontské šlechtické rodiny, jeho otec Michele byl římský katolík a vlastenec, matka Adele pocházela z kalvínské rodiny patricijů v Ženevě. Babička z otcovy strany byla neteří svatého Františka Saleského. Rodina mu předurčila vojenskou kariéru. Vystudoval pět tříd královské vojenské akademie v Turíně a roku 1825 − již ve 14 letech – se stal důstojníkem italské armády. V letech 1826-1827 absolvoval kurs fortifikační techniky. V roce 1831 kvůli svým liberálním názorům odešel z armády a modernizoval rodové statky, úspěšně podnikal také v oblasti železnic a bankovnictví. Na cestách po Francii a Velké Británii se seznámil s ekonomickým liberalismem. V roce 1847 založil časopis Il Risorgimento (vzkříšení, obroda), do něhož psal politické a ekonomické články.\n\nV roce 1848 propukla v Itálii a dalších evropských zemích revoluce a C. Cavour se z vlasteneckých pohnutek rozhodl vstoupit do politiky.\nStal se poslancem sardinského parlamentu, r. 1850-1851 ministrem obchodu a r. 1852 nakonec premiérem Sardinského království (tehdy Piemont v severní Itálii a Sardinie). Usiloval o liberalizaci hospodářství\na politiky a o sjednocení Itálie. Díky jeho reformám se z Piemontu stal bohatý průmyslový stát hrající\nsvou roli v evropské politice a trhu. Snažil se utlumit vliv dvorské kliky i aktivity radikálů a revolucionářů. Zavedl svobodu tisku a shromažďování. Posílil armádu a navázal spojenectví s Francií Napoleona III. Oba státy měly zájem na oslabení Rakouska a r. 1859 jejich společné armády vtrhly do Lombardie a zvítězily u Magenty a Solferina. Benátsko ale dobyto nebylo, protože Napoleon III. uzavřel v listopadu 1859 v Curychu proti vůli Cavoura a krále Viktora Emanuela II. mír s Františkem Josefem I., rakouským císařem. Mír zaručoval odstoupení Lombardie Sardinskému království a vytvoření italské konfederace pod předsednictvím papeže. Proti tomu se ale vzbouřilo obyvatelstvo středoitalských státečků Toskánska, Parmy, Modeny\na Romagny a plebiscitem se rozhodlo o připojení těchto území k Sardinskému království. Napoleon III. souhlasil\npod podmínkou odstoupení Savojska a Nizzy.\n\nV roce 1860 se italský revolucionář Giuseppe Garibaldi postavil do čela tzv. výpravy „tisíce“, během níž se přeplavil z Janova na Sicílii, s podporou místních povstalců dobyl Království obojí Sicílie a Umbrii v papežském státě a předal je králi Viktoru Emanueli II. Po těchto událostech bylo 17. 3. 1861 v Turíně vyhlášeno Italské království v čele s králem\nViktorem Emanuelem II. a Cavour se tedy dožil uskutečnění svého celoživotního snu. Itálie se pak ještě rozrostla o Benátsko (1866) a o Řím (1870), který se v lednu 1871 stal hlavním městem sjednocené Itálie.\n\n\n"}
{"id": "510881", "url": "https://cs.wikipedia.org/wiki?curid=510881", "title": "Lasse Virén", "text": "Lasse Virén\n\nLasse Artturi Virén (* 22. července 1949, Myrskylä) je bývalý finský atlet, běžec, jehož specializací byly dlouhé tratě. Je čtyřnásobným olympijským vítězem.\n\nPatřil k velkým postavám světové atletiky v 70. letech 20. století. Poprvé se představil na mezinárodní scéně na mistrovství Evropy v Helsinkách v roce 1971, kde doběhl 7. v běhu na 5 000 metrů a 17. na dvojnásobné trati (oba závody vyhrál jeho krajan Juha Väätäinen).\n\nNejúspěšnějším rokem jeho kariéry byl zřejmě hned následující rok 1972. Tehdy se stal dvojnásobným olympijským vítězem – v bězích na 5 000 i 10 000 metrů. Na delší trati vytvořil v olympijském finále světový rekord časem 27:38,4 (27:38,35) a to i přesto, že během kolize s Tunisanem Mohammedem Gammoudim v polovině závodu upadl a ztratil na soupeře asi 100 metrů. Jen několik dnů po olympiádě, 14. září 1972, vytvořil v Helsinkách nový světový rekord v běhu na 5 000 metrů časem 13:16,4. V tomto roce získal prestižní titul Atlet roku v anketě časopisu Track & Field News.\n\nStal se jedním z prvních vytrvalců, kteří pochopili nutnost vysokohorského tréninku – před olympijskými hrami v Montrealu trávil několik měsíců v Kolumbii a v Keni (Thomson's Falls).\n\nDvojnásobným olympijským vítězem na obou vytrvaleckých tratích se stal rovněž na olympiádě v Montrealu v roce 1976. Na těchto hrách se dokonce pokoušel napodobit vítězství Emila Zátopka na tratích 5000 metrů, 10 000 metrů a v maratonu na jedněch jediných hrách, které československý běžec předvedl na olympiádě v Helsinkách v roce 1952. Virén v Montrealu běžel svůj první maraton v životě (a navíc hned následující den po svém vítězství v běhu na 5000 metrů) a doběhl pátý, přesto je tento jeho montrealský výsledek dosud nejúspěšnějším pokusem o podobné trojí vítězství, podstatně zdařilejším nežli stejné pokusy jiných atletů (Ron Clarke na olympijských hrách 1964 v Tokiu nebo Mamo Wolde a Naftali Temu na olympiádě 1968 v Mexiku).\n\nV roce 1980 se zúčastnil své poslední, třetí olympiády. Na olympijských hrách v Moskvě startoval už jen v jedné dráhové disciplíně (10 000 metrů) a doběhl pátý – nedokázal vzdorovat náporu trojice etiopských běžců, vedených Mirutsem Yifterem, a překonal ho i jeho krajan Kaarlo Maaninka. Potom se znovu postavil na start olympijského maratonu, ale na rozdíl od Montrealu tento běh v Moskvě nedokončil.\n\nPo skončení atletické kariéry pokračoval ve své profesi policejního úředníka. V letech 1999 – 2007 a 2010 – 2011 byl poslancem finského parlamentu, ve volbách v roce 2011 již nekandidoval.\n\nV roce 2014 byl zařazen do Síně slávy IAAF – jako třetí finský běžec po Paavovi Nurmim (zařazen v roce 2012) a Hannesi Kolehmainenovi (2013).\n\n\n\n\nLasse Virén startoval v Praze už na mezistátním atletickém utkání s Československem v roce 1970, kde dokonce vytvořil svůj osobní rekord v běhu na 10 000 metrů – 29:15,8. Především si však oblíbil starty na někdejším Běhu Rudého práva, který byl ve své době prestižním pražským silničním během s dobrou mezinárodní účastí. Lasse Virén v tomto běhu zvítězil v letech 1971, 1972, 1976 a 1977. V roce 1973 byl třetí, v roce 1977 druhý, v roce 1980 skončil na 27. místě. Zranění a pokles formy mu však znemožnily účast na pražském atletickém mistrovství Evropy v roce 1978. Na Běh Rudého práva přijel ještě v roce 1983, tedy na samém sklonku své atletické dráhy – a obsadil 17. místo. Do Prahy přijel 63letý Lasse Virén také v roce 2012, kdy tu 27. července odstartoval Zlatý maraton Emila Zátopka, pořádný při příležitosti 60. výročí Zátopkova trojnásobného triumfu na olympijských hrách v Helsinkách v roce 1952.\n\n\n"}
{"id": "510883", "url": "https://cs.wikipedia.org/wiki?curid=510883", "title": "Ibn Chaldún", "text": "Ibn Chaldún\n\nIbn Chaldún (27. května 1332, Tunis – 17. března 1406, Káhira) byl arabský učenec a veřejný činitel. Sám sebe považoval za historika, nicméně šíře jeho zájmů i jeho inovace na poli vědy umožňují považovat jej i za filosofa dějin (podle něj existují jisté zákonitosti, které jsou vypozorovatelné a podle kterých se dějiny řídí), za sociologa (jako jeden z prvních navrhl ustanovení nauky o společnosti na vědeckých základech), za filosofa (kritizoval tradiční arabskou filosofii, zvláště její novoplatónské prvky), muslimského teologa, historika a teoretika vědy atd.\n\nIbn Chaldún se soustředil na výzkum člověka a lidské civilizace. Díval se netradičně a předvídavě na vznik a vývoj lidské civilizace, na genezi politické moci a na základní ekonomické aspekty společnosti.\n\nIbn Chaldún se celým jménem nazýval Abú Zajd ‘Abdarrahmán ibn Muhammad ibn Chaldún Walíuddín at-Túnisí al-Hadramí al-Išbílí al-Málikí. Z tohoto jména můžeme vyčíst např. to, že jeho rodištěm je Tunis, že jeho rod pocházel ze Sevilly (ar. Išbílíja) a že patřil k právnické škole Málika ibn Anase.\n\nJeho rod patřil už od raného středověku k těm velmi významným v Andalusii v jižním Španělsku se sídlem v Seville. Když ovšem ve 13. století zahájili křesťanští vládci Leonu a Kastilie protimuslimské ofenzívy, přesídlili Ibn Chaldúnové do severní Afriky. Abú Zajd ‘Abdarrahmán se pak narodil v r. 732 hidžry na území dnešního Tunisu.\n\nJeho život byl velmi bohatý a pestrý. Stejně jako jeho pradědeček Abú Bakr Muhammad působil ve státní správě na dvorech rozličných panovníků, po otci, který se dal na vědeckou kariéru zdědil náklonnost k myslitelství. Ibn Chaldún působil během svého života na mnoha místech prakticky v celém tehdejším arabském světě - namátkou můžeme zmínit Tunis, kde se narodil, studoval a dospěl, Badžáju, Granadu, Biskru, Káhiru, Damašek, kam doprovázel egyptskou armádu v době okupace tohoto města Timurem a tatarskými vojsky. Umřel v Káhiře.\n\nJeden jeho současník uvádí mezi Ibn Chaldúnovy díly např. výtahy z většiny Ibn Rušdových pojednání, pojednání o logice či aritmetice, komentáře různých theologických děl. Jeho nejdůležitějším dílem (a prakticky jediným, které se dodnes dochovalo) je jeho \"Kniha příkladů\" (\"Kitáb al-‘ibar\"). Jelikož bylo v jeho době zvykem dávat dílům dlouhé a rýmované tituly, plný název jeho opus magnum zní \"Kitáb al-‘ibar wa díwán al-mubtadá‘ wa l-chabar fí ajjám al-‘Arab wa l-‘Adžam wa l-Barbar wa man ‘ásarahum min dhawí s-sultán al-akbar\", což lze do češtiny přeložit jako \"Kniha příkladů a sbírka počátků (nebo objektů) a zpráv (nebo atributů) o dnech Arabů, Nearabů a Berberů a těch z velkých vládců, kteří byli jeho současníky\".\nTato kniha je dílem historiografickým, Ibn Chaldún zamýšlel sepsat světové dějiny, tj. dějiny všech národů a oblastí, s nimiž přišel islámský svět do styku. Dílo má 7 dílů. Nejcennější se však jeví jeho úvod, tzv. Mukaddima, v níž Ibn Chaldún předestírá svá teoretická a metodologická východiska a pojednává teoreticky o společnosti, kultuře a civilizaci.\n\nIbn Chaldún je jeden z prvních (ne-li první vůbec), kteří historii nepojímali jen jako soubor příběhů pro zábavu a poučení (jak tomu bylo běžné ve starověku a středověku), ale jako plnohodnotnou vědu. Úkolem historika není podle Ibn Chaldúna vyprávět příběhy, ale odhalit mechaniku a zákonitosti pohybu společnosti.\n\nIbn Chaldún vidí historický proces jako jednu z konstantních cyklických změn, hlavně kvůli interakci mezi dvěma skupinami – těmi, kteří vedou usedlý způsob života (\"hadára\") a těmi, kteří žijí pouštním způsobem života (\"badáwa\"). K první skupině řadí obyvatele měst, ke druhé beduíny, tj. kočovníky, ale i usedlé venkovské obyvatelstvo.\n\nKočovníci jsou pak drsné povahy a jsou nepřátelští k civilizaci, jsou však na druhé straně obdařeni nezkaženými ctnostmi, jsou výborní bojovníci a mají silný pocit tzv. \"‘asabíja\" (kmenové soudržnosti).\n\nMěsta jsou pak chráněným místem, kde se může rozvinout kultura, věda a obecně civilizace. Nicméně solidarita mezi obyvatelstvem měst není vysoká, soudržnost zde je také nejistá, což může být nebezpečné v případě války.\n\nV historii dále existují určité body zlomu; Ibn Chaldún uvádí jeden, kterého byl svědkem – morovou epidemii (černá smrt v pol. 14. stol.).\n\nPrimární:\nSekundární:\n"}
{"id": "510886", "url": "https://cs.wikipedia.org/wiki?curid=510886", "title": "Jason Segel", "text": "Jason Segel\n\nJason Jordan Segel (* 18. ledna 1980 Los Angeles, Kalifornie) je americký filmový a televizní herec, scenárista a hudebník známý svou spoluprací s producentem Judd Apatow v krátkých televizních sériích \"Freaks and Geeks\" a \"Undeclared\", filmech \"Forgetting Sarah Marshall\", \"Knocked Up\" a \"I Love You, Man\" a také svou rolí jako Marshall Eriksen v CBS sitkomu \"How I Met Your Mother\".\n\nNarodil se v Los Angeles, ale přestěhoval se do Pacific Palisades (také v Kalifornii). Navštěvoval katolickou školu, ačkoliv zdědil po svém otci židovské vyznání. Po dokončení základní školy nastoupil a poté úspěšně dokončil střední školu Harvard-Westlake School, kde se svými 193 cm pomohl jako aktivní člen v chlapeckém basketbalovém týmu, doufajíc, že se jednou stane hercem hrál v místním divadle Palisades Playhouse.\n\nJe znám z jeho „bláznivé“ (\"ang. Freak\") role jako Nick Andopolis v krátkých drama komediích \"Freaks and Geeks\", které vypráví o skupině detroitských středoškoláků v 80. letech. Segel také osobně napsal písničku pro svou postavu, Nicka, kterou zazpíval hlavní ženské postavě Linsay (Linda Cardellini) v jednom z dílu \"Freaks and Geeks\". Ona a Segel se spolu vídali ještě několik let po skončení show. Šeptalo se, že se s ním rozešla jen kvůli 20 librám, později se ukázalo, že to byl ve skutečnosti pouze vtip.\n\nPravidelně se objevoval v seriálech \"\" jako Neil Jansen a v \"Undeclared\" jako Erik. Objevil se jako Marshall v CBS seriálu How I Met Your Mother. Také jsem ho mohli vidět ve filmech \"Slackers\", \"SLC Punk!\", \"The Good Humor Man\" a \"Dead Man on Campus\". V roce 2007 se objevil ve filmu \"Knocked Up\" od producenta Judd Apatow, který režiséroval \"Freaks and Geeks\". Jeho zatím největší role ve filmu byla roku 2008 v Forgetting Sarah Marshall, film který režíroval Apatow, poboku Shauna Robertson pro Universal Pictures. Jeho nejnovějším filmem je I Love You, Man, který měl premiéru 20. března 2009 od producentů z Dreamworks.\n\n"}
{"id": "510891", "url": "https://cs.wikipedia.org/wiki?curid=510891", "title": "Bílkov (hrad)", "text": "Bílkov (hrad)\n\nZřícenina hradu Bílkov leží ve stejnojmenné obci, která je dnes součástí města Dačice v okrese Jindřichův Hradec. Od roku 1963 jsou zbytky hradu chráněny jako kulturní památka.\n\nPrvní písemná zmínka o Bílkovu (resp. Bílkovicích) pochází z roku 1238 a nachází se v přídomku Ratibora z Bílkovic. Od roku 1253 používal přídomek z Bílkova Smil, který zastával významné funkce na dvoře krále Přemysla Otakara II. a který byl prvním nepochybným majitelem hradu. V polovině 14. století hrad získali páni z Hradce. V roce 1399 získala hrad Eliška z Hradce, provdaná za Jana z Kravař. Hrad přestál husitské války. O Bílkov poté vyvstal spor. Měla jej držet jako věno Anna z Hradce, která se provdala za Hynce Ptáčka z Pirkštejna, avšak nárokoval si jej i její příbuzný Menhard z Hradce. Roku 1444 při nočním přepadu Hynce Ptáček z Pirkštejna Bílkov obsadil a poničil. Hrad už nebyl obnoven. Roku 1447 o něj Menhard vedl s Annou soudní spor, ta jej roku 1452 nechala za 5 000 kop grošů zapsat svému novému choti Jindřichu II. Kruhlatovi z Michalovic. Poté připadl Menhartovým dědicům. Dne 17. září 1459 jej Zdeněk ze Šternberka, správce Menhartova dědictví, prodal Volfgangovi Krajíři z Krajku. Roku 1459 se uvádí jako zbořený.\n\nHrad byl po staletí rozebírán na stavební materiál. Na jeho místě byly postaveny rodinné domy. Dnes se prakticky zachovaly jen zbytky příkopů a kousek zdi.\n\n"}
{"id": "510898", "url": "https://cs.wikipedia.org/wiki?curid=510898", "title": "Václav Zelenka", "text": "Václav Zelenka\n\nVáclav Jaroslav Zelenka (11. února 1892 Pluhův Žďár u Jindřichova Hradce – 19. září 1979 Pardubice) byl český cestovatel, orientalista, arabista, hudebník a středoškolský učitel.\n\nVáclav Zelenka absolvoval Učitelský ústav a Vysokou školu chemicko-technologického inženýrství v Praze. Zpočátku působil jako učitel na několika obecných a měšťanských školách, než v roce 1919 přijal místo vyučujícího na Veřejné obchodní škole v Pardubicích (pozdější Obchodní akademii). Zde působil jako středoškolský profesor až do svého odchodu do důchodu.\n\nJiž od svých studijních let se zajímal o jazyky, dějiny a kulturu muslimských zvláště pak arabských zemí. Během první poloviny dvacátého století uskutečnil celkem 16 výzkumných cest, které zpočátku vedly na Balkán a posléze na Blízký východ a do severní Afriky. Při své nejdelší cestě podél východního pobřeží Afriky dospěl až na ostrov Zanzibar. Výsledkem jeho cest byly čtyři cestopisy a národopisná díla, jimiž obohatil českou populárně-naučnou literaturu. Poznávání kultury a místních zvyklostí bylo u Zelenky doprovázeno také hlubokým teoretickým i praktickým studiem arabského jazyka. Zatímco tehdejší český výzkum arabštiny byl orientován spíše na oblast klasické a standardní arabštiny, byl Zelenka průkopníkem studia nepsaných arabských dialektů. Zde byl odkázán na vlastní práci v terénu, jež spočívala v získávání nezprostředkovaných informací od samotných rodilých mluvčích. Výsledkem jeho terénního jazykového výzkumu bylo vydání čtyřdílné učebnice nářečí arabského jazyka mluveného v Egyptě a Sýrii. Jeho zřejmě nejvýznamnějším odborným dílem však bylo vydání vůbec prvního česko-arabského slovníku. Ten vyšel ve dvou vydáních, z nichž to první bylo tištěno arabsky v Káhiře v roce 1938 a česká část tištěna roku 1939 v Pardubicích, druhé vydání vyšlo v Káhiře roku 1947, kde byla vytištěna i česká část díky vytvoření českých písmen v Kahiře.\n\nVáclav Zelenka choval také lásku k hudbě, které se věnoval teoreticky i prakticky. Jeho studium arabského písňového folklóru vyvrcholilo vydáním zpěvníku arabských písní. Během svého posledního ročního pobytu v Egyptě po druhé světové válce se stal spolu se svou ženou členem káhirského osmdesátičlenného orchestru Musica viva, ve kterém hrál na violu a jeho žena na cello. Hudbě se oddával i po svém odchodu do důchodu, kdy spolu s několika hudebníky založil a vedl domácí orchestr.\n\nCestovatelská a publikační aktivita Václava Zelenky ustala po roce 1948 z důvodu pro něj nepříznivých politických podmínek. Během posledních třiceti let se tak vedle hudby věnoval převážně svému učitelskému poslání, soukromému malování obrazů reflektujících jeho předchozí cesty a občasným přednáškám pro veřejnost.\n\n\n"}
{"id": "510906", "url": "https://cs.wikipedia.org/wiki?curid=510906", "title": "Bitva u Vouillé", "text": "Bitva u Vouillé\n\nBitva u Vouillé byla bitva u Vouillé (Vienne) blízko Poitiers, ke které došlo na jaře roku 507. Frankové pod vedením Chlodvíka I. v ní porazili Vizigóty pod vedením Alaricha II.\n\nChlodvíkova armáda byla zpomalena jarními dešti a rozvodněnou řekou Vienne, přesto část jeho armády zaútočila na Vizigóty jižně od Vouillé. Největší část svého vojska měl Chlodvík umístěnou v zadních liniích, kterou po prvním útoku vyslal Chlodvík vpřed do boje s již vyčerpanými Vizigóty, kde došlo k souboji muž proti muži, kde měli Frankové oproti Vizigótům převahu. Během boje Chlodvík údajně zabil vizigótského krále Alaricha. Po smrti svého krále se Vizigóti dali na ústup a nakonec z bojiště utekli.\n\n"}
{"id": "510907", "url": "https://cs.wikipedia.org/wiki?curid=510907", "title": "MC Hammer", "text": "MC Hammer\n\nMC Hammer, vlastním jménem Stanley Kirk Burrell,(* 30. března 1962, Oakland, Kalifornie, USA) je americký rapper, tanečník, herec a moderátor. Nejpopulárnější byla jeho tvorba v letech 1988-1995. Je také připomínán pro velký vzestup ke slávě, než ztratil většinu svého majetku, díky megahitu \"U Can't Touch This\", okázalé a originální taneční technice a ochranné známce Hammerpants (Hammerkalhoty).\n\nVlastní televizní show Hammertime, spravuje také webovou stránku DanceJam, stále pořádá koncerty a nahrává nové písně.\n\nJe považován za praotce stylu Pop Rap a jako prvnímu hip-hopovému umělci se mu podařilo získat diamantové ocenění na album \"Please Hammer Don't Hurt 'Em\" a získal za něj ocenění \"Raper desetiletí\" a \"Sedmý nejlepší tanečník všech dob\".\n\nJeho další tvorba už nebyla tak populární. Za alba \"Too Legit 2 Quit\" a \"Funky Deadhunter\" (obě byla vydána pouze pod jménem Hammer) získal platinová ocenění. Za další alba jako \"Inside Out\" a \"Active Duty\" žádná ocenění nedostal a alba se příliš dobře neprodávala.\n\nSvoji hudební kariéru započal v roce 1986 s rapovou formací Holy Ghost Boy(s), s níž nahrál songy jako \"Word\" nebo \"This Wall\".\n\nV roce 1987 vydal své debutové album \"Feel My Power\". Alba se prodalo pouhých 60 000 kusů, pro něj to však byl začátek.\n\nV roce 1988 se album \"Feel My Power\" vrátilo v reedici pod názvem \"Let's Get It Started\".\nNa albu se nacházely velké hity jako \"Turn This Mutha Out\", \"They Put Me Into Mix\", \"Let's Get It Started\" a \"Pump It Up(Here Is News)\". Za Album dostal 2 multiplatinová ocenění.\n\nO 2 roky později v roce 1990 vydal další album \"Please Hammer Don't Hurt 'Em\". Okamžitě se umístilo na 1. místě hitparády. Singl U Can't Touch This se stal okamžitě populárním po celém světě, hrál se na každé párty a v každém hip-hopovém rádiu. Na albu byly uvedeny další velké hity jako \"Here Comes the Hammer\", \"Have You Seen Her\", \"Black Is Black\", \"Dancin' Machine\", \"Pray\",\"Crime Story\",\"Yo Sweetness\",\"Help The Children\". V tomto období také ukázal skvělou taneční techniku a své proslulé kalhoty. Jednalo se o kalhoty s rozkrokem v pomezí lýtek a kotníků.\nAlbum bylo oceněno jako deseti multiplatinové a diamantové. Alba se prodalo přes 10 000 000 kusů.\n\nO rok později v roce 1991 vydal album \"Too Legit 2 Quit\".Umístilo se v Top 5 na hitparádě. Stalo se velmi populárním, popularitu předešlého však nedosáhlo. Hity z alba jsou skladby \"2 Legit 2 Quit\", \"This Is the Way We Roll\",\"Gaining Momentum\" a \"Do Not Pass Me By\".Později vyšla na singlu píseň k filmu \"Addamsova rodina\" \"Addams Groove\". Album se stalo třikrát multiplatinové.\n\n\"The Funky Deadhunter\" je jeho čtvrté album, které bylo vydáno v roce 1994. Album bylo přijato jako album comebackové. Album se stylem lišilo. Nebylo vydáno pod jeho pseudonymem, ale jen jako \"Hammer\", bylo ve tvrdším stylu než předešlá a oproti předešlým se na něm nacházelo poměrně více skladeb. Hity na albu se staly písně \"It's All Good\" a \"Pumps And the Bump\". Bylo oceněno jednou platinou.\n\nV roce 1995 vydal album \"Inside Out\". Rozhodl se vrátit ke své popové image. Skladby na albu byly ve stylu gospelu a dance hip-hopu. Album debutovalo na Billboard Charts na 119. místě. Povedená skladba byla \"Sultry Funk\". Nicméně se album neprodávalo příliš dobře a nedostalo se mu žádného ocenění.\n\nO šest let později, po změnách labelu a osobních problémech, vypustil do světa další album \"Active Duty\". Album následovalo styl předchozího, nijak dobře se neprodávalo. Ke skladbám \"Pop Yo Collar\" a \"No Stoppin' Us\" byly natočeny videoklipy. Nedostalo se mu žádného ocenění.\n\nV roce 2004 Hammer založil label \"Full Blast Digital Music Group\" a vydal další album \"Full Blast\". Nezaznamenalo úspěch, zařazení v hitparádě ani hity. Titulní track \"Full Blast\" byl disstrackem na rappery Eminem a Busta Rhymes.\n\nRok 2006 byl pro Hammera celkem úspěšný. Jako ředitel labelu \"Full Blast Digital Music Group\" se seznámil s producenty Scottem Torchem a Lil Jonem a společně produkovali Hammerovo již deváté studiové album \"Look Look Look\". Z alba vyšel singl \"Look 3x\", byl na něj natočen videoklip. CD se dalo zakoupit pouze digitálně. Dodnes se ho prodalo přes 500 000 kusů, čímž získalo zlatou desku. Píseň \"I Got It From The Town\" byla použita ve filmu \"Rychle a zběsile 3\".\n\n\nV roce 1996 musel vyhlásit bankrot. Dnes má dluh kolem 14 milionů dolarů a prodává autorská práva, polovinu práv na skladbu \"U Can't Touch This\" a 90 % skladby \"Too Legit To Quit\".\nV současnosti žije ve Fremontu v Kalifornii se svou ženou a dětmi.\nStále koncertuje a vyráží na turné, nahrává nové písně. Jeho nejnovější písní je singl I Go produkovaný Lil Jonem, který by měl být na příštím albu jménem \"DanceJamTheMusic\". Dnes se živí také jako kazatel.\n\n"}
{"id": "510908", "url": "https://cs.wikipedia.org/wiki?curid=510908", "title": "Aktivity s využitím koní", "text": "Aktivity s využitím koní\n\nAktivity s využitím koní (AVK) je metoda speciální pedagogiky a sociální práce a pedagogiky, využívající prostředí určeného pro chov koní a práci s nimi, kontaktu s koněm a interakce s ním jako prostředku k motivaci, aktivizaci, výchově a vzdělávání lidí se zdravotním nebo sociálním znevýhodněním nebo se specifickými potřebami. AVK působí v oblasti pedagogiky a v sociálních službách (nikoli ve zdravotnictví jako je to u hipoterapie a Psychoterapie pomocí koní), proto tato disciplína je označována jako aktivita (nikoli terapie). Obor hiporehabilitace, původně pod názvem léčebně pedagogicko-psychologické ježdění (LPPJ). \n\nDěti a dospělí klienti se učí sebepoznání, hodnocení svých dovedností a schopností. Při skupinové lekci se učí například spolupracovat při čištění a ošetřování koní, při nasedání na koně nebo při provádění různých úkolů. Kontakt s koněm vyvolává u klientů emotivní zážitek, podporuje jejich intelektovou složku a pozornost. Kůň je silným motivačním prvkem pro další činnosti, obzvlášť patrné je to při práci s dětmi. Z praxe je patrno, že na člověka má větší vliv vzájemný vztah s koněm než vlastní ježdění, a proto při těchto aktivitách je kladen větší důraz na tuto složku.\n\n\n\n\nPro tuto disciplínu hiporehabilitace se v angličtině používá název „Equine Facilitated Learning“.\n\n"}
{"id": "510909", "url": "https://cs.wikipedia.org/wiki?curid=510909", "title": "Fibonacciho slovo", "text": "Fibonacciho slovo\n\nFibonacciho slovo je specifická posloupnost binárních číslic (nebo obecněji jakýchkoliv dvou symbolů). Fibonacciho slovo získáme podobně jako Fibonacciho číslo, pouze namísto sčítání použijeme zřetězení slov. \n\nNechť S = 0 a S = 01. Nyní můžeme definovat obecný člen posloupnosti Fibonacciho slov: S = SS (pro n > 1). Slovně řečeno – n-tý prvek této posloupnosti získáme tak, že zřetězíme jeho předchozí dva prvky. Fibonacciho slov je nekonečně mnoho. \n\nNekonečné Fibonacciho slovo označujeme S.\n\nTakže nyní máme takovouto posloupnost:\n\nPosloupnost několika prvních číslic z Fibonacciho slov by vypadala takto:\n\n(.) Tato posloupnost zároveň tvoří slovo S.\n\nJiné možnosti, jak definovat následující člen posloupnosti:\n\n\nVýsledek je 01001010. To odpovídá S, které je spočítáno výše.\n\nPokud bychom tento postup aplikovali na jednom slovu (kurzor by se pohyboval po stejném slovu, k jakému by se přidávaly číslice), vygenerovali bychom v nekonečnu S. \n\n\n"}
{"id": "510910", "url": "https://cs.wikipedia.org/wiki?curid=510910", "title": "Nádraží King's Cross", "text": "Nádraží King's Cross\n\nNádraží King's Cross je londýnské nádraží otevřené roku 1852. Nachází se na kraji centrálního Londýna, v obvodě Camden blízko obvodu Islington, nedaleko Euston Road.\n\nNádraží je zmiňováno v sérii knih o Harry Potterovi. V nich se z něj může jezdit nejen na ostatní nádraží, ale i do Bradavic. Do Bradavic vyjíždí červená parní lokomotiva z nástupiště devět a třičtvrtě. Na toto nástupiště se lze dostat přepážkou mezi nástupišti devět a deset.\n"}
{"id": "510914", "url": "https://cs.wikipedia.org/wiki?curid=510914", "title": "United Kennel Clubs International", "text": "United Kennel Clubs International\n\nUnited Kennel Clubs International (\"Mezinárodní kynologická organizace\"; zkratka UCI) je zastřešující mezinárodní organizace, která sdružuje národní kynologické svazy členských států za účelem spolupráce, speciální kynologické činnosti a chovatelství psů. Byla založena 23. října 1976 ve Wiesbadenu (NSR). \n\nPro zařazení do klasifikace nových plemen psů je nutné podání žádosti příslušným národním kynologickým svazem členského státu UCI. Vybraný mezinárodní rozhodčí, zpravidla předseda chovatelské komise UCI, následně posuzuje předvedené zvíře a podává předsednictvu organizace návrh na mezinárodní uznání za oficiální plemeno. \n\nTím může vzniknout u konkrétního psa ambivalentní stav, pokud je za plemeno uznán jen jednou ze dvou kynologických organizací UCI nebo FCI.\n\n\n\n"}
{"id": "510915", "url": "https://cs.wikipedia.org/wiki?curid=510915", "title": "Zingeron", "text": "Zingeron\n\nZingeron, též nazývaný vanilylaceton (systematický název \"4-(4-hydroxy-3-methoxyfenyl)-2-butanon\") je organická sloučenina získávaná ze zázvoru. Jedná se o krystalickou pevnou látku špatně rozpustnou ve vodě, dobře rozpustnou v diethyletheru.\n\nZingeron má podobnou chemickou strukturu jako jiné podobné vonné chemikálie, například vanilin nebo eugenol. Používá se jako ochucovadlo v kořenných olejích a jako kořenná vůně v parfémech.\n\nČerstvý zázvor neobsahuje zingeron; při tepelné úpravě zázvoru se obsažený gingerol transformuje na zingeron pomocí retroaldolové reakce.\n\nSloučeniny obsažené v zázvoru vykazují účinnost proti průjmu způsobovaném termolabilním enterotoxinem produkovaným bakterií \"Escherichia coli\". Tento typ průjmu je hlavní příčinou smrti dětí v rozvojových zemích. Aktivní látkou odpovědnou za tuto účinnost zázvoru je pravděpodobně zingeron.\n\nSyntéza zingeronu z vanilinu je součástí jednoho z experimentů Home Chemistry Society: Příprava zingeronu z vanilinu\n"}
{"id": "510919", "url": "https://cs.wikipedia.org/wiki?curid=510919", "title": "Wang Jüe", "text": "Wang Jüe\n\nWang Jüe (: ; 12. března 1987, Tchaj-jüan, Šan-si) je čínský šachový mezinárodní velmistr.\n\nWang Jüe se narodil 12. března roku 1987 v čínském městě Tchaj-jüan. Šachy se naučil hrát již ve čtyřech letech a brzy potvrdil svou šachovou zdatnost, když roku 1998 vyhrál mistrovství světa juniorů do dvanácti let.\n\nTitul mezinárodního mistra získal již v šestnácti letech v roce 2003 a šachovým velmistrem se stal roku 2004 jako sedmnáctiletý.\n\nRoku 2007 vybojoval druhé místo na Aeroflot Festivalu a první místo na turnaji Cappelle la Grande. V říjnu roku 2007 se stal prvním čínským hráčem, který překročil hranici 2700 ELO bodů.\n\nRoku 2008 vyhrál společně s Magnusem Carlsenem a Vugarem Gašimovem superturnaj Baku Grand Prix s výsledkem +3 =10 -0.\n\nRoku 2009 byl na superturnaji v Linares šestý a na superturnaji Pearl Spring Chess Tournament třetí za Magnusem Carlsenem a Veselinem Topalovem.\n\nSvou zemi Wang Jüe reprezentoval v letech 2004 až 2008 třikrát na šachových olympiádách. Na 37. šachové olympiádě v Turíně roku 2006 uhrál 10 bodů z dvanácti možných, byl celkově druhým nejúspěšnějším hráčem a pomohl tak Číně získat druhé místo.\n\n"}
{"id": "510921", "url": "https://cs.wikipedia.org/wiki?curid=510921", "title": "Domenico Egidio Rossi", "text": "Domenico Egidio Rossi\n\nDomenico Egidiö Rossi (1. září 1659, Fano – 19. února 1715, Fano) byl italský architekt a stavitel.\n\nRossi se narodil na italském pobřeží Jaderského moře. Vzdělání architekta získal v Bologni při malbě kvadratury. Potom pracoval v Praze a Vídni pro několik velkých šlechtických rodin: od 1692 do 1695 pracoval na výstavbě v Praze u českého hraběte Heřmana Jakuba Černína z Chudenic (1659-1710). Když Rossi ohrožoval kordem jednoho štukatéra z okruhu jeho konkurentů, byl na něj vydán zatykač a prchl poté do Vídně. Tak pracoval pro rod Lichtenštejnů v Čechách, na Moravě a ve Vídni. Markrabě Ludvík Vilém I. Bádenský (1655-1707) a jeho manželka Franziska Sibylla Augusta von Sachsen-Lauenburg (1675-1733) najali ho 1697/98 od hraběte Černína a Rossi přišel jako vedoucí výstavby do Rastattu. Rossi plánoval a vytvářel město Rastatt a jeho nejvýraznější prací je zámek Rastatt, Kromě toho byl také činný u dvora markraběte v Durlachu. V letech 1703/1704 podnikl také cestu do Bologně a Fano.\n\nV Rastattu žil Rossi se svou ženou Annou Magdalenou a se čtyřmi dětmi až do smrti markraběte v lednu 1707. Pro vdovu po markraběti byl dvorní stavitel příliš drahý, takže ho několik týdnů po smrti markraběte z jejich služeb propustila a novým dvorním stavitelem jmenovala Rossiho žáka Lorenzo di Saleho. Rossi se vrátil v roce 1708 do Itálie, kde pracoval pro vévodu z Parmy Francesco Maria Farnese (1619-1647). V roce 1708 byl Rossi markraběnkou volán k zodpovědnosti kvůli škodám na vazbě krovů a stropů zámku Rastatt a v Mantua byl nejprve zatčený, ale brzy zase propuštěný.\n\n\n\n"}
{"id": "510922", "url": "https://cs.wikipedia.org/wiki?curid=510922", "title": "USS New Jersey (BB-62)", "text": "USS New Jersey (BB-62)\n\nUSS New Jersey (BB-62) byla bitevní loď amerického námořnictva, postavená během druhé světové války a sloužící až do doby války v Perském zálivu. Je to druhá postavená jednotka třídy \"Iowa\".\n\nKýl lodi byl založen 16. září 1940 v loděnici Navy Yard ve Filadelfii. Trup byl spuštěn na vodu 7. prosince 1942. Do služby se loď dostala 23. května 1943 a ihned se zapojila do válečných operací.\n\nDne 17. února 1944 se USS \"Iowa\" a \"New Jersey\" zúčastnily nájezdu na japonskou základnu na atolu Truk. Poté se podílela na dalších útocích na ostrovy s japonskými základnami v Tichomoří. Zúčastnila se dobývání Mariánského souostroví, bitvy o Filipínské moře a bitvy v zálivu Leyte. Od srpna 1944 sloužila jako vlajková loď 3. loďstva pod velením admirála Williama F. Halseyho. V roce 1945 se podílela na ostřelování a dobývání ostrůvku Iwodžima a souostroví Rjúkjú. Po přezbrojení se vrátila opět jako vlajková loď 5. loďstva do oblasti Pacifiku, aby se podílela na finálních akcích druhé světové války v Tichomoří.\n\nNa počátku osmdesátých let se \"New Jersey\" dočkala poslední reaktivace. V roce 1982 byla přezbrojena a vybavena raketovou výzbrojí. Svá 406mm děla hlavní baterie znovu použila při libanonské krizi v letech 1983-1984. V roce 1986 byla převelena do západního Pacifiku a v letech 1989-1990 operovala v oblasti Perského zálivu. V roce 1991 byla opět postavena mimo aktivní službu a v roce 1999 byla odtažena z Tichého oceánu do Atlantiku.\n\nBitevní loď \"New Jersey\" je od 20. ledna 2000 zakotvena v Camdenu jako památník.\n\n\n"}
{"id": "510926", "url": "https://cs.wikipedia.org/wiki?curid=510926", "title": "Životní styl", "text": "Životní styl\n\nŽivotní styl je systém významných činností a vztahů, životních projevů a zvyklostí typických, charakteristických pro určitý živý subjekt nebo i objekt. Jedná se o souhrn relativně ustálených každodenních praktik, způsobů realizace činností a způsobů chování. Životní styl je výrazně ovlivněn hromadnými sdělovacími prostředky.\n\nŽivotní styl je spolu s příjmem významným atributem sociálního statusu a lze jej vztahovat jak k individuu, tak i k sociálním skupinám. Domácnosti či rodiny objektivně nejčastěji uskutečňují společně ty aktivity, které zároveň bývají subjektivními zálibami jedinců, tyto celky tedy společně sdílí způsoby trávení volného času.\n\nŽivotní styl je dále funkční prvek života, resp. funkční systém člověka i sociálna, který si člověk vybírá z repertoáru dané kultury za určitých podmínek jisté prvky podle svých kritérií (hodnot, cíle atd.) a potřeb; a rovněž to, jak tyto prvky propojuje, transformuje a obohacuje a přetváří do vlastního systému. Je to způsob propojení soukromé a veřejné sféry, přizpůsobování zvolených prvků privátnímu, osobnímu rozměru. Životní styl(y) může být rovněž jistým vzorcem relací člověka mezi jednotlivými sférami a prvky života (životního pole). Nejde o oddělenou sféru života člověka, skupiny, ale spíše o určitý důležitý aspekt všech vztahů, rolí, činností a institucí.\n\nLze jej charakterizovat jako systém významných činností a vztahů, životních projevů a zvyklostí typických, charakteristických pro určitý subjekt. Životním stylem individua lze potom rozumět konzistentní životní způsob jednotlivce, jehož jednotlivé části si vzájemně odpovídají, jsou ve vzájemném souladu, vycházejí z jednotlivého základu, mají společné jádro, resp. určitou jednotící linii, tj. jednotný „styl“, který se jako červená linie prolíná všemi podstatnými činnostmi, vztahy, zvyklostmi apod. nositele daného životního stylu.\n\nKonkrétní podoba životního stylu je ovlivněna dvěma faktory – životními podmínkami (faktor vnější) a jedincem samotným (faktor vnitřní). Vnější faktor – životní podmínky tvoří tzv. mantinely, v nichž se jedinec pohybuje, jedná se o bezprostřední vazbu životních podmínek a životního stylu. Změna životního stylu vyvolaná změnou životních podmínek nemusí mít tutéž míru a kvalitu jako změna životních podmínek a nemusí se projevovat v okamžité časové návaznosti. Příčinou této skutečnosti je např. setrvačnost navyklého dosavadního způsobu života, neochota či snížená schopnost změnit své chování (např. vlivem věku). Tento vnější faktor se mění stejně pro celou populaci, vyvolává změnu životních podmínek a v této probíhající sociální diferenciaci se otvírají či zavírají pro možnosti pro jednotlivé třídy. Vnitřní faktor životního stylu zahrnuje samotný subjekt životních podmínek – tedy jedince – se všemi jeho specifickými až individuálními životními podmínkami, potřebami, hodnotami atd. Jedinec mezi teoreticky existujícími i prakticky realizovatelnými variantami životního stylu hledá tu, kterou ve svých specifických podmínkách může naplnit a která by současně v daném okamžiku nejvíce odpovídala a vyhovovala jeho potřebám, hodnotám a jeho představě o naplnění sociálních rolí, jejichž je nositelem.\n\nVýznamní teoretici moderny se shodují v tvrzení, že se životní styl společnosti postmoderní stále více mění a nabývá na dynamičnosti. „… po roce 1990 […] došlo ke změnám hodnot prosazovaných a oceňovaných společností.“ V postmoderním době se trvalým atributem životního stylu stala nespojitost, nesouslednost lidského jednání, fragmentarizace a epizodičnost různých sfér lidských činností. Člověk si model životního stylu nevybírá, tak jako tomu bylo v tzv. tradiční společnosti, kdy různé modely životního stylu vystupovaly samostatně. Dnes není třeba vybírat si, protože tyto modely existují a vystupují současně a zároveň jsou normou chování každodenního života.\n\nLidé přebírají věci, módu nebo způsoby trávení volného času již vypracované specializovanými organizacemi, a v tomto přebírání jsou ovlivněni konzumem. Výběr však činí z vlastní vůle a svobodně kombinují různé prvky programu, který jim výše zmíněné organizace předkládají. Konzumují i v oblasti zdraví, životního stylu, různých rad, ale i v mnoha dalších oblastech a tento konzum probíhá systémem samoobsluhy. Konzumní éra, která prostupuje celou postmoderní společností, zrušila hodnotu i existenci zvyků a tradic, což vedlo ke vzniku celostátní (ale i mezinárodní) kultury, která je založena na podněcování potřeb a informací. Tato skutečnost způsobila, že se člověk otevřel novinkám a je schopen bez odporu měnit svůj styl života. Onu všudypřítomnou masovou spotřebu lze považovat za důležitý ukazatel toho, že lidé postmoderní společnosti nemají nic proti myšlence společenské změny a ani proti osobní transformaci v tak důležité oblasti jako je životní styl.\n\nJedinec v důsledku měnících se životních podmínek musí ať už více či méně volit z nabízené palety životních stylů, která je vlivem všudypřítomného konzumu ve společnosti značně pestrá, tuto volbu však neuskutečňuje pouze podle svých „omezení“, ale výběr (stejně jako celý život jedince) probíhá „pod implikativním a nereflektovaným tlakem ,společenského životního scénáře‘, který je jedincem vědomě i nevědomě, myšlením i jednáním, pozměňován.“ Život jedince se neustále točí kolem společenského scénáře, který je charakteristický pro určitou společnost, uvnitř té ale existují další diferencované scénáře pro jedince z různých sociálních skupin a pro různé sociální statuty, obsahující dané události, kterých by měl člověk dosáhnout, i věkové rozmezí, kdy by se tak mělo stát. Čím více se jedincův vlastní scénář shoduje se scénářem společnosti, tím snazší je jej realizovat. V různé míře v sociálním časoprostoru realizovaný životní scénář v podobě naplněných životních cílů vytváří životní dráhy, které jsou průsečíkem sociálního pole a entity jedince, v posledních letech ukazuje stále silněji, že životní dráha mladého člověka není oproštěna od vlivu sociální pozice jeho původní rodiny.\n\nAlternativní životní styl je způsob žití, který se odlišuje od tradičních, vžitých očekávání moderní společnosti, zejména pokud se jedná o výběr práce nebo domova. Existují různé skupiny, jejichž životní styl se označuje za alternativní, přičemž jejich alternativní odlišnost souvisí s péčí o zdraví, módou, hudbou, světonázorem atd. Jsou to např. vegetariáni, přívrženci alternativní medicíny, nudisti nebo subkultury jako hippies, goths, skinheadi, příznivci punku či metalu. K těmto skupinám můžeme zařadit také homosexuály, bisexuály apod.\n\nŽivotní styl je důležitý faktor ovlivňující zdraví člověka. V současnosti se pod vlivem negativních dopadů moderní společnosti na životní prostředí dostává do popředí snaha žít zdravě, což zahrnuje základní faktory jako životní rytmus, pohybový režim, duševní aktivita, zvládání náročných životních situací, životospráva a racionální výživa a také péči o tělesné, psychické a duchovní kultury osobnosti. Do zdravého životního stylu patří též život, chůze či turistika naboso.\n\nDimenze životního stylu jsou spjaty se vzděláním jedince popř. s vertikálními charakteristikami profesního postavení, dále má výraznou vazbu na úroveň vzdělání a na životní styl rodiny původu, dále na ni působí z mimostatusových charakteristik typ velikosti místa bydliště, nepříliš výrazný je vliv věku (lze redukovat pouze na frekvenci aktivit volného času) a minimální až nulový význam má diferenciace podle pohlaví. Jednotlivé faktory ovlivňující životní styl povětšinou mezi sebou mají vzájemné vazby. Existují souvislosti mezi sociálním postavením, příjmy, vzděláním a trávením volného času na jedné straně a na straně druhé se životním stylem, který se výrazně diferencuje podle sociálních a sociodemografických charakteristik lidí. Oproti tomu lze nalézt i tvrzení, že jednotlivé sociální statusy jedinců se liší materiálním zabezpečením, mocí a dle některých autorů také prestiží, což ovlivňuje celkovou životní úroveň, životní styl a celkové vyhlídky těch, kdo tyto sociální statusy obsadili, navíc k řídícím statusům se váží charakteristiky jako je věk, pohlaví a „etnicita“, což jsou faktory ovlivňující vzdělání. Ke vzdělání se v postmoderních společnostech úzce váže profese a zaměstnání, které pak prostřednictvím příjmů zpětně ovlivňují životní úroveň a životní styl.\n\nJedním z nejdůležitějších faktorů v zaměstnání je prestiž, která je někdy označována jako funkční prestiž. Sociální prestiž lze charakterizovat jako úctu spojenou s určitým statusem přenášející se na individua, která tento status zaujala. Kromě pracovního postu jsou dalšími výrazy prestiže např. specifický životní styl, dále k symbolům statusu či prestiže patří zejména bydliště, vlastnictví, „prestiž předmětů“ či členství ve specifických organizacích. Možnost uplatnění na trhu práce ovlivňuje výška sociokulturního statusu, nerovnosti sociokulturní se potom prolínají s nerovnostmi socioekonomickými. Výrazem socioekonomických nerovností je sociální stratifikace, v jejímž pozadí stojí společenská dělba práce. Profese v postmoderní společnosti vymezuje statusové skupiny. Podle Maxe Webera se jako statusová skupina označují lidé, kteří si vzájemně připisují stejnou prestiž, sdílí tytéž hodnoty a podobný životní styl. Toto vymezení však není podmínkou, statusové skupiny mohou existovat v rámci tříd či vrstev ale i překračovat jejich hranice.\n\n„Čím déle se společnost vyvíjí směrem […] k postindustriálnímu stupni, tím větší úlohu stupeň (obor) vzdělání hraje jako jeden ze základních kvalifikačních zdrojů umožňujících dosahování odpovídající nebo alespoň přibližně odpovídající úrovně v ostatních rozměrech sociálního postavení: složitost práce, postavení v řízení, příjmová a životní úroveň, kvalitě způsobu života i společenského uznání.“ Vzdělání a kvalifikaci jedince je statusovou charakteristikou podmiňující zaměstnanecký status, což má následně vliv na třídně profesionální zařazení a souhrnný sociální status jedince. Funkce dosaženého vzdělání má v postmoderní společnosti dvě funkce. Za prvé se jedná o dosahování kulturní úrovně a s ní spjatého všeobecného rozhledu, což lze také nazývat enkulturační funkcí. Za druhé jde o získávání praktické kvalifikace nezbytné především pro výkon pracovní (výdělečné) činnosti, pro uplatnění zprostředkovávané tzv. trhem práce.\n\nNa velikosti příjmů a způsobů jejich získávání závisí životní úroveň, životní styl, budoucnost a budoucnost dětí a v neposlední řadě i váženost jedince ve společnosti, bez ohledu na skutečné schopnosti či vlastnosti jedince. V neposlední řadě se potom v příjmech a majetku odráží rozdíly v životní úrovni a životním stylu. „Pohled na životní úroveň rodiny přes příjmy domácnosti odhaluje možnost každodenní spotřeby … v příjmové diferenciaci domácností je pak zakódována nejen současná, ale také budoucí diferenciace celkové životní úrovně a životního stylu.“ Příjem lze získat prostřednictvím toho, jaké má jedinec možnosti disponovat se svými statky a dovednostmi. Šance jedinců dosáhnout určitých životních podmínek a osobních životních zkušeností určuje třídní postavení.\n\nŽivotní styl hraje důležitou roli, neboť zastává aktivní roli činitele, který spoluvytváří sociální status, protože se zřetelně váže ke sféře nejsvobodnějšího rozhodnutí – volného času. Činnost člověka ve volném čase je možné vymezit jako články řetězce příčin a důsledků, které jsou výrazem subjektivní stránky jedince, jeho potřeb a zájmů. Dále je volný čas ve svém rozsahu a obsahu systémově provázán s daným typem společnosti, kterému odpovídají určité hodnoty, instituce, vzorce chování a sociální mechanismy spojené s naplňováním volného času. Jestliže společnost zabezpečí kvalitní trávení volného času dětí a mládeže, urychlí tím rozvoj obecných specifických schopností mladé generace a potlačí rozvoj negativních sociálních rysů. Jednoduše je volný čas komplexem činností, k jejichž vykonávání se člověk rozhodl sám ze své vlastní vůle a vykonává je zpravidla pro ně samé. Tento čas není vymezen konkrétně ani obsahově, ani časově – je to ten časový prostor, který člověku zbývá. Koncem devadesátých let minulého století dochází k vyhraňování volného času a u řady aktivit se zvyšuje frekvence. Vyhraňování činností ve volném čase je výrazem obratu ve vývoji společnosti. Průběh diferenciačních procesů ve společnosti vede od nivelizované homogenní společnosti let osmdesátých ke společnosti diverzifikované především majetkově, ale i sociokulturně.\n\nČas jedince je možné rozdělit na čas pracovní, který vymezuje jako vlastní pracovní činnost jedince – zaměstnání, a čas mimopracovní. Čas mimopracovní se dále dělí na vázaný a volný. Přičemž čas vázaný zahrnuje rutinní, opakující se činnosti, které souvisí se zachováním biofyziologické existence jedince a uchováním jeho psychiky a sociálního minisystému (chod rodiny a domácnosti) a dále různé mimopracovní povinnosti.\n\nTvorba jistých představ se výchovným působením předává z generace na generaci – např. výhodnost dělnického povolání vůči nedělnickému (služby) přežívá v určitých skupinách stále. „… existence, ba dokonce i jisté posilování, zřetelných vlivů třídního i statusového uspořádání na formování postojů obyvatelstva k celé řadě klíčových otázek současného […] života svědčí o tom, že […] statusová a třídní uskupení nejsou abstraktní, neživou konstrukcí. Jsou především zakotvena v souhrnu objektivních sociálních vztahů, […], jimiž je sociálními vztahy vytvářená struktura ovlivňována. Současně pak tato struktura […] sama vyvolává změny v názorech, postojích a hodnotových orientacích lidí a tím je samozřejmě také stimuluje k určitým směrům praktického zájmového chování…“\n\nV determinaci životního stylu se výrazně prosazují mezigenerační i vnitrogenerační vztahy, jedná se především o životní styl rodiny původu, vliv úrovně vzdělání vlastní ale i partnera a vlastního profesního postavení.\n\nJedním ze základních hledisek strukturujících společnost prostorový neboli územní rozměr, který v analýze sociální struktury může hrát tři doplňující se role. První rolí je diferenciační úloha, ve které je území (lokalita) pasivním dějištěm společenského pohybu. Je to terén, kde probíhají společenské procesy. Vše, co se odehrává ve společnosti se odehrává i v území, a tak do území může být promítáno, územím se v tomto případě rozumí i jakési zázemí. Roli druhou sehrává integrační úloha, kde je území považováno za aktivní činitel společenského pohybu, má pozitivní vliv při vytváření sociální organizace a při posilování její sociální struktury. Poslední rolí je transformační úloha – prostorové sociální procesy měnící případně vytvářející prostorovou a tím i sociální strukturu společnosti ovlivňují rozmístění obyvatelstva a jeho prostorové chování.\n\nReálné aktivity i jejich subjektivní učení nevychází pouze z daného subjektu jedince či skupiny mládeže, ale mají své zázemí v rodině. Zájmy a aktivity jedince navazují na hodnotové orientace, kulturu a způsob života jeho rodiny. Prostřednictvím dítěte, mladého jedince a mladé generace, tak reprodukují rodina a společnost své aktivity a hodnoty na úrovni adekvátnější nové sociální skutečnosti. Stále více roste význam kulturního kapitálu výchozí rodiny a zvyšuje se jeho autoreprodukci, univerzální hodnota vzdělanosti tak zjevně určuje životní strategie rodičů a jejich dětí.\n\nMóda je napodobením daného vzoru, napodobením tohoto vzoru pak jedinec uspokojuje potřebu určité sociální opory. Móda přivádí jedince na cestu, po níž kráčejí všichni, poskytuje obecný základ, který přeměňuje chování každé osoby v pouhý příklad. Uspokojuje však i potřebu rozdílnosti a sebeodlišení, což provádí na jedné straně změnou obsahů, která dnešní módě dává individuální ráz, jímž se liší od módy jiných historických etap. Ještě výrazněji se jí to daří tím, že podoby módy jsou vždycky dány módou určitých tříd. Móda vyšší vrstvy se liší od módy vrstvy nižší a bývá také opuštěna v tomtéž okamžiku, kdy si ji tato nižší vrstva začne osvojovat. Prostřednictvím módy se tendence k sociálnímu vyrovnání spojuje v rámci jednotného jednání s tendencí k individuální odlišnosti a ke změně.\n"}
{"id": "510927", "url": "https://cs.wikipedia.org/wiki?curid=510927", "title": "Kreatinfosfát", "text": "Kreatinfosfát\n\nKreatinfosfát (též fosfokreatin, PCr nebo Pcr; systematický název \"N\"-methyl-\"N\"-(fosfonokarbamimidoyl)glycin) je fosforylovaná molekula kreatinu, která poskytuje rychle mobilizovatelnou rezervu vysokoenergetických fosfátů v kosterním svalstvu a mozku. Kreatinfosfát může anaerobně poskytovat fosfátovou skupinu pro ADP za vzniku ATP během prvních 2 až 7 sekund od počátku intenzivního svalového nebo neuronového úsilí. Naopak nadbytek ATP lze při malé zátěži využít pro konverzi kreatinu na kreatinfosfát. Reverzibilní fosforylace kreatinu (tj. reakce probíhající oběma směry) je katalyzována několika kreatinkinázami. Přítomnost kreatinkinázy (CK-MB, MB znamená sval/mozek) v krevní plazmě je známkou poškození tkáně a používá se při diagnostice infarktu myokardu.\n\nSchopnost buněk regenerovat kreatinfosfát z nadbytku ATP během odpočinku, stejně jako použití kreatinfosfátu pro rychlou regeneraci ATP během intenzivní aktivity, poskytuje prostorovou a časovou rezervu koncentrace ATP. Jinými slovy, kreatinfosfát působí jako vysokoenergetická rezerva ve spřažené reakci; energie vydaná při poskytování fosfátové skupiny se používá k regeneraci jiné sloučeniny - v tomto případě ATP. Kreatinfosfát hraje zvlášť důležitou roli ve tkáních, které mají vysokou, kolísavou spotřebu energie, jako je tomu u svalů a mozku.\n\nHuman Metabolome Database, University of Alberta\n"}
{"id": "510929", "url": "https://cs.wikipedia.org/wiki?curid=510929", "title": "Konsumpční křivka (hydrologie)", "text": "Konsumpční křivka (hydrologie)\n\nKonsumční (též konsumpční) neboli měrná křivka je vztah mezi vodním stavem na měrném objektu nebo ve vodním toku a objemovým průtokem vody tímto objektem či tokem. Podle typu měrného objektu může být konsumční křivka stanovena analyticky (např. v případě měrných přelivů, žlabů a pod.) nebo empiricky, na základě statistického zpracování řady měření za různých vodních stavů (např. pro limnigrafickou stanici). Empirická konsumční křivka mívá oproti analytické křivce jistá specifika (hysterezi, sezónnost a pod.).\n\nTypickým příkladem analytické konsumční křivky může být např. měrná křivka často používaného měrného obdélníkového přelivu s boční kontrakcí (Ponceletova přelivu), kde je jednoznačný vztah mezi přepadovou výškou formula_1 [m] a průtokem formula_2 [ms] dán rovnicí (viz např. ):\n\nformula_3\n\nkde formula_4 [-] je tzv. součinitel přepadu, formula_5 [m] délka přelivné hrany a formula_6 [ms] tíhové zrychlení. \n\nSoučinitel přepadu je pro tento typ přelivu dosti složitou funkcí přepadové výšky formula_1, délky přelivné hrany formula_5, šířky přívodního koryta formula_9 [m] v hladině před přelivem a výšky přelivné hrany nade dnem formula_10 [m], nebo poměru průtočné plochy koryta formula_11 [m] a průtočné plochy ve výřezu přelivu formula_12 [m]:\n\nformula_13.\n\nEmpirická měrná křivka se konstruuje pro převážnou většinu vodoměrných profilů na vodních tocích. Pro její spolehlivé vytvoření je zapotřebí větší množství dat; z toho plyne, že základní vlastností vodoměrného profilu musí být jeho stabilita, aby data byla co možná homogenní. Data se standardně získávají měřením průtoku (zpravidla hydrometrováním) za různých vodních stavů; rozsah vodních stavů při měření je žádoucí co nejširší, extrapolace měrných křivek nebývají příliš spolehlivé. Získané dvojice vodní stav formula_14 [m] – průtok formula_2 [ms] se vynášejí do grafu formula_16 v souřadnicích kartézských nebo často i logaritmických (v nich se níže uvedená křivka zobrazuje jako přímka) a statistickými metodami vyrovnávají křivkou, obvykle o rovnici:\n\nformula_17\n\nkde formula_18 [m] je vodní stav při nulovém průtoku a formula_19 [-] a formula_20 [-] jsou empirické součinitele. Pokud je tvar koryta složitější, případně za zvýšených vodních stavů (povodní) dochází k vybřežení, může mít konsumční křivka několik úseků popsaných samostatnými rovnicemi. Koncové body těchto dílčích úseků na sebe samozřejmě musí navazovat.\n\nKromě vlastní konsumční křivky je vhodné ze získaných dat zpracovat další závislosti typu formula_21 kde formula_11 [m] je průtočná plocha, formula_23 kde formula_24 [m] je omočený obvod, případně i formula_25 kde formula_26 [m] je hydraulický poloměr. Dále jsou žádoucí křivky formula_27 kde formula_28 [ms] je střední průřezová rychlost, a formula_29 kde formula_30 [m] je součinitel drsnosti. Mnohdy jsou užitečné i další závislosti, např. formula_31 kde formula_32 [ms] je střední povrchová rychlost, která je využitelná např. za povodní pro měření plovákovou metodou. Tyto další křivky jsou užitečné zejména pro kontrolu stability a dalších vlastností měrného profilu, a pro případnou extrapolaci konsumční křivky.\n\nV korytech vodních toků dochází během roku k přirozeným změnám – na jaře začíná vzrůst submerzní i ripariánní vegetace, které ovlivňují hydraulické odpory a tím i závislost průtoku na vodním stavu (viz např. Chézyho rovnice a Chézyho rychlostní součinitel). Vegetace dosahuje největšího rozsahu a hustoty během léta, pak zase mizí. V zimě může dojít k zámrzu, v některých úsecích toků se může tvořit dnový led, který jednak značně ovlivňuje průtočný profil (který ledem zarůstá), jednak podstatně zvyšuje hydraulickou drsnost koryta. Z těchto důvodů může být nutné vyhodnotit několik konzumčních křivek pro různá roční období, resp. různý stav koryta.\n\nPři větší a rychlejší změně vodního stavu se oproti ustálenému stavu (který se běžně mlčky předpokládá) mění sklon hladiny a současně dochází i ke změně průtoku, takže se mění sklon čáry energie. To ovšem znamená, že na čele průtokové (např. povodňové) vlny jistému vodnímu stavu odpovídá větší průtok než za téhož stavu při ustáleném proudění. Na sestupné větvi průtokové vlny je situace opačná – sklon hladiny je menší než za ustáleného proudění a tudíž stejnému vodnímu stavu jako za ustáleného proudění odpovídá menší průtok (viz Chézyho rovnice). Z toho též vyplývá, že maximální průtok nenastává za maximálního vodního stavu, ale ještě před jeho dosažením, a průtok za maximálního vodního stavu je menší než průtok maximální.\n\nMalá extrapolace není obvykle problém; pro kontrolu správnosti lze použít pomocné křivky zkonstruované spolu s křivkou konsumční (viz výše). Správnost extrapolace lze ověřit na bázi dat získaných za povodní. Protože za větších povodní je měření průtoku zpravidla velmi problematické až zcela vyloučené, využívá se k určení povodňového průtoku tzv. povodňových značek – stop zanechaných vodou v terénu, na stromech, stavbách a pod. Tyto značky zachycují polohu hladiny při maximálním vodním stavu; vzhledem k nejistotám určení parametrů potřebných k výpočtu průtoku se na rozdíl mezi maximálním průtokem a průtokem při maximálním vodním stavu nebere zřetel.\n\nV terénu se vytýčí a zaměří nejméně dva příčné profily, ze známé polohy povodňových značek v profilu se určí omočený obvod a průtočná plocha v každém profilu. Ze známé polohy povodňových značek v jednotlivých profilech se nivelací stanoví sklon hladiny za maximálního vodního stavu, a dále se odhadne součinitel drsnosti v jednotlivých úsecích měrné trati. Výpočet průtoku se provede metodou, odvozenou z metody pro výpočet podélného profilu hladiny ustáleného nerovnoměrného proudění(viz např. pro dva zaměřené příčné profily): \n\nformula_33 \n\nkde formula_34 [m] je rozdíl hladin v horním a dolním profilu, formula_35 [-] ztrátový součinitel, formula_36 [m] a formula_37 [m] jsou průtočné plochy vdolním a horním profilu, a formula_38 [m], formula_39 [m] a formula_40 [ms] jsou hodnoty hydrulického poloměru, průtočné plochy a Chézyho rychlostního součinitele určené jako aritmetický průměr z hodnot v horním a dolním profilu. \n"}
{"id": "510930", "url": "https://cs.wikipedia.org/wiki?curid=510930", "title": "Střevlík kožitý", "text": "Střevlík kožitý\n\nStřevlík kožitý (\"Carabus coriaceus\") je dravý brouk, největší zástupce čeledi střevlíkovitých v Česku. V celé Evropě ho velikostí předstihuje pouze střevlík \"Procerus gigas\" z jihovýchodní Evropy. Střevlík kožitý dosahuje délky těla 33 až 40 milimetrů. Nápadný je svou mohutností a také černými krovkami s kožovitě vrásčitou strukturou.\n\nTéměř celá Evropa. Ze severu na jih od jižní Itálie a Francie až do středního Švédska a Norska, ze západu na východ od Francie přibližně k Petrohradu. Nevyskytuje se na Pyrenejském poloostrově, Britských ostrovech a ve Finsku. V celém areálu vytváří druh 6 poddruhů. V Česku se vyskytuje poddruh \"Carabus coriaceus coriaceus\", který obývá většinu Evropy.\n\nVyskytuje se v listnatých (zejména dubových či bukových) a ve smíšených lesích, méně často v zahradách, parcích nebo v okolí vinic. Od nížin až k horní hranici lesa. Není hojný, celkově spíše na ústupu.\n\nPřes den jsou brouci zalezlí pod kameny, kmeny, či v jiných úkrytech. Občas vylézají i ve dne, ale aktivní jsou převážně v noci, kdy loví kořist. Živí se různými plži, hmyzem nebo žížalami. Jsou velice žraví. Střevlík kožitý je neschopný letu, protože má zakrnělá zadní křídla. Je-li napaden, může zaujmout výhrůžný postoj - vztyčí tělo na dlouhých nohách, rozevírá kusadla a ze žláz na zadečku vypouští páchnoucí sekret. Tento brouk patří k dlouhověkým, dožívá se dvou až tří let.\n\n"}
{"id": "510932", "url": "https://cs.wikipedia.org/wiki?curid=510932", "title": "Ochrana přírody (časopis)", "text": "Ochrana přírody (časopis)\n\nOchrana přírody (\"The Nature Conservation Journal\") je časopis státní ochrany přírody vycházející od roku 1946. V roce 2010 vychází 65. ročník. Tištěno celobarevně na křídovém papíře o 38 stranách + občasná kulérová příloha. Vydavatelem je Agentura ochrany přírody a krajiny ČR ve spolupráci se Správou jeskyní České republiky.\n\n"}
{"id": "510935", "url": "https://cs.wikipedia.org/wiki?curid=510935", "title": "Hydrogamie", "text": "Hydrogamie\n\nHydrogamie je způsob opylení krytosemenných rostlin pomocí vody. Vyskytuje se u některých vodních rostlin, nikoliv však u všech. Některé mají květy nad hladinou a jsou opylovány pomocí větru (anemogamie) nebo hmyzu (entomogamie). Rostliny opylované vodou mají květy pod vodou, řidčeji při vodní hladině, podobně jako u rostlin opylovaných větrem nejsou třeba lákadla pro opylovače, proto okvětí nebo koruna je zakrnělá či zcela chybí. Pyl bývá dlouhý a a slepuje se, aby lépe splýval a zachytával se na k tomu uzpůsobené dlouhé blizny.. Není nutná ochrana před vyschnutím, proto u mnohých hydrogamních rostlin chybí exina (vnější vrstva) u pylového zrna. Příkladem rostliny opylované vodou je třeba řečanka (\"Najas\"), \"Posidonia\", růžkatec (\"Ceratophyllum\") nebo některé druhy rodu hvězdoš (\"Callitriche\").\n"}
{"id": "510936", "url": "https://cs.wikipedia.org/wiki?curid=510936", "title": "Osina", "text": "Osina\n\nOsina (arista) je vláskovitý nebo štětinovitý výrůstek, často dosti dlouhý, drsný a tuhý, dlouhý i přes 1 cm. Vyskytuje se v jednoduchém květenství klásku, např. u čeledi lipnicovité (\"Poaceae\") nebo šáchorovité (\"Cyperaceae\"). Osinou je zakončena pleva nebo častěji plucha, což jsou ochranné obaly semene které ho chrání při dozrání proti poškození. Podle toho kde osina vniká se rozlišuje na:\nOsiny u některých rostlin také slouží podpoře rozmnožování. Např. u kakostů je osina vývrtkovitě stočena a u posledního závitu pravoúhle kolénkovitě ohnutá. Navlhčením rosou nebo deštěm se osina narovná a ostře zašpičatělou částí se zavrtává se semenem do země. Podobně funguje dlouhá osina na pluchách kavylů, ovsů, ovsířů a jiných druhů trav. U některých rostlin umožňuje osina navlháním a vysušováním i posunout semeno do místa s měkčí půdou.\n\nOsiny pro svůj ostrý hrot způsobují i nepříjemné problémy mnoha savcům např. psům, kterým se zapichují (v lepším případě) do tlapek a způsobují záněty. \n"}
{"id": "510937", "url": "https://cs.wikipedia.org/wiki?curid=510937", "title": "Mistrovství světa v cyklokrosu 2010", "text": "Mistrovství světa v cyklokrosu 2010\n\nMistrovství světa v cyklokrosu 2010 bylo 61. cyklokrosovým šampionátem v pořadí. Konalo se ve dnech 30. a 31. ledna 2010 ve městě Tábor v České republice. Počtvrté se tak světové mistrovství v cyklokrosu uskutečnilo na českém území (po MS 1972 v Praze, MS 1987 v Mladé Boleslavi a MS 2001 právě v Táboře). Pro pořadatelskou zemi skončil šampionát úspěšně, když tituly mistrů světa získali Zdeněk Štybar v elitní mužské kategorii a Tomáš Paprstka v kategorii juniorů.\n\nZávodní trať, zhruba z poloviny totožná s tratí z roku 2001, je vytyčena na pravém břehu řeky Lužnice, v severním sousedství sídliště Nad Lužnicí, asi 3 km jihovýchodně od historického centra Tábora. Jeden okruh měří 3320 m s celkovým převýšením 60 m (nadmořská výška 396 až 419 m).\n\n\"(31. ledna 2010, 14:00 SEČ)\"\n\"(30. ledna 2010, 14:00 SEČ)\"\n\nPoznámka: Poláci Pawel Szczepaniak a Kacper Szczepaniak, kteří dojeli na 1. a 2. místě měli po závodě pozitivní dopingový test na EPO. Z tohoto důvodu jim medaile byly dodatečně odebrány a byly předány závodníkům, kteří skončili na dalších místech v pořadí.\n\n\n\"(30. ledna 2010, 11:00 SEČ)\"\n\"(31. ledna 2010, 11:00 SEČ)\"\n"}
{"id": "510939", "url": "https://cs.wikipedia.org/wiki?curid=510939", "title": "Fiat G.91", "text": "Fiat G.91\n\nFiat G.91 byl lehký proudový bitevní letoun vyvinutý italskou firmou Fiat Aviazione.\n\nProjekt G.91 vznikl v roce 1953 jako reakce na výběrové řízení NATO za účelem sjednocení leteckého parku jeho členských států. Požadavek zněl na konstrukčně robustní stíhací bombardér, nenáročný na údržbu, se schopností operovat z kvalitativně horších VPD. G.91 vycházel z typu North American F-86 Sabre, který tehdy společnost FIAT montovala z dílů dodávaných z USA.\n\nKrátce po zalétání prototypu 9. srpna 1956 se stroji za letu utrhly ocasní plochy, nastalo tedy zdržení s přestavbou druhého prototypu, který byl zalétán v červenci 1957. Měl instalovanou pohonnou jednotku Bristol BOr.3 Orpheus o tahu 21,59 kN oproti BOr.1 o 18,04 kN u prvního prototypu. Došlo tak ke zlepšení výkonů a letových vlastností.\n\nPro nezájem kontinentálních států NATO o letoun Fiat G.91 se jeho sériová výroba soustředila na objednávky Itálie a NSR. Stroje Aeronautica Militare nesly označení \"G.91R-1\", \"G.91R-1A\" a \"G.91R-1B\", které byly vyrobeny v celkovém počtu 98 kusů. Produkce dále zahrnovala 78 bojově cvičných letounů \"Fiat G.91T-1\". Motory Bristol-Siddeley 803 Orpheus o tahu 22,22 kN vyráběl v licenci FIAT. Výzbroj tvořila čtveřice pevných kulometů M-3 ráže 12,7 mm, dva vnitřní pylony pro závěsné zbraně nebo nádrže unesly 227 kg a dva vnější 113 kg. V přídi byly zabudovány tři fotografické přístroje.\n\nItalské letectvo vytvořilo ze 16 strojů ověřovací série reprezentační akrobatickou skupinu Pattuglia Acrobatica Nazionale (Frecce Tricolori) se sídlem v Rivoltě, jejíž Fiaty byly označeny \"G.91PAN\".\n\nLuftwaffe odkoupila nejprve přímo z Itálie 50 letounů série \"G.91R-3\", následně pak 44 bojově cvičné \"G.91T-4\". Jejich hlavňová výzbroj se skládala ze dvou kanónů DEFA 5-52 ráže 30 mm, každý se zásobou 125 nábojů. Další 294 kusy pak postavilo v licenci sdružení firem Messerschmitt, Heinkel a Dornier, zatímco na výrobě motorů se podílel MAN a FIAT. Rovněž německá verze nesla označení G.91R-3 a vedle detailů ve vybavení se odlišovala i silnější konstrukcí křídla, takže i na vnějších závěsech mohla nést náklady do hmotnosti 454 kg. NSR převzala také sérii 50 letounů \"G.91R-4\" určenou původně pro Řecko, které ji však nepřijalo. Řecké vojenské letectvo v roce 1961 testovalo pouze jeden exemplář.\nDalším zákazníkem se stalo Portugalsko.\n\nOd prosince 1966 společnost FIAT testovala dvoumotorový prototyp Fiat G.91Y s dvojicí pohonných jednotek General Electric J85-GE-13A po 18,13 kN, uložených vedle sebe v rozšířeném trupu. V letech 1971-76 vojenské letectvo Itálie odebralo 45 strojů, které namísto kulometů nesly dva kanóny DEFA 552. Trup letounu G.91Y vycházel ze základního trupu cvičného G.91T, u kterého byla zadní kabina odstraněna a nahrazena další palivovou nádrží. Kapacita paliva tak byla dvojnásobná než u předcházejících jednomístných verzí.\n\n\n\n\n\n"}
{"id": "510941", "url": "https://cs.wikipedia.org/wiki?curid=510941", "title": "Kočkodan", "text": "Kočkodan\n\nKočkodani je společný český název pro pět rodů \"Allenopithecus\", \"Cercopithecus\", \"Erythrocebus\", \"Chlorocebus\" a \"Miopithecus\". Jsou to úzkonosí primáti z čeledi kočkodanovití, menší až středně velké opice obývající rozmanité ekosystémy subsaharské Afriky.\n\nVšichni kočkodani mají poměrně štíhlý trup, dlouhé a štíhlé končetiny a dlouhý neredukovaný ocas, mají průměrnou hmotnost od 3 do 7 kg. Žijí v rozlehlých a rozličných oblastech Afriky jižně od Sahary, a jsou k tomuto životu různě přizpůsobeni. Většina kočkodanů, až na kočkodana husarského, nejrychlejšího běžce mezi primáty, je více či méně uzpůsobena výrazně delšími zadními končetinami k životu na stromech. Lebku mají poměrně štíhlou a čelisti, v porovnání s ostatními kočkodanovitými, kratší. Pohlavní dimorfismus se projevuje především délkou špičáků a velikosti těla, i když rozdílnost ve velikosti není tak patrná, jako u paviánů.\n\nVytvářejí komunity složené z několika jedinců, a to jak v rámci jednoho druhu, tak i mezidruhově, například s mandrily, mangabeji nebo guerézami. Vyspělá ekologická diferenciace je pro takováto uskupení nezbytností. Sympatrický výskyt kočkodana muido, kočkodana pruhohřbetého a kočkodana bělonosého s mandrily není výjimečností. Nekonkurují si ani způsobem a frekvencí využívání jednotlivých stromových pater, ani potravním druhem. Kočkodan pruhohřbetý žije především v horních patrech korun stromů, je výrazně plodožravý, loví pohyblivý hmyz a téměř vůbec nepojídá listy. Kočkodan bělonosý je vázán svým výskytem na střední patra korun, živí se listy, květy a loví pohybující se i ukrytý hmyz. Kočkodan muldo obývá spodní patra korun, občas sestupuje i na zem, převážnou část jídelníčku mu tvoří listy, konzumuje méně plodů a zřídka kdy hmyz.\n\nTypickým znakem kočkodanů je pohyb po všech čtyřech končetinách, a to i ve větvích. Toto kočkodani ovládají nejlépe ze všech druhů opic. Dlouhý ocas jim pak pomáhá při skocích. Všeobecně kočkodanům jako potrava slouží hlavně ovoce, semena, listy, traviny, kořínky drobní živočichové, ptáci, savci, ještěrky.\nPohlavní zralosti dosahují samice zhruba ve 4 a půl letech, samci pak v pěti letech. Doba březosti je asi 165 dní. Kočkodani se mohou dožívat až třiceti let.\n\nZajímavým znakem kočkodanů je obranná strategie proti predátorům. Mají značně rozvinutou komunikaci. Byl pozorován u některých jedinců primitivní „jazyk“, kdy na určitý zvukový signál reagovali všichni jedinci, až na mláďata, v tlupě obdobně. Tento akustický signál se však dle oblastí liší. Varování kočkodana obecného žijícího v Senegalu nerozumí kočkodani obecní žijící v Malawi. Pozoruhodné může být i to, že hlídkující jedinec svými projevy přitahuje pozornost dravce a poskytuje tím drahocenný čas ostatním. Úkryt nacházejí nejen v zeleném baldachýnu, ale někteří kočkodani jsou dobrými plavci a před predátory skáčou do vody. Kočkodani talapoini se dravcům dokonce aktivně a mnohdy úspěšně brání.\n\nUvedených pět rodů tvoří tribus kočkodani, který lze rozdělit podle místa výskytu do tří skupin:\n\n\nhttps://web.archive.org/web/20090323003211/http://www.afrikaonline.cz/view.php?cisloclanku=2009022001\n"}
{"id": "510942", "url": "https://cs.wikipedia.org/wiki?curid=510942", "title": "Multiagentní sociální simulace", "text": "Multiagentní sociální simulace\n\nMultiagentní sociální simulace, někdy také Multiagentní modely sociálních organizací; anglicky: \"Agent Based Social Simulation\" (ABSS), je vědecká disciplína zabývající se simulacemi sociálních fenoménů prostřednictvím multiagentních modelů za využití počítačů. Jinými slovy jde o obor využívající multiagentní modelování k sociálním simulacím. Lidský jedinec je modelován jako agent, implementovaný většinou v podobě softwarového agenta.\n\"Multiagentní sociální simulace\" (ABSS) vznikají jako kombinace tří vědeckých přístupů: Sociálních věd, počítačového simulování a multiagentních simulací (MAS).\n\n\"Multiagentní sociální simulace\" (ABSS) jsou v současné době stále častěji používány při zkoumání samoorganizace globální dynamiky u procesů jako jsou vývoj kooperace, vznik konfliktů, dynamika dopravy nebo tržní selhání.\n\nPrvní rozsáhlý multiagentní sociální model, nazvaný Sugarscape, vytvořili v 90. letech Joshua M. Epstein a Robert Axtell, aby simulovali a zkoumali roli sociálních jevů jako jsou sezónní migrace, znečištění, pohlavní rozmnožování, boj, přenos nemoci a kulturní jevy. Tento model myšlenkově stavěl na závěrech ekonoma Thomase Schellinga, prezentovaných roku 1969 v článku „Models of Segregation“, který představoval první generaci sociálních simulací, která se potýkala s omezeními plynoucími z tehdejší výpočetní kapacity počítačů. Epstein s Axtelem svůj sociální model implementovali prostřednictvím multiagentního modelu – zdokonalené koncepci multiagentního modelování, prezentované matematikem Johnem Conwayem v podobě jeho Game of Life.\n\nV nedávné době vyvinul Ron Sun metody multiagentního modelování založené na lidském poznání, známé jako kognitivně sociální simulace.\n\nMezi další techniky sociální simulace patří (Gilbert, Troitzsch; 2005):\nSystémová dynamika, Mikrosimulace, modely front, vícevrstvá simulace, celulární automaty a učící modely.\n\nMultiagentní systém (Multi-Agent System, MAS) je dynamický systém složený z množství vzájemně interagujících aktivních a autonomních prvků, tzv. agentů. Autonomie znamená absenci centrálního řízení z vnějšího prostředí. Míra autonomie se může lišit a závisí na prostředí ve kterém je agent realizován. Termín agent je velmi široký. Může označovat společenství, organismus nebo fyzický systém (např. robot), který existuje v reálném světě. V kontextu multiagentních systémů však termín agent většinou označuje nějakou relativně autonomní softwarovou aplikaci.\n\nNa poli ABSS se pozornost přesouvá od technické realizace agentů ke sledování, vyhodnocování a interpretaci chování modelů jako celku. I agenty řízené velmi jednoduchými pravidly mohou v některých případech produkovat velmi komplexní globální dynamiku. Toto chování souvisí s jevem emergence. Na poli společenských věd se dlouho vedly spory zda lze hovořit o emergenci v souvislosti se sociálními fenomény. Teoretici společenských věd v nedávné době v této souvislosti začali zdokonalovat koncept emergence chování v sociálních vědách (Kontopoulos, 1993; Archer, 1995; Sawyer, 2001 a další)\n\nV kontextu \"multiagentních sociálních simulací\" představují agenty zjednodušené modely některých rolí reálných individuí – např. hledání potravy, vzájemná komunikace, šíření nějakého typu chování, zápas o zdroje, prodej a nákup komodit2 apod. Vhodně navržený model, přesto a někdy právě proto, že je vždy nesmírně zjednodušeným popisem části reality, může odhalit nějakou vlastnost chování zkoumaného systému, kterou je možno zobecnit i na fungování tohoto systému v realitě. Multiagentní modely sociálních systémů pomohly porozumět procesům jako je například evoluce kooperativního a koordinovaného chování, vznik koalic, šíření inovací či tvorba tržních cen.\n\nBonobeau (1998) identifikuje tři hlavní oblasti, kde je možné využít multiagentní modely pro predikce chování konkrétních sociálních systémů. Je to modelování \"toků\", \"trhů\" a \"organizací\".\n\n\nPodle Tesfatsiona (2005) je možná nejdůležitější otázkou související se vztahem multiagentních modelů a klasických modelů to, zda adaptace agentů s omezenou racionalitou a kognitivními schopnostmi je schopna nahradit agenty s vysokou mírou optimalizující racionality, které předpokládá např. klasická ekonomická teorie.\nObecně můžeme identifikovat následující situace, kdy je vhodné použít multiagentní model.\n\nSociální modely jsou většinou těmito charakteristikami přímo typické.\n\nV kontextu vědeckého využití je využíváno ABSS především za třemi hlavními účely (Gilbert, Troitzsch; 2005): \"porozumění\", \"predikce\" a jako pomoc při \"formalizaci a dokazování\". Pro jednotlivé účely se pak používají odlišné postupy při abstrakci a modelování\n\n\n\n\n\n\n\n\nEtnocentrismus\nVelice perspektivním a přínosným se ukázalo zkoumání etnocentrismu pomocí MAS (Hoffman, 2000). Stěžejní články Davida Axelroda o evoluci kooperace (Axelrod, 1987) vymezily tuto oblast a patří mezi jedny z nejcitovanějších nejen na poli multiagentních simulací.\nAxelrod se v nich zabýval iterovanými sehrávkami vězňova dilematu.\nEtnocentricita je druh podmíněné kooperace, resp. způsob chování, při kterém příslušník nějaké skupiny – etnika má tendenci preferovat kooperaci s příslušníky svého etnika (kooperovat při hře vězňova dilematu) a nekooperovat s příslušníky jiných etnik. Etnocetricita je velmi rozšířený způsob chování, který vzniká již při velmi subtilních odlišnostech mezi skupinami. Empirické výzkumy ukazují, že vzniká dokonce i v případě, kdy je kooperace je drahá, tj. stojí agenta nějaké zdroje. Je silnější pokud je etnikum vystaveno nebezpečí, musí soutěžit o vzácné zdroje nebo jsou spolu skupiny v blízkém prostorovém kontaktu. Empirický výzkum též ukázal, že ochota kooperovat se svým etnikem a neochota kooperovat s cizím etnikem jsou různé procesy, proto je nutno je při modelování oddělovat.\n\nImplementace známého modelu evoluce etnocentrického chování navrženého Hammondem a Axelrodem (2003) je volně dostupná v knihovně modelů distribuce programu NetLogo.\n\nEkonomie\nV oblasti ekonomie jsou multiagentní simulace používány ve významné míře. Jedním z nejatraktivnějších polí je modelování finančních trhů. V českém prostředí je významným výzkumníkem Jan Burian\n\nNáboženství\nMultiagentní simulace náboženství (angl. Multiagent Religion Simulation: MARS) se zaměřuje na modelování religionistických teorií za účelem jejich ověření či pochopení jejich mechanismů. Významnými představiteli jsou Laurence Iannaccone a Michael Makowsky, kteří ve své práci ustanovili tuto disciplínu (Iannaccone, Makovsky, 2007). Rozšiřují Schellingovu stěžejní práci o stěhování a segregaci (Schelling, 1971) o prvek náboženského přesvědčení a intenzity praktikování náboženských úkonů. Sledují souvislost mezi společenskými konvencemi v lokálních regionech a náboženským životem jednotlivce.\nMezi další vědce působící v tomto oboru patří Donald M. Braxton (Braxton, 2008)\n\nPro implementaci ABSS bývají používána prostředí (Tobias & Hofmann 2004): \n\n\n\n"}
{"id": "510943", "url": "https://cs.wikipedia.org/wiki?curid=510943", "title": "Podkoní a žák", "text": "Podkoní a žák\n\nPodkoní a žák je česká báseň z konce 14. století, jejíž autor je neznámý. Báseň je napsána ve formě sporu (disputu), v němž se dvě znepřátelené strany dostávají do hádky o svou pravdu. Vedení disputu (sporu) je základem dialektické metody, s jejíž pomocí se ve středověkých školách vyučovala filozofie. Proti jednomu názoru stál názor opačný a student musel na základě logického postupu vyvodit a obhájit správný závěr. Středověké disputy byly v evropské literatuře oblíbené především ve 13.–15. století. Nejprve se zabývaly závažnými tématy např. spory duše s tělem. Takovým vážným sporem je např. báseň Oráč z Čech, dialog básníka se smrtí.\n\nStále častěji však se v písemnictví té doby objevují úsměvné básně, které obtížné filozofické spory ironizují nebo parodují. Tyto parodie nepochybně vznikaly ve školách a mezi tehdejšími vzdělanci. Z českého prostředí je nejznámější právě veršovaná skladba Podkoní a žák, ve které je popsána hádka dvou lidí na okraji společnosti. Báseň má celkem 490 veršů (většinou osmislabičných) ve sdružených rýmech. Je typickým představitelem tzv. žákovské poezie.\n\n\"Báseň začíná vypravěč\" (tučným písmem duálové tvary):\n<poem>\nPřihodich se jednú k tomu,\nkdež nalezech v jednom domu,\nprávě také v túž hodinu\ndva, jenž přišla pohostinu,\nana sedíta na pivě.\nTu učiništa poctívě,\noba právě bez meškánie\ndašta mi milé vítanie.\nA já, přiblíživ se k nima,\nposadich se mezi nima,\njakož často v krčmě bývá,\nkřičiec: „Paní, nalí piva!“\nJechomť se v odplatu ctíti,\npodávajíc sobě píti.\nPoslúchajte tuto právě,\npoviemť vám o jich postavě.\n</poem>\n\n\"Následuje popis žáka:\"\n<poem>\nZ těch jeden člověk bieše mladý,\nnejmieše známě brady,\nna němž sukně šerá, umlená,\na k tomu kukla zelená;\nta také zedrána bieše.\nMošnu na hrdle jmieše,\nv niž by vložil, což mu třeba,\nmním, že knihy, také chleba;\ndešťky jmieše u pasu.\nJakž jej viděch při tom času,\ni jinú k tomu přípravú\nvše bieše školskú postavú.\n</poem>\n\n\"Pokračuje popis podkoního:\"\n<poem>\nDruhý, ten se starší zdáše,\nvždy sedě bradku súkáše,\nna němž kabátec úzký, krátký,\na dosti zedraný šatky;\nokasalý tak dvorně,\nk tomuť bieše obut v škorně:\ntyť biechu drahně povetšely,\navšak okolo děr cely,\nskrze něž viděti nohy.\nA také bieše up’al ostrohy,\ntočenku maje na hlavě.\nTak, jakž jej sezřech právě,\njistěť se mi dvořák zdieše;\nhřebelce za pasem jmějieše.\n</poem>\n\nPozději dojde ke sporu mezi podkoním a žákem o tom, kdo z nich je ve společnosti významnější a kdo se má lépe. Přitom si ale neuvědomují, že argumenty, které předkládají tomu druhému, jsou vlastně zápory a nikoliv klady. Vypravěč příběhu jako nestranný pozorovatel vše zaznamenává. Celá hádka nakonec vyvrcholí rvačkou mezi oběma stranami. V té chvíli se vypravěč zvedne a odchází pryč.\n\n\n"}
{"id": "510946", "url": "https://cs.wikipedia.org/wiki?curid=510946", "title": "Supermarine Swift", "text": "Supermarine Swift\n\nSupermarine 541 Swift byla jednomístná trysková stíhačka britského královského letectva vyráběná firmou Supermarine v padesátých letech dvacátého století.\n\n\"Supermarine 541 Swift F Mk.1\" navazoval na pokusné letouny \"Supermarine 510\" a \"Supermarine 535\". Dva prototypy a stokusová série byly objednány v roce 1950, po zalétání prvního prototypu 5. srpna 1951 byla objednávka navýšena na 150 sériových letounů. Celková produkce F.1 nakonec dosáhla počtu 20 strojů. Za pohon byl zvolen jeden proudový motor Rolls-Royce Avon RA-7 o tahu 33,37 kN, hlavňovou výzbroj tvořila dvojice kanónů ADEN ráže 30 mm. První exempláře verze F Mk.1 byly k jednotkám Royal Air Force zařazeny v únoru 1954.\n\nNásledující verze \"F Mk.2\" (16 kusů) dodávaná k operačním jednotkám od srpna 1954 měla výzbroj posílenou na čtyři kanóny, \"F Mk.3\" byla navíc vybavena přídavným spalováním.\n\nDalší sériově vyráběná varianta letounu \"Supermarine Swift F Mk.4\" byla vybavena plovoucí vodorovnou ocasní plochou. Prototyp „čtyřky“ (WK197) ustavil 5. července 1953 rychlostní rekord na trati Londýn-Paříž výkonem 1076,9 km/h. 25. září 1954 pilot Mike Lithgow se stejným letounem ustavil v Libyi nový světový rychlostní rekord hodnotou 1186,96 km/h. Nyní je vystaven v North East Aviation Museum v Sunderlandu. Letouny verzí F Mk.1 až F Mk.4 byly z aktivní služby vyřazeny již v květnu 1955.\n\nV počtu 62 kusů byla vyrobena varianta \"FR Mk.5\", určená pro taktický průzkum, která u jednotek RAF nahradila letouny Gloster Meteor FR Mk.9.\n\nPoslední sériovou verzí bylo 12 letounů \"Supermarine Swift F Mk.7\", které byly stavěny na základě prototypu z dubna 1956. Vyznačovaly se zvětšenou nosnou plochou, prodlouženým trupem a zcela postrádaly hlavňovou výzbroj. Používaly se výhradně pro zkoušky nových typů řízených střel.\n\n\n\n"}
{"id": "510947", "url": "https://cs.wikipedia.org/wiki?curid=510947", "title": "Amália Rodriguesová", "text": "Amália Rodriguesová\n\nAmália Rodriguesová, plným jménem Amália da Piedade Rodrigues (23. července 1920 nebo 1. července 1920 – 6. října 1999 Lisabon) byla portugalská zpěvačka a herečka. Světově proslavila portugalský žánr fado a byla známa jako „královna fada“.\n"}
{"id": "510957", "url": "https://cs.wikipedia.org/wiki?curid=510957", "title": "Diphallus", "text": "Diphallus\n\nDiphallus je velmi vzácná mužská porucha. Jde o narození dítěte se dvěma penisy. Pravděpodobnost jejího výskytu je asi 1 : 5,5 milionu.\nPrvní případ byl údajně zaznamenán v roce 1609 Johannesem Jacobem Weckerem, švýcarským fyzikem.\n\nJe popsán pouze jeden případ, kdy byly oba penisy plně funkční, jinak bývá jeden z nich zakrnělý. Muž postižený touto vadou si většinou nechá méně vyvinutý penis odstranit.\n"}
{"id": "510958", "url": "https://cs.wikipedia.org/wiki?curid=510958", "title": "Eggenberg", "text": "Eggenberg\n\nEggenberg je značka českého piva vyráběná českokrumlovským Pivovarem Eggenberg.\n\nV roce 1560 byl v předhradí postaven pivovar, ke kterému později regent Jakub Krčín přivedl velmi kvalitní, nezávadnou vodu, kterou používá pivovar k výrobě svých výrobků dodnes. 7. září 1991 byl pivovar zprivatizován, František Mrázek v dražbě nabídl 75 milionů Kčs. Samotný název pivovaru je odvozen od šlechtického rodu Eggenbergů, jemuž Český Krumlov v 17. století sloužil jako hlavní rezidenční město. Pivovar používá na svých etiketách a dalších materiálech také erb tohoto šlechtického rodu.\n\n\nKromě piva vyrábí pivovar Eggenberg také několik druhů limonády\n\nPivní pálenka je v podstatě obilný destilát s 42 % alkoholu, která se vyrábí zhruba z deseti litrů několikastupňového piva.\n\nVeškeré pivní tácky pivovaru Eggenberg\n\nLahve pivovaru: Pivovar Eggenberg v současné době používá klasické lahve typu NRW a to pouze na nealkoholické pivo(srpen 2013). Ostatní piva jsou od března 2010 stáčena do hnědé vratné lahve typu České pivo. V poslední době se objevují odlehčené typy této lahve, které se označují jako lahve OW. Ty jsou využívány převážně na export. Některé druhy piv jsou rovněž stáčeny do nevratných 0,33l hnědých lahví. Světlý ležák, tmavý ležák a světlé výčepní pivo je stáčeno i do plechovek o obsahu 0,5l. Pivovar nestáčí žádný druh piva do PET lahví.\n\n"}
{"id": "510959", "url": "https://cs.wikipedia.org/wiki?curid=510959", "title": "Jackie Earle Haley", "text": "Jackie Earle Haley\n\nJackie Earle Haley (* 14. července 1961, Northridge, Kalifornie, USA) je americký herec známý díky postavě Freddyho Kruegera v remaku známého hororového filmu \"Noční můra v Elm Street\".\n\nNarodil se 14. července 1961 v Northridge. Svoji hereckou kariéru začal již v jedenácti letech. První filmovou rolí (i když malou) získal v Schlesingerově adaptaci slavného románu Nathanaela Westa \"Den kobylek\".\n\nV roce 1976 si zahrál Kellyho Leaka, mladíka, který se vzpouzí autoritám, v komedii \"Špatné zprávy pro Medvědy\". Roli Kellyho si zahrál, ještě ve dvou pokračováních, ale to už byl velký propadák. Poslední významnou dětskou roli ztvárnil ve filmu \"A co dál...\". Po natočení filmu \"Panictví po americku\" v roce 1983 přestal být o něj zájem, až do roku 2006, kdy obdržel opět významnou roli a to sice ve filmu \"Všichni královi muži\". 3. dubna 2009 bylo potvrzeno, že ztvární roli Freddyho Kruegera v nově připravovaném remaku slavného hororového filmu \"Noční můra v Elm Street\". Roli popáleného školníka by měl poté ztvárnit, ještě v dalších pokračováních.\n\n\n"}
{"id": "510967", "url": "https://cs.wikipedia.org/wiki?curid=510967", "title": "USS Wisconsin (BB-64)", "text": "USS Wisconsin (BB-64)\n\nUSS Wisconsin (BB-64) byla bitevní loď amerického námořnictva, postavená během druhé světové války a sloužící až do doby války v Perském zálivu. Je to čtvrtá postavená jednotka třídy \"Iowa\". \n\nKýl lodi byl založen 20. ledna 1941 v loděnici Navy Yard ve Filadelfii. Trup byl spuštěn na vodu 7. prosince 1943. Do služby se loď dostala 16. dubna 1944 a ihned se zapojila do válečných operací.\n\nV zimě roku 1944 se \"Wisconsin\" a USS \"Missouri\" připojily ke svým sesterským lodím USS \"Iowa\" a USS \"New Jersey\", aby společně ostřelovaly japonské průmyslové komplexy na pobřeží ostrova Kjúšú.\n\n\"Wisconsin\" a \"Missouri\" se zúčastnily války v Perském zálivu. Ve dnech 16. a 17. ledna 1991 zahájily ostřelování nitra území obsazeného iráckými vojsky raketami s plochou dráhou letu Tomahawk. Dne 24. února 1991 začal \"Wisconsin\" ostřelovat postavení irácké armády a svojí palbou podporoval útok námořní pěchoty na Kuwait City.\n\nPo návratu od Arabského poloostrova byl do rezervy přesunut i \"Wisconsin\", stalo se tak 3. září 1991. Poté byl \"Wisconsin\" celá 90. léta zakotven na námořní základně v Bremertonu. Nakonec byl i \"Wisconsin\" uvolněn pro muzejní účely a od 7. prosince kotví v Norfolku ve Virginii. Zde je součástí instituce Hampton Roads Naval Museum.\n\n\n\n"}
{"id": "510974", "url": "https://cs.wikipedia.org/wiki?curid=510974", "title": "Carol Clevelandová", "text": "Carol Clevelandová\n\nCarol Clevelandová (* 13. ledna 1942, Londýn, Velká Británie) je britská komediální herečka. Objevila se jako herečka mnoha ženských postav v televizní show Monty Python's Flying Circus.\n\nNarodila se 13. ledna 1942 v Londýně. Ještě v útlém věku se s matkou přestěhovala do USA. Vyrůstala v Pensylvánii, Filadelfii, San Antoniu, Texasu, Pasadeně a Kalifornii. Studovala na střední škole Johna Marshalla a Pasadenské střední. V roce 1960 se s rodinou vrátila do Londýna a začala studovat divadlo na Královské akademii. V letech 1971 - 1983 byla provdaná za Petera Bretta.\n\nDivadelní herečka se objevila \"The Persuaders!\" a dalších televizních pořadech a filmech, Později hrála na BBC v komediálních pořadech jako například: \"The Two Ronnies, Morecambe and Wise\" a \"Spike Milligan\".\n\nTo jí vyneslo pozvání ke spolupráci s britskou skupinou Monty Python. Zahrála si ve 30 ze 45 skečů jejich první série. Ve dvou skečích se dokonce krátce objevila nahá. Dostala také role ve čtyřech jejich filmech. Někdy bývá nazývána \"\"sedmým Pythonem\"\".\n\nV roce 1972 se umístila na třetím místě v žebříčku \"100 nejkrásnějších bavičů\" magazínu Splendor.\n\nNyní účinkuje ve vlastní show \"Carol Cleveland Reveals All\" (Carol Clevelandová přijde na všechno).\n\n"}
{"id": "510977", "url": "https://cs.wikipedia.org/wiki?curid=510977", "title": "Mnohomanželnost", "text": "Mnohomanželnost\n\nMnohomanželná rostlina (neboli rostlina polygamní či polygamická) je rostlina, u které se vyskytují jednopohlavné i oboupohlavné květy u stejného druhu rostliny na jednom nebo více jedincích. Většina rostlin je jednodomých, to znamená, že se na stejné rostlině vyskytují samčí i samičí květy nebo jsou všechny květy oboupohlavné. Některé rostliny jsou dvoudomé, to znamená, že existují samičí jedinci s výhradně samičími květy a samčí jedinci s výhradně samčími květy. Mnohomanželnost jsou stavy mezi těmito běžnými případy a je jich více kombinací:\n\n\n"}
{"id": "510990", "url": "https://cs.wikipedia.org/wiki?curid=510990", "title": "Katedrála svatého Jiří (Addis Abeba)", "text": "Katedrála svatého Jiří (Addis Abeba)\n\nKatedrála svatého Jiří je ortodoxní katedrála v Addis Abebě, hlavním městě Etiopie. Architektonicky unikátní je díky svému osmistěnnému půdorysu. Nachází se na severním konci addisabebské Churchillovy ulice.\n\nKatedrála byla postavena na příkaz etiopského císaře Menelika II. Navržena byla řeckým architektem Orfanidem a postavena Italem Sebastianem Castagnou; samotnou stavbu pomáhali stavět italští váleční zajatci, zajatí po bitvě u Adwy roku 1886. Dokončena byla roku 1911 a podíleli se na ní také arménští, indičtí a řečtí umělci. Budova měla původně kruhový půdorys, svůj polygonální osmiboký tvar získala až později. Zasvěcena byla svatému Jiří, etiopskému patronovi, jehož tabot Etiopané nesli do bitvy u Adwy, která jim zajistila vítězství v první italsko-etiopské válce. Roku 1938 byla budova popsána v italské turistické publikaci jako příklad evropské interpretace designu etiopských kostelů. Roku 1916 zde byla korunována císařovna Zauditu a roku 1930 i Haile Selassie I. Během italské okupace byla katedrála zničena. Obnovena tak mohla být císařem Haile Selassiem až po osvobození země roku 1941.\n\nV severní části katedrály se nachází muzeum. K vidění je v něm etiopský císařský trůn, korunovační hávy císařovny Zauditu a císaře Haile Selassieho, či také zbraně etiopské armády z bitvy u Adwy, meče, trojzubce, či obrovské helmy vyrobené ze lvích hlav. V na výzdobě katedrály se také podílel slavný etiopský umělec Afewerk Tekle. Katedrála je přístupná turistům zdarma. Díky korunovaci Haile Selassieho se katedrála také poutním místem rastafariánů.\n"}
{"id": "510994", "url": "https://cs.wikipedia.org/wiki?curid=510994", "title": "Spearmanův koeficient pořadové korelace", "text": "Spearmanův koeficient pořadové korelace\n\nVe statistice je Spearmanův koeficient pořadové korelace bezrozměrné číslo, které udává statistickou závislost (korelaci) mezi dvěma veličinami. Je pojmenován po jednom ze zakladatelů faktorové analýzy Charlesi Spearmanovi a značí se řeckým písmenem formula_1 nebo formula_2.\n\nMějme dvě náhodné veličiny \"X\" a \"Y\", jejichž pravděpodobnostní rozdělení není známé. Uspořádáme \"n\" jejich hodnot formula_3 a formula_4 podle velikosti a přiřadíme jim pořadová čísla formula_5 a formula_6. Hodnota koeficientu je pak rovna: \n\nformula_7,\n\nnabývá hodnot z intervalu formula_8.\nSpearmanův koeficient pořadové korelace lze spočíst také jako Pearsonův korelační koeficient pořadových čísel formula_5 a formula_6.\n\n"}
{"id": "510996", "url": "https://cs.wikipedia.org/wiki?curid=510996", "title": "Eurocopter AS 365 Dauphin", "text": "Eurocopter AS 365 Dauphin\n\nEurocopter SA 365/AS365 Dauphin 2 (Delfín) je víceúčelový vrtulník. Byl vyvinut francouzskou společností Aérospatiale, členem společnosti Eurocopter Group.\n\nVrtulník vznikl jako nástupce úspěšného modelu Alouette III. Na první pohled zásadním rozdílem od Alouette bylo zakrytí vyrovnávacího rotoru, tzv. fenestron, které se od dob SA 341 Gazelle stalo charakteristickou známkou pro všechny stroje, vyráběné pro Eurocopter Group.\n\nProdej prvních verzí SA 361 F a H nebyl nijak úspěšný, v té době byla poptávka spíše po silnějších vrtulnících s delším doletem. Proto byl vyvinut typ SA 365 Dauphin 2 se zatahovacím podvozkem, vybavený dvěma motory Turbomeca Arriel 680. Průlom pak přišel v roce 1980, kdy se Pobřežní stráž Spojených států amerických rozhodla objednat 96 kusů, které byly, na rozdíl od předchozích, vybaveny dvěma motory Textron Lycoming LTS101-750A-1, a které byly do arzenálu pobřežní hlídky zařazeny pod označením HH-65A Dolphin.\n\nDnes je vrtulník využíván jak v USA, tak ve Francii jako záchranný a spojovací, a mimo jiné také k výcviku v pilotních školách.\n\n\n\n"}
{"id": "511009", "url": "https://cs.wikipedia.org/wiki?curid=511009", "title": "Josef Dastich", "text": "Josef Dastich\n\nJosef Dastich (27. února 1835 Čimelice – 21. března 1870 Praha) byl český filozof, představitel herbartismu.\n\nPocházel z rodiny chudého sedláře. Už od dětství byl velmi nadaný, ale na studium neměli jeho rodiče peníze. Až s podporou místního faráře Václava Stropnického se podařilo, aby po přípravném kurzu němčiny mohl nastoupit na hlavní školu a později i gymnázium v Písku. I tam byl jedním z nejlepších studentů, oblíbeným u pedagogů.\n\nPo maturitě v roce 1855 začal studovat matematiku, fyziku, přírodopis a filozofii na filozofické fakultě v Praze. Největší vliv tam na něj měl profesor Robert Zimmermann, který jej přivedl k Herbartově filozofii. S Zimmermannem se spřátelil, často spolu chodili na výlety a diskutovali. Když pak profesor odešel do Vídně, stal se hlavním Dastichovým učitelem Wilhelm Volkmann. Během studií zápasil s nedostatkem prostředků, k živobytí si pomáhal doučováním. Přesto patřil k nejlepším studentům. Když univerzita v roce 1857 vypsala cenu za práci v oboru filozofie (zadaným tématem bylo učení Seneky, jeho vztah ke stoicismu a křesťanství), vyhrál ji právě Dastich. Předána mu byla v červenci 1858 a následujícího roku ukončil studium státní zkouškou.\n\nJako absolvent získal místo kandidáta (učitele ve zkušební době) a později suplenta na malostranském gymnáziu. V roce 1861 měl nastoupit jako profesor gymnázia v Žatci, ale nakonec se rozhodl zůstat v Praze a připravit se na titul docenta filozofie. Bylo to odvážné rozhodnutí kvůli finančním nákladům – zpravidla to totiž znamenalo řadu let studia a práce s velmi nízkým příjmem. Habilitoval se v dubnu 1861 spisem \"Schillerovy práce filozofické, zejména estetické\" a v druhé polovině roku už přednášel, a to především v češtině. Jeho kurzy se těšily velkému zájmu; navštěvovali je např. Otakar Hostinský, Julius Zeyer, Jaroslav Goll, Josef Kalousek nebo Jakub Hron Metánovský. Roku 1863 byl jmenován doktorem filozofie a byl přijat za mimořádného člena české učené společnosti. O dva roky později získal stipendium císařovny Alžběty, na jehož základě strávil čtyři měsíce studiem německé filozofie v Heidelbergu, Curychu a Göttingenu. Po návratu do Prahy byl jmenován profesorem. Udržoval kontakt se svými německými učiteli a podnikal cesty po Německu (roku 1869 navštívil Lipsko, Výmar, Berlín, Hamburk, Kiel). Zemřel po dlouhotrvající neléčené nemoci na zánět pohrudnice a pobřišnice.\n\nPřevaha rozumu nad emocemi byla podstatou jeho filozofických názorů i praktických životních postojů. Lákaly ho přírodní vědy, mimo jiné i svou exaktností a logikou, zato například hudba ho vůbec neoslovovala. Mezi studenty i kolegy byl oblíbený, ale mnozí byli dotčeni jeho okázalou chladností k věcem, které jiné přiváděly k nadšení. Obětavě pomáhal svému mladšímu bratrovi a podporoval ho, i když sám často neměl dostatek.\n\nOd roku 1861 publikoval články v časopisech, a to česky i německy. Například v \"Musejníku\" uveřejnil text \"O poměru filosofického hloubání ku zkoumání empirickému\". Do časopisu \"Živa\" napsal o galvanickém proudu. Pro českou učenou společnost uspořádal přednášku o Tomáši ze Štítného, jeho názorech na krásu a na poměr víry a rozumu. V roce 1863 vydal své největší dílo \"Základové praktické filosofie ve smyslu všeobecné ethiky\", po dlouhé době první českou filozofickou práci. Zabýval se tu i estetikou, přičemž bezvýhradně přijal postoj Herbarta („poměr krásy k dobru ten jest, že je dobro jakoby krásou vůle”).\n\nAby pomohl svým bývalým kolegům a žákům, kteří vyučovali na středních školách, začal vydávat vědecký časopis \"Krok\" pro potřeby gymnázií a reálek; spolupracovníky mu byli Eduard Novotný a František Jan Zoubek. Sám se staral především o část filozofickou; zveřejnil tu např. články \"Věda a život\", \"Několik slov o imponderabiliích\", \"O původu klamů a mamů smyslných\". Časopis ovšem po dvou letech zanikl.\n\nDastich také přispíval filozofickými hesly do Riegrova \"Slovníku naučného\" a studoval čarodějnické procesy v Čechách. Psal i články do německého časopisu \"Zeitschrift für exacte Philosophie\". Jeho vydavatel, známý herbartovec Friedrich Heinrich Theodor Allihn, si jeho podpory tomuto myšlenkovému směru velmi vážil. V Čechách byla oceňována třídílná \"Filosofická propedeutika\" – \"Formální logika\", \"Empirická psychologie\" a \"Úvod do studia filosofie\", vydaná r. 1867 u Františka Skrejšovského.\n\nDastich nepatřil k originálním myslitelům. Jeho hlavní zásluha je v tom, že přinesl evropské (zejména německé) filozofické myšlení do Čech a významně přispěl k vytvoření českého názvosloví.\n\n"}
{"id": "511015", "url": "https://cs.wikipedia.org/wiki?curid=511015", "title": "Platební terminál", "text": "Platební terminál\n\nPlatební terminál nebo také POS terminál (z anglického Point-of-sale) je elektronické zařízení, které umožňuje provedení bezhotovostní transakce platební kartou. Terminály jsou zpravidla opatřeny tiskárnou, aby bylo možné vytisknout doklady o provedené transakci. Podle typu a technologie umožňují akceptovat elektronické, embosované, čipové a bezkontaktní karty s různou mírou ověření platnosti karty. Terminál je zpravidla určen obchodníkům a podnikatelům, kteří uzavírají smlouvu s bankou, která na základě dat získaných z terminálu zprostředkuje přesun finančních prostředků z účtu držitele karty na účet obchodníka. Banka si obvykle účtuje za správu terminálu a provedení transakce poplatek.\n\nDle typu připojení se terminály dělí na: Stacionární komunikující prostřednictvím telefonní linky, internetového připojení či GPRS modemu a Přenosné komunikující prostřednictvím GPRS či Bluetooth/wi-fi. Novinkou na trhu je od roku 2015 tzn. MPOS terminál, který neobsahuje ani tiskárnu a komunikační modul, slouží k občasným transakcím a pro komunikaci využívá chytrého mobilního telefonu s připojením k internetu.\n"}
