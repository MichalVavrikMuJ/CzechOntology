{"id": "503309", "url": "https://cs.wikipedia.org/wiki?curid=503309", "title": "Neviditelný (Havlíček)", "text": "Neviditelný (Havlíček)\n\nNeviditelný je psychologický román Jaroslava Havlíčka vydaný v roce 1937. Děj příběhu se odehrává v malém městečku Jesenice v poválečné době kolem roku 1925.\n\n\nPetr Švajcar se deset let od doby, kdy se oženil se Soňou, rozhodne sepsat své vzpomínky. Narodil se ve velmi početné, chudé a nevýrazné rodině. Rozhodl se svůj osud změnit. Šťastnou náhodou je mu poskytnuta možnost studia, kde velmi dobře prospívá a rozhodne se studovat chemii. Po celou dobu studia se soustředí jen na nejlepší výsledky a obvyklý život vrstevníků ho nezajímá. Nemá žádné přátele, ačkoliv ho spolubydlící Dont považuje za blízkého přítele. Žije skromně a šetří si peníze na vlastní bydlení. Tvrdou prací a pevnou vůlí vítězí nad chudobou svého rodu.\n\nDont ho jednoho červnového večera naláká na večírek, kde slíbí Petrovi seznámení se Soňou Hajnovou, dcerou zámožného vlastníka mydlárny. Vidina dědictví zavedené a prosperující továrny Petra pohání k tomu, aby se domohl sňatku se Soňou. Pomocí dokonalé přetvářky a manipulace se mu podaří získat její srdce. Po zásnubách je pozván do Hajnovy vily, kde se poprvé seznamuje s rodinou. Upjatou, nepřátelskou tetou ani bláznem utiskujícím celou rodinu se nenechá odradit. Blízkost vytouženého triumfu nad ubohostí poměrů rodu Švajcarů ho podpoří v rozhodnutí oženit se Soňou. Otec Hajn ho přijme v továrně prozatím jako zaměstnance. Petr již plánuje její převzetí, modernizaci zastaralých postupů, zefektivnění výroby a obnovu Hajnem zhýčkaných zaměstnanců.\n\nO několik měsíců později je svatba. Svatební noc je však narušena bláznem, jenž nedočkavě čeká v pokoji novomanželů. Soňa je vyděšena a odmítne i Petra. Vydají se raději na svatební cestu, která se ukáže být nejšťastnějším obdobím v životě manželů. Po návratu však situace upadne do starých kolejí – Neviditelný Soňu všude sleduje a ta trpí panickým strachem a úzkostí. Petr věnuje velký čas práci v továrně a o manželku se příliš nestará. V nestřeženém okamžiku k Soně do pokoje vklouzne Neviditelný, ta utrpěným šokem omdlí a blázen se pokouší nastalé situace zneužít. Naštěstí včas zasáhne Katy a zavolá Petrovi do továrny. Soňa zůstává zavřená ve svém pokoji pouze s lékařem a odmítá k sobě kohokoli pustit. Doktor zjistí, že je těhotná. Petr chce dostat Neviditelného z domu, aby se dítě, na které se velmi těší, mohlo vyvíjet bez matčina neustálého strachu z blázna. Poví Hajnovi o narušení svatební noci a předloží bláznovy manifesty dosvědčující jeho nebezpečnost (blázen v nich již není vojevůdcem, ale neviditelným svůdcem a uchvatitelem žen). I přes velké protesty tetičky je Neviditelný převezen do blázince. Ta se začne mstít na Soně a dlouhé dny s ní promlouvá ve svém pokoji a prohlubuje v ní trýzeň způsobenou psychickým otřesem. Následkem toho se začnou dít se Soniným duševním zdravím zvláštní proměny. Nepřijímá žádné logické argumenty a začíná být Neviditelným naopak posedlá, domnívá se, že je otcem jejího dítěte, a tvrdí, že je teď opravdu neviditelný a vrátil se. Ztrácí schopnost rozumně uvažovat a musí být stále pod dozorem. Po narození dítěte se její stav nezlepší, naopak začne Petra nenávidět a odmítá mu syna půjčovat. V té době se Katy stane Petrovou milenkou. Soňa je dítěti opravdu nebezpečná a nedokáže s ním zacházet opatrně. Petrovi záleží jedině na vlastním synovi a rozhodne se odebrat ho matce, ta však zuří a několikrát se pokusí o sebevraždu. Vzhledem k neustálém hluku a stresu způsobeném šílenou matkou má Petr obavy o synův duševní vývoj . Rozhodne se využít Soniných sebevražedných sklonů, odemkne dveře jejího pokoje – a ona vyskočí z okna. Vypadá to jako nešťastná nehoda způsobená Katinou nedbalostí, dívka má výčitky a pečuje o malého Petra jako o vlastního.\n\nPetr s Katy a synem tvoří relativně dobrou rodinu. Malý Petřík vyrůstá a jeho budoucnost začíná vypadat slibně. Pak ale onemocní zánětem mozkových blan. I přes malou šanci na přežití je zachráněn, má však trvalé následky – jeho mentální vývoj zůstává na úrovni batolete. Rychle roste a sílí, pro Petra je však již ztracený. Poslední nadějí je továrna. Když teta i Hajn zemřou, Petr zjistí, že podle závěti všechen majetek dědí Sonin syn a on ho má pouze spravovat. Na vše tedy rezignuje, uvěří v nepřízeň osudu, který se podle něho ve všem staví proti němu, a přestane se o cokoliv snažit, zanedbává továrnu, v níž dříve tak tvrdě pro svého syna dřel, je mu už všechno jedno, pozoruje jen postupný rozklad rodiny i jejího majetku.\nV roce 1965 byla podle románu natočena stejnojmenná televizní inscenace v režii Jiřího Bělky s Luďkem Munzarem v hlavní roli. V roce 1988 byl na motivy románu natočen film \"Prokletí domu Hajnů\".\n\n\n"}
{"id": "503319", "url": "https://cs.wikipedia.org/wiki?curid=503319", "title": "Observer (návrhový vzor)", "text": "Observer (návrhový vzor)\n\nObserver (pozorovatel, vydavatel) je návrhový vzor.\n\n\nMezi předplatiteli a vydavateli zavádí vztah N:1 (jeden vydavatel má mnoho předplatitelů). V případě, že na straně vydavatele dojde ke změně vztahu či výskytu nějaké události, upozorní na to automaticky všechny své předplatitele. Vydavatel zná své předplatitele a může jich mít neomezené množství. Vydavatel má také veřejné rozhraní, skrze které se předplatitelé mohou přihlašovat nebo odhlašovat. Předplatitel má veřejné rozhraní, které má být použito k jeho upozornění na změnu na straně vydavatele. Toto veřejné rozhraní předá vydavateli při přihlašování. Alternativně může předplatitel vydavateli předat sám sebe jako parametr.\n\nPři rozdělování systému na soubor spolupracujících tříd je třeba zachovat konzistenci mezi souvisejícími objekty. Řešení konzistence prostřednictvím těsného svázání (v angl. originále tight coupling) objektů není žádoucí, protože snižuje znovupoužitelnost objektů.\n\nNávrhový vzor je vhodný pro následující případy:\n\nPříkladem použití může být tabulkový editor (např. MS Excel nebo OpenOffice Spreadsheet), který odděluje aplikační data od prezentační vrstvy. Zdrojová data mohou být uživateli prezentována několika způsoby současně, například jako tabulka i jako graf. V případě, že dojde ke změně zdrojových dat, je třeba, aby všechny prezentující objekty, které daná zdrojová data používají, byly na tuto změnu upozorněny.\n\nPři upozorňování předplatitelů na změny na straně vydavatele je možné implementovat dvě různé strategie, podle toho, na čí straně je iniciativa. Nicméně v obou případech jde o netriviální a opakující se komunikační zátěž.\n\nU tažné strategie vydavatel informuje předplatitele o změně svého stavu. Předplatitel si následně vyžádá od vydavatele parametry, které ho zajímají. Nevýhodou této strategie je, že předplatitel musí mít funkci, která bude vydavatele žádat o parametry, a to periodicky (polling). Strategii je vhodné použít v případech, kdy náklady vynaložené na následnou komunikaci jsou menší než náklady, které by byly vynaložené pro rozeslání všech parametrů všem předplatitelům.\n\nU tlačné strategie vydavatel zároveň s informací o změně svého stavu předá předplatitelům všechny své parametry: broadcast. Předplatitel si vybere pouze ty informace, které ho zajímají. (pokud vůbec nějaké) Tím je cílená vzájemná komunikace omezena na minimum. Tuto strategii je vhodné použít v případech, kdy předplatitele zajímají všechny, nebo většina parametrů, které rozesílá vydavatel. Nebo v případech, kdy by objem následné komunikace (předplatitel si vyžádá parametry, vydavatel je zasílá) přesáhl celkový objem komunikace, kdy vydavatel posílá rovnou všechny své parametry sám od sebe, bez určování dílčí položky.\n\nAbstraktní spojení mezi vydavatelem a předplatitelem. Každý vydavatel zná seznam svých předplatitelů, z nichž každý implementuje rozhraní abstraktní třídy Observer. Díky tomu je spojení mezi vydavatelem a předplatitelem volné (vydavatele nezajímá, jaké třídy je předplatitel). \n\nPodpora všesměrového vysílání: broadcast. Na rozdíl od běžné komunikace, kdy objekty přesně určí adresáta své zprávy, návrhový vzor Observer podporuje všesměrovou komunikaci. Vydavatel neadresuje konkrétně každého svého předplatitele, ale automaticky posílá zprávu všem předplatitelům, kteří jsou k němu přihlášeni.\n\nNečekané aktualizace. Vzhledem k tomu, že vydavatelé o sobě navzájem nevědí, může nastat situace, kdy změna stavu u jednoho objektu vyvolá vlnu aktualizací, která se kaskádovitě šíří (vydavatel může být zároveň předplatitelem jiného vydavatele). Navíc pokud nejsou správně definována kritéria závislostí, lze jen těžko vystopovat podvržené aktualizace. Samotný aktualizační protokol neposkytuje žádné info o zdroji, který změny vyvolal, což vystopování zdroje aktualizace ještě více ztěžuje.\n\nV některých případech má smysl, aby byl předplatitel přihlášen k více vydavatelům zároveň. V takovém případě je třeba rozšířit rozhraní pro aktualizace (a s ním související aktualizační protokol) tak, aby byl znám i zdroj aktualizací. Tím je zajištěna konzistence se správnými vydavateli. (integrita dat)\n\nPokud je třeba mazat vydavatele, je třeba mazání ošetřit tak, aby se předplatitelé neodkazovali na již neexistující objekty vydavatelů. Například tak, že při mazání vydavatel oznámí svým předplatitelům, že bude smazán. Předplatitelé tak mohou aktualizovat své odkazy.\n\nJe třeba zajistit aby stav vydavatele byl, ve chvíli kdy upozorňuje své předplatitele na změnu, neměnný. Pokud by se jeho stav měnil i poté, co upozornil své předplatitele, mohlo by dojít k situaci kdy různí předplatitelé dostanou rozdílné informace o stavu vydavatele (v závislosti na pořadí a času, kdy si vyžádali jeho parametry).\n\nV některých případech je vhodné rozšířit přihlašovací rozhraní i o předmět zájmu. Předplatitel při této akci specifikuje, které parametry ho zajímají. Vydavatel pak upozorňuje pouze ty předplatitele, které zajímá právě změněný parametr.\n\nZapouzdření komplexní sémantiky aktualizací. Pokud je na vydavateli závislé velké množství předplatitelů a zároveň vydavatelé vyžadují oznámení o změně v jiném formátu, je vhodné použít SprávceZměn (v angl. originále ChangeManager). Tento přijme aktualizaci od vydavatele a předtím, než jí zprostředkuje předplatitelům, jí upraví tak, aby jí předplatitelé rozuměli. SprávceZměn má tři úkoly. Shromažďuje požadavky předplatitelů na formát aktualizace a poskytuje rozhraní, které toto shromažďování umožňuje. Definuje aktualizační strategie (tažná vs. tlačná). Posledním úkolem je, že na žádost vydavatele aktualizuje všechny závislé předplatitele.\n\nKombinace tříd vydavatele a předplatitele. Programovací jazyky, které nepodporují vícenásobnou dědičnost, obecně definují pouze jednu třídu, která kombinuje rozhraní obou objektů (předplatitele i vydavatele). Příkladem takového programovacího jazyku je Smalltalk.\n\nPrvní a zřejmě nejznámější implementace návrhového vzoru Observer je v programovacím jazyce Smalltalk jako Model – View – Controller (MVC). Model je v tomto případě sdílenou informací, Controller (řadič) je vydavatelem, který šíří aktualizaci modelu, a View (Pohled) je předplatitelem.\n\nSoubor myapp.java obsahuje metodu main(), která je určena pro spuštění kódu.\n"}
{"id": "503326", "url": "https://cs.wikipedia.org/wiki?curid=503326", "title": "Veřejný statek", "text": "Veřejný statek\n\nČistý veřejný statek je statek, který charakterizují:\n\nNedělitelnost spotřeby veřejného statku znamená, že všichni potenciální spotřebitelé spotřebovávají tento statek společně a úroveň spotřeby jednoho spotřebitele nesnižuje spotřebu dalšího spotřebitele. U rivalitního statku spotřeba jedince nebo skupiny snižuje možnost spotřeby jiného člověka. Čistý veřejný statek je naopak všem spotřebitelům k dispozici jako celek, a proto jedince nelze z jeho spotřeby vyloučit. Tím je spotřeba veřejného statku nerivalitní.\n\nNěkdy je nevyloučitelnost ze spotřeby čistého veřejného statku zapříčiněna technickou nemožností rozdělení jeho spotřeby mezi jednotlivými spotřebiteli (např. veřejné osvětlení). Někdy je vylučitelnost ze spotřeby technicky realizovatelná, vyloučení je však vždy neefektivní, neboť spotřeba jednoho spotřebitele nesnižuje spotřebu dalších spotřebitelů a proto mezní náklady na spotřebu tohoto statku jsou nulové.\n\nTo, že mezní náklady spotřeby čistého veřejného statku jsou nulové, neznamená, že jsou nulové i jeho produkční náklady a to je jeden z faktů, který vyvolává problémy při financování produkce těchto statků. To, že je jejich spotřeba nedělitelná, nerivalitní, že nelze nikoho vyloučit ze spotřeby a že mezní náklady spotřeby jsou nulové je příčinou, proč soukromý sektor nemá zájem na jejich produkci (dochází k Selhání trhu). Užitky ze spotřeby těchto statků jsou tak rozptýlené mezi jednotlivými spotřebiteli, že žádný individuální výrobce nemá zájem na jejich výrobě. To, že spotřeba čistého veřejného statku je nerivalitní, umožňuje spotřebitelům neodhalovat své preference a nepodílet se na jejich produkčních nákladech (problém \"černých pasažérů\"). V důsledku specifiky spotřeby se tento statek vyskytuje v užitkových funkcích všech potenciálních spotřebitelů. Umožňuje to konstatovat, že čistý veřejný statek je nadán tzv. totální externalitou, což znamená, že čisté veřejné statky produkují automaticky pozitivní spotřební externality. Tvorba a distribuce čistého veřejného statku je zabezpečována zpravidla vládními aktivitami a financování se opírá o mechanismus zdanění.\n\nČerný pasažér je člověk, který získá požitky z nějakého statku, ale vyhne se jeho placení. Příkladem může být ohňostroj pořádaný městem. Jedná se o veřejný statek, protože nelze nikoho vyloučit ze sledování ohňostroje, ani se nesnižuje možnost jednoho člověka sledovat ho, když se na něj dívá někdo jiný. Existují tak i lidé, co si za ohňostroj nezaplatí, přestože ho sledují.\n\n\n"}
{"id": "503327", "url": "https://cs.wikipedia.org/wiki?curid=503327", "title": "Soukromý statek", "text": "Soukromý statek\n\nSoukromý statek (privátní statek) je statek, jehož spotřeba je plně dělitelná mezi jednotlivé spotřebitele a celková spotřeba tohoto statku je sumou spotřeb jednotlivých spotřebitelů. Trh s privátními statky funguje na tzv. vylučovacím principu, což znamená, že u tohoto typu statku lze provést vyloučení ze spotřeby okamžitě – zboží se předává až po zaplacení. A protože spotřeba tohoto privátního statku je dělitelná mezi jednotlivými spotřebiteli, není možné, aby jeden a tentýž privátní statek byl spotřebováván zároveň dvěma či více spotřebiteli. Spotřeba privátního statku je tedy nejen dělitelná, vyloučitelnost ze spotřeby realizovatelná, ale navíc je rivalitní, což znamená, že jednotliví spotřebitelé mezi sebou navzájem soutěží.\n\n"}
{"id": "503329", "url": "https://cs.wikipedia.org/wiki?curid=503329", "title": "Smíšený statek", "text": "Smíšený statek\n\nSmíšený statek je veřejný statek, jehož spotřebitelé se však navzájem ovlivňují a o statek musí soutěžit. Jeho spotřeba je co do množství a kvantity dělitelná mezi jednotlivými spotřebiteli, avšak kvalita dělitelná není. Kvalita ze spotřeby je tedy stejná pro každého spotřebitele smíšeného veřejného statku. Pro smíšený veřejný statek je důležitá vazba mezi oběma determinantami jeho spotřeby – kvantitou a kvalitou. Většinou jde o vztah nepřímé úměry, který se projevuje tzv. efektem přetížení. Podstatou tohoto jevu je pokles kvality spotřeby smíšeného veřejného statku při překročení určité úrovně kvantity spotřeby.\n\n"}
{"id": "503333", "url": "https://cs.wikipedia.org/wiki?curid=503333", "title": "Dějiny Walesu", "text": "Dějiny Walesu\n\nDějiny Walesu se datují od příchodu prvních lidí do této oblasti před mnoha tisíci lety. Neandrtálci žili na území současného Walesu nejpozději před 230 000 lety a homo sapiens asi 29 000 lety. Nicméně trvalé obydlení území začalo až po konci poslední doby ledové okolo roku 9 000 př. n. l. V průběhu doby železné převládali ve Walesu, podobně jako ve zbytku země, Keltové a britský jazyk. \n\nŘímané napadli severní část země roku 48 a kontrolu nad Walesem získali roku 79. Poté, co se z Británie v 5. století stáhli, stala se Británie terčem útoků Anglosasů. Rozvoj britského jazyka a kultury se začaly v různých částech země štěpit a obyvatelé Walesu jsou od 11. století uváděni jako samostatná skupina britských obyvatel. \n\nPo odchodu Římanů vzniklo na území Walesu mnoho království. I když někteří vládcové byli schopni dobýt území jiných království a dokonce i část západní Anglie, nikdo z nich nedokázal sjednotit zemi dlouhodobě. Vnitřní rozbroje a útoky Anglosasů a později Normanů vedly k tomu, že se Wales dostal pod nadvládu anglických králů. Po smrti Llywelyna ap Gruffydda ovládl velšské knížectví Eduard I. a později byl udělován dědicům anglických králů titul princ z Walesu. \n\nVelšané podnikli proti Angličanům několik vzpour. Poslední významnější revoltu vedl na počátku 15. století Owain Glyndŵr. V 16. století Jindřich VIII. začlenil Wales zcela do Anglického království, roku 1707 se stal součástí Království Velké Británie a roku 1801 Spojeného království. Nicméně Velšané si i pod nadvládou Angličanů zachovali svůj jazyk a kulturu. Vydání velšského překladu Bible roku 1588 zlepšilo pozici velštiny jako literárně použitelného jazyka. \n\nNejdůležitějšími událostmi pro zemi v 18. století byly obrození Velšského puritánství a průmyslová revoluce. V 19. století došlo vlivem nárůstu těžby uhlí a zpracování železa k výraznému nárůstu počtu obyvatel na jihu země. V referendu konaném roku 1997 odsouhlasili velšští voliči převod správy na Velšské národní shromáždění, jehož první jednání se uskutečnilo roku 1999.\n\nNejstarší lidským pozůstatkem je čelist Neandertálce objevená u Bontnewyddu v severním Walesu. Její stáří se odhaduje na 230 000 let. Červená žena z Pavillandu je označení pro lidskou kostru objevenou roku 1823 v jedné z pavillandských jeskyní na jihu země poblíž Swansea. Jedná se o kostru mladého muže, který žil asi před 29 000 roky a je to případ jednoho z nejstarších obřadních pohřbů v západní Evropě. \n\nPředpokládá se, že první zemědělské tlupy se zde objevily okolo roku 4000 př. n. l. Kovové nástroje, nejdříve bronzové a později železné se začaly ve Walesu používat asi od roku 2500 př. n. l. V období doby bronzové zde bylo zřejmě teplejší podnebí, protože se našlo mnoho pozůstatků v oblastech současných neúrodných náhorních plošin. \n\nAž donedávna bylo prehistorické období popisováno jako série migrací. V současnosti spíše převládá názor, že se jednalo o kontinuální vývoj osídlení. Velšská encyklopedie uvádí, že největší část obyvatel pochází z období do roku 2000 př. n. l. Nedávné studie odkazují na genetickou kontinuitu od paleolitu, mezolitu nebo neolitu. \n\nV době vpádu Římanů roku 43 byli všichni obyvatelé jižní Británie označováni jako Britové a mluvili britským jazykem. Oblast Walesu byla rozdělena mezi mnoho kmenů, z nichž nejsilnějšími byli Silurové a Ordovikové. \n\nK prvnímu střetu mezi Římany a Kelty došlo okolo roku 48. Po něm Římané podnikli několik tažení proti Silurům a Ordovikům, jejichž obranu řídil Caratacus. Ten byl roku 51 poražen, ale Silurové dále pokračovali v partyzánské válce proti Římanům. Další pokus o ovládnutí Walesu podnikli v letech 60 a 61, nicméně po vypuknutí povstání vedené Boudiccou se museli stáhnout. Silurové byli nakonec poraženi roku 78 a Ordovikové na počátku roku 79. \n\nŘímané v zemi vybudovali cesty a opevnění, těžili zde zlato a rozvíjeli obchodní výměnu, ale jejich zájem o Wales byl omezen těžko přístupným terénem a nedostatkem úrodné půdy. Většina pozůstatků z té doby má vojenský charakter. Hlavními centry byly \"Deva\" (Chester) a \"Isca\" (Caerleon). Římané založili ve Walesu pouze jedno město – \"Venta Silurum\" (Caerwent).\n\nJedním z důvodů stažení Římanů z Británie byla nutnost přesunu vojenských sil proti barbarům útočícím z východu. Mezi nimi byli Anglové a Sasové, kteří později obsadili i Anglii. Od 8. století byl Wales největším územím, kde se dochovala původní britská kultura v Británii, dalšími oblastmi byly Hen Ogledd a Cornwall. Země byla rozdělena na mnoho království, z nich největšími byly Gwynedd na severozápadě a Powys na východě. Roztříštěnost země byla způsobena i tím, že dědictví po panovníkovi bylo rozdělováno mezi všechny jeho syny (i nelegitimní).\n\nPrvním králem, který získal vládu nad větší částí země, byl v 9. století Rhodi Mawr, který rozšířil svou moc z Gwyneddu i na Powys a Ceredigion. Jeho vnuk Hywel Dda sjednotil malá království na jihu země a roku 942 ovládl většinu Walesu. Tradičně je spojen s kodifikací Velšského práva. V letech 950 až 1000 byla země terčem útoků Vikingů. \n\nDalším panovníkem, který byl schopen vládnout celé zemi, se stal Llywelyn ap Gruffyd. Původně byl králem Gwynnedu, ale do roku 1055 ovládl skoro celou zemi a dokonce i část Anglie v pohraničí. Roku 1063 byl ale poražen Haroldem II. a zabit vlastními muži.\n\nV době ovládnutí Anglie Normany roku 1066 byl nejvlivnějším panovníkem země Bleddyn ap Cynfyn. Normané zpočátku dosáhli úspěchu na jihu země a v oblasti Deheubarthu. Cynfynova smrt vedla k občanské válce a to umožnilo Normanům obsadit severní část Walesu. Roku 1081 dosáhli Normané zradou uvěznění waleského panovníka a obsadili větší část Gwyneddu. Na jihu Vilém I. obsadil Dyfed a postavil hrady u St Davidsu a Cardiffu. Poté co byl Deheubarth obsazen a rozdělen mezi normanské šlechtice, zdála se nadvláda Normanů stabilizovaná.\n\nNicméně roku 1094 vypukla ve Walesu všeobecná vzpoura. Gruffyd ap Cynan byl schopen ovládnout Gwynned a jeho syn s Gruffydem ap Rhysem zvítězili na Normany roku 1136. I v království Powys vládl v té době silný panovník, ale po jeho smrti a po náhlé smrti jeho následníka bylo království rozděleno. Nejmladší syn Gruffyda ap Rhyse, Rhys ap Gruffyd, vládl v letech 1155 až 1197 a roku 1171 dosáhl s Jindřichem II. dohodu o tom, že bude vládcem území, které dobyl za pravidelný poplatek anglickému panovníkovi. \n\nJedním z nejvýraznějších panovníků té doby ve Walesu byl Llywelyn ap Iorwerth, který po roce 1200 ovládal Gwynedd a do roku 1240, kdy zemřel, panoval celému Walesu. Jeho synovi povolil Jindřich III., aby se ujal vlády v Gwyneddu, ale jeho právo na ostatní oblasti země neuznal. To vedlo k vypuknutí války. Ta pokračovala i za vlády Llywelyna ap Gruffydda. Mírová dohoda z Montgomery z roku 1267 potvrdila jeho nárok na přímou nebo nepřímou správu větší části Walesu. Tento nárok byl v rozporu se zájmy Eduarda I. a roku 1277 znovu vypukla válka. 11. prosince 1282 byl Gruffyd vylákán na hrad Builth Wells, kde byl zabit a jeho armáda byla rozprášena. Jeho bratři pokračovali v odporu až do roku 1283. Wales se tak později stal první anglickou kolonií.\n\nKrál Eduard vydal nařízení, kterým omezil platnost velšských zákonů a nechal postavit soustavu kamenných hradů, které měly udržet anglickou nadvládu nad Walesem. Završením nadvlády bylo udělení titulu prince z Walesu jeho nejstaršímu synovi a dědici roku 1301. Wales se stal součástí Anglie, i když jeho obyvatelé mluvili odlišným jazykem a měli odlišnou kulturu. Angličtí panovníci zřídili velšskou radu, jíž občas předsedal následník anglického trůnu. Rada se běžně scházela v Ludlow. \n\nVelšané se proti anglické nadvládě několikrát vzbouřili. Roku 1400 velšský šlechtic Owain Glyndŵr vedl povstání proti Jindřichovi IV. Pod jeho vedením velšské vojsko mnohokrát porazilo Angličany a po několik let kontrolovalo většinu země. V té době bylo také svoláno jednání velšského parlamentu a vytvořen plán na založení dvou univerzit. Angličané nakonec byli schopni obnovit svou moc nad Walesem, ale Glyndŵrovi se podařilo uniknout. \n\nJako reakci na tuto vzpouru byl anglickým parlamentem vydán roku 1402 zákon, který zakazoval Velšanům nosit zbraň, zastávat úřad a bydlet v opevněných městech. Tato omezení se také vztahovala na Angličany, kteří se oženili s velšskými ženami. Jindřich VIII. inicioval v letech 1535 až 42 přijetí zákonů, na jejichž základě se stal Wales součástí Anglie, velšské zákony byly zrušeny a velština zakázána jako oficiální jazyk. Byly ustanoveny hranice Walesu a zástupci jeho hrabství byli voleni do parlamentu. \n\nPo roztržce Jindřicha VIII. s katolickou církví bylo i ve Walesu přijato anglikánství. Nicméně mnoho katolíků zůstalo aktivních a vytvořilo jedny z prvních knih publikovaných ve Walesu. Roku 1588 vydal William Morgan první velšský překlad Bible. Jedná se o jedno z nejdůležitějších literárních děl ve velštině. \n\nVzdělání v zemi bylo na velmi nízké úrovni a jediné dostupné bylo v anglickém jazyce, zatímco většina obyvatel mluvila pouze velšsky. Roku 1731 začal Griffith Jones organizovat putovní školy, ve kterých se po dobu asi tři měsíců vyučovalo ve velštině, a poté se škola přestěhovala na jiné místo. V době Griffithovy smrti roku 1761 se asi 250 000 lidí naučilo číst prostřednictvím těchto škol.\n\nV 18. století došlo i k obrození velšského puritánství. Na počátku 19. století se velšští metodisté odloučili od Anglikánské církve a v polovině století převládal v zemi nonkonformismus. To mělo velký význam pro velštinu, protože to byl jazyk používaný v nonkonformní církvi ve Walesu. \n\nKonec 18. století byl poznamenán nástupem průmyslové revoluce. Zásoby železné rudy, vápence a uhlí v jihovýchodní části země dovolily rychlý rozvoj výroby železa a těžby uhlí.\n\nPrůmyslová revoluce přinesla narůstající konflikty mezi velšskými dělníky a majiteli železáren a dolů, kteří byli převážně Angličané. V 30. letech vypukly dvě ozbrojené vzpoury. V průmyslových oblastech si na konci 19. století získala velkou popularitu socialistická ideologie. Podobně jako v jiných evropských státech v té době se začala i ve Walesu prosazovat myšlenky národní autonomie.\nV 19. století došlo k výraznému nárůstu počtu obyvatel. Zatímco v roce 1801 měl Wales asi 587 000 obyvatel, roku 1901 to bylo již asi 2 012 000. To bylo způsobeno vysokou porodností a imigrací, ale nárůst počtu obyvatel se soustřeďoval především do průmyslových oblastí. \n\nRoku 1925 vznikla strana Plaid Cymru, ale její počáteční podpora byla malá. Roku 1936 tři její členové zapálili letiště a tréninkové středisko RAF na protest proti jejich výstavbě a nutnosti zbořit historický dům. Tato akce a následné uvěznění tří žhářů zvýšilo prestiž strany a její podporu mezi velšsky hovořícím obyvatelstvem.\n\nV období po druhé světové válce došlo k poklesu průmyslové výroby a těžby uhlí. Na počátku 90. let 20. století byl ve Walesu pouze jeden důl, ve kterém se těžilo uhlí. Podobný útlum zasáhl i výrobu železa a velšská ekonomika podobně jako jiné rozvinuté státy se zaměřila na sektor služeb. \n\nV 70. letech ve straně Plaid Cymru i mezi labouristy získávala podporu myšlenka osamostatnění. Nicméně referendum o vytvoření národního shromáždění pro Wales roku 1979 skončilo velkou většinou jeho odmítnutím. Zákon z roku 1993 ustanovil rovnoprávnost v používání velšského a anglického jazyka. \n\nV květnu 1997 byla zvolena labouristická vláda s příslibem vytvoření samosprávných institucí ve Skotsku a Walesu. Referendum o vzniku národního shromáždění pro Wales na konci roku 1997 skončilo těsným vítězstvím jeho zastánců. Velšské národní shromáždění bylo ustanoveno roku 1999 a získalo pravomoc rozhodovat o správě vládního rozpočtu pro Wales. \n\n"}
{"id": "503334", "url": "https://cs.wikipedia.org/wiki?curid=503334", "title": "Ordovikové", "text": "Ordovikové\n\nOrdovikové byli jedním z keltských kmenů žijících ve Velké Británii před vpádem Římanů. Území, které ovládali, se rozprostíralo ve Walesu. Jejich sousedy byli na jihu Silurové a na severovýchodě Deceangliové. Jejich území bylo ovládnuto Římany při vojenském tažení na přelomu let 77 až 78. \n\nKeltské označení ordo-wik mohlo být odvozeno od označení pro kladivo. \n\nOrdovikové se věnovali zemědělství, chovali ovce a stavěli opevněné tvrze. Byli jedním z mála britských kmenů, které vzdorovaly vpádu Římanů. Jejich obranu organizoval především Caratcus, který unikl ze svého panství poté, co byl Římany poražen v bitvě u Medway. Caratacus byl vůdcem vojenské obrany jak Ordoviků, tak i Silurů. Po bitvě u Caer Caradoc, ve které Římané zvítězili, ukončili Ordovikové, zřejmě z důvodu velkých ztrát, odpor proti Římanům. \n\nOkolo roku 70 se Ordovikové znovu proti Římanům vzbouřili a zničili oddíl jezdectva. Tento útok vyvolal odpovídající reakci Římanů, kteří se podle Tacita rozhodli Ordoviky vyhubit. \n\nO Ordovicích neexistují v historických pramenech další zmínky. Nicméně není pravděpodobné, že by se, s ohledem na charakter území, které obývali, podařilo Římanům zabít všechny příslušníky kmene. \n"}
{"id": "503360", "url": "https://cs.wikipedia.org/wiki?curid=503360", "title": "Cabernet Moravia", "text": "Cabernet Moravia\n\nCabernet Moravia (zkratka CM) je moštová odrůda révy vinné (\"Vitis vinifera\"), určená k výrobě červených vín, která byla vyšlechtěna v České republice, kříženec odrůd \"Zweigeltrebe\" a \"Cabernet Franc\".\n\n\"Cabernet Franc\" je středně pozdní moštová odrůda, původní „kabernetová“ odrůda z regionu Bordeaux, která je úzce příbuzná s volně rostoucí révou lesní \"Vitis vinifera ssp. sylvestris\" a vznikla patrně její selekcí. Podílela se na vzniku takových odrůd, jako například \"Cabernet Sauvignon\", \"Merlot\" či \"Carménère\", ale i v současné době je pro svou kvalitu používána při šlechtění nových odrůd, u nás například ještě odrůdy \"Erilon\". Kvalitní víno \"Cabernet Franc\" vyniká v mládí granátovou barvou, která při zrání tmavne. Je typické výraznou plností, vůní malin, někdy i fialek, a jasným zábleskem černého rybízu a ovocnosti. Vína z teplých zámořských regionů spojují malinový nádech s marmeládově širokou chutí.\n\nRéva vinná (\"Vitis vinifera\") odrůda \"Cabernet Moravia\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je střední až bujný s polovzpřímenými letorosty.\n\nList je středně velký až velký, tmavozelený, tvar čepele je okrouhlý, tří- až pětilaločnatý s mělkými horními bočními výkroji. Vrchní strana čepele listu je středně až silně puchýřnatá, hluboce síťovitě vrásčitá, spodní je hustě chlupatá. Řapíkový výkroj je lyrovitý, otevřený až s překrytými cípy, řapík je dlouhý, hladký, nafialovělý. Některé listy (stejně jako listy odrůd \"Cabernet Sauvignon\" a \"Chardonnay\") mají první dva hlavní listové nervy, ohraničující řapíkový výkroj, holé, bez listového pletiva.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá bobule s voskovým povlakem. Barva bobule je tmavomodrá až modročerná, dužnina je bez zbarvení, rozplývavá, kabernetové chuti. Množství barviva ve slupce je vysoké i v horších letech nebo při velkých úrodách. Hrozen je středně velký (150 g), kuželovitý, středně hustý až hustý, rozvětvený, s dlouhou stopkou.\n\n\"Cabernet Moravia\" je moštová odrůda vinné révy (\"Vitis vinifera\"), která vznikla křížením odrůd \"Zweigeltrebe\" a \"Cabernet Franc\". Je to první odrůda kabernetového typu, vyšlechtěná v České republice. Šlechtitelem a udržovatelem odrůdy je Lubomír Glos z Moravské Nové Vsi, odrůda je právně chráněna. Křížení bylo provedeno v roce 1975, první sklizeň hroznů na většině semenáčků byla v roce 1979. Z nich se ukázal jako nejzajímavější semenáček M-43, a to jak po stránce pěstitelské, tak po stránce kvality hroznů i vyrobeného vzorku vína. Na základě těchto výsledků došlo k namnožení semenáčku a k jeho vysazování na další stanoviště. Pracovní název odrůdy je M-43, další, místně používaný název Kabernet Moravia.\n\nDo Státní odrůdové knihy České republiky byla odrůda zapsána v roce 2001. V SR registrovaná není. Ve vinařské oblasti Morava se poměrně rychle rozšířila, pěstuje se v okolí Brna, v Mutěnicích, na Bzenecku, v Podluží i ve Slovácké podoblasti, celkově byla vysazena roku 2007 na 192 hektarech. Podíl vinic s touto odrůdou v ČR roku 2010 činil 1,2 %. Průměrné stáří vinic bylo roku 2010 asi 10 roků. Na Slovensku je odrůda pěstovaná pouze okrajově.\n\n\"Cabernet Moravia\" je vitální a velmi plodná pozdní odrůda. Doporučuje se pro ni střední i vysoké vedení a užší spon. Nejvhodnější a také nejúčelnější je řez na jeden kmínek a jeden tažeň. Odrůda má velkou autoregulační schopnost, čím kratší řez provádíme, tím jsou hrozny větší a také jejich počet je na letorostech vyšší a dochází k podstatnému zvětšení bobulí. Proto je vhodné tento systém doplnit redukcí počtu hroznů nebo jejich půlením v době zaměkání.\nPoužití podnože závisí na půdním typu. Do těžších půd se doporučují málo vzrůstné podnože, pro vysoké vedení je vhodná silnější vzrůstná podnož, obecně vyhovují SO-4, T 5C, 125 AA a Cr 2. Plodnost je výborná a pravidelná. K výrobě vysoce jakostních vín je třeba objem sklizně snižovat. Výnos hroznů bývá vysoký, cca 5,89 kg/keř, respektive 9-16 t/ha. Průměrná cukernatost bývá 17-19,5° NM při obsahu kyselin 7-9,5 g/1. Z nejlepších stanovišť odrůda poskytuje při současné redukci násady hroznů i vysoce ceněná přívlastková vína (až ledové víno).\n\nDoba rašení oček a doba květu je raná. Zrání hroznů je velmi pozdní, sklizňové zralosti dosahují hrozny ve druhé polovině října.\n\nProti napadení houbovými chorobami je odrůda méně odolná až středně odolná, citlivá je zejména na plíseň révovou (\"Plasmopara viticola\"), proti poškození mrazy je středně odolná.\n\nVyžaduje velmi dobré, pro dosažení přívlastkových kvalit pak jen ty nejlepší a nejteplejší polohy jižní Moravy, na půdy ale nemá zvláštní požadavky. Ideální jsou svahovité pozemky s intenzívním slunečním svitem a zároveň dostatečně záhřevné. Nemá ráda vyloženě suché půdy, převlhčené také nejsou moc vhodné, kvůli následné nízké kvalitě úrody. Nejlépe vyhovují hlinité a hlinitopísčité, chudší a sušší půdy, kde sklizně nejsou tak vysoké.\nKvalita vína bývá dosti rozdílná podle hektarových výnosů, doby sklizně, polohy, kde byly hrozny vypěstovány a technologie zpracování. Aromatické složky vína jsou velmi podobné vínům odr. \"Cabernet Franc\" a podstatně se mění, jak hrozen vyzrává. Z počátku zrání hroznů jsou trávovité, často připomínající zelené makovice, pak přecházejí přes vůni paprik k vůni, připomínající borůvky a černý rybíz. Víno vyrobené z dobře vyzrálých hroznů bývá velmi barevné, má nižší kyseliny a jemné třísloviny. U konzumentů nachází stále větší oblibu. Pokud vína mají možnost zrát na sudu, podstatně se zvyšuje jejich kvalita a prodlužuje uchovatelnost.\n\nPři výrobě jakostních vín je cílem dosáhnout vysoce barevného, jemně aromatického vína s hladkou kyselinou a jemnými tříslovinami. Volí se většinou kratší doba macerace (5-7 dní) za optimálních teplotních podmínek (25-28 °C), kdy dochází k rychlé extrakci barviv a aromatických látek a zároveň nižšímu uvolňování hrubých taninů. Pro přívlastky se volí macerace delší, až 21 dní. Následnou jablečně-mléčnou fermentací dochází k zjemnění chutě a k harmonizaci vína, stává se velmi plné, hebké, s dobře strukturovanými tříslovinami a s dlouhou dochutí. Víno takto vyrobené je vhodné k delšímu ležení a zrání v sudech a na láhvi. Víno má tmavou granátovou barvu. Zráním vína se stupňuje jeho plnost i harmonie. Je vhodné i pro školení v dubových sudech typu barrique.\n\nJe-li technologie dobře zvládnuta a hrozny dostatečně vyzrálé, patří Cabernet Moravia ke špičkovým moravským červeným vínům. Typická vína jsou tmavě granátová, s jemnými kabernetovými tóny černého rybízu ve vůni i v chuti, které doplňuje aroma třešní, višní, tabáku či marmelády. Víno je mohutné s dlouhou dochutí a lahvově zralé je hebce sametové. U mladých vín bývá tříslovinka ostřejší až agresívní.\n\nVíno se podává k masitým jídlům s kořeněnými omáčkami, k tmavým či uzeným masům a k tučným či tvrdým sýrům.\n\n\n\n"}
{"id": "503363", "url": "https://cs.wikipedia.org/wiki?curid=503363", "title": "Fratava", "text": "Fratava\n\nFratava (zkratka Ft) je moštová odrůda révy vinné (\"Vitis vinifera\"), určená k výrobě červených vín, která byla vyšlechtěna v České republice, kříženec odrůd \"Frankovka\" a \"Svatovavřinecké\".\n\nRéva vinná (\"Vitis vinifera\") odrůda \" Fratava \" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je bujný. List je velký až velmi velký, pětiúhelníkovitý, tmavozelený, nečleněný nebo třílaločnatý, zřídka až pětilaločnatý, s mělkými výkroji, čepel je zvlněná, řapíkový výkroj je nejčastěji lyrovitý, úzce otevřený až překrytý s průsvitem.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké až menší, okrouhlé bobule, slupka obsahuje velké množství červeného barviva, dužina je nezbarvená. Hrozny jsou středně velké až velké, u základu třapiny rozvětvené, nepříliš husté až průměrně kompaktní.\n\n\"Fratava\" je moštová odrůda vinné révy (\"Vitis vinifera\"), vyšlechtěná Lubomírem Glosem v Moravské Nové Vsi roku 1973, kříženec odrůd \"Frankovka\" a \"Svatovavřinecké\". Fratava je od roku 2008 zapsána ve Státní odrůdové knize České republiky. Odrůda je vhodná k pěstování v obou vinařských oblastech České republiky, pěstována je zatím pouze okrajově a na malých plochách. Udržovatelem odrůdy v ČR je Lubomír Glos.\n\n\"Fratava\" je úspěšný kříženec, který byl následně kolektivem šlechtitelů Vědeckovýrobního sdružení Resistant Velké Bílovice (později Vinselekt Perná) využit při šlechtění odrůd \"Cerason\", \"Kofranka\", \"Laurot\", \"Marlen\" a \"Nativa\".\n\nNázev odrůdy je kombinací názvů obou rodičovských odrůd.\n\nJe možno ji pěstovat na rýnsko-hessenském i na vysokém vedení. Roste a plodí dobře na podnožích K 5BB, Cr 2 a T 5C, zejména na výjimečně chudých a sušších půdách, na dobrých půdách nebo na menších tvarech na podnoži nejlépe vyhovuje SO-4. Při všech způsobech vedení je nejvhodnější řez na jeden kmínek a jeden tažeň. Doporučované zatížení pro tuto odrůdu je 4-6 oček na m2. Plodnost je střední až velmi dobrá a pravidelná, často i dosti vysoká. Při vysoké násadě je vhodné provést redukci hroznů, která přispěje k získání vyšší cukernatosti a kvality hroznů a vína.\n\nOdrůda zraje středně pozdně, začátkem října, je vhodná i do severních vinařských oblastí, kde dává dobrá vína.\n\nOdrůda není při pěstování pod fungicidní ochranou výrazně choulostivá vůči plísni révové (\"Plasmopara viticola\") ani padlí révovému (\"Uncinula necator\"), hrozny nebývají napadány plísní šedou (\"Botrytis cinerea\") ani hnilobou a vydrží velmi dlouho v dobrém stavu na keřích. Odolnost vůči mrazu je dobrá, nižší bývá na úrodných a vlhkých půdách.\n\nVelmi dobře roste i na půdách chudších a na sušších stanovištích. Na sušších lokalitách může vytvářet menší bobule, které jsou pozitivní z pohledu kvality hroznů.\nV dobrých polohách dává vína vysoce kvalitní, plná, silně barevná, s nižšími kyselinami a příjemnou tříslovinou. Charakterem a jakostí připomínají vína odrůdy \"Svatovavřinecké\", ovšem s podstatně nižší aciditou. Víno je velmi plné, extraktivní, s výrazně temně červenou barvou, chuťově příjemné. Ve vůni najdeme ovocné a kořenité složky, často konzervované ovoce až povidlové tóny. V chuti se dá objevit červené zralé ovoce, marmeláda, kořenité tóny. Vína se pro nižší aciditu dají konzumovat již jako mladá, ale jsou vhodná i k delšímu zrání, jemná bariková úprava jim dodá další rozměr. Můžeme je také použít ke kupáži, kde vhodně doplňují jiné odrůdy a dodávají směsce plnost a barvu.\n\n\n"}
{"id": "503369", "url": "https://cs.wikipedia.org/wiki?curid=503369", "title": "Homofonní šifra", "text": "Homofonní šifra\n\nHomofonní šifra (z řeckého \"homos\" – \"stejný\" a \"phonos\" – \"zvuk\") je substituční šifra, ve které se jedno písmeno z otevřeného textu může zašifrovat na různá písmena v šifrovém textu, jejichž počet je přímo úměrný frekvencí písmene. Přitom stále používá jednu šifrovací abecedu, není to polyalfabetická šifra.\n\nSmyslem homofonní šifry je, aby ve výsledném šifrovém textu každé písmeno mělo přibližně stejnou relativní četnost, konkrétně 1 %. Toho docílíme tak, že jedno písmeno z otevřeného textu nebudeme šifrovat pouze jedním symbolem, jako je tomu u jednoduché monoalfabetické substituční šifry, ale více symboly. Konkrétně písmeno bude mít tolik obrazů v šifrovém textu, jaký má procentuální výskyt v otevřeném textu. Pokud má například písmeno „e“ 10% výskyt v otevřeném textu, bude mít deset různých obrazů v šifrovém textu. Pokud nechceme s každým textem počítat i výskyt písmen v něm, můžeme použít nějakou tabulku, která udává průměrný počet výskytů písmene v daném jazyku. Výsledek nemusí být tak dobrý, ale stále přijatelný a značně to ulehčuje práci. \n\nProtože výsledných obrazů v šifrovém textu bude zákonitě více než písmen, která šifrujeme, nemůžeme v šifrovém textu používat pouze jednoduchá písmena, protože by nám na všechno nestačila. Musíme zvolit jiný způsob, například můžeme zobrazovat na čísla. Dále platí, že jedno písmeno se sice může šifrovat na více různých písmen, avšak stále není možné, aby se dvě různá písmena šifrovala na stejné písmeno. Tedy platí, že jeden obraz v šifrové abecedě může mít pouze jeden vzor v otevřené abecedě. Tím se šifra liší od polyalfabetických šifer, protože stále používá jen jednu šifrovou abecedu. \n\nPokud už máme hotovou tabulku substitucí, přichází na řadu úprava vstupního otevřeného textu tak, aby vyhovoval domluveným či stanoveným podmínkám. Ty mohou znít jakkoliv, často padá požadavek na odstranění diakritiky, interpunkce, mezer a podobně. Nicméně technicky není problém vytvořit substituční tabulku, která bude obsahovat jakékoliv znaky. Můžeme klidně zašifrovat „(mandelinka)“ na „(traktor)“.\n\nNyní máme upravený otevřený text a tabulku substitucí, která vypadá podobně jako u monoalfabatické šifry, pouze s tím rozdílem, že máme u některých písmen více obrazů. Můžeme začít s šifrováním. Znak po znaku čteme otevřený text a zaměníme daný znak za některý ze znaků ze substituční tabulky. Důležitým faktorem je, pokud máme na výběr z více obrazů, abychom je volili zcela náhodně. Pokud bychom obrazy například pravidelně střídali, snížili bychom tím bezpečnost homofonní šifry. Zašifrováním posledního písmene šifrování končí.\n\nDešifrování probíhá stejně, pouze v opačném pořadí. Máme tabulku substitucí a hledáme podle obrazů a zaměníme je za jejich původní vzory. Protože každý obraz má pouze jeden původní vzor, dostaneme původní šifrovou zprávu.\n\nChceme zašifrovat text „Lakomá lokomotiva“. Upravíme text: „lakomalokomotiva“ a vytvoříme tabulku substitucí. Pro jednoduchost v této tabulce budou jen písmena, která se vyskytují v otevřeném textu:\n\nNyní podle této tabulky zašifrujeme text. Za písmeno „l“ můžeme dosadit buď 33 nebo 34. Zvolíme třeba 33. Dále za „a“ můžeme dosadit 10, 15 nebo 17. Zvolíme 17. Za „k“ můžeme dosadit pouze 18. A tak dále. Výsledný šifrový text může vypadat takto: „33 17 18 27 07 10 34 11 18 30 54 27 01 26 09 10“. Vidíme, že přestože v otevřeném textu bylo 8 různých písmen, v šifrovém textu jich je více. \n\nŠifra disponuje velkým množstvím klíčů, útok hrubou silou je prakticky nemožný. Šifra je také odolná proti jednoduché frekvenční analýze, protože neposkytuje informace o četnosti jednotlivých písmen – v šifrovém textu mají všechna písmena stejnou četnost. \n\nNicméně stále není odolná proti všem částem frekvenční analýzy. Například v angličtině má velmi osobité chování písmeno „q“ (četnost přibližně 1 %), po kterém může následovat pouze písmeno „u“ (četnost přibližně 3 %). Najdeme-li v šifrovém textu písmeno, po němž následují pouze tři různá písmena, můžeme předpokládat, že se jedná právě o dvojici „q“ a „u“. Podobným způsobem můžeme dešifrovat i ostatní písmena.\n\n"}
{"id": "503388", "url": "https://cs.wikipedia.org/wiki?curid=503388", "title": "Amélie Bavorská", "text": "Amélie Bavorská\n\nAmélie Marie Bavorská (24. prosince 1865, Mnichov – 26. května 1912, Stuttgart) byla rozená bavorská princezna a provdaná vévodkyně z Urachu a württemberská hraběnka. Náležela k vedlejší linii bavorského vládnoucího domu Wittelsbachů.\n\nNarodila se z manželství bavorského vévody Karla Teodora se saskou princeznou Žofií. Stejně jako její teta císařovna Alžběta byla \"vánočním dítětem\". Po jejím narození matka onemocněla, měla dýchací potíže a trpěla návaly únavy. Ačkoliv se její stav časem zlepšil, nakonec 10. března 1867 podlehla silné chřipce. Otec pro maminku velmi truchlil a rozhodl se studovat medicínu. Malou Amélii proto svěřil na výchovu své matce Ludovice.\n\nNa jaře roku 1874 se otec znovu oženil a jeho druhá žena Marie Josefa Portugalská byla pouze o osm let starší než Amélie, zřejmě také proto si obě dobře rozuměly. Rodina, která se během dvou let rozrostla o další dvě dcery Žofii a Alžbětu, žila na zámku Tegernsee. Blízké přátelství ji poutalo k sestřenici Marii Valerii.\n\nDne 4. července 1892 se v Tegernsee provdala za württemberského hraběte a vévodu Viléma II. Karla z Urachu, syna 1. vévody z Urachu Viléma I.\nZemřela ve 46 letech po narození devátého dítěte.\n\nManžel byl v roce 1918 zvolen litevským králem a přijal jméno Mindaugas II. Po vyhlášení republiky 2. listopadu téhož roku opustil Litvu a věnoval se vědecké činnosti. Druhé manželství uzavřel dvanáct let po Améliině smrti, 26. listopadu 1924 se oženil s posledního bavorského krále Ludvíka III., Wiltrudou.\n\n\n"}
{"id": "503389", "url": "https://cs.wikipedia.org/wiki?curid=503389", "title": "Fón (jednotka)", "text": "Fón (jednotka)\n\nFón (Ph) je jednotkou hladiny hlasitosti. Hladinou hlasitosti je nazývána subjektivní hlasitost, která je vnímána sluchem.\n\nHladina hlasitosti je definována tak, že hladina hlasitosti 1 fón je při frekvenci 1kHz stejně velká jako jednotka hladiny zvuku 1dB. Pro zvuky ostatní frekvencí jsou hladiny hlasitosti definovány subjektivním porovnáváním s hladinou hlasitosti referenčního tónu.\n\nDalší jednotkou subjektivní hlasitosti je son.\n"}
{"id": "503392", "url": "https://cs.wikipedia.org/wiki?curid=503392", "title": "Orient expres", "text": "Orient expres\n\nOrient expres je označení pro více železničních spojení mezi západní Evropou a Balkánským poloostrovem. Až do 2. světové války se jednalo o luxusní vlaky Mezinárodní společnosti lůžkových vozů – Compagnie Internationale des Wagons-Lits (CIWL) spojující Paříž a Konstantinopol, potažmo Istanbul. Proslulým se stal Orient Expres také díky románu Agathy Christie \"Vražda v Orient expresu\".\n\nPosledním pozůstatkem slavné éry byl vlak Orient expres, který od června 2007 jezdil na trase Štrasburk – Vídeň. Se změnou jízdního řádu v prosinci roku 2009 přišel definitivní konec legendárního spoje. Ale již od 70. let 20. století jsou jako Orient expres provozovány nostalgické vlaky složené z původních vozů z 20. a 30. let 20. století, přizpůsobených dnešním požadavkům.\n\nPoprvé vyjel Orient expres z pařížského Východního nádraží v úterý 5. června 1883. Vlak hotelového typu byl složený výlučně z vozů tehdejší 1. třídy, zejména z vozů salonních, jídelních a lůžkových. V prvních letech končil tento spoj v rumunském Giurgiu. Cestující do Konstantinopole museli přestoupit na trajekt přes Dunaj a dále pokračovali obyčejným vlakem do Varny, odkud byli dopraveni lodí do Konstantinopole. Teprve od roku 1888 projížděl Orient expres celou trasu přes Budapešť, Bělehrad a Sofii až na provizorní nádraží v Konstantinopoli. Roku 1890 bylo otevřeno nové nádraží \"Müşir-Ahmet-Paşa-Station\", dnešní Istanbul Sirkeçi. Na opačném konci trasy přibyly přímé vozy (Londýn) – Calais – Paříž a Ostende – Paříž.\n\nJízdní doba na trase dlouhé 3186 km činila 69 a půl hodiny. Cestující kromě rychlíkové jízdenky platili i 20 % příplatek. Cestujícím byla v projížděných zemích nabízena místní jídla i folklórní vystoupení.\n\nCIWL nemohla zabránit tomu, aby vedle jejího luxusního vlaku byl mezi Konstantinopolí a Bělehradem provozován i klasický rychlík s vozy všech tří tříd, který nabízel cenově výhodnější cestování.\n\nOrient expres nebyl proslulý jen svým luxusem a cestujícími, kteří představovali evropskou společenskou a finanční špičku, ale také neobyčejnými přepadeními. Roku 1891 řecký lupič Anasthatos vlak 100 km od Konstantinopole vykolejil, zajal čtyři muže a propustil je až poté, co dostal výkupné 8000 liber šterlinků ve zlatě. O několik let později byl ve svém kupé zavražděn vyslanec francouzské vlády. Ještě roku 1950, kdy byl vlak již dlouho obyčejným rychlíkem, byl ve vlaku přepaden a oloupen východními agenty vojenský atašé Spojených států.\n\nPrvní světová válka svými frontami přerušila trasu vlaku. Od 15. ledna 1916 provozovala německá společnost Mitropa „Balkanzug (Balkánský vlak)“ mezi Berlínem a Konstantinopolí, jehož trasa procházela i obsazeným Srbskem a propojovala území válečných spojenců – Německa, Rakouska-Uherska a Osmanské říše. Vlak měl i vozy (tehdejší) druhé třídy a jezdil až do podzimu 1918.\n\nPo skončení války byl Orient expres zaveden jako „train de luxe militaire“ a byl vyhrazen pouze pro přepravu politiků a vojenských hodnostářů. Pro civilní cestující byl od 15. dubna 1919 zaveden „Simplon-Orient-Express“, jehož trasa vedla přes Švýcarsko, Simplonský tunel, Milán, Terst a Záhřeb do Konstantinopole a obcházela tak poražené Německo a Rakousko. Teprve od roku 1921 začal Orient expres jezdit pro veřejnost, avšak zpočátku pouze do Bukurešti.\n\nAž do jara 1940 jezdily Orient expres a Simplon-Orient expres jako luxusní vlaky do Konstantinopole, roku 1930 úředně přejmenované na Istanbul.\n\nPo skončení 2. světové války jezdily oba vlaky v podobě obyčejných rychlíků. Od 1. dubna 1946 spojil Orient expres Paříž, Stuttgart, Mnichov a Vídeň. V roce 1950 vezl poprvé také vozy 3. třídy.\n\nV roce 1961 bylo na konferenci o jízdních řádech rozhodnuto z důvodu existence tzv. železné opony vlak ukončit ve Vídni. Od roku 1964 ale již opět jezdil do Budapešti a později dokonce až do Bukurešti.\n\nSimplon-Orient expres vozil kurzovní vozy z Oostende, Nice a Stockholmu (ty přecházely z Balt-Orient expresu) do Istanbulu. 19. května 1977 jel poslední pravidelný spoj z pařížského Východního nádraží do Istanbulu. Vozy pak léta po různu chátraly mezi Madridem a Varšavou.\n\nZa železnou oponou byl zaveden vlak D 372/D 373 \"Balt-Orient expres\" spojující Berlín, Prahu, Budapešť a Bukurešť.\n\nV polovině 80. let se z Orient expresu stal obyčejný noční vlak mezi Budapeští a Paříží. Do 90. let vozil i kurzovní vůz do Bukurešti a jídelní vůz mezi Salcburkem a Vídní. Na konci 90. let byl opuštěn úsek Vídeň – Budapešť. Kurzovní vozy do Rumunska vozil nově zavedený vlak „Dacia-Express“.\n\nOd letní změny jízdního řádu 2002 jezdil 5 let pod označením „EN 262/263 Orient-Express“ mezi Vídní a Paříží. Od prosince 2003 byl tento vlak jediným přímým nočním spojem mezi oběma městy. Nějaký čas vozil i kurzové vozy do Benátek.\n\nOd 9. června 2007 po otevření nové trati TGV mezi Paříží a Štrasburkem byl oběh o tento úsek zkrácen, navíc byly francouzské vozy nahrazeny rakouskými. Kromě toho vozil kursové vozy do Amsterdamu.\n\nOd 14. prosince 2008 jezdil Orient expres pod novými čísly a namísto kurzovních vozů do Amsterdamu byly řazeny vozy z Budapešti do Frankfurtu. Změna jízdního řádu 13. prosince 2009 přinesla definitivní zánik tohoto vlaku.\n\nKoncem 70. let se švýcarský podnikatel Albert Glatt (Intraflug AG) rozhodl nechat povstat zašlou slávu Orient expresu. Shromáždil původní vozy CIWL a nechal je restaurovat do stavu po dodání v letech 1926–1929. NIOE byl vůbec prvním nostalgickým Orient expresem a byl provozován v letech 1976–2008.\n\nV roce 1993 převzalo vozy NIOE \"Reisebüro Mittelthurgau\" a nasazovalo je spolu s pěti vyhlídkovými vozy TEE Rheingold, dvěma vozy předválečného luxusního vlaku DRG Rheingold a přestavěným francouzským státním jídelním vozem č. 3354 (vůz používal fr. prezident Charles de Gaulle). Taktéž jídelní vůz SNCF «L’Aquitaine» byl restaurován v nostalgickém stylu.\n\n13 vozů NIOE bylo přestavěno na široký rozchod a do října 2007 provozováno na RŽD, též na Transsibiřské magistrále.\n\nPo krachu \"Reisebüro Mittelthurgau AG\" a Mittelthurgaubahn v roce 2001 převzala vozy NIOE společnost Transeurop Eisenbahn AG (TEAG) z Basileje. Provoz zajišťovala \"Orient-Express Train de Luxe Betriebs GmbH / Austria\". Vozový park TEAG a dvou dceřiných společností dnes čítá 32 bývalých vozů CIWL, dále bývalé salonní vozy nacionálně-socialistické říšské vlády a vozy Rheingold z roku 1928.\n\nNa základě soudní pře o obchodní značku „Orient-Express“ vyvolané VSOE a vedené SNCF musel být provoz vlaků NIOE v roce 2007 zastaven. V roce 2008 měl mezinárodní soud rozhodnout, mezitím byl případ předán Evropskému soudu. Datum rozhodnutí zůstává zcela otevřené, od 1. ledna 2008 ustal provoz NIOE a vozy CIWL jsou zakonzervovány v depu.\n\nSpolečnost provozuje vlak složený z bývalých vozů CIWL modernizovaných roku 1982 a z dalších přizpůsobených vozů.\n\nRoku 1977 začal americko-britský podnikatel v turistice James B. Sherwood shromažďovat bývalé vozy CIWL a British Pullman Company a nákladně je restaurovat. Venice Simplon-Orient-Express (VSOE) byl prvně nasazen roku 1982. Pullmanovy vozy slouží v denní dopravě jako přípoj k lodi, kterou překonají cestující Lamanšský průliv. Poté již nastoupí do lůžkových vozů CIWL a pokračují v cestě po určené trase. VSOE má ve stavu asi 22 historických vozů, včetně jídelních, barových a služebních.\n\nV letech 2003–2006 byly vozy VSOE pro provoz na kontinentě modernizovány a mj. obdržely moderní podvozky a klimatizaci. Nově je jejich maximální rychlost 160 km/h.\n\nCIWL provozuje od roku 2003 sama svých sedm historických jídelních a Pullmanových vozů, převážně v denní dopravě ve Francii, případně je pronajímá skupinám.\n\nK věhlasu vlaku přispěly romány jako \"Vražda v Orient expresu\" od Agathy Christie. Tento román byl poprvé zfilmován v roce 1974 (\"Vražda v Orient expresu, 1974)\" – Albert Finney vystupuje ve filmu jako soukromý detektiv Hercule Poirot.\n\nV roce 2017 byla uvedena další filmová britsko-americká adaptace slavného románu – režie a scénáře filmu Vražda v Orient expresu (2017) se ujal Kenneth Branagh, který ztvárnil i postavu Hercula Poirota.\n\nTaké bondovka \"Srdečné pozdravy z Ruska\" s Seanem Connerym se odehrává z části na trase Simplon-Orient expresu.\n\nDalším románem z tohoto prostředí je „Orient-Express“ (v originále: \"The Orient Express\" nebo \"Stamboul Train\"), jehož autorem je Graham Greene.\n\nBritský skladatel Philip Sparke zvítězil se svojí skladbou \"Orient Express\" pro symfonický dechový orchestr v soutěži nových skladeb pro dechové orchestry Evropské vysílací unie.\n\nDále kašpar-punková kapela ZNOUZECTNOST složila píseň: \"Vlak do Ženevy\", která se nepochybně k tomuto vlaku váže, album z roku 2014, Nejlepší ze všech světů - Beat simplicitas.\n\nV televizní detektivní sérii Hercule Poirot (hraje David Suchet) byl v roce 2010 natočen případ Vražda v Orient expresu. (série 12 - díl 4)\n\n\n\n\n"}
{"id": "503395", "url": "https://cs.wikipedia.org/wiki?curid=503395", "title": "Bart Stupak", "text": "Bart Stupak\n\nBartholomew Thomas Stupak (* 29. února 1952 v Milwaukee ve Wisconsinu) je americký demokratický právník a politik, od roku 1993 člen Sněmovny reprezentantů za 1. michiganský okrsek. Je předním představitelem tzv. \"modrých psů\" a neformálním vůdcem pro-life demokratů ve Sněmovně reprezentantů. \n\nV roce 2009 společně s republikánským reprezentantem Joe Pittsem navrhl dodatek k návrhu zdravotnické reformy, který má znemožnit financování interrupcí na požádání z federálních peněz. Dodatek hladce prošel ve Sněmovně reprezentantů, ale následně byl zablokován v Senátu.\n\nV lednu 2010 oznámil, že se chce ucházet o úřad guvernéra státu Michigan.\n\n"}
{"id": "503397", "url": "https://cs.wikipedia.org/wiki?curid=503397", "title": "François Gayot de Pitaval", "text": "François Gayot de Pitaval\n\nFrançois Gayot de Pitaval (24. července 1673, Lyon – 2. ledna 1743, Lyon) byl francouzský advokát, nakladatel a spisovatel.\nOd roku 1734 vydal 20 svazků kriminálních reportáží pod názvem \"Slavné a zajímavé případy a rozsudky, jimiž byly rozhodnuty, sebrané panem Gayotem de Pitaval, parlamentním advokátem v Paříži\", a položil tak základy kriminální reportáže a zpravodajství ze soudní síně. Slovo \"pitaval\" se pak stalo zkráceným označením pro žánr sociální a kriminální reportáže. Na Pitavala navázala řada pokračovatelů, Egon Erwin Kisch například nazval jednu svou knihu \"Pražský pitaval\".\n\nStudoval v Paříži teologii, ale posléze opustil církev a vstoupil do armády. Ve svých 50 letech pokračoval ve studiích a stal se advokátem.\n\n\n"}
{"id": "503408", "url": "https://cs.wikipedia.org/wiki?curid=503408", "title": "Zdeněk Bína", "text": "Zdeněk Bína\n\nZdeněk Bína (* 5. března 1975 v Pardubicích) je český multiinstrumentalista, skladatel a zpěvák. Do širokého povědomí na české hudební scéně se dostal svým působením v letech 1997–2009 jako frontman skupiny -123minut. Následovalo působení ve vlastním akustickém projektu, v roce 2014 sólová deska \"Bird\" a od roku 2016 návrat se skupinou minus123minut.\n\nSvou první kytaru dostává jako dárek k Vánocům ve svých patnácti letech. V polovině 90. let vystupuje v kapele Walk Choc Ice. Po odchodu z této kapely začíná spolupracovat a následně koncertovat se svým kamarádem Dominikem Tůmou. Po příchodu Fredrika Janáčka společně zakládají skupinu -123minut, která spojuje prvky blues, funky a jazzu. Na podzim roku 1999 vychází debutové album, \"Shooba Dooba\", to již s novým bubeníkem Vaškem Zimou. Toto album jim přináší úspěch v podobě cen Objev roku v hudebních časopisech Rock Report a Rock & Pop. Vrcholem tohoto mimořádně úspěšného roku 1999 je však následné získání ceny Anděl, neboli tehdejší Grammy, v kategorii Objev roku.\n\nS novým bubeníkem, Emilem Valachem, začínají v roce 2000 nahrávat nové album \"Try\" a následně, v roce 2002, \"Home\". Za toto album je skupina nominována na cenu Anděl v prestižní kategorii Rocková deska roku. Rok 2003 přichází a kapela má pět nového bubeníka Martina Vaigla a před sebou koncertování po celém světě, konkrétně v sousedním Polsku a na Slovensku, dále v Holandsku, Belgii, Francii a na Ukrajině. Úspěch skupinu doprovází též při koncertech v Londýně, New Yorku, Washingtonu a Pekingu.\n\nV září 2004 vydávají -123minut své první koncertní album, které pojmenují \"XL Live\", které obsahuje nahrávky ze Stormware Tour z pražského Paláce Akropolis.\n\nDruhá nominace na cenu Anděl přichází v roce 2005, tentokrát v kategorii Nejlepší zvuk, za album \"Mom\". Natáčení této desky proběhlo ve zlínském studiu V, mastering potom v Digitalfabriken ve Švédsku a videoklip k singlu „In the Web“ vznikl ve spolupráci s Tinou Gonsalves.\n\nV roce 2006 -123minut chystají velkolepé turné ke svým 10 letům působení na hudební scéně, v rámci kterého během let 2006–2007 proběhne 86 koncertů v Česku, na Slovensku a v Polsku. Ve Wroclawi se dokonce zapíší do Guinessovy knihy rekordů, když na festivalu, Thanks Jimmi '07, společně zahraje píseň „Hey, Joe“, neuvěřitelných 1881 kytaristů.\n\nS rokem 2008 přichází nový bubeník Miloš Dvořáček a o rok později skupina vydává své poslední album s názvem \"Dream\". Projekt Mythematika jim přináší žánrovou cenu elektronika na udílení cen Anděl pro rok 2009. K filmu Horem pádem od Jana Hřebejka Zdeněk Bína píše píseň, kterou ve filmu i zahraje a zazpívá. V listopadu 2009 se „Minuty“ představují na jedinečném koncertě společně s Pražskou komorní filharmonií v prestižní Smetanově síni.\n\nNa konci roku 2009 oznamuje Zdeněk Bína ukončení působení v kapele -123minut.\n\n\"„Po tolika krásných koncertech s tak výjimečným publikem jsem došel k tomu, že je čas příběh Minut uzavřít. Poslední dobou nás potkala řada starostí, k jejichž překonání je potřeba tolik energie, že bych se i další rok nemohl věnovat hudbě, která ve mně přirozeně žije teď. Proto jsem rád, že za námi zůstává podle mě nejlepší deska -123minut ‚Dream‘ a vzpomínka na výjimečný koncert s Pražskou komorní filharmonií.“\"\n\nZačíná se plně věnovat svému akustickému projektu.\n\nJeho spoluhráčem se od roku 2010 v tomto novém akustickém projektu se stal baskytarista Jan Urbanec, hrající na čtyřstrunou akustickou baskytaru. Hudebními zdroji dua jsou jazz, funky, latina, flamenco, cikánské melodie, arabská hudba či blues.\n\n\"„Cítil jsem, že potřebuji hledat jiné rozměry v hudební fantazii. Vidím, do jaké hloubky dokážou posluchači vnímat hudbu a to mě inspirovalo k návratu v podobě, ve které se budu moci s nimi podělit o hudbu, kterou právě teď cítím.“\"\n\nS deseti novými písněmi se Zdeněk Bína vrací zpět na českou hudební scénu a nabízí posluchačům zcela jedinečný hudební zážitek. Kvůli přesné interpretaci svých hudebních představ se totiž rozhoduje nejen pro vlastní skladbu a textování, ale také pro vlastní natočení všech hudebních nástrojů. Písně jsou inspirované jazzovou a soulovou hudbou. Z toho vychází i volba jazyku, ve kterém jsou písně napsané a který se s touto hudbou podle Bíny pojí nejlépe, a to je angličtina. K textům všech písní jsou pro posluchače připojeny krátké popisky zdrojů Bínovy inspirace.\n\nPo vydání desky začne Zdeněk Bína zkoušet s doprovodnou kapelou a naživo je fanoušci uslyší v rámci klubové tour, která proběhne začátkem jara 2015.\n\nPo 7 letech Zdeněk Bína spolu s Fredrikem Janáčkem opět začnou vystupovat. V tuhle zprávu doufali jen nejvěrnější fanoušci a sedm let si na ni museli počkat. Zdeněk s Fredrikem k sobě do trojice přizvali bubeníka Dano Šoltise a z -123 min. vzniká minus123minut. Turné Minuty 2016 bylo zahájeno účastí na festivalu Votvírák v Milovicích 10. června 2016\n\n\n\n"}
{"id": "503409", "url": "https://cs.wikipedia.org/wiki?curid=503409", "title": "Choronzon", "text": "Choronzon\n\nChoronzon je démon nebo ďábel, jenž se poprvé objevuje ve spisech okultistů Edwarda Kelleyho a Johna Dee v 16. století uvnitř jejich pozdějšího okultního systému Enochiánské magie. Ve 20. století se stal důležitým elementem uvnitř mystického systému Thelema, kterou založil Aleister Crowley, kde je Choronzon poslední velkou překážkou mezi adeptem a osvícením. Thelemité věří, že úkolem Choronzona je zničit ego, což adeptovi umožní projít za Abyss. \n\nChoronzona, jinak známého jako Démon Rozvratu nebo Veliký Desintegrátor, popsal Crowley jako dočasnou personifikaci šílených a nekonzistentních sil obývajících Abyss.\n\nCrowley tvrdí, že on a Victor Benjamin Neuburg uskutečnili evokaci Choronzona v Saharské poušti v prosinci roku 1909. Crowley měl stát v trojúhelníku zjevů a Neuburg se evokace účastnil v magickém kruhu. Během magické operace Choronzon neustále měnil svou podobu a pokoušel se Neuburga přelstít. Později se údajně Choronzonovi vrháním písku přes magický kruh povedlo kruh prolomit a zaútočit na Neuburga, který jej však přemohl pomocí magické dýky. Choronzon po svém přemožení hovořil s Neuburgem a poté byla operace ukončena.\nCrowley v trojúhelníku zjevů, který dle okultní tradice slouží k manifestaci zjevené entity, popsal desintegrující a vnitřně rozežírající působení entity, jedná se o jediný uváděný případ, kdy okultista při evokaci zaujal toto místo.\nPokusy evokace Choronzona uskutečnili mnozí další okultisté, mezi nimi například český okultista, spisovatel a signatář Charty 77 Josef Veselý.\n\n"}
{"id": "503412", "url": "https://cs.wikipedia.org/wiki?curid=503412", "title": "Jodfat", "text": "Jodfat\n\nJodfat ( יוֹדְפַת, v oficiálním přepisu do angličtiny Yodefat, přepisováno též Yodfat) je starověké židovské sídlo, archeologická lokalita a současná vesnice typu mošav v Izraeli, v Severním distriktu, v Oblastní radě Misgav.\n\nLeží v nadmořské výšce 446 metrů, v zalesněné a hornaté oblasti v centrální části Dolní Galileji,\nve vysočině Harej Jatvat. Východně od mošavu stojí hora Har ha-Š'avi, na jižní straně Har Acmon. Na východní straně terén klesá podél vádí Nachal Jodfat o několik set metrů do údolí Bejt Netofa. Na severozápadě se zvolna svažuje do údolí vádí Nachal Segev, které lemuje hřbet Har Šechanija.\n\nJe situována cca 20 kilometrů východně od břehů Středozemního moře a cca 23 kilometrů na západ od Galilejského jezera, cca 95 kilometrů severovýchodně od centra Tel Avivu a cca 25 kilometrů severovýchodně od centra Haify. Jodfat obývají Židé, přičemž osídlení v tomto regionu je etnicky smíšené. 4 kilometry na severovýchod leží město Sachnin, které obývají izraelští Arabové. 3 kilometry jižním směrem od Jodfatu leží arabské město Kafr Manda. Jediným větším židovským sídlem je město Karmiel 8 kilometrů severně od osady. Krajina mezi těmito městskými centry je ovšem postoupena řadou menších židovských vesnic, které zde, západně a jihozápadně od Sachninu vytvářejí souvislý blok.\n\nObec Jodfat je na dopravní síť napojena pomocí lokální silnice číslo 7955, jež sleduje severní okraj údolí Bejt Netofa.\n\nJodfat je pojmenován po městě z doby druhého chrámu, jež leží jižně od dnešního mošavu. Tel Jodfat ( Iótapata – psáno také Jotapata, Jodefat, Jodeptah, Tell Jafat, Yotvah či Jotbah) bylo starověké opevněné židovské město, jehož dobytí a zničení roku 67 popisuje Josephus Flavius (dále jen Josef) ve Válce židovské.\n\nPrvní archeologické nálezy jsou z pozdní doby bronzové. Podle Bible tu bylo rodiště Mešulemet, matky judského krále Amóna (Chizkijášova vnuka).\n\nMěsto bylo jedno z mnoha, která Josef opevnil po svém jmenování velitelem Galileje. Jeho topografické postavení na vrcholu kopce, obklopeného ze tří stran strmými stržemi, umožňovalo přístup jen ze severu. Odsud také vedli Římané svůj útok. V čele armády stál Vespasianus, který oblehl Jodfat v létě 67 se třemi legiemi — Legio V \"Macedonica\", X \"Fretensis\" a XV \"Apollinaris\", k nimž patřily ještě pomocné síly, tedy dohromady asi 60 000 mužů. Nejdříve se pokusil Vespasianus o přímý útok, ale neúspěšně. Následné obklíčení trvalo 47 dnů. Obránci se urputně bránili, sám Vespasianus byl raněn. Josef popisuje smrt 40 tisíc Židů, navíc 1200 žen a dětí bylo prodáno do otroctví. Město bylo dobyto a zničeno 20. července (podle židovské tradice 1. tamuzu, což bylo však 30. června). Josef byl po dvou dnech ukrývání v cisterně zajat, zatímco jeho zbylí spolubojovníci se vzájemně zabili podle losu.\n\nDesítky let po povstání bylo město obnoveno na severozápadním úpatí kopce. Po povstání Bar Kochby se tu usadila kohenská rodina Mijamin. Jodfat byla obydlena až do doby byzantské.\n\nRoku 1999 byl při archeologických vykopávkách objeven hromadný hrob v cisterně. Jde o ostatky asi dvou set lidí, pohřbených zde zřejmě až rok po dobytí města.\n\nNovověká vesnice Jodfat byla založena v roce 1960 Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu.\n\nZakladateli obce byla osadnická skupina Jovlim (יובלים) utvořená roku 1958, kterou tvořili absolventi školy Bejt ha-sefer ha-re'ali z Haify, sdružení okolo svého učitele Josefa Šechtera (Schechtera), který propagoval život v harmonii s přírodou. Později je doplnili další rodilí Izraelci a židovští přistěhovalci z USA, Kanady a Anglie.\n\nVznik židovské vesnice v tehdy ryze arabské a řídce osídlené centrální Galileji inicioval Josef Weitz – předák Židovského národního fondu. Do té doby zde existovalo jen sporadické osídlení arabských polokočovných Beduínů. Židovští obyvatelé se sem přestěhovali roku 1960. Byli zpočátku placeni přímo Židovským národním fondem a vykonávali v tomto regionu meliorační a přípravné práce.\n\nVesnice je organizována jako zemědělský mošav, ale v současnosti se nachází v procesu privatizace a přechodu k volněji řízené společné osadě (\"jišuv kehilati\"). Ekonomika Jodfat je založena na organickém zemědělství a průmyslu. Část obyvatel za prací dojíždí mimo obec. V Jodfatu je k dispozici obchod, zdravotní středisko, synagoga, plavecký bazén a sportovní areály. Fungují tu zařízení předškolní péče o děti. Základní škola je ve vesnici Gilon.\n\nVýhledově má vesnice projít další stavební expanzí. Územní plán umožňuje rozšíření na 180 rodin.\n\nObyvatelstvo Jodfat je sekulární. Podle údajů z roku 2014 tvořili populaci v Jodfat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 681 lidí. Během roku 2014 populace stoupla o 5,6 %.\n\n\n\n"}
{"id": "503414", "url": "https://cs.wikipedia.org/wiki?curid=503414", "title": "Danube House", "text": "Danube House\n\nBudova Danube House se nachází na Rohanském ostrově v pražském Karlíně. Své jméno dostala podle řeky Dunaj (v angličtině Danube) a představuje ojedinělý projekt nízkoenergetické budovy. Byla navržena ateliérem KPF architects ve spolupráci s českým ateliérem A.D.N.S. architekti.\n\nStavba byla dokončena v roce 2003. Je propojena s budovami Nile House, Amazon Court a River Diamond tunelem, který slouží jako podzemní komunikace k dopravní obsluze a logistice pro zmíněné budovy. S jeho využitím se počítá i pro další stavby v rámci projektu River City Praha, kterými budou 2 rezidenční budovy a hotel.\n\nCelá budova má tvar obří lodi, trojúhelníková parcela končí na západě jakoby lodním kýlem. Připomíná nám to fakt, že na tomto místě se nacházel hlavní pražský přístav. Tvarovou inspirací byl Chilehaus (Fritz Höger) v Hamburku.\nCentrem budovy je prosklené atrium přístupné veřejnosti, kde se nachází restaurace, kavárny a obchody. Ve dvouúrovňovém atriu jsou umístěny prosklené výtahy, schodiště a lávky, které zároveň rozvádí vzduch a posilují tak přirozený komínový efekt větrání.\nOkolí budovy s pěší zónou a cyklistickou stezkou podél Vltavy, které bylo zkultivované v rámci výstavby Danube House, je rovněž přístupné veřejnosti. Společně se zahájením provozu budovy Danube House byla také otevřena nová ulice, která dostala jméno Karolinská.\n\n\n"}
{"id": "503422", "url": "https://cs.wikipedia.org/wiki?curid=503422", "title": "Nile House", "text": "Nile House\n\nKancelářská budova Nile House je součástí projektu River City Praha na Rohanském ostrově v Praze 8 – Karlíně a je po Danube House druhou dokončenou budovou tohoto projektu. Své jméno dostala podle řeky Nil (Nile) a představuje ojedinělý projekt nízkoenergetické budovy. Stavba začala v únoru 2004 a budova byla slavnostně otevřena v lednu 2006. S budovami Danube House, Amazon Court a River Diamond je propojena unikátním tunelem, který slouží jako podzemní komunikace k dopravní obsluze a logistice pro zmíněné budovy. S jeho využitím se počítá i pro další stavby v rámci projektu River City Prague, kterými budou 2 rezidenční budovy a hotel.\n\nSpolečnost Europolis klade velký důraz na začlenění celého projektu do okolí. Jeho veřejný venkovní prostor proto využívá k pořádání kulturních akcí a výstav. V rámci svých CSR aktivit pořádá pro veřejnost Letní kino River City Prague, které je pro návštěvníky zdarma a u Pražanů si získalo velkou oblibu.\n\nNa podobě projektu Nile House pracoval,stejně jako u první budovy River City Prague, Danube House, v součinnosti se studiem KPF – francouzský architektonický ateliér RFR. Autor studie Jean Le Lay se však snažil o odlišení obou sousedících objektů. Projekt Nile House skloubil využití elementárních přírodních sil jako je slunce a voda a kvalitních materiálů s co nejmenšími tepelnými ztrátami a nebo naopak s vysokou akumulací tepla.\n\nNile House je postaven ze zelené brazilské žuly doplněné skleněnými prvky a má v nadzemní části celkem 17 600 m² prostor k pronajmutí. Dominantním prvkem atria budovy je točité schodiště, které propojuje výtahové podesty a vnáší do jeho prostoru dynamický prvek, jenž kontrastuje s přímými liniemi struktury atria. Konstrukce schodiště je založena na principu lomenice poskládaného ocelového plátu. Jsou zde umístěny prosklené výtahy, schodiště a lávky, které zároveň rozvádí vzduch a posilují tak přirozený komínový efekt větrání dvouúrovňového atria.\n\nKancelářské prostory: 17,600 m\nKomerční prostory (restaurace, obchody, kavárny): 1,700 m\nSystém klimatizace: Systém zaplavovacího větrání umožňuje výměnu vzduchu v kancelářských prostorách několikanásobně častěji než u běžných budov (v případě Nile House 4 krát za hodinu). Tak je dosaženo vyššího komfortu vnitřního klimatu a příjemnějšího pracovního prostředí pro zaměstnance a zároveň se účinně snižuje riziko „Syndromu nemocných budov“.\nArchitektonická kancelář: Kohn Pedersen Fox Associates/ATREA\nDeveloper: společnost Europolis Real Estate Asset Management\n\n"}
{"id": "503423", "url": "https://cs.wikipedia.org/wiki?curid=503423", "title": "Freinetovská škola", "text": "Freinetovská škola\n\nFreinetovská škola je jedním z alternativních pedagogických směrů.\n\nZakladatel, francouzský učitel a teoretik pracovních škol Célestin Freinet (1896–1966) vypracoval koncepci, podle které se třída má vybavit různými pomůckami a pracovními kouty, ve kterých se děti mohou individuálně nebo ve skupinách věnovat činnostem v oblasti přírodních věd, techniky, domácí práce, umělecké tvorbě či jazykové komunikaci. Tyto školy jsou nejvíce rozšířeny ve Francii, Belgii a Nizozemsku.\n\n"}
{"id": "503424", "url": "https://cs.wikipedia.org/wiki?curid=503424", "title": "Zubní protéza", "text": "Zubní protéza\n\nZubní protéza je snímatelná protetická náhrada řešící ztrátu vlastních zubů. Současné studie ukazují, že ztráta vlastních zubů a nutnost následného zhotovení snímatelných náhrad (protéz) jsou nejčastějšími stomatologickými potížemi lidí v důchodovém věku, a spolu se stárnutím populace nabývá tato oblast na stále větším významu.\nK pevným náhradám patří: kořenové nástavby, solokorunky a fixní můstky. Snímatelné zubní náhrady neboli protézy pak dělíme na částečné a celkové. Částečné snímatelné náhrady používáme tam, kde máme k dispozici ještě použitelné vlastní zuby, ale pevnou náhradu již zhotovit nelze. Částečná náhrada se skládá z pryskyřičné báze, dále obsahuje umělé pryskyřičné zuby a lité kotevní prvky, které ji stabilizují v ústech. S výhodou se používají i tzv. skeletové náhrady, které obsahují litý patrový či podjazykový třmen.\nU bezzubých čelistí zhotovujeme celkové neboli totální protézy. Aby tyto protézy dobře držely (adherovaly) v ústech, musí jejich vnitřní plocha přesně kopírovat protézní lože.\n\nÚstní dutina je tvořena převážně měkkými tkáněmi a poměry v ní se neustále mění. Naproti tomu protézy jsou relativně stálé a tvrdé. Z toho vyplývá, že zubní protézy je zapotřebí opakovaně po čase upravovat a každý pacient potřebuje určitý čas, nežli si na ně zvykne.\nCelkové protézy jsou vždy pouze náhradami původních zubů a jako všechny ostatní umělé náhrady proto mají svá omezení.\nProtézy je nutné pravidelně na několik hodin denně odkládat (a to nejlépe v noci při spánku), aby si mohla ústa pacienta odpočinout.\nProtézy nesmí přijít do styku s kyselinami, louhy, koncentrovaným alkoholem, vařící vodou a sálavým teplem (topná tělesa, kamna).\n\nVždy trvá určitý čas, nežli se pacient naučí jíst s novou zubní protézou. V počátcích je třeba začít pouze s malým množstvím měkké stravy. S postupným růstem pacientovy důvěry v novou protézu je možno výběr stravy rozšířit. Vždy je však třeba dávat pozor na horké pokrmy a tekutiny – umělé pryskyřičné patro zbavuje pacienty citlivosti a mohli byste tak popálit měkké patro a jícen.\n\nJe třeba dodržovat úzkostlivou hygienu dutiny ústní i zubních protéz. K čištění protéz používat buď měkký ruční kartáček nebo speciální kartáček na čištění umělých náhrad se zubní pastou a teplou vodou (vyvarovat se velmi horké vody). Vhodné jsou též speciální čisticí přípravky. Je třeba se vyvarovat abrazivním čisticím prostředkům, které by mohly zdrsnit (poškrábat) jejich povrch.\nNáhrady je nutné 2–3× týdně ponořit do speciálního čisticího roztoku na umělé náhrady, který obsahuje dezinfekční přísady (roztok vznikne rozpuštěním tablet, které jsou dostupné v lékárnách).\nDezinfekce náhrad je stejně důležitá jako čištění. Povrch protéz totiž není optimálně hladký, při velkém zvětšení pod mikroskopem jsou viditelné malé komůrky, ve kterých přežívají škodlivé bakterie zubního povlaku, plísně a kvasinky včetně druhu Candida albicans. Tyto mikroorganismy není možné odstranit pouhým čištěním.\nPokud není protéza pravidelně dezinfikována, objevují se pod snímatelnou náhradou na sliznici dutiny ústní zanícené červené skvrny, které se časem zvětšují a mohou se na nich objevit i boláčky (stav vyžadující péči stomatologa).\nČistit je nutné nejenom protézu, ale i sliznici dutiny ústní, případně zbylé zuby nebo ošetřené kořeny zubů. K čištění a stimulaci sliznice ústní dutiny používat jemný zubní kartáček střední velikosti. Tím alespoň jednou denně vyčistit všechny oblasti, které jsou jinak kryté protézou.\n\nOšetřující lékař by měl jednou ročně ověřit stabilitu a přilnavost protézy a zhodnotit rozložení žvýkacích sil. V ústech dochází ke změnám tvaru kostního-alveolárního výběžku, tyto změny bývají vždy spojovány se změnami podpůrných tkání a sliznice. Proto je zapotřebí náhrady pravidelně upravovat a čas od času vypodložit. Tím zajistit, že náhrady nebudou stlačovat měkké tkáně dutiny ústní.\n\nV krátkém období, následujícím po obdržení protézy, se může pacient setkat s přechodným zvýšeným sliněním. Jedná se o přirozenou odezvu slinných žláz, která by měla sama ustat po uplynutí přibližně jednoho měsíce. Naopak, někteří pacienti mohou mít problémy s přilnutím náhrady ke sliznici díky tomu, že mají slin nedostatek. Nedostatek slin bývá většinou způsoben pravidelným užíváním některých léků (např. léky proti alergii, na snížení krevního tlaku, atd.). Proto je třeba při zhotovování nových zubních náhrad sdělit nebo předat zubnímu lékaři seznam léků, které jsou užívány. Snížené množství slin v ústech umí zubní lékař vyřešit doporučením vhodného „lepidla“ nebo předepsáním umělé sliny.\n\nVýskyt menších ložisek dráždění pod a v okolí okrajů nové nebo podložené náhrady je poměrně častým jevem. Ošetřující lékař úpravou náhrady tato místa odlehčí. Je-li dráždění velmi bolestivé, je nutné protézu přechodně odložit. Je však nutno zdůraznit, že lékaři velmi pomůže při hledání místa problému, když si náhradu pacient znovu vloží do úst alespoň tři hodiny před jeho návštěvou.\nJedná se o vzácné problémy. Tyto problémy, pokud se objeví, většinou velmi rychle ustoupí. Problémy s dávením lze řešit posypáním špičky jazyka špetkou soli těsně před vložením snímatelné náhrady do úst.\n\nZe začátku může nová náhrada narušit kvalitu řeči. Tento problém je sice nepříjemný, avšak málokdy přetrvává déle než jeden týden. Čtení nahlas může celý proces adaptace na novou náhradu značně urychlit.\n\nPrudký proud vydechovaného vzduchu může náhradu uvolnit. Pravděpodobnost, že se protéza uvolní, lze také snížit aplikací fixačního krému.\n\n"}
{"id": "503433", "url": "https://cs.wikipedia.org/wiki?curid=503433", "title": "Divotvorný klobouk (divadelní hra)", "text": "Divotvorný klobouk (divadelní hra)\n\nDivotvorný klobouk je divadelní „jednoaktová“ hra, jejímž autorem je Václav Kliment Klicpera. Vyšla v roce 1817.\n\nLidová veselohra. Studenti Strnad a Křepelka jsou zadlužení, rádi sedávají v hospodě, hospodský Barnabáš jim už nechce nalévat. Křepelkův strýc umírá, ale dědictví pro Křepelku představuje jen starý třírohý klobouk, studenti se rozhodnou ho prodat Strnadovu lakomému strýci Koliášovi. Křepelka se vydává za cizího kupce, který chce kouzelný klobouk koupit, protože ten, kdo si jej nasadí na hlavu, nemusí platit žádnou útratu. Strnadův strýc Koliáš lsti uvěří a vydá se na magický klobouk podívat v akci. Strnad a Křepelka se domluvili s hospodským Barnabášem a tak si převlečený Strnad dopřává hostinu, o útratu nedbá, když chce hostinskému platit, nasadí si klobouk a Barnabáš žádné peníze nechce. Koliáš je ohromen a klobouk si zakoupí, ihned ho jde vyzkoušet, ale klobouk nefunguje a Barnabášovi musí zaplatit, posléze se dozví, že ho ošidil Strnad a Křepelka, kteří z utržených peněz splatili své dluhy, Strnad mu zbylé peníze vrací zpět, ale Koliáš už své peníze nechce.\n\nPodle Klicperovy divadelní hry byl v roce 1952 natočen v režii Alfréda Radoka film \"Divotvorný klobouk\".\n\n"}
{"id": "503436", "url": "https://cs.wikipedia.org/wiki?curid=503436", "title": "Hagakure", "text": "Hagakure\n\nHagakure (česky \"Skrytý v listí\") je text, který vznikl na začátku 18. století v Japonsku. Text nadiktoval samuraj Cunetomo Jamamoto jako reflexi buddhistického mnicha, kterým se stal po smrti představeného klanu Nabešima, pán Micušige. Zapisoval ho mladý samuraj Taširo Curamoto. Myšlenkový základ pro filosofii Hagakure tvoří Cunetomovo studium názorů dvou učenců. Prvním byl zenbuddhistický kněz Tannen, člověk nezlomných zásad a vůle, jenž se vzdal funkce hlavního kněze ve významném chrámu rodu Nabešima na protest proti rozsudku smrti nad jedním knězem. Dalším člověkem, který měl v tomto i pozdějším období na Cunetoma zásadní vliv, byl konfuciánský učenec Ittei Išida, jenž v kraji Saga proslul svou upřímností a zásadovostí. Text se těšil velké oblibě zvláště v obdobích, kdy se posilovala japonská národní identita, například před druhou světovou válkou a v jejím průběhu. Piloti kamikaze často z textu čerpali sílu.\n\nPan Kacušige byl jednou na lovu v Široiši a zastřelil velkého kance. Všichni se seběhli okolo a vykřikovali:„To je nádhera! To se vám povedlo! Kapitální kousek!“ A vtom kanec vyskočil a vrhl se na ně. Všichni se zmateně rozprchli na všechny strany, jenom Matabei Nabešima zůstal stát, tasil meč a kance dorazil. V tu chvíli si pán Kasušige přikryl tvář rukávem a pravil:„Tady se ale práší.“ Patrně se nechtěl dívat na zmatený úprk svých poddaných.\n\nI kdyby samurajovi náhle uťali hlavu, stále by byl ještě schopen provést jeden zásah s přesností. Pokud se stane pomstychtivým duchem a prokáže velké odhodlání, tak přestože je jeho hlava sťata, nezemře.\n\nV Kamigatské oblasti mají vázané košíky na svačinu které použijí jen jediný den, když se jdou dívat na květiny. Po návratu je zahodí na zem a pošlapou.Konec je důležitý u všech věcí.\n\nJistý generál prohlásil:„Všichni vojáci s výjimkou důstojníků by si při kontrole brnění měli ověřit pevnost pouze u přední části zbroje. Pokud jde o zdobení, na brnění je zbytečné, ale o vzhled helmy by vojáci měli důkladně pečovat. Helma provází hlavu do nepřátelského tábora.“\n"}
{"id": "503438", "url": "https://cs.wikipedia.org/wiki?curid=503438", "title": "Čugujevka", "text": "Čugujevka\n\nČugujevka (také známo jako Sandagou, Sicharovka (chybně), Sacharovka (chybně), Sokolovka a Bulyga-Fadějevo) je vojenská letecká základna v Přímořském kraji v Rusku. Hlavní úkol vojenské základny bylo ochránit vzdušný prostor nad Vladivostokem, nad kterým přelétávala americká špionážní letadla SR-71. Byl zde umístěn 530. bojový pluk 11. letecké armády sovětské protivzdušné obrany. Během 60. let 20. století zde byla umístěna letadla MiG-17 a v 70. letech zde bylo proti letadlům SR-71 umístěno 36 letadel MiG-25P. V 90. letech byly doplněny letadly typu MiG-31.\n\nLetiště vešlo do povědomí v září 1976, kdy MiG-25 z Čugujevky, pilotovaný Viktorem Bělenkem, přeběhl do Hakodate v Japonsku, což znamenalo vážné porušení bezpečnosti Sovětského svazu.\n"}
{"id": "503446", "url": "https://cs.wikipedia.org/wiki?curid=503446", "title": "Jisra'el Ari'el", "text": "Jisra'el Ari'el\n\nRabi Jisra'el Ari'el ( , narozen 15. srpna 1939 Jeruzalém) je jeden z hlavních rabínů náboženského sionismu.\n\nNarodil se v Jeruzalémě Mošemu a Ester Štiglicovým. Studoval na ješivě Merkaz ha-rav. Byl vrchním rabínem evakuovaného Jamitu na Sinaji. Je zakladatelem Chrámového institutu (\"Mechon ha-mikdaš\"). Jako mladík sloužil u jednotky, která v roce 1967 osvobodila Západní zeď .\n\nRoku 2006 se zapojil do pokusu obnovit sanhedrin.\n\nJeho bratři jsou také významnými rabíny. Rabín Ja'akov Ari'el je vrchním rabínem Ramat Ganu, další bratr r. Jo'azar je soudcem náboženského soudu (av bejt din) v Tiberias a r. Jigal je rabínem mošavu Nov na Golanech.\n\nJisra'el Ari'el má deset dětí, z toho sedm synů. R. Šmu'el učí na ješivě v Otni'elu, r. Matanja vede ješivu Derech chajim, r. Azarja vyučuje v kolelu Bejt ha-bechira, r. Elicur přednáší na ješivě Bnej David v Eli. Jeho zeť r. Ja'ir Parnak vyučuje na ješivě v Šilu a další zeť r. Chajim Šachar na ješivě v Itamaru. Jeho synovec r. Azri'el Ari'el je rabínem v Ateret.\n\n"}
{"id": "503451", "url": "https://cs.wikipedia.org/wiki?curid=503451", "title": "Třída Minekaze", "text": "Třída Minekaze\n\nTřída \"Minekaze\" (: 峯風型 \"Minekaze-gata\") sestávala z 15 „torpédoborců první třídy“ (一等駆逐艦 \"ittó kučikukan\") japonského císařského námořnictva, postavených v letech 1918 až 1922 v loděnicích Micubiši v Nagasaki a v námořním arzenálu Maizuru podle projektu F-41. Během druhé světové války již byly zastaralé a tak sloužily hlavně jako hlídková a doprovodná plavidla, rychlé transportéry, cílová plavidla a nosiče \"kaitenů\".\n\nJedenáct jednotek bylo ztraceno během bojů v Pacifiku. Devět z nich měly na svědomí ponorky a dvě jednotky byly potopeny letadly. Čtyři zbývající jednotky válku přečkaly a jedna z nich se dočkala služby v námořnictvu Čínské republiky.\n\nVšechny jednotky byly pojmenovány podle větrů (風 \"kaze\" znamená „vítr“).\n\nPřed třídou \"Minekaze\" pocházely všechny torpédoborce císařského námořnictva z Velké Británie, nebo byly stavěny v japonských loděnicích podle britských plánů (pomineme–li kořistní kusy z rusko-japonské války). Během první světové války trpělo císařské námořnictvo nedostatkem torpédoborců a nemohlo se nadále spoléhat na pomoc z Británie, neboť ta během války omezila přístup k vlastním nejnovějším konstrukcím. Císařské námořnictvo se proto odhodlalo k vývoji vlastní konstrukce. To vedlo ke vzniku třídy \"Minekaze\", jejíž jednotky (a jednotky dvou následujících tříd vycházejících z \"Minekaze\") tvořily hlavní sílu svazů torpédoborců císařského námořnictva až do příchodu „speciálních torpédoborců“ ( \"tokugata kučikukan\") třídy \"Fubuki\".\n\nVýsledkem japonského vývoje byly rychlé dvoukomínové torpédoborce, které svojí siluetou sice připomínají německé torpédoborce z první světové války ( a ), ale jednalo se o čistě japonskou konstrukci. Tvrzení o německém původu designu je třeba zavrhnout, neboť Německo bylo s Japonskem ve válce a tak je spolupráce na vývoji vyloučena. Rovněž není možné, že by Japonsko využilo několika německých torpédoborců získaných po první světové válce, neboť stavba prvních jednotek třídy \"Minekaze\" byla zahájena již počátkem roku 1918.\n\nStavba torpédoborců třídy \"Minekaze\" probíhala v souladu s plány rozvoje císařského námořnictva 8-4 ( \"hači-jon kantai-an\") z roku 1916 a 8-6 ( \"hači-roku kantai-an\") z roku 1918. Jednotky třídy \"Minekaze\" měly být – pro svoji vysokou rychlost – určeny k doprovodu tehdy plánovaných bitevních křižníků třídy \"Amagi\". Stavba bitevních křižníků byla ale na základě washingtonské konference zrušena a tak se \"Minekaze\" svých svěřenců nedočkaly – obdobně jako americká třída \"Clemson\". Paralelně k třídě \"Minekaze\" probíhala stavba „torpédoborců druhé třídy“ ( \"nitó kučikukan\") třídy \"Momi\", které vycházely ze stejného návrhu.\n\nStavba lodí byla rozvržena do několika let. Podle Wiśniewskiho a Jonese byly první dvě jednotky (\"Minekaze\" a \"Sawakaze\") objednány v rámci programu z roku 1917. Následujících pět jednotek (\"Okikaze\", \"Šimakaze\", \"Nadakaze\", \"Jakaze\" a \"Hakaze\") mělo být objednáno na základě programu z roku 1918, dalších pět (\"Šiokaze\", \"Akikaze\", \"Júkaze\", \"Tačikaze\" a \"Hokaze\") podle programu z roku 1919 a poslední tři modifikované jednotky (\"Nokaze\", \"Namikaze\" a \"Numakaze\") podle programu z roku 1920. Podle Nišidy mělo být prvních devět jednotek financováno prostředky z rozpočtového roku 1917 a zbývajících šest prostředky z rozpočtového roku 1918.\n\nTřída \"Minekaze\" se vyznačovala dvoukomínovou siluetou s vyvýšenou přední palubou.\n\nHlavní nástavba měla čtyři úrovně: dolní patro na horní palubě ( \"džóbu kanpan\"), druhé patro horní můstkové paluby ( \"džóbu kankjó\"), můstek ( \"rašin kankjó\") a plošinu se světlometem a dálkoměrem. Otevřený můstek měl pouze kovovou kostru, přes kterou se jako ochrana před nepříznivým počasím dala natáhnout plachta. Plošina nad můstkem nesla 75cm světlomet a 150cm stereoskopický dálkoměr.\n\nPohon jednotek třídy \"Minekaze\" zajišťovaly dvě soustavy v Japonsku licenčně vyrobených parních turbín \"Micubiši Parsons\". Každá sestava se skládala z jedné vysokotlaké a jedné nízkotlaké turbíny, které přes převodovku poháněly jednu hřídel. Každá sestava měla výkon 19 250 k (14 158,4 kW) při 400 otáčkách lodního šroubu za minutu. Díky tomu lodě dosahovaly maximální rychlosti 39 uzlů. \"Šimakaze\" během zkoušek dosáhl rychlosti dokonce 40,7 uzlů (75,38 km/h). Vysokotlaké turbíny měly každá navíc jeden stupeň pro plavbu cestovní rychlostí, který byl při plavbě maximální rychlostí vynechán. Sytou páru turbínám dodávaly čtyři vodotrubné kotle \"Ro-gó Kanpon šiki\", přičemž přední komín odváděl spaliny z 1. a 2. a zadní komín ze 3. a 4. kotle.\n\nHlavňovou výzbroj tvořily čtyři jednohlavňové 120mm kanóny typu 3. roku s ochranným štítem. Přední 120mm kanón se nacházel na přední palubě, zatímco zbývající tři kanóny se nacházely na nástavbách za můstkem: kanón č. 2 se nacházel mezi komíny, kanón č. 3 byl za druhým komínem a kanón č. 4 byl na nástavbě za torpédomety.\n\nProtiletadlovou výzbroj měly zpočátku představovat pouhé dva 7,7mm/87 kulomety Lewis označované Japonci jako kulomety typu RU (留式機銃 \"rjú-šiki kidžú\"). Jeden byl umístěn mezi kanónem č. 2 a zadním komínem a druhý byl umístěn na nástavbě zadního 120mm kanónu. Tyto kulomety byly ale přijaty do výzbroje císařského námořnictva až v roce 1921. Dostupné zdroje neuvádí, jakými kulomety (či zda vůbec) byly vybaveny jednotky, dokončené před rokem 1921, v období mezi dokončením a zavedením kulometů typu RU.\n\nTorpédovou výzbroj tvořily tři otočné dvouhlavňové torpédomety modelu 1917 pro torpéda modelu 1917 ráže 533 milimetrů. Přední torpédomet se nacházel před můstkem a zadní dva torpédomety se nacházely mezi nástavbou zadního komínu s dělem č. 3 a zadní nástavbou s dělem č. 4. Takové bylo původní uspořádání výzbroje u prvních dvanácti jednotek, díky kterému jsou tyto jednotky mezi japonskými torpédoborci snadno identifikovatelné.\n\nPoslední tři jednotky – tvořící podtřídu \"Nokaze\" – měly trochu jiné uspořádání. Zadní nástavba byla prodloužena a byl na ní přesunut i kanón č. 3. Zadní dvojice torpédometů byla umístěna blíže k sobě a malá nástavba se světlometem mezi nimi zmizela. Světlomet se přesunul za druhý komín. Toto rozmístění výzbroje potom kopírovaly i následující třídy \"Kamikaze\" a \"Mucuki\".\n\nZa druhé světové války se již s \"Minekaze\" nepočítalo jako s bojovými jednotkami v první linii. Stále ale ještě mohly dobře posloužit při doprovodu konvojů, jako rychlé transporty, nebo jako nosiče \"kaitenů\". S tím souvisely i úpravy provedené na jednotlivých jednotkách. Byla posílena protiletadlová výzbroj instalací 25mm kanónů typu 96, přibyly hlubinné nálože, byla redukována dělová a torpédová výzbroj. Například \"Júkaze\" nesl na konci války následující výzbroj:\n\nTorpédoborec \"Jakaze\" byl nejprve v roce 1937 přestavěn na řídící loď pro radiové řízení cvičného cíle \"Seccu\" (bývalá bitevní loď) a posléze byl sám přestavěn na cvičný cíl.\n\nTorpédoborce \"Šimakaze\" a \"Nadakaze\" byly 1. dubna 1940 překlasifikovány na hlídkové čluny. Jejich výzbroj byla redukována na dva 120mm kanóny a byly odstraněny všechny torpédomety. Protiletadlovou výzbroj tvořilo deset 25mm kanónů a proti ponorkám lodě nesly 18 hlubinných náloží. Mohly přepravovat až 250 vojáků a k jejich přepravě nesly dva výsadkové čluny \"daihacu\".\n\"Šiokaze\" a \"Namikaze\" byly v roce 1944 přestavěny na nosiče \"kaitenů\". Zůstal zachován pouze jeden 120mm kanón, všechny torpédomety byly odstraněny a protiletadlovou výzbroj představovalo dvanáct 25mm kanónů (6xII) a osm jednohlavňových 13,2mm kulometů (nebo dalších osm 25mm). Paluba na zádi byla zešikmena, aby umožnila spouštění \"kaitenů\" přes záď. Lodě mohly nést až čtyři sebevražedná torpéda \"kaiten\".\n\n\"Sawakaze\" byl koncem války vybaven devítinásobným 15cm protiponorkovým minometem () na přídi místo 120mm kanónu č. 1 a centimetrovým přehledovým radarem \"22-gó\" pro sledování vzdušných i hladinových cílů.\n\n\n"}
{"id": "503462", "url": "https://cs.wikipedia.org/wiki?curid=503462", "title": "NGC 46", "text": "NGC 46\n\nNGC 46 je hvězda v souhvězdí Ryb. Původně byla identifikována jako mlhovina a proto má označení katalogu NGC.\n\n"}
{"id": "503463", "url": "https://cs.wikipedia.org/wiki?curid=503463", "title": "Misenum", "text": "Misenum\n\nMisenum byl v antice název poloostrova a města na severním okraji Neapolského zálivu, dnes součást obce Bacoli.\nVe východní části poloostrova je zátoka, která se nabízí jako chráněný přístav. Z počátku tento přístav patřil k městu Kýmé a byl roku 214 př. n. l. zničen Hannibalem. V roce 39 př. n. l. zde byla podepsána smlouva mezi trumviry (Octavián, pozdější Augustus, Marcus Antonius a Marcus Aemilius Lepidus) a Sextem Pompeiem. Smlouva, která trvala jen krátce, zajišťovala Pompeiovi jako mocenskou základnu Sardinii, Korsiku, Sicíli a Peloponés, Pompeius se zavázal, že nebude ohrožovat zásobování Říma obilím.\n\nVe 30. letech př. n. l. nechal Octavián přístav rozšířit a stal se hlavní základnou pro boje proti Antoniovi a Kleopatře. Za císařství zde byla umístěna \"classis praetoria Misenensis\", nejsilnější z římské válečné flotily. Nejznámějším velitelem byl Plinius starší, který zahynul v roce 79 n. l. při erupci Vesuvu. Jeho synovec Plinius mladší se ve městě nacházel v době katastrofy se svou matkou a katastrofu popsal ve svých listech historikovi Tacitovi.\n\nNejvětší dochovanou pamětihodností města je 70×30 m velká cisterna (\"piscina mirabilis\"), do níž ústil akvadukt Aqua Augusta, zásobující vodou zdejší flotilu.\n\nZbytky antických přístavních zařízení byly v roce 915 n. l. definitivně zničeny při nájezdu Saracénů.\n"}
{"id": "503464", "url": "https://cs.wikipedia.org/wiki?curid=503464", "title": "Daniel Folta", "text": "Daniel Folta\n\nDaniel Folta (* 7. březen 1977) je český florbalový útočník (později obránce), čtyřnásobný mistr ČR 1996, 1997, 2000, 2009, reprezentant České republiky na Mistrovství Evropy 1994 a 1995 a Mistrovství světa 1996, 1998, 2000, 2002, 2006 a 2008 a nejlepší florbalista sezóny 2000/2001 a 2008/2009. Za svou kariéru vstřelil více jak 250 gólů. Kvůli potížím s kolenem ukončil aktivní hráčskou činnost.\n\n"}
{"id": "503466", "url": "https://cs.wikipedia.org/wiki?curid=503466", "title": "Marie-Adéla Lucemburská", "text": "Marie-Adéla Lucemburská\n\nMarie-Adléta Lucemburská ( ; ; 14. června 1894, zámek Berg – 24. ledna 1924, zámek Hohenburg) byla dcerou velkovévody Viléma IV. Lucemburského a Marie Anny Portugalské.\n\nJako nejstarší ze šesti vévodových dcer byla 10. července 1907 prohlášena za následnici trůnu. Když pak její otec 25. února 1912 zemřel, stala se první vládnoucí lucemburskou velkovévodkyní.\n\nVelmi se zajímala o politiku a aktivně se podílela na správě a politickém životě velkovévodství. Během první světové války udržovala poměrně vstřícný vztah vůči Německému císařství, jehož armáda nastolila v Lucembursku stav blízký okupaci a útočila odtud na Francii. Za tyto ústupky Němcům byla velkovévodkyně po válce ostře kritizována. Komunisté, socialisté a liberálové se nejprve pokusili vyhlásit republiku, a když se jim to nezdařilo, trvali alespoň na abdikaci Marie-Adély. Těmto snahám se dostalo podpory ze strany části francouzských a belgických politických špiček, která se zabývala plány na anexi Lucemburska. Situaci ještě zkomplikovala jedna rota lucemburské armády, která se 9. ledna 1919 vzbouřila a pod vedením komunisty Émila Servaise a jeho \"Výboru pro veřejnou bezpečnost\" se prohlásila za armádu nové republiky. 14. ledna, po poradě s předsedou vlády Émilem Reuterem, Marie-Adléta abdikovala a na trůn nastoupila její mladší sestra Charlotta.\n\nMarie-Adléta vstoupila v roce 1920 do karmelitánského konventu v italské Modeně. Později se přidala k Malým sestrám chudých a přijala jméno \"Sestra Marie od chudých\". Její zhoršující se zdraví ji však neumožnilo zůstat v řádu,a tak se odstěhovala na bavorský zámek Hohenburg, kde v roce 1924 zemřela na virovou chřipku. 22. října 1947 bylo její tělo uloženo ve vévodské kryptě lucemburské katedrály Notre-Dame.\n\n\n"}
{"id": "503467", "url": "https://cs.wikipedia.org/wiki?curid=503467", "title": "Dragon Rouge", "text": "Dragon Rouge\n\nDragon Rouge nebo také Ordo Draconis et Atri Adamantis je magický řád založený 31. prosince 1989 ve Švédsku Thomasem Karlssonem, jehož členové praktikují okultismus s cílem objevování temné magie. Řád má více než 500 členů napříč světem. Existují dvě lóže ve Švédsku, jedna v Itálii, jedna v Německu a další v Polsku. Mimoto existují rituální skupiny v dalších zemích jako je Argentina, Mexiko a Česká republika.\n\nDragon Rouge je ojedinělý ve svém soustředění na temnou stranu magie a Stezku levé ruky. V tomto směru mu konkurují jen Séthův chrám a Ordo Templi Orientis.\n\nDragon Rouge zkoumá temnou stranu soustředěním na pět hlavních cest.\n\nDragon Rouge vede ceremonie, společnou magickou práci, uspořádává studijní večery a přednášky. Členové cestují místa kultu a místa opředená mocí a tajemství jako je ship tumuli ve Švédsku a Externsteine v Německu. Pro členy Dragon Rouge, kteří prošli iniciací, existují také večery s filosofickými diskuzemi, večeře a slavnosti \n\nŘád je financován ročním členským poplatkem a příspěvky.\n\nV oblasti kultury se členové Dragon Rouge zabývají Gotickým uměním a temnou stranou, v nichž existují rozličné formy vyjádření. Mezi členy Dragon Rouge jsou hudebníci, malíři a spisovatelé. Hudba Richarda Wagnera a jeho mytologické opery jsou pro tento řád velmi důležité, ale také moderní experimentální, metalová a gotická hudba, jako metalová skupina Therion. Texty této hudební skupiny píše zakladatel řádu Dragon Rouge Thomas Karlsson.\n\nFilosofie temné strany je representována Stezkou levé ruky a její ideologií. Jejím cíle je apoteóza, neboli stání se bohem. Dragon Rouge neuveřejňuje tajné texty upřesňující jak je možné dosáhnout tohoto cíle. Avšak řád má korespondenční kurz a inspirované texty. Některé texty byly publikovány, především ve švédštině. Jsou to \"Kabbala, kliffot och den goetiska magin\" (přeloženo do němčiny, italštiny a angličtiny), \"Uthark - Temná strana run\"(přeloženo do němčiny), \"Adulrunan och den götiska kabbalan\" (přeloženo do italštiny, pod titulem \"Le Rune e la Kabbala\") a \"Astrala resor, ut ur kroppen\", vše napsal zakladatel řádu Thomas Karlsson. Ostatní autoři spojení s řádem Dragon Rouge jsou Tomie Eriksson autor \"Mörk Magi\", Vira Saturnio autor \"Path of the Wolf\" a \"IMPERIVM\", Asenath Mason autor \"The book of Mephisto\" a Alberto Brandi, jenž je autorem \"La Via Oscura\".Žádný z textů dosud nebyl přeložen do češtiny.\n\nMezi spisovateli kteří jsou studováni patří Carlos Castaneda, Julius Evola a Kenneth Grant. Členové řádu také studují texty klasických filosofů jako je Herakleitos, Platón a Plotinus, stejně jako novější myslitele jako je Nietzsche, Heidegger a Henri Bergson a neevrospké spisovatele Upaníšád a Tao te ťing.\n\nIniciace není příliš spojena s formální zasvěcovací ceremonií, ale závisí na výsledcích individuální magické snahy. Řád může zjišťovat postup při ceremoniích, obvykle spojených se samotnou iniciací. \"Stání se bohem\" je interpretováno jako okamžik, kdy adept proměnil svůj život z pouhé reakce na vnější vlivy na jeho řízení svobodnou vůlí. \n\nSystém je synkrecí čtyř hlavních tradic: Goetické Kabaly, Odinské Runosophie, Tantry a Alchymie.Techniky které nejsou původní částí těchto tradic, jako je astrální projekce, jsou také zahrnuty v magii Dragon Rouge.\n\nDrakonická iniciace je založena na 1 + 9 + 1 úrovních, které dohromady dávají jedenáct stupňů pojmenovaných po Klifách, protikladu stvoření v kabalistické terminologii. Následujících 9 stupňů representuje 9 úrovní noční strany nebo podsvětí které překonal Odin přechodem skrze svou iniciaci do tajemství run.\n\n\nZa tímto bodem je zakázáno spolučlenství v ostatních magických organizacích\n\n\n\n\n"}
{"id": "503471", "url": "https://cs.wikipedia.org/wiki?curid=503471", "title": "NGC 47", "text": "NGC 47\n\nNGC 47 je spirální galaxie vzdálená od nás zhruba 263 milionů světelných let v souhvězdí Velryby.\n\nNGC 47 je také někdy označována jako NGC 58, kterou objevil Lewis A. Swift 21. října 1886, tedy ve stejném roce, jako Tempel. Jedná se však o stejný objekt.\n\n"}
{"id": "503475", "url": "https://cs.wikipedia.org/wiki?curid=503475", "title": "Edelštejn", "text": "Edelštejn\n\nEdelštejn () je zřícenina slezského hradu poblíž města Zlaté Hory v okrese Jeseník v Olomouckém kraji. Jedná se o jeden z největších slezských hradů, ze kterého však zůstaly do dnešního dne jen malé zbytky zdiva. Podle plánu hradu zakresleného v roce 1936 Herbertem Weineltem byly rozměry hradu 120x65 metrů a navíc byl obklopen kruhovými příkopy.\n\nPozůstatky hradu jsou chráněny jako kulturní památka.\n\nHrad patrně založil český panovník k ochraně blízkých zlatých dolů. Hrad se poprvé výslovně uvádí 2. září 1281, kdy ho drželi bratři Otta a Oldřich z Linavy. Ti odsud podnikali loupežné výpravy do vratislavského biskupství, proto byli vyzvání Mikulášem I. Opavským k vydání hradu. Mikulášův bratranec – vratislavský biskup Jindřich podnikl vůči Edelštejnu trestnou výpravu a hrad v dubnu 1285 dobyl. Poté dostal hrad do zástavy biskup jako náhradu škod způsobených předchozí posádkou hradu. Od roku 1339 byl hrad v majetku českého krále Jana Lucemburského, ale roku 1361 ho vrátil Karel IV. opavským knížatům. Roku 1440 dostal Edelštejn do zástavy opolský kníže Bolek V. zvaný Heretik, o pět let později hrad vyhořel. Kníže Bolek ho však nechal opravit a v roce 1465 ho postoupil Jiřímu z Poděbrad, který z Edelštejna vytvořil husitskou oporu proti katolickému Slezsku. Hrad byl však roku 1467 dobyt a pobořen vojenskou výpravou vratislavského biskupa. Od té doby již nebyl obnoven.\n\nV roce 1904 byla zřícenina odlesněna. Zároveň byla vybudována přístupová pěšina, kterou lemovaly lavičky.\n\nV roce 1944 našel učitel Schubert a skupina dalších lidí ze Zlatých Hor hřebíky, hroty šípů a kladiva pod kořeny vyvráceného buku. V roce 1982 nalezl Frobel zvířecí zuby a zbytky střepů, nejstarší z nich pocházely ze 13. století. Ty dnes můžete vidět v muzeu města Bietingeim.\n\n\n"}
{"id": "503481", "url": "https://cs.wikipedia.org/wiki?curid=503481", "title": "Leuchtenštejn", "text": "Leuchtenštejn\n\nLeuchtenštejn je zřícenina hradu ležící v okrese Jeseník poblíž města Zlaté Hory. O hradu a jeho historii neexistují prakticky žádné zprávy. Až roku 1687 se objevuje zpráva, ve které se uvádí pustý hrad Leuchtenštejn. Podle archeologických nálezů byl postaven koncem 13. století a opuštěn ve století následujícím.\n\nHrad byl založen buď opavským knížetem z důvodu ztráty nedalekého hradu Edelštejna anebo byl založen ze stejného důvodu vratislavským biskupem Tomášem II. Tomu nasvědčuje velmi nevýhodná poloha, ve které byl hrad postaven (nad hradem se nalézá svah Biskupské kupy). Účel hradu byl strážní a zároveň ochrana dolů a snad dočasně i místem skladování vytěženého drahého kovu nebo rudy. Z dějin hradu není naprosto nic známo. Soubor archeologických nálezů je z první poloviny 14. století, kdy život na hradě vrcholil, něco je starší i pozdější. Hrad zřejmě zanikl za husitských válek. Nalezla se tu i část zbroje ze železných plátků se zlatým nítováním z destičkové zbroje.\n\nHrad leží v nadmořské výšce 664 m n. m. Kolem hradu je navršen val místy s hradební zdí. Za valem se nachází příkop. Poměrně malé jádro hradu bylo opevněno další hradbou. Věž hradu měla průměr něco málo přes 8 metrů a vnitřní dutinu v přízemí o průměru dva metry. Výška věže byla kolem 20–25 metrů. Z věže se dochovaly v jejím okolí zbytky, které vznikly buď vyhozením věže do vzduchu za pomocí střelného prachu anebo jejím samovolným rozvalením. Za věží stál víceprostorový palác s přístavbou. Na nádvoří byly i provozní budovy. Hrad měl dvě brány.\n\n\n"}
{"id": "503482", "url": "https://cs.wikipedia.org/wiki?curid=503482", "title": "NGC 48", "text": "NGC 48\n\nNGC 48 je spirální galaxie vzdálená od nás zhruba 88 milionů světelných let nacházející se v souhvězdí Andromedy.\n\n"}
{"id": "503487", "url": "https://cs.wikipedia.org/wiki?curid=503487", "title": "NGC 49", "text": "NGC 49\n\nNGC 49 je čočková galaxie nacházející se v souhvězdí Andromedy.\n\n"}
{"id": "503488", "url": "https://cs.wikipedia.org/wiki?curid=503488", "title": "Koberštejn", "text": "Koberštejn\n\nKoberštejn je zřícenina hradu ležící na katastrálním území Horní Údolí, části města Zlaté Hory v okrese Jeseník v Olomouckém kraji. Půdorys hradu je 85 × 100 metrů. Dochovalo se z něj pouze torzo kamenné věže. Za ním se nachází kamenná vyhlídka, ze které lze vidět Starý Rejvíz a okolní hory, při dobré viditelnosti i území Polska.\n\nO hradu a jeho historii neexistují prakticky žádné zprávy. Podle archeologických nálezů byl postaven koncem 13. století a opuštěn ve století následujícím. Až roku 1687 se objevuje první písemná zpráva, ve které se uvádí jako pustý. Hrad zřejmě střežil zemskou stezku mezi Zlatými Horami a Vrbnem ze strany vratislavského biskupa.\n\nZakladatel hradu není znám, mohl jím být opavský kníže, vratislavský kníže nebo vratislavský biskup. Jako nejpravděpodobnější zakladatel hradu se jeví slezský kníže Bolek Svídnický, který nechal Koberštejn pravděpodobně zbudovat jako mocenský protipól nedalekému moravskému Quinburku. Kromě toho hrad střežil jižní hranici Niského knížectví a významnou kupeckou stezku ležící podél Černé Opavy. Na začátku 14. století hrad připadl opavským knížatům a zřejmě za vlády Mikuláše II. Opavského byl hrad přestavěn. Vznikla schodišťová přístavba věže a zcela bylo přestavěno předhradí. Hrad zanikl někdy po roce 1400, nejpozději pak v polovině 15. století. Od 16. století do poloviny 17. století zde měli sídlit loupežníci.\n\nHrad měl dvě stavební fáze. První se skládala z vysoké kamenné průchozí věže a za ní stálo na skalisku jádro obehnané hradbou se dvorkem s obytnou budovou (palácem). Hrad obíhal dvojitý příkop s valy, na kterých mohla být palisáda či dřevěný plot. V průběhu 14. století došlo zřejmě k přestavbě hradu. Věž byla vybavena schodišťovou budovou, palác byl zřejmě zvýšen. Na druhém valu vznikla kamenná hradba a v jeho nejvyšším místě okrouhlá věž (bašta) s bránou. V nádvoří vznikly provozní budovy. První hradní příkop má šířku 13 až 28 metrů a hloubku 4 až 10 metrů. Věž měla asi tři podlaží. Zvláštností byl průchod věží v přízemí, který plyne z omezení staveniště hradu terénem. Samotná věž byla přístupná z patra.\n\nSkály u hradu nabízejí vyžití i horolezcům. Jsou tvořeny břidlicí prorostlou křemenem a s výškou do 25 metrů. Poskytují lezení v převážně kolmých stěnách s několika převisy. Nachází se zde asi 60 cest, které jsou jištěny borháky dle popisu. Některé výstupy je nutné dojistit vyjímatelnými jisticími prostředky. Na věži Lesní muž je umístěna vrcholová knížka.\n\n\n"}
{"id": "503494", "url": "https://cs.wikipedia.org/wiki?curid=503494", "title": "NGC 50", "text": "NGC 50\n\nNGC 50 je eliptická galaxie v souhvězdí Velryby.\nHvězdná velikost galaxie je 12,3 mag, úhlové rozměry jsou 2,3′ × 1,7′, se slabším halem na fotografiích 2,7′ × 2,2′. Vzdálená je asi 250 milionů světelných let, její velikost s obšírným halem je 210 tisíc světelných let. Objevil ji G. S. Ferrari v roce 1865.\n\n"}
{"id": "503499", "url": "https://cs.wikipedia.org/wiki?curid=503499", "title": "Koktavost", "text": "Koktavost\n\nKoktavost (též zejména odborně balbutismus, balbuties) je řečová porucha, při které je plynulost řeči neúmyslně přerušována opakováním jednotlivých slabik či částí slov nebo jejich nechtěným prodlužováním. Řeč je v některých případech proložena neúmyslnými pauzami, kdy koktavý člověk není schopen vydat žádný zvuk (tzv. řečové bloky).Lidé, kteří koktají, vědí, co chtějí říct. Mohli by to říct třeba stokrát, ba tisíckrát, kdyby nekoktali. Přesto navzdory všemu svému úsilí nejsou schopni plynule a bez námahy promluvit. Všeobecně vžitá představa, že koktavost se vyznačuje pouze rychlým opakováním několika slabik, není tedy pravdivá. Lidé trpící touto poruchou bývají označováni jako balbutici. Věda, která se koktavostí zabývá se nazývá balbutologie.\n\nHlavním problémem mnohých balbutiků je právě nechtěné opakování částí slov a protahování samohlásek představuje spíše mechanismus, který má toto opakování částečně eliminovat. Pojem koktavost zastřešuje různě vážné řečové poruchy. Patří sem jak řečové poruchy spíše kosmetického charakteru (při mluvnickém projevu balbutika si posluchači jeho poruchu řeči jen stěží uvědomují) až po vážné poruchy, kdy je pro postiženého jakýkoli řečový projev velkým problémem. Pro balbutika může jeho řečová porucha představovat závažný psychologický a emocionální problém. Mnozí balbutici se snaží vyhýbat se mluvení na veřejnosti nebo se snaží záměrně nepoužívat taková slova, u kterých předpokládají vznik řečového bloku. Toto vyhýbavé chování ale vede často k uzavření se do sebe, úzkosti, stresu, hanbě a pocitu „ztráty kontroly“ během mluvení. Když se osoby, které koktají, pokoušejí překonávat toto mimovolné narušení své řeči, často začínají při rozhovoru odvracet oči, pohazovat hlavou, třást rty, pomrkávat očima, jinak řečeno začínají s řečí zápasit. Koktavost je často spojována s úzkostlivostí koktavého, ve skutečnosti zde však nebyla prokázána žádná souvislost (často naopak úzkostlivost vzniká až jako následek koktavosti). U koktavých lidí také nebyla zjištěna nižší inteligence než u zbytku populace.\n\nKoktavost neznamená v podstatě problém s fyziologickou produkcí řeči ani s převáděním myšlenek do mluvené podoby. Pokud odhlédneme od jejich řečových problémů, jsou lidé postižení koktavostí z klinického hlediska „normální“.\n\nKoktavost se u mnohých balbutiků mění v průběhu času i v závislosti na konkrétních situacích a často je spojena s množstvím stresu při určitých činnostech. Pro mnoho balbutiků je tak například velkým problémem telefonování a stres, který při telefonickém hovoru pociťují, může výrazně negativně ovlivnit projevy jejich řečové poruchy.\n\nPřesná příčina koktavosti je dosud neznámá, zdá se však, že zde hrají roli jak genetické, tak neuropsychologické faktory. Existuje mnoho přístupů a terapií k „léčbě“ koktavosti, které mohou zmírnit její projevy; žádný zaručený lék ani zaručená technika k jejímu odstranění však nejsou v současnosti známy.\n\nTypickými projevy koktavosti jsou opakování slabik či celých slov, jejich prodlužování a řečové bloky.\nPlynulost řeči se dokonce i u vážných balbutiků výrazně zvyšuje při společné recitaci, napodobování řeči někoho jiného, zpěvu, šeptání, hraní divadla či při mluvení k malým dětem, zvířecím miláčkům nebo k sobě samému. Ke zvýšené koktavosti naopak dochází při mluvení k většímu počtu lidí nebo při telefonování. Proto jsou tyto situace pro balbutiky velmi stresující.\n\nKoktavost může mít výrazně negativní dopad na osobu koktavého. Jeden z předních vědců v tomto oboru, Joseph Sheenan, popsal koktavost pomocí známé analogie ledovce: na první pohled zřejmé projevy koktavosti (část ledovce která ční nad hladinu) představují jen malou část skutečných problémů (část ledovce která skrytá pod hladinou), kterým musí balbutik čelit. U mnoha balbutiků se objevují pocity hanby, ztrapnění, frustrace, strachu, vzteku a viny. Tyto pocity však pouze posilují napětí a úsilí a často vedou jen ke zhoršení řeči a z dlouhodobého hlediska mohou vést ke sníženému sebevědomí. Balbutik může promítnout svůj negativní pohled na sebe sama i do pohledu ostatních a dojít k závěru, že si o něm druzí myslí, že je nervózní či hloupý. Odstranění těchto negativních pocitů by proto měla být jedna z nejdůležitějších součástí jakékoli léčby.\n\nTypická koktavost je vývojovou poruchou, která se objevuje v raném dětství a u některých jedinců (asi 20 % ) přetrvává do dospělosti. Průměrně se koktavost objevuje kolem 30. měsíce života. Ačkoli i zde jsou rozdíly, dětská koktavost se projevuje obvykle opakováním slabik či slov; druhotným projevem je napětí. Vyhýbavé chování se však v této fázi ještě neobjevuje. Většina dětí si svého řečového problému není vědoma. U těchto dětských koktavých se mohou problémy objevovat epizodicky, kdy se střídají období koktání s obdobími relativní plynulosti řeči.\n\nAčkoli procento uzdravení v raném věku je velmi vysoké, koktavé dítě může postupem času přejít od „uvolněného“ koktání ke koktání doprovázenému námahou, svalovým napětím a prodlužováním hlásek. Některé reakce rodičů mohou mít vliv na vznik chronické koktavosti. Dobře míněná doporučení rodičů jako „mluv pomalu“, „pořádně se nadechni“, „řekni to znovu“ atd. mohou v dítěti vzbuzovat úzkost a strach, což vede ke stále větším řečovým problémům a dítě se dostává do nekonečného kruhu, kdy strach z koktání pouze posiluje řečovou poruchu. Později se objevují sekundární příznaky koktavosti jako mrkání očí, pohyby rtů, stejně jako vyhýbavé chování, kdy se postižený nechce stýkat s lidmi nebo utíká před situacemi, ve kterých by byl nucen komunikovat. Většina jedinců si nakonec plně uvědomí svou řečovou poruchu a identifikují se jako „koktaví“. S tímto poznáním může přijít hluboká frustrace, pocit studu a hanby.\n\nVe vzácných případech se může koktavost objevit až v dospělém věku jako důsledek neurologické události, jako například zranění hlavy, nádoru, mozkové mrtvice či jako důsledek užívání drog. Tato koktavost má však oproti předchozímu typu určité odlišnosti. Obvykle se omezuje jen na opakování částí slov či slabik a výskyt úzkosti a druhotných příznaků není příliš běžný. U tohoto typu koktavosti nepomáhají ani techniky známé jako „změněná zpětná sluchová vazba“ (viz dále), které mohou být prospěšné u vývojové koktavosti. Koktavost může také vzniknout jako reakce na traumatický zážitek, jako je žal nad úmrtím blízké osoby, rozpad vztahu nebo jako psychologická reakce na prožité fyzické trauma. V těchto případech jsou symptomy vzájemně velmi podobné: koktavost vznikne náhle a je spojena s významnou událostí, řečová porucha je stálá a není ovlivňována různými situacemi, ve kterých se koktavý člověk nachází. Postižený si své poruchy také není příliš vědom a nepociťuje v souvislosti s ní obavy.\n\nV rámci této metody, známé také jako „vázaná řeč“ nebo „prodlužovaná řeč“ se koktající učí vědomě kontrolovat dech a artikulaci (rty, čelisti i jazyk).\nBalbutici se učí zmenšit své řečové problémy tím, že celkově zpomalují tempo řeči přehnaným protahováním samohlásek a souhlásek. Používány jsou i jiné techniky, jako například používání měkkých slovních začátků nebo vyslovování slov při výdechu. Výsledkem je velmi pomalá, monotónní řeč, která se používá pouze v prostředí logopedických klinik. Poté co balbutik tuto techniku ovládne, je tempo řeči zrychleno a celková intonace se přiblíží normálně znějící mluvě. Následně se balbutik musí naučit používat tento nový druh mluvení i mimo umělé prostředí logopedické ordinace. Ani po úspěšně zvládnuté terapii však řeč balbutika nezní přirozeně, což je považováno za hlavní nevýhodu této metody.\n\nCílem těchto metod není odstranění samotného koktání, ale jeho přeměna tak, aby balbutik koktal lehce a s menší námahou. Tato idea vychází z předpokladu, že jestliže úzkost a strach zhoršují projevy koktavosti, pak by snazší, a tedy méně stresující koktání mělo vést k celkovému zlepšení řeči. Nejznámější z těchto způsobů publikoval v roce 1973 Charles Van Riper.\n\nMetoda změněné zpětné sluchové vazby, kdy balbutik slyší svůj pozměněný hlas, se v léčbě koktavosti používá již přes padesát let. Podobný efekt může být vytvořen při sborovém mluvení, při „vyblokování“ balbutikova hlasu (balbutik svůj hlas neslyší), nebo způsobem, kdy je balbutikovi do sluchátek pouštěna jeho řeč, která je oproti realitě lehce zpožděna. Výsledky těchto technik jsou rozporuplné, u některých balbutiků vedou k výraznému zlepšení, zatímco u jiných je změna k lepšímu malá nebo se nedostaví vůbec.\n\nÚčinnost léčby pomocí látek, jako jsou benzodiazepíny, antikonvulzíva, antidepresiva, antipsychotika, antihypertenzíva a dopamínoví antagonisté byla zkoumána mnoha studiemi, kterých se účastnili jak dospělí, tak děti. Účinnost zkoumaných látek se však ukázala jako dosti sporná. Mimoto byly zaznamenány relativně závažné vedlejší efekty, jako nárůst hmotnosti či zvýšení tlaku. Z hlediska negativních vedlejších efektů by měl být lepší nově objevený lék Pagoclone, u něhož byly pozorovány jen relativně nezávažné vedlejší efekty ve formě bolesti hlavy či únavy, a to jen u malé části testovaných osob.\n\nTento přístup se nesnaží změnit řeč samotnou, změnit dýchání, zapojit přístroje či předepisovat látky, protože tyto postupy pro naprostou většinu lidí v praxi selhávají či nedosahují uspokojivých výsledků. Celostní přístup se dívá na celého člověka - na to, jak vnímá jednotlivé situace (protože koktání je pro většinu postižených závislé na kontextu, ve kterém se mluvčí nachází), jak vnímá sebe sama a svou řeč. Tento přístup jde do hloubky podvědomí - tam, kde bloky v řeči ve skutečnosti vznikají. Na základě změny postojů a přesvědčení jedince se pak automaticky změní i jeho řeč. Tento postup koresponduje s přístupy ke koktavosti v západním světě. V České republice se tomuto přístupu věnuje projekt bezkoktani.cz a kniha Psychosomatika koktání.\n\nVedle postupů, které mají přímo odstranit či zmenšit projevy koktavosti, nabývají na popularitě různé podpůrné a svépomocné skupiny. Základní filosofie těchto podpůrných skupin je postavena na konceptu sebepřijetí, prostřednictvím kterého je možné dosáhnout kvalitnějšího osobního života.\nDnes již existuje v České republice více občanských sdružení, která slouží jako platforma, kde si mohou balbutici sdělovat své problémy a pokoušet se nalézt společná řešení. V Praze se jedná o sdružení Balbutik, skládající se převážně z vysokoškoláků. Mezi nejznámější obecné diskuzní forum o balbutismu patří Balbutická komunita.\n\n\n\n"}
{"id": "503501", "url": "https://cs.wikipedia.org/wiki?curid=503501", "title": "Frýdberk", "text": "Frýdberk\n\nFrýdberk (též Žulová) byl slezský hrad, ležící ve městě Frýdberk – nyní Žulová. Z hradu zbyl především bergfrit, který byl využit jako věž kostela. Kostel včetně hradní věže je chráněn jako kulturní památka ČR.\n\nHrad Frýdberk se zmiňuje poprvé v tzv. \"Liber fundationis\" vratislavských biskupů, pocházející z doby biskupa Jindřicha I. z Vrbna (1302–1319). Podle ní u vesnice Sestrechovice vystavěl rytíř Jan z Wüstehube hrad \"Vridebergk\". Rodu Wüstehubů patřilo i území na moravské straně hranice, zejména hrad Kolštejn (Branná), a z nově založeného hradu Frýdberka ovládal celé pohraničí mezi slezským panstvím vratislavských biskupů a Moravou resp. Čechy (Kladskem). Po celou první čtvrtinu 14. století jsou zaznamenány škody působené Janem a Jindřichem Wüstehuby různým církevním institucím ve vratislavské diecézi. Jan Wüstehube držel hrad Frýdberk roku 1325, kdy daroval část svého majetku jako pokání cisterciáckému klášteru v Kamenci (něm. \"Kamenz\", nyní Kamieniec Ząbkowicki v Polsku) za činy svého bratra Jindřicha. Roku 1340 byl však majitelem hradu již Jindřich Haugvic a po něm do roku 1358 jeho synové Hynek a Václav, loupežní rytíři, kteří škodili zejména majetku vratislavského biskupství.\n\nPůvodní dispozice hradu byla podobná jako např. u blízkého Kaltenštejna nebo Rychlebského hradu: oválné jádro obehnané zdí, volně stojící bergfrit. Polohu hradního paláce lze jen dovozovat; viditelná konstrukce se nezachovala.\n\nRoku 1358 hrad Frýdberk i s rozsáhlým okolním panstvím za vysokou cenu odkoupil vratislavský biskup Přeclav z Pohořelé, čímž skončila jeho historie jako loupežného hnízda. Hrad se stal významným opěrným bodem biskupů, kteří pro něj jmenovali vždy purkrabího nebo hradního kapitána z místního rytířstva. Zřejmě na počátku husitských válek, za purkrabího Macka Tamfelda, bylo doplněno hradní opevnění (parkán). O tom, zda se jej dotklo ničivé tažení husitského vojska vracejícího se od obléhání Nisy v roce 1428, nejsou přímé zprávy. Za hospodářských potíží v polovině 15. století byl biskup nucen hrad i s okolím zastavit purkrabímu Mikuláši Meynholdovi (1449). Roku 1460 vyměnil Mikulášův syn Hynek zástavu Frýdberka za zástavu hradu Kaltenštejna a města Vidnavy. Již předchozího roku však biskup svěřil Frýdberk jako dědičné léno Mikuláši Kotulínskému z Kotulína. Po něm v držení hradu následovali od roku 1479 jeho synové Jan a Mikuláš (od roku 1504 jen Jan) a v letech 1515–1534 Janův syn Mikuláš. Od jeho vdovy Barbory rozené Schwetlingové odkoupil vratislavský biskup hrad zpět.\n\nNa Frýdberk byli opět dosazováni biskupští purkrabí (prvním z nich byl Barbořin bratr Friedrich Schwetling), ačkoli hrad nebyl plně opraven a spíše chátral. Až koncem 16. století (roku 1582) dal biskup Martin Gerstmann hrad Frýdberk rozsáhle rekonstruovat, jak o tom svědčí pamětní deska, a na věži byly roku 1613 umístěny bicí hodiny. Spíše reprezentační přestavba však nepomohla ochránit hrad za třicetileté války. Hrad byl dobyt a z velké části pobořen švédským a polským vojskem roku 1639. Prostorové okolnosti neumožňovaly jeho přeměnu na moderní pevnost, a hrad proto ztratil na strategickém významu a byl jen provizorně opravován. Po nerealizovaných úvahách o jeho využití jako káznice byl roku 1703 přestavěn na pivovar.\n\nKdyž byla Žulová koncem 18. století povýšena na město a usilovala o získání farnosti, věnoval roku 1805 biskup Joseph Christian Franz zu Hohenlohe-Waldenburg-Bartenstein hradní pozemek i budovy ke stavbě farního kostela sv. Josefa, který byl postaven v letech 1809–1810. Zachovaný bergfrít byl využit jako kostelní věž, k níž byla přistavěna loď. Ze dvou stran zůstala zachována obvodová zeď jádra hradu, která vymezovala hřbitov. Úřední budova pivovaru s bytem skládka byla přestavěna na faru.\n\nV této podobě slouží kostel dodnes a jedná se o zajímavou raritu.\n\n\n"}
{"id": "503504", "url": "https://cs.wikipedia.org/wiki?curid=503504", "title": "Iontový kanál", "text": "Iontový kanál\n\nIontový kanál je bílkovinný kanál v buněčné membráně, který skrz tuto membránu propouští určité anorganické ionty. Svou povahou to je integrální membránový protein, přenos iontů přes membránu je vlastně usnadněná difuze, tedy pasivní proces nespotřebovávající energii. Tím se liší od buněčných pump.\n\nK typickým iontovým kanálům patří sodíkový kanál, draslíkový kanál či vápníkový kanál. Za výzkum jejich funkce a struktury bylo uděleno již několik Nobelových cen, obdrželi je E. Neher, B. Sakmann a nedávno také R. MacKinnon. Iontové kanály umožňují mimo jiné šíření vzruchu v nervové soustavě.\n\nIontové kanály jsou často schopné se otevírat a zavírat v reakci na signály, jež k nim přichází. Podle signálu, jenž daný kanál ovládá, se rozlišují:\n"}
{"id": "503510", "url": "https://cs.wikipedia.org/wiki?curid=503510", "title": "Kaltenštejn", "text": "Kaltenštejn\n\nKaltenštejn byl slezský hrad na osamělé kupě u Černé Vody v okrese Jeseník. Od roku 1964 je chráněn jako kulturní památka.\n\nHrad Kaltenštejn je poprvé připomínán ve dvou listinách z let 1295 a 1296. Byl tehdy předmětem sporu mezi svídnickým vévodou Bolkem I. a vratislavským biskupem Janem Romkem. Hrad byl tehdy označován jako „nově postavený“, nacházel se v „Niské zemi“ (tedy na biskupské půdě) a držel jej vévoda, který jej vykoupil z rukou původních stavitelů hradu, označovaných za „nepřátele církve“. Podle rozsudku vyneseného krakovským biskupem měl vévoda hrad buď zbořit, nebo předat vratislavskému biskupovi. Vybral si druhou možnost, neboť roku 1299 je hrad dosvědčen v držení biskupa a pod velením kastelána, kterým byl biskupův bratr Dětřich.\n\nV první polovině 14. století byl hrad zastavován, a to i více držitelům současně, než jej roku 1345 částečně zdědil a částečně opět vykoupil biskup Přeclav z Pohořelé. Pak jej biskupové drželi přímo, a tehdy byly z hradu spravovány vsi Stará Červená Voda a Jindřichovice u Vidnavy. Za husitských válek hrad sice zřejmě obsazen nebyl, ale v důsledku finančního vyčerpání biskupské pokladny byl opět zastavován. Zástavními držiteli byli roku 1435 Pelkan z Kalkova, 1441 Hanušek z Mušína, 1443 vratislavská kapitula, 1455 Kryštof z Czechssdorfu, 1460–1470 Mikuláš Meinholt/Meynholt (výměnou za hrad Frýdberk) a po něm jeho syn Hynek, 1470–71 vratislavský kanovník a opavský vévoda Přemek II., 1472–1497 opět Hynek Meinholt a 1497–1505 jeho zeť Jindřich z Tetova.\n\nRoku 1441 se Kaltenštejn stal svědkem násilných událostí, když se ho zmocnil rytíř Zikmund Rachna. Ten unesl dceru kladského hejtmana Půty z Častolovic, a když prchal před jejím otčímem Hynkem Krušinou z Lichtenburka, podařilo se mu hrad překvapivě obsadit. Biskupské vojsko však hrad hrad dobylo a hlavní protagonisté mučeni a popraveni.\n\nAč se tyto události stavu hradu zřejmě nedotkly, nebyl v 15. století opravován a již v jeho polovině byl zchátralý a jeho dispozice zastaralá. K opravám navrhovaným roku 1443 zřejmě nedošlo. Roku 1505 biskup Jan IV. Roth v rámci konsolidace biskupských držav na Jesenicku Kaltenštejn vykoupil ze zástavy. Nepřistoupil však k jeho opravě; naopak, již roku 1512 se uvádí, že jej nechal zcela zbořit proti vůli vratislavské kapituly. Podle tradice byl Kaltenštejn využit jako zdroj stavebního materiálu pro blízký hrad Jánský Vrch, jehož rozsáhlá rekonstrukce v té době probíhala.\n\nMezi středověkými hrady Slezska, které nesloužily jako základ novodobých staveb zámeckého typu, patří Kaltenštejn k nejzachovalejším. Východozápadně orientované vejčité jádro (maximální rozměry 45 × 30 m) nemuselo být, díky své poloze na vrcholku kupy, obklopeno příkopem. V jádře volně stojí kruhový bergfrit o průměru 10 m a výšce dosud 20 m. K hradbě jádra se přimyká dvoudílný palác. Před vstupem do hradu brankou v obvodní zdi jádra vznikla na severozápadní straně dvě předhradí. Pozdějšího původu než jádro hradu je parkánová zeď kolem celého vrcholu kopce s hlavní branou. Přístupová cesta k hradu vedla od jihu.\n\nJádro hradu tvoří zároveň jeho nejstarší část. Stál v něm palác, z něhož se dochovaly nepatrné zbytky (suterén). Palác byl věžovitý o velikosti přibližně 11 × 13 metrů, byl patrový. Sklepy paláce byly děleny do tří prostor. Jihovýchodní sklep má zachovalý zbytek klenby. Zdi byly silné až dva metry.\nHradba jádra hradu je zachována jen v malém zbytku na severozápadě a zdá se, že byla dva metry silná a asi sedm metrů vysoká. Jedinou další stavbou v jádře hradu byla věž (bergfrit), která měla průměr v přízemí 10,6 metru a sílu zdí 4,35 metru. V horních patrech byla zeď silná jen 1,5 metru. Věž byla původně přístupná je portálkem ve výši prvního patra. Portálek je částečně zachován. Věž měla střílny a ochoz s cimbuřím. Věž byla zničena výbuchem, ale dodnes je zachována její část do výšky zhruba 20 metrů. Přízemí věže tvořila zaklenutá komora, ve vyšších patrech se mohlo bydlet. Hrad měl severozápadní předhradí, které zřejmě patřilo k původnímu hradu, stála v něm budova připomínaná roku 1443. V těsné blízkosti stupňovitého pilíře se nacházela první vstupní brána. Druhá vstupní brána vedoucí do předhradí stála u hranolové bašty, je z ní dochován i zbytek portálu s drážkou po padacím mostu. K této bráně patřila místnost (zřejmě strážnice) a krytá studna patrná ještě v 19. století.\n\nHrad obíhá parkánová hradba a hradba vnějšího předhradí, silná jen asi 1,1 metru a osazená jen jednou nevýraznou baštou. Vnější předhradí bylo vybudováno na konci 14. nebo na počátku 15. století. Brána do tohoto předhradí byla jen otvorem s vraty bez příkopu a mostu. Někde na předhradí byly umístěny stáje, větrný mlýn a pivovar, které jsou zmiňovány v pramenech.\n\n\n"}
{"id": "503516", "url": "https://cs.wikipedia.org/wiki?curid=503516", "title": "Fürstenwalde (hrad)", "text": "Fürstenwalde (hrad)\n\nFürstenwalde byl slezský hrad, ležící na Zámeckém vrchu u Vrbna pod Pradědem. Dnes je z tohoto hradu zřícenina.\n\nHrad se poprvé jmenuje v listině z 24. srpna 1348. V textu je uvedeno, že opavský kníže Mikuláš II. Opavský povoluje Janu Bruxerovi obnovit či vystavět obec či městečko Gesenek a soudní úřad „pod naším hradem Fürstenwald“. Hrad je nepochybně stavitelským počinem zmíněného knížete, který si ho měl prý zbudovat jako lovecké a odpočinkové sídlo. Roku 1377 hrad připadl losem Mikulášovu synu Janu I. Ratibořskému. Hrad patřil k významným objektům, neboť v listině z roku 1377 se uvádí mezi majetkem opavského knížectví na prvním místě. Roku 1384 byl nucen jeho syn Jan II. Opavský nucen pro dluhy prodat Krnovsko i s hradem Fürstenwaldem. Novým majitelem hradu se stal opolský kníže Vladislav. Později zde vznikly mezi Janem II. a Vladislavem spory. Roku 1390 markrabě Jošt vykoupil Krnovsko za 29 tisíc hřiven grošů pro sebe a část země s hradem Fürstenwaldem obratem prodal Janu II. \n\nPočátkem 15. století byl na hradě postaven nový palác. Roku 1405 se spolumajitelem hradu stal další opavský přemyslovec Mikuláš IV. z Bruntálu. Ten však brzy zemřel a hrad přešel na jeho staršího bratra Jana II. V té době mělo posádku hradu tvořit osm mužů. Po smrti Jana II. se stala správkyní a majitelkou hradu Janova žena Helena Korybutovna. Údajně se měla pod hradem roku 1428 odehrát menší bitva s husity, kde měli být tito poraženi. Za Janova syna Mikuláše V. Krnovského ztratil hrad význam ve prospěch hradu v Bruntále, ale byl nadále obýván. Po smrti tohoto panovníka hrad připadl spolu s Bruntálskem roku 1465 jeho synu Janu IV. Krnovskému. Během česko-uherských válek bylo mnoho hradů v okolí zničeno, není známo, zda takový osud postihl i hrad Fürstenwalde, ale je to velmi pravděpodobné. Poslední nálezy jsou totiž z konce 15. století a roku 1523 není již o hradu zmínka.\n\nPodle pověsti byl hrad ještě používán v době třicetileté války.\n\nZřícenina hradu se nachází na samém temeni Zámeckého vrchu ve výšce 854 metrů nad mořem. Na nejvyšším bodě se předpokládá mohutná věž, která mohla být pro své rozměry i z části obytná. Měla tvar nepravidelného čtyřúhelníku s ostrou hranou ve směru příchodu a nejméně tři podlaží. V jádru hradu obehnaném hradbou stál ještě na druhé straně dvora dvouprostorový palác. Cesta do hradu vedla od západu a procházela dvěma branami. Na východě se nacházela další brána. Hrad měl celkem tři nádvoří. Na severním konci hradu stála zřejmě strážní věž a na plošině před ní je patrné nedostavěné opevnění s nedokončeným hloubením příkopu. Na hradu není patrná žádná stopa po studni, cisterně či pramenu. Ještě k roku 1833 se na hradě uvádí zachované vysoké zdi. Dnes viditelné poměrně malé zbytky zdiva paláce, věže a hradby u věže. Vše zděno na maltu. Dále patrné terénní úpravy a destrukční kužele. Zřícenina hradu kulturní památkou ČR.\n\n"}
{"id": "503518", "url": "https://cs.wikipedia.org/wiki?curid=503518", "title": "Mrzeżyno", "text": "Mrzeżyno\n\nMrzeżyno je rybářská vesnice, letovisko v severozápadním Polsku ve Západopomořanském vojvodství v okrese Gryfice v gmine Trzebiatów. Je zde malý rybářský přístav a jachet.\n"}
{"id": "503519", "url": "https://cs.wikipedia.org/wiki?curid=503519", "title": "Kumari Kandam", "text": "Kumari Kandam\n\nKumari Kandam (tamilsky \"Kumarikkaṇṭam\", jindy také \"Kumarikhandam\" nebo \"Kumai Nadu\") je název legendárního potopeného ostrova nebo kontinentu podle prastaré tamilské literatury. Údajně se nacházela v Indickém oceánu jižně od Kannijákumari, jižního cípu Indie. Na přelomu 20. století tamilští nacionalisté ztotožnili Kumari Kandam s bájnou Lemurií, čímž se stala „kolébkou lidstva“, ve které se nacházel původ všech lidských jazyků, obzvláště tamilštiny. Na počátku 20. století dravidologista Devaneya Pavanar označil všechny ostatní jazyky na zemi jako poškozené dialekty tamilštiny. \n\nPřesné hranice nejsou známy, ani se neví, zda byla pevnina propojena s Indií či nikoliv, je ale jisté, že na se území rozkládala Srí Lanka i Maledivy a možná se táhlo k Austrálii a jihovýchodní Asii. Během poslední doby ledové byla velká část indického pevninského šelfu nad úrovní tehdejší hladiny moře, vědci se proto domnívají, že se lidé nejdříve usadili na této části pobřeží. Po oteplení naší planety byla tato země zaplavena mořem, což by podporovalo názor, že tato legendární země skutečně mohla existovat.\n\nZmínky o Kumari Kandam se také nacházejí v starotamilské literatuře, v tamilských sangamech. Podle drávídských legend se Drávidové přestěhovali na sever, protože jejich původní země, kterou nazývají Kumari Kandam, byla zatopena. Vědci ale předpokládají, že Drávidové přišli na jih ze severu, odkud je vytlačili Árjové. Podle Tamilů existovaly tři sangamy, z nichž jeden byl uschován na hoře Mahedra. Kvůli potopám se ale musel třikrát přemístit, nakonec však byl zatopen celý Kumari Kandam a sangam skončil v Murdaji, městě v jižní Indii. Samotná Murdaj byla prý založena uprchlíky z této potopené země, dnes se jedná o jedno z nejstarších indických měst (oficiálně je více než 2 500 let stará).\n\n"}
{"id": "503525", "url": "https://cs.wikipedia.org/wiki?curid=503525", "title": "Rabenštejn", "text": "Rabenštejn\n\nRabenštejn byl strážní slezský hrádek, ležící u Vrbna pod Pradědem. Dnes je z tohoto hrádku zřícenina. Nachází se 300 metrů od hradu Veisenštejnu. Jedná se o pozorovatelnu celní stanice či strážní hrádek, který byl jeho příslušenstvím. V písemných pramenech o Rabenštejnu není zmínky, jeho jméno je umělé.\n\n\n"}
{"id": "503526", "url": "https://cs.wikipedia.org/wiki?curid=503526", "title": "Zápůjčka", "text": "Zápůjčka\n\nZápůjčka je typ závazku, který vznikne na základě uzavření smlouvy o zapůjčení zastupitelné věci. Díky ní \"zapůjčitel\" přenechá \"vydlužiteli\" určité množství věcí určených druhově, zejména peníze, a vydlužitel se je zaváže po uplynutí dohodnuté doby vrátit, případně zaplatit navíc i stanovené úroky (při nepeněžité zápůjčce stále věci stejného druhu, ale v přiměřeně větším množství nebo lepší jakosti). Právně je zápůjčka jako typová smlouva upravena v § 2390-2394 občanského zákoníku.\n\nZapůjčiteli tak vznikne pohledávka za vydlužitelem a tomu zase dluh vůči zapůjčiteli. V případě zapůjčení peněz se půjčená suma nazývá jistina a dohodnuté úroky jsou pak její příslušenství.\n"}
{"id": "503527", "url": "https://cs.wikipedia.org/wiki?curid=503527", "title": "Banten", "text": "Banten\n\nBanten, dříve též Bantam, je indonéská provincie na západě ostrova Jáva. Území má velkou hustotu osídlení, na ploše kolem 9000 km² žije skoro 10 milionů lidí (přes 1000 obyvatel na km²).\n\nHlavním městem je Serang v severní části provincie. Větší než Serang je s 1,5 mil. obyvatel město Tangerang na severovýchodě, které v podstatě navazuje na sousední Jakartu. Ta tvoří samostatnou provincii.\n\nBanten sousedí na východě také s provincií Západní Jáva, od které byl v roce 2000 administrativně oddělen. Za Sundským průlivem leží jihosumaterská provincie Lampung.\n\nPodle města Bantamu, někdejšího opěrného bodu Nizozemské Východoindické společnosti, bylo pojmenováno místní plemeno zakrslých slepic bantamka a podle něj se pak označuje jedna z nejlehčích váhových kategorií v bojových sportech jako bantamová váha.\n\n"}
{"id": "503535", "url": "https://cs.wikipedia.org/wiki?curid=503535", "title": "Veisenštejn", "text": "Veisenštejn\n\nVeisenštejn (též zvaný \"Pustý zámek\") je zřícenina slezského hradu severozápadně od Vrbna pod Pradědem v nadmořské výšce 700 metrů. Dnes je z něj zřícenina. Od roku 1976 je chráněn jako kulturní památka. \n\nHrad vznikl pravděpodobně na přelomu 13. a 14. století. Dle archeologických nálezů hrad zanikl v 15. století. Veisenštejn tvoří spolu s nedalekým hradem Rabenštejnem dvojhrad. Zakladatelem dvojhradu byl zeměpán: český král anebo opavský kníže. Hrad je připomínán jen jednou v listinách z doby kolem let 1320 až 1330, když jeho purkrabí Ulman z Linavy oloupil a povraždil lidi vratislavského (nebo olomouckého) biskupa, a poté co zabral velkou kořist, se vrátil na hrad Veisenštejn. Hrad byl používán i dále, o čemž svědčí nálezy několika kousků rozbité keramiky, jejíž vznik je zařazován do 14. a 15. století. Hrad měl strážit cestu vedoucí z Moravy do Slezska podél Bílého potoka a rudné doly v okolí či sloužit jako celnice. V dubnu 1918 byl na hradě nalezen poklad: stříbro, zlato, opasek se sponou (řetěz), stříbrná mince (rok 1623) a medailon.\n\nHlavní budova stála na severním skalním bloku, který má nahoře rovnou plošinu 17 × 17,5 metru. Severní strana umístěná proti svahu má silnou, kolem 3,5 metru tlustou zeď. Nádvorní zeď budovy je slabší a má tloušťku téměř 2 metry. Je prolomena portálem. Zdá se, že se stavba skládala z centrálního stavení o dvou nebo třech malých místnostech v suterénu. Obydlí správce bylo v patře. Jádro hradu tvořil ještě dvůr obehnaný hradbou a snad i nějaké dřevěné přístavby provozního účelu. Druhý (jižní) skalní blok je bez stop po stavbě, mohl nést dřevěné nebo hrázděné stavby. Mezi skalními bloky vytyčila silná kamenná zeď dvůr. Snad šlo o odpočívadlo kupeckých karavan. Jádro hradu bylo přístupné přes převis a úzkou sklání průrvu a následně most přes zčásti uměle vysekaný 5 metrů široký příkop. Tento příkop byl zřejmě ze severu uzavřen zdí.\n\nDruhý z hradů je umístěn asi 300 metrů daleko od Veisenštejna nahoru po svahu. Leží kousek pod tzv. Solnou cestou. Tento hrad je postaven na dvou skaliscích. Zadní skalisko nenese žádné stopy zdí. V minulosti zde prý bývaly vidět přízemní základy a stopy malty. Zřejmě zde stávala podezděná dřevěná nebo hrázděná v půdorysu podlouhlá budova. Na předním skalisku stála věž, z níž se zachovaly ruiny zděné na maltu. Věž byla hranolová o stranách něco přes 6 × 8,75 metru. Zdi byly silné 2,5 až 3,7 metru. V suterénu byla místnost o straně 2,5 metru se vstupem. Mezi skalisky byl zdí opevněný dvůr. \n\n\n"}
{"id": "503537", "url": "https://cs.wikipedia.org/wiki?curid=503537", "title": "Freudenštejn", "text": "Freudenštejn\n\nFreudenštejn (též Friedenstein, Starý Fürstenwald, Pustý hrádek či Karlovický hrádek) byl slezský hrad, ležící v katastru města Vrbno pod Pradědem, zhruba 2 km jihozápadně od Karlovic. Dnes je z tohoto hradu zřícenina. Od roku 1958 je chráněna jako kulturní památka ČR.\n\nHrad založil český král nebo moravský markrabě, blízko hranice s tehdejším Slezskem, které v tu dobu bylo součástí Polska. Šlo o skromnou stavbu. Je možné, že hrad sloužil k ochraně rudného dolování v okolí.\nPrvořadým úkolem bylo ovládat pohraničí a chránit královský Bruntál před náporem z Polska a případně usnadňovat pronikání do liduprázdných, ale na rudy bohatých hor. Jeho funkcí pravděpodobně byla ochrana cesty z Moravy přes Karlovice a Vrbno pod Pradědem do Polska. Založení hradu bylo snad spojeno s vysazením města Bruntálu a později byl tento snad zničen Mongoly anebo při tažení roku 1253. Hrad mohl vzniknout i v pozdější době, uvažuje se, že zakladatelem mohl být z příkazu krále bruntálský fojt Bertold, který založil nedalekou Světlou (dnes Světlá Hora) v roce 1267. Správou krajiny však byl pověřen i nemanželský syn krále Přemysla Otakara II. Mikuláš I. Opavský Historikové kladou stavbu hradu do první etapy opevňování zemských stezek na Jesenicku. Hrad zřejmě zanikl pokojnou cestou, prostým opuštěním\n\nAsi sedmdesátileté trvání hradu potvrzují i archeologické nálezy. Jsou četné, ale nebyl nalezen žádný, který by blíže určoval dobu vzniku hradu, obecně lze jen uzavřít, že nálezy odpovídají době existence hradu, tj. od poloviny 13. do závěru první třetiny 14, století. Nejvíce jich je z let 1250 až 1300, pak už jen nepatrně. Byly zde nalezeny keramické střepy místní provenience, hroty střel luku a kuše včetně šipek do loveckých zbraní a hrot na ratiště oštěpu. Dále spony, podkovy, udidla, nože, válečná sekera, kostěný hřeben a nejrůznější drobnosti. Starší autoři tvrdí, že nalezli spálenou vrstvu s uhlíky a střepy ze druhé poloviny 13. století, což do jisté míry vyvrací lidovou legendu o zničení Mongoly, avšak mohlo jít o rusko-polsko-litevská vojska bojující roku 1253 proti českému státu.\n\nJediná písemná zmínka pochází až z roku 1579, kdy se jako pustý objevuje na mapě bruntálského panství. Zde se objevuje i název hradu, ten by napovídal, že je odvozen od německého slova friede (ochrana, mír) a ne od německého slova freude (veselost, radost). Opevnění a vybavení hradu se ukázalo jako nevyhovující a hrad byl nahrazen novým hradem Fürstenwalde u Vrbna.\n\nHrad byl vystavěn na úzkém konci skalnatého hřebene spadajícího prudce do údolí Zámeckého a Uhlířského potoka. Hrad je přístupný podobně jako kdysi cestou od západu. Do hradu se vstupovalo snad věžovitou bránou, která byla chráněna zřejmě věží. Cesta pokračovala dále příkopem a do vlastního jádra hradu se vcházelo jen pěšky, po schodech a brankou na dvůr, kde stál nevelký asi patrový palác.\n\nObvodové zdi paláce byly tlusté asi 2 metry, v suterénu paláce je příčka o tloušťce asi 1,2 metru. Velkost paláce byla asi 15 × 12 metrů. Hrad byl ze tří stran obehnán příkopem, zpevněným obezděním na sucho kladenými kameny a valem. V současnosti se na hradě nacházejí i na sucho zděné objekty z 20. století, které s původním hradem nijak nesouvisí. Další novodobý objekt se nachází v hradním příkopu.\nVlastní jádro hradu bylo chráněno hradbou, která byla dosti silná, novodobě je doskládaná kameny nasucho v neodpovídající tloušťce původní zdi. Původní zdivo je z pečlivě na sebe poskládaných kamenů a jen s málem malty. V příkopě se nalézá prohlubeň po cisterně či studni. Stáli zde zřejmě asi jen dřevěné provozní budovy. Jižní konec hradu střežila zřejmě pevnůstka střežící příchozí cestu, která vede podél Uhlířského potoka. Nedaleko hradu se v údolí Zámeckého potoka nacházejí zbytky zdiva po stavbách nejasného, ale zřejmě značného stáří. Dále po proudu v jejich sousedství lze spatři zbytky po těžbě drahých kovů – sejpy. Tato skutečnost by mohla souviset s obydlím zlatokopů.\n\nK hradu vede značená turistická trasa od silnice II/452.\n\n\n"}
{"id": "503551", "url": "https://cs.wikipedia.org/wiki?curid=503551", "title": "Komunitarismus", "text": "Komunitarismus\n\nKomunitarismus (z angl. \"communitarianism\", od lat. \"communitas\", společenství) má v současné sociologii a filozofii dvojí, do jisté míry odlišný význam. Jde o směr politické filosofie, který proti individualismu zdůrazňuje společnost a společenství, společné hodnoty a obecný prospěch. Individuální práva je třeba udržovat v rovnováze se zájmy národní, případně nadnárodní společnosti. \n\nStejným pojmem se však označují i snahy o vytvoření národnostních, rasových či náboženských komunit, které nad „společný“ národní zájem kladou dílčí zájmy své komunity. \n\nKomunitaristé nepředstavují kompaktní politickou skupinu, nýbrž volný filosofický směr.\n\nPojem \"komunitarista\" je doložen v roce 1841, kdy jím John Goodwyn Barmby označil adepty utopického socialismu. Pojem \"komunitarismus\" však vznikl až po roce 1980, zejména jako odpověď na Rawlsovu knihu \"Teorie spravedlnosti\". Komunitaristé vyšli ze studia starověkých republik a starověké politické filosofie, kde obec a společenství hrály významnější úlohu než v současných demokraciích. \n\nKomunitaristé, hlásející se k národnímu nebo nadnárodnímu celku, kritizují úpadek občanské účasti na veřejných záležitostech a pokles zájmu o společenský život. Někteří se zasazují o takzvaná pozitivní práva, jako je bezplatné vzdělávání, zdravotnictví nebo sociální zajištění. Odvolávají se na starší myslitele, například na M. Bubera, N. Machiavelliho, J.-J. Rousseaua nebo A. Tocquevilla.\n\nKomunitaristé dílčích zájmů naopak filozofii národního celku zpochybňují a s poukazem na partikulárnost své komunity usilují v rámci národního společenství o specifická práva.\n\nFilozofové Marek Hrubec a Luboš Blaha rozšiřují komunitarismus na společenské projekty vázané na hodnoty a význam komunity nebo pospolitosti, tedy na různé druhy socialismu a komunismu (křesťanského, utopického, vědeckého).\n\nLukáš Perný dělí komunitarismus na:\n\n\n\n\n"}
{"id": "503554", "url": "https://cs.wikipedia.org/wiki?curid=503554", "title": "Čech a Němec", "text": "Čech a Němec\n\nČech a Němec je veselohra, kterou napsal Jan Nepomuk Štěpánek v roce 1816.\n\nŠtěpánkova dvojjazyčná hra pracuje s postavami, které si navzájem částečně nebo vůbec nerozumějí. Některé mluví jen česky (správcova děvečka Dorotka, mlynář), jiné jen německy (Jirka a mlynářova děvečka Ančička), ostatní buď jen trochu nebo dobře ovládají oba jazyky (žid Aron Bouchem, mlynářova dcera Kačenka, panský správce). Národnost postav je trojí: rodina bohatého mlynáře a student Javorník jsou Češi, ale čeledín Jirka (Görge) a správcova děvečka Ančička (Ännchen) jsou Němci. Aron Bouchem je žid.\n\nZa mlynářovou dcerou Kačenkou chodí protivný správce, který tajně touží po jejím věnu, protože zpronevěřil panské peníze. Kačenka o něj ale nestojí. Správce navede žida Arona, k němuž český mlynář chová důvěru, aby ve mlýně peníze ukradl. Aronovi se to sice podaří, ale peníze ztratí za bouře v lese. Získá je student Javorník, který zabloudil a hledá nocleh ve mlýně. Tam se seznámí s Kačenkou a zamilují se do sebe. Do mlýna přichází desátník, aby správce zatkl, pokud do druhého dne zpronevěřené peníze nevrátí.\n\nNěmec Jirka - ukrytý pod senem děvečkou Dorotkou - náhodou vyslechne rozhovor (v němčině) mezi Aronem a správcem. Správce se domáhá ukradených peněz a Aron popisuje, jak o ně přišel. Jirka chce mlynáři povědět, kdo ho připravil o peníze, ale mlynář mu neporozumí. Za zloděje považuje studenta Javorníka, což se mu potvrdí, když ho nachytá se svou dcerou Kačenkou. Javorník ale konečně mlynáři poví, co se přihodilo, a požádá ho o ruku Kačenky.\n\nHra končí dobře pro všechny: Javorník se ožení Kačenkou, Jirka s Němkou Ančičkou, vdá se i správcova děvečka Dorotka. Velkorysý mlynář vezme na milost jak žida, tak i správce. Toho navíc založí, aby mohl splatit dluh, čímž ho nakonec uchrání od vězení.\nBOLESLAVSKÝ, Josef Mikuláš. \"Divadelní ochotník. Repertorium pro milovníky soukromých divadel.\" Díl III. Svazek 1. Praha : Národní kněhtiskárna, Kober, 1865. 72 s. Knihovna Divadelního ústavu v Praze. Sign. D56 1176.\n"}
{"id": "503558", "url": "https://cs.wikipedia.org/wiki?curid=503558", "title": "Symphony of Enchanted Lands", "text": "Symphony of Enchanted Lands\n\nSymphony of Enchanted Lands je druhé studiové album od italské kapely Rhapsody of Fire, v době vydání působící pod názvem Rhapsody.\n\n"}
{"id": "503565", "url": "https://cs.wikipedia.org/wiki?curid=503565", "title": "Aggro Berlin", "text": "Aggro Berlin\n\nAggro Berlin byl německý hip hopový label, který mezi lety 2001–2009 vydal okolo sta hudebních nosičů. Spolupracoval s hudebními společnostmi Groove Attack (2001–2006) a Universal Deutschland (2007–2009). Pod tímto labelem vydávali svá alba přední němečtí hip-hopoví umělci Sido, Bushido, Fler nebo B-Tight. Co se názvu týče, tak Aggro poukazuje na nekonvenci a agresivitu v textech a Berlin je sídelním městem.\n\n\nSido a B-Tight tvoří dohromady duo A.i.d.S. (Alles ist die Sekte)\n\nAggro Berlin založila 1. ledna 2001 trojice Spaiche, Halil Efe a Specter. Jako první u Aggra podepsali smlouvu Sido s B-Tightem a krátce nato i Bushido. V roce 2002 vydala společnost první labelsampler Aggro Ansage Nr.1, který je první z legendárních \"Aggro Ansage samplerů\". V této době přivedl Bushido k Aggro svého kamaráda Flera, se kterým vydal společné album Carlo, Cokxxx, Nutten pod pseudonymy Sonny Black & Frank White (pseudonymy pocházejí z filmu King of New York). Poté vyšel další díl Aggro ansage a Bushido vydal své první velké sóloalbum Vom Bordstein bis zur Skyline, které se zároveň stalo prvním albem od Aggra, které se umístilo v německé prodejní hitparádě (i když jen na 87. místě).\n\nV roce 2003 podepsal smlouvu s Aggrem i Fler a všichni čtyři pak vydali sampler Aggro Ansage Nr.3. Ale na konci tohoto roku odešel od Aggra Bushido a spolu s Bassem Sultanem Hengztem založil vlastní label Ersguterjunge.\n\nV roce 2004 nahrál Fler svůj první singl Aggroberlina, jehož videoklip úspěšně rotoval na hudebních stanicích MTV a Viva. Dosavadním vrcholem tvorby Aggra bylo Sidovo debutové album Maske, které se dostalo na třetí místo v německé hitparádě, což je vlastně takový pomyslný začátek \"zlaté éry\" Aggro Berlin.\n\nOd této chvíle se zdařilo prakticky všechno, na co Aggro Berlin šáhlo. Vyšlo Ansage 4, kde se objevil i rapper Tony D, který je takovou analogií amerického rappera Lil Jona. Úspěšné bylo i debutové Flerovo album Neue Deutsche Welle, které obsahovalo megahit NDW 2005 a album od skupiny Deine Lieblingsrapper (Sido & Harris). V této době se k Aggru připojil i G-Hot, který ovšem po neshodách s vedením odešel v roce 2007 a u Aggra tak vydal jen jediný mixtape (plánoval i album, ale to vyšlo až o rok později u jeho vlastního vydavatelství). Svá alba dále vydali B-Tight, Fler, Sido, Tony D, ale třeba i producentské duo Beathoavenz nebo rappeři MC Bogy a Joe Rilla. Posledním releasem v této éře, pod distributorem Groove Attack byl mixtape Wir Nehmen Auch Euro, na kterém spolupracovali švýcarští djové Sweap & Pfund 500.\n\nK prvnímu lednu 2008 změnila společnost Aggro distributora z Groove Attack na Universal Deutschland. Prvními releasy pod tímto distributorem byla úspěšná alba Fremd Im Eigenem Land od Flera a Ich & Meine Maske od Sido, které dokonce opanovalo německou hitparádu a během prvních dvou týdnů se ho prodalo na 40 000 kusů. Pak ale následoval pozvolný pád, další alba od B-Tighta a Flera s Godsillou neměla takový úspěch, jak by se na label jako je Aggro čekalo, dokonce se ani klipy k těmto albům natočené nevysílaly v televizi. Vrátit zašlou slávu měla Aggru další ansage, tentokráte Aggro Anti Ansage Nr.8, ke které byl natočen megalomanský trojklip, který několikrát za sebou zvítězil v hitparádě Urban Chart na MTV. Ani tato ale ansage neměla očekávaný komerční úspěch. V březnu 2009 vydává Fler své čtvrté album pojmenované taktéž Fler, ale po neshodách s vedením nečekaně 27. března 2009 oznámil, že odešel z Aggra Berlin, aby se posléze přidal k bushidovu labelu Ersguterjunge. 1. dubna pak zveřejnilo Aggro Berlin tiskovou zprávu, kde oficiálně ukončilo svou činnost. Na začátku září vyšlo dvoudiskové best-of album, což byla taková poslední tečka za úspěšnou érou Aggra Berlin. Na oficiálním YouTube kanálu \"Aggro.tv\" lze najít videa z kampaně Halt Die Fresse, která představuje chystaná alba různých německých interpretů. V současné době se připravuje druhá řada tohoto projektu, na které se mají podílet i megahvězdy jako Lady Gaga nebo Lady Sovereign.\n\nJak je zmíněno v úvodním odstavci, tak Aggro Berlin si zakládá na agresivních a vulgárních textech. Často se tak stávalo, že byli němečtí vydavatelé nuceni pozastavit distribuci některých CD. Například jeden ze starších tracků od Sida se jmenoval Arschficksong (volně přeloženo \"\"Song o análním sexu\"\"). Velkou vlnu nevole pak vyvolalo, když Fler na svém albu NDW použil citát A. Hitlera \"\"Am 1. Mai wird zurückgeschossen\"\". Podobně byl kritizován i titulní singl NDW 2005, který úspěšně rotoval na německých televizních stanivích MTV a Viva, a ve kterém byly použity hlášky \"\"Das ist Schwarz-Rot-Gold, hart und stolz\"\" nebo \"\"Die Neue Deutsche Welle kommt, man sieht die Fahne am Himmel\"\" (\"Schwarz-Rot-Gold\" jsou dle německé ústavy barvy na německé státní vlajce, \"hart und stolz\" by se dalo volně přeložit jako \"hrdost a pýcha\", druhý citát zní v překladu \"Nová německá vlna přichází, vidíte znamení na nebi\"). \n\nB-Tightovi, původem z USA z Kalifornie, byl pro změnu vytýkán rasismus v jeho textech. Jeden z jeho nejznámějších tracků se jmenuje \"Der Neger\" (\"Černoch\") a jeho debutové album se jmenovalo \"Neger Neger\", na původním obalu CD byl dokonce vyobrazen jako běloch s hlavou černocha, přičemž v rukou držel tu původní uříznutou bělošskou hlavu. Tento obal byl ale okamžitě zakázán a byl nahrazen obalem jiným.\n\nJedním z nich mělo být debutové album B-Tighta – Aus'm Westen (\"Ze západu\" – B-Tight pochází z USA), které mělo vyjít v roce 2005, ale nakonec nikdy nevyšlo. Několik tracků z tohoto alba bylo využito při nahrávání mixtapu Heisse Ware (\"Horké zboží\"). Obdobně dopadl i Flerův singl Heimkind, který byl nakonec alespoň publikován na singlu NDW 2005.\n\nV roce 2004 se připravoval velký projekt Sektensampler Vol.1, na kterém se mělo podílet i plno jiných rapperů (např. Alpa Gun, Fuhrmann, Bendt, Gilles K), nicméně projekt se nepodařilo zrealizovat. Jediným pozůstatkem tohoto projektu byl dvojklip k trackům Keep On Smoking a Hände Hoch od rappera jménem Gilles K. Klip lze nalézt na YouTube. Nicméně tento projekt dovedl Sida s B-Tighem k založení labelu Sektenmuzik (byl založen v roce 2007), který v roce 2009 vydal už svůj třetí Sampler.\n\nMezi další nevydané projekty patří Aggro Ansage Nr.6, která měla vyjít v prosinci 2006 a mixtape Indexgefähr, který spolu připravovali B-Tight & Tony D. V roce 2009 byl na best-of CD publikován připravovaný první singl z nevydané Ansage Nr.6 – Aggro Starz Collabo a bylo k němu natočeno nízkorozpočtové video.\n\n"}
{"id": "503566", "url": "https://cs.wikipedia.org/wiki?curid=503566", "title": "Netopýr pobřežní", "text": "Netopýr pobřežní\n\nNetopýr pobřežní (\"Myotis dasycneme\") je středně veliký letoun z čeledi netopýrovitých a jeden z druhů netopýra obývající Česko.\n\nNetopýr pobřežní žije v Nizozemsku, Polsku, jižní Ukrajině, Moldávii a západní Sibiři. Přes zimu bývá v jeskyních, které ale v těchto oblastech nejsou. Proto se na zimu pravidelně vydává do sousedních horských oblastí. Občas zavítá i na Slovensko či na české území. Naopak v létě je tento druh netopýra úzce vázaný na nížiny, kde se vyskytuje pomalu tekoucí nebo stojatá voda a bažiny.\n\nTento netopýr je jedním z nejvzácnějších na území Česka a je silně ohroženým druhem. V zimě u nás nachází v jeskyních, například v Adršpašských skalách, v Jizerských horách, Krkonoších a Moravském krasu.\n\nSrst má šedohnědou barvu, na břiše je šedobílá. Zajímavá je noha s prodlouženými prsty, která je volná díky tomu, že boltec má na vnějším okraji slabý výřez a okraj křídelní blány dosahuje jen k patě. Vnitřní strana ocasní blány je porostlá šedohnědými chlupy. Maximální délka těla je kolem 73 mm. Váží až 18 gramů a délka ocasu dosahuje až 53 mm.\n\nKolonie samiček, které čítají od pěti až ke stovce kusů, se v létě nacházejí na půdách budov (např. v hradech, zámcích, farách, někdy i v obytných domech), kde můžeme odhalit jejich úkryty ve štěrbinách pod střešní krytinou, ve štěrbinách kolem oken či za okenicemi. Samičky ale mohou sídlit i v dutinách stromů. Samečci a mladé kusy jsou nalézány například v ptačích budkách. Žádná hnízda jako ptáci si nestaví. Zimu netopýr pobřežní přečkává především v podzemních prostorách. Rodiče své mládě mezi tisíci jiných mláďat v kolonii najdou pomocí zvuků, které malí netopýři vydávají hned po narození. Holé a slepé mládě vydává zvuky, které si jeho matka zapamatuje a pokaždé ho najde. Úplně malá mláďata netopýra jsou stále přitisknuta k matce. Po několika dnech matka své mládě opustí a vydává se za potravou. Asi za měsíc už mládě dokáže létat, ale ještě půl roku se živí mateřským mlékem. Jelikož loví nad hladinami vod stejně jako netopýr vodní, můžeme si tyto dva druhy snadno splést. Když se ale více zaměříme na jejich rozdíly, zjistíme, že netopýr pobřežní je o něco větší, má zřetelně světlejší zbarvení a potravu loví odlišným způsobem než netopýr vodní. Nejvyšší zjištěný věk netopýra pobřežního je 26 let a 6 měsíců.\n\nNetopýr pobřežní je kriticky ohrožený druh. Pokud bude ubývat mokřadů a budou se uzavírat podzemní oblasti v Česku, nebude se u nás tento druh vyskytovat už vůbec. Mělo by se proto zachovat dostatečně mnoho dutých stromů, mokřadů a jeskyní.\n\nDospělý netopýr pobřežní loví hmyz za svého přímého a jistého letu těsně nad hladinami vod. Největší pochoutkou jsou pro něj pakomáři a chrostíci. Kořist chytá přímo za letu, jiní netopýři mohou svoji potravu konzumovat až ve svých jeskyních. Aby netopýři omezili své lovecké schopnosti a techniku, čekají na shlukování komárů do „mračen“ nebo na výlety chroustků. Kořisti se jim v tomto shromáždění loví mnohem lépe a s výrazně menší námahou. Pokud netopýr loví hmyz kolem pouličních lamp, může si z množství poletujících kořistí vybrat tu, která je pro něj nejlepší (má optimální velikost a netopýr s ní nemá tolik práce). Tento způsob lovu ale vyžaduje určitou zkušenost a zdatnost, kterou se musejí netopýři naučit během svého života. Mláďata si tedy potravu nevybírají tak jako dospělci. Proto je jejich potravní spektrum mnohem pestřejší než u dospělých jedinců. Ovšem někdy i dospělci nemají při lovu štěstí na své pochoutky, a tak se uchylují k tomuto způsobu. Chytají tedy takový hmyz, kterým by se jindy ani nezabývali. Netopýři tedy při lovu uplatňují tzv. potravní selektivitu. Což znamená, že jednotlivé druhy mají oblíbenou potravu, které dávají přednost. A naopak mají i vymezený druh hmyzu, který jim nechutná nebo je pro ně dokonce nepoživatelný.\n\n\n"}
{"id": "503568", "url": "https://cs.wikipedia.org/wiki?curid=503568", "title": "Mistrovství Evropy v atletice 1998", "text": "Mistrovství Evropy v atletice 1998\n\n17. mistrovství Evropy v atletice se uskutečnilo ve dnech 18. – 23. srpna 1998 v hlavním městě Maďarska, v Budapešti. Šampionát, kterého se zúčastnilo 1330 atletů a atletek ze 44 států Evropy probíhal na stadionu Ference Puskáse.\n\nPoprvé se na šampionátu uskutečnily tyčka a kladivo žen. Premiérově se rovněž konal běh na 5000 metrů žen, který nahradil běh na 3000 metrů. Naposledy se naopak konala chůze žen na 10 km, která byla na následujícím šampionátu v Mnichově 2002 nahrazena chůzí na 20 km.\n\nČeskou republiku na tomto šampionátu reprezentovalo 37 českých atletů (21 mužů a 16 žen).\n\n"}
{"id": "503595", "url": "https://cs.wikipedia.org/wiki?curid=503595", "title": "Thiemo de Bakker", "text": "Thiemo de Bakker\n\nThiemo de Bakker (* 19. září 1988 v Haagu, Nizozemsko) je současný nizozemský profesionální tenista, vítěz juniorského Wimbledonu 2006 ve dvouhře. Ve své dosavadní kariéře nevyhrál na okruhu ATP World Tour žádný turnaj. Nejvýše byl umístěn 19. července 2010, kdy figuroval na 40. místě.\n\nŽádného finále na ATP se neúčastnil.\n\nThiemo de Bakker se zúčastnil 4 zápasů v Davisově poháru za tým Nizozemska s bilancí 4-4 ve dvouhře a 0-1 ve čtyřhře.\n\n\n"}
{"id": "503604", "url": "https://cs.wikipedia.org/wiki?curid=503604", "title": "Dawn of Victory", "text": "Dawn of Victory\n\nDawn of Victory je třetí album od italské kapely Rhapsody of Fire, v době vydání působící pod názvem Rhapsody.\n\n"}
{"id": "503605", "url": "https://cs.wikipedia.org/wiki?curid=503605", "title": "Soupisky hokejových reprezentací na MS 2001", "text": "Soupisky hokejových reprezentací na MS 2001\n\n</div>\n\n</div>\n\n</div><div style=\"float:left;margin-right:2em\">\n\n"}
{"id": "503606", "url": "https://cs.wikipedia.org/wiki?curid=503606", "title": "Nákladová inflace", "text": "Nákladová inflace\n\nNákladová inflace je inflace vyvolaná růstem nákladů (zpravidla výrobních nákladů). Dojde přitom k posunu nabídkové křivky, a tím k růstu ceny. Příkladem je ropná krize v 70. letech, kdy pokles dodávky ropy vedl k růstu cen vstupů a zvýšení cenové hladiny.\n"}
{"id": "503617", "url": "https://cs.wikipedia.org/wiki?curid=503617", "title": "Symphony of Enchanted Lands II: The Dark Secret", "text": "Symphony of Enchanted Lands II: The Dark Secret\n\nSymphony of Enchanted Lands II: The Dark Secret je šesté studiové album od italské kapely Rhapsody of Fire, v době vydání působící pod názvem Rhapsody.\n\n"}
{"id": "503619", "url": "https://cs.wikipedia.org/wiki?curid=503619", "title": "Hanušova medaile", "text": "Hanušova medaile\n\nHanušova medaile je nejvyšší vědecké vyznamenání České společnosti chemické, udělované od roku 1966 za zásluhy o rozvoj chemie jako oboru v kterékoliv její oblasti. Pojmenována je po Jozefu Hanušovi, dlouholetém jednateli společnosti.\n\nHanušova medaile na oficiálních stránkách České společnosti chemické\n"}
{"id": "503623", "url": "https://cs.wikipedia.org/wiki?curid=503623", "title": "Setina", "text": "Setina\n\nSetina je matematický pojem, který v desítkové soustavě představuje číslo 10 (0,01). Označuje stý díl celku.\n\nSetina zapsána jako zlomek: formula_1\n\n"}
{"id": "503629", "url": "https://cs.wikipedia.org/wiki?curid=503629", "title": "Maurice Duverger", "text": "Maurice Duverger\n\nMaurice Duverger (5. června 1917, Angoulême, Charente — 16. prosince 2014) byl francouzský právník, sociolog, politolog a politik.\n\nNejdříve začínal jako právník univerzity v Bordeaux se specializací na správní právo, později se dominantně věnoval politologii a v roce 1948 založil na této univerzitě jednu z prvních fakult politologie v kontinentální Evropě. Jako emeritní profesor působil na pařížské Sorbonně. Jeho vědecká i popularizační publikační činnost je obsáhlá, přispíval například do periodik \"Corriere della Sera, la Repubblica, El Pais\" a především pak do \"Le Monde\".\n\nZaměřil se na vývoj politických systémů a institucí a jejich fungování v různých státech. Při hledání kauzalit vzájemného ovlivňování struktur politického charakteru uplatňoval spíše empirické než filozofické metody.\n\nJe autorem tzv. Duvergerových zákonů, jejichž prostřednictvím lze charakterizovat vztah mezi volebním a stranickým systémem. Podle těchto zákonů má většinový systém jednokolového hlasování tendenci směřovat k bipartizmu (systému dvou politických stran) a dvoukolový většinový systém nebo poměrný systém, pak nejpravděpodobněji vyústit do multipartismu (systému několika politických stran). Kritikem tohoto přístupu se stal například Giovanni Sartori. Během studia francouzského politického systému zavedl Duverger termín \" semiprezidentský systém\". V 50. letech 20. století vypracoval jednu z typologií stranických systémů.\n\nV letech 1989 až 1994 byl poslancem Evropského parlamentu za Stranu evropských socialistů, zvolený na kandidátce již zaniklé italské postkomunistické strany Partito democratico della Sinistra.\n\nV roce 1981 byl zvolen členem Srbské akademie věd a umění.\n\n\n\"Čestný doktorát obdržel na několika univerzitách:\" \n\n"}
{"id": "503635", "url": "https://cs.wikipedia.org/wiki?curid=503635", "title": "Tales from the Emerald Sword Saga", "text": "Tales from the Emerald Sword Saga\n\nTales from the Emerald Sword Saga je kompilační album vydané italskou symphonic power metalovou kapelou Rhapsody, později Rhapsody of Fire v roce 2004.\n\nCelková délka 70:58 minut\n\nSkladba 8 \"Riding the Winds of Eternity\" je stejná jako ta z alba Symphony of Enchanted Lands jenom bez zvuku vln na začátku.\n\nSkladba 10 \"Holy Thunderforce\" akorát se odlišuje od originální verze z alba Dawn of Victory tím, že odešla velká část pěveckého sboru.\n"}
{"id": "503638", "url": "https://cs.wikipedia.org/wiki?curid=503638", "title": "Duverger", "text": "Duverger\n\nDuverger [\"dyveržé\"] (psáno také \"du Vergier, DuVerger a Duvergé\") je příjmení francouzského původu – patronymum, znamenající v češtině: \"Ze zahrady\" nebo \"Z ráje\". Duvergerové byli součástí francouzské královské armády na dvoře Bourbonů.\n"}
{"id": "503642", "url": "https://cs.wikipedia.org/wiki?curid=503642", "title": "Megyeri híd", "text": "Megyeri híd\n\nMegyeri híd nebo M0-s északi Duna-híd ( ) je silniční most na dálnici M0 vedoucí přes Dunaj na severu Budapešti. Jeho západní (pravobřežní) předmostí leží již mimo katastrální území Budapešti. Jméno nese podle budapešťských čtvrtí Káposztásmegyer a Békásmegyer, které leží v blízkosti jeho předmostí. Otevřen byl 30. září 2008.\n\nMost je zavěšený kabelový.\n\nCelková délka mostu je 1862 m.\nMost se skládá z pěti částí:\n\n\n"}
{"id": "503646", "url": "https://cs.wikipedia.org/wiki?curid=503646", "title": "Live in Canada 2005: The Dark Secret", "text": "Live in Canada 2005: The Dark Secret\n\nLive in Canada 2005: The Dark Secret je živé album od italské kapely Rhapsody of Fire, v době vydání působící pod názvem Rhapsody.\n\n"}
{"id": "503648", "url": "https://cs.wikipedia.org/wiki?curid=503648", "title": "Adélovití", "text": "Adélovití\n\nAdélovití (Adelidae) jsou čeleď primitivních můr v řádu Lepidoptera. Většina \"Adélovitých\" je aktivních ve dne, kdy poletují třepotavým letem kolem vrcholků větví a jsou nápadní metalickým vzorem svých křídel. Tito drobní motýli mají rozpětí křídel 4-28 mm a samci mají často tykadla až třikrát delší než jejich přední křídla. Jsou celosvětově velmi rozšířeni zvláště v severní Americe, Evropě a Asii, od dubna do června. V Evropě se vyskytuje kolem padesáti druhů z nichž je nejrozšířenější \"Adela reaumurella\", která někdy dosahuje masového rozšíření, které je ovlivněno klimatickými změnami. (Kuchlein and Ellis, 2004).\n\nAdelidae jsou obvykle úzce vázáni na určitou hostitelskou rostlinu, do kterých samičky kladou svá vajíčka nebo je kladou do spadaného listí či hrabanky a housenky si pak pod ní vytvářejí komůrky, ve kterých dokončují svůj vývoj.\n\n\n"}
{"id": "503650", "url": "https://cs.wikipedia.org/wiki?curid=503650", "title": "Ropný produkt", "text": "Ropný produkt\n\nRopný produkt je produkt zpracování surové nafty v rafinerii. \nMezi hlavní produkty patří: \n"}
{"id": "503652", "url": "https://cs.wikipedia.org/wiki?curid=503652", "title": "John Sebastian", "text": "John Sebastian\n\nJohn Sebastian, narozen jako John Benson Sebastian, Jr. (* 17. března 1944, v Greenwich Village v New Yorku) je americký zpěvák, písničkář, kytarista a hráč na foukací harmoniku. Nejvíce známý je jako zakladatel The Lovin' Spoonful, skupiny uvedené do Rock and Roll Hall of Fame v roce 2000.\n\nJeho otec John Benson byl známý klasický harmonikář a matka rozhlasovou scenáristkou. Je kmotřencem americké herečky Vivian Vance (Ethel Mertz z I Love Lucy). Vyrůstal obklopen hudbou a hudebníky, jako byli Burl Ives a Woody Guthrie a jeho sousedy byli takoví hráči jako Leadbelly nebo Mississippi John Hurt.\n\nJednou z jeho prvních zkušeností s nahráváním byla hra na kytaru a harmoniku na albu Billy Faiera z roku 1964 \"The Beast of Billy Faier.\" Hrál též s Fred Neilem na albu \"Bleecker & MacDougal\" a s Tom Rushem na jeho stejnojmenném albu v roce 1965. Prošel skupinami Even Dozen Jug Band a The Mugwumps, které se později rozdělily do skupin The Lovin' Spoonful a The Mamas & the Papas. K Sebastianovým Spoonful se připojili Zal Yanovsky, Steve Boone a Joe Butler.\n\nThe Lovin' Spoonful se stali součástí americké odpovědi na britskou hudební invazi a byli významní takovými folkově laděnými hity jako \"Jug Band Music,\" \"Do You Believe in Magic,\" \"Summer in the City,\" \"Daydream,\" \"Nashville Cats,\" \"Did You Ever Have to Make Up Your Mind,\" \"Six O'Clock,\" \"You Didn't Have to Be So Nice,\" and \"Younger Girl.\" Plány skupiny se začaly hroutit v roce 1967 po marihuanové kauze v San Francisku, jejímž účastníkem byl Zal Yanovsky, kanadský občan. Aby se vyhnul deportaci do Kanady, prozradil jméno dealera, což vedlo\nk nevoli fanoušků a vnitřním svárům. John Sebastian a Joe Butler se této záležitosti nezúčastnili, ani jeden z nich v té době ve San Francisku nepobýval. Yanovský poté skupinu opustil a byl nahrazen Jerry Yesterem.\n\n"}
{"id": "503655", "url": "https://cs.wikipedia.org/wiki?curid=503655", "title": "Triumph or Agony", "text": "Triumph or Agony\n\nTriumph or Agony je sedmé studiové album od italské kapely Rhapsody of Fire.\n\n"}
{"id": "503656", "url": "https://cs.wikipedia.org/wiki?curid=503656", "title": "Čas amoku", "text": "Čas amoku\n\n„Čas amoku“ (v originále „Amok Time“) je pátý díl druhé řady seriálu Star Trek, později známého jako \"\". Premiéra epizody proběhla 15. září 1967.\n\nVe Spojených státech tato epizoda začínala 2. sérii seriálu. Za zmínku stojí doprovodná hudba při hlavním souboji, která se dodnes využívá při parodování právě tohoto dílu v různých seriálech, jako např. Simpsonovi nebo Futurama.\n\nHvězdného data 3372.7 kosmická loď USS Enterprise NCC-1701 pod vedením kapitána Jamese Tiberius Kirka míří na planetu \"Altair VI\" reprezentovat Spojenou federaci planet při inauguračním ceremoniálu nového prezidenta planety.\nJeště před zadáním kurzu se však vyskytuje problém v podobě náladovosti pana Spocka, resp. zuřivosti. To je u Vulkánce značně podivné a ještě více to, že první důstojník žádá o dovolenou, kterou vždy odmítal.\n\nKapitán Kirk se snaží ze Spocka dostat nějaké vysvětlení jeho chování, ale bez úspěchu a posléze se dostává do situace kdy se musí rozhodovat mezi Altairem VI na rozkaz flotily a Vulkánem pro Spocka. Dr. Leonard McCoy zjistil, že Spockův zdravotní stav je vážný a nedorazí-li na Vulkán pro vyřešení svých záležitostí do osmi dnů, zemře. Kirk se rozhoduje pro Vulkán, aby Spockovi zachránil život a dozvídá se, že jde o „biologii“, konkrétně, že Spock se nachází v životním období Vulkánců, kdy musí najít své určené družky a provést tradiční obřad, něco mezi zasnoubením a svatbou. Na Vulkánu se Spock setkává s T’Pring - jeho oficiální ženou, kterou mu zvolili rodiče v jeho 7 letech. Ta však obřad přeruší a volí souboj, kdy Spock o ní musí bojovat. T’Pring si za šampióna vybrala nečekaně kapitána Kirka. V tom se ozve jeden z Vulkánců s tím, že protestuje, protože měl být vybrán on, jakožto muž, kterého T’Pring skutečně chce. Kirk má možnost souboj odmítnout, protože se na něj vulkánské zvyky nevztahují, ale protože si myslí, že Spock není ve stavu, aby porazil jiného vulkánce, rozhodne se zůstat. McCoy protestuje, protože horké podnebí a řídký vzduch silně znevýhodňuje kapitána, ale ten je rozhodnut Spocka omráčit a tím zachránit.\n\nZačíná souboj na život a na smrt mezi nejlepšími přáteli. Že z pomyslného ringu může odejít pouze jeden se Kirk dozvídá už pozdě a musí bojovat. Ačkoliv si Kirk nevede v souboji špatně, Vulkánci jsou mnohem silnější než lidé a první kolo končí v pravou chvíli. McCoy žádá, aby mohl Kirkovi píchnout injekci, která kompenzuje značnou nevýhodu horkého a řídkého vzduchu. Je mu vyhověno. Začíná druhé kolo ve kterém ovšem Kirk ztrácí sílu a je uškrcen zbraní připomínající šálu. McCoy odhání Spocka a žádá Uhuru o transport. Spock je očividně mimo svůj amok, když mu McCoy oznamuje, že i přes dané okolnosti má jako první důstojník velení. Dává příkazy nabrat kurz k nejbližší základně. T’Pring vysvětluje, že chtěla onoho Vulkánce zvaného Stonn. Pokud by Kirk vyhrál, nechtěl by jí a ona by měla, co chce. Kdyby vyhrál Spock, opět by jí odmítl, protože si vybrala souboj místo obřadu.\n\nNa \"Enterprise\" Spock chce rezignovat na svou hodnost a předat velení lodi panu Scottovi. V tom jej přeruší Kirk s tím, že by se měl poradit nejprve s ním. Po záchvěvu radosti si Spock nechává vysvětlit, že Kirkovi vlastně nebyla píchnuta injekce pro kompenzaci atmosféry, ale nervový paralyzátor, aby se všem zdálo, že je kapitán mrtvý. Závěrem přichází zpráva z Hvězdné flotily, že na žádost vulkánské delegátky T’Pau je rozumné zdržení na Vulkánu povoleno.\n\n\n"}
{"id": "503657", "url": "https://cs.wikipedia.org/wiki?curid=503657", "title": "Olga Kotljarovová", "text": "Olga Kotljarovová\n\nOlga Ivanovna Kotljarovová ( ) (* 12. dubna 1976, Sverdlovsk) je ruská atletka, jejíž specializací je hladká čtvrtka a štafetové běhy.\n\nJejím prvním úspěchem byla zlatá medaile z juniorského mistrovství Evropy 1995 v maďarské Nyíregyháze. Je halovou vicemistryní Evropy (1996) a halovou vicemistryní světa (2001). Na světové letní univerziádě 1997 v italské Catanii vybojovala stříbrnou medaili. Na olympiádě v Sydney 2000 doběhla ve finále hladké čtvrtky na osmém místě v čase 51,04.\n\nPozději se začala věnovat běhu na 800 metrů. V roce 2006 získala na mistrovství Evropy v Göteborgu zlatou medaili. O rok později doběhla na mistrovství světa v Ósace na čtvrtém místě v čase 1:58,22. Většinu svých úspěchů zaznamenala ve štafetovém běhu na 4 x 400 metrů. Je držitelkou bronzové olympijské medaile z letních her v Sydney a mistryní světa z roku 1999.\n\nNa HMS 2004 v maďarské Budapešti byla členkou štafety, která zaběhla nový světový rekord, jehož hodnota byla 3:23,88. Na rekordu se dále podílely Olesja Krasnomovecová, Taťána Levinová a Natalja Nazarovová. Světové rekordy vytvořila již na HMS 1997 v Paříži a na HMS 1999 v Maebaši. Celkově získala na HMS čtyři zlaté medaile ve štafetě na 4 x 400 metrů. 28. ledna 2006 ve skotském Glasgow byla členkou štafety, která vylepšila světový rekord v hale na hodnotu 3:23,37 . Na rekordu se podílely dále Julija Guščinová, Olga Zajcevová a Olesja Forševová.\n\n"}
{"id": "503658", "url": "https://cs.wikipedia.org/wiki?curid=503658", "title": "Keef Hartley", "text": "Keef Hartley\n\nKeef Hartley (narozen jako Keith Hartley 8. dubna 1944, Preston, Lancashire, Anglie-26. listopadu 2011) byl britský bubeník a kapelník.\n\nKeefova kariéra začala nahrazením Ringo Starra v Rory Storm and the Hurricanes, populární liverpoolské kapele. Později hrál a nahrával s The Artwoods, kde dosáhl pozoruhodnosti, jako John Mayall's bubeník před uskupením The Keef Hartley Band, mixující jazz, blues a rock´n´roll do jazz-rockového zvuku srovnatelného s Blood, Sweat, a Tears and Chicago. Skupina hrála na Woodstocku roku 1969 a nahrála 4 populární alba zahrnující Halfbreed a The Battle of North West Six.\n\nV listopadu 1974, britský muzikantský magazín, NME, reportuje jak Hartley, který byl dlouho neaktivní co se jeho skupina rozpadla v roce 1972, zformoval novou skupinu s názvem Dog Soldier.Nahráli jedno album, pojmenované po kapele, Dog Soldier roku 1975.\n\nRoku 2007, Hartley napsal autobiografii, Halfbreed (A Rock and Roll Journey That Happened Against All The Odds). Hartley o svém životě, vyrůstání v Prestonu a jeho kariéře bubeníka a kapelníka.\n\n\n\n\n\n"}
{"id": "503659", "url": "https://cs.wikipedia.org/wiki?curid=503659", "title": "Čajka", "text": "Čajka\n\nSlovo Čajka má několik významů:\n\n\n\n"}
{"id": "503660", "url": "https://cs.wikipedia.org/wiki?curid=503660", "title": "Evoluční tah", "text": "Evoluční tah\n\nEvoluční tah je změna genomu, která probíhá v celé populaci podobně. Je vyvolán chemickými procesy na molekulární úrovni, které způsobují upřednostňování některých druhů mutací před jinými a tím i postupný posun genetické výbavy celé populace jedním směrem.\n\nGenetický tah má řadu forem. Jsou to\n"}
{"id": "503661", "url": "https://cs.wikipedia.org/wiki?curid=503661", "title": "Josef Klíma", "text": "Josef Klíma\n\nJosef Klíma (* 19. března 1951) je český investigativní novinář, spisovatel a televizní reportér.\n\nVystudoval Gymnázium Oty Pavla v Radotíně a Fakultu žurnalistiky Univerzity Karlovy.\n\nSpoluzakládal týdeník Reflex, v letech 1990-1992 byl jeho šéfreportérem, spoluzakládal také české televizní investigativní pořady \"Na vlastní oči, Soukromá dramata\" a v letech 2014–2018 moderoval pořad \"Očima Josefa Klímy\". V červenci roku 2018 bylo oznámeno, že přechází na Televizi Seznam. Natočil více než 400 televizních reportáží. \n\n12 let psal sloupky do \"Lidových novin\" - rubrika s názvem \"Poslední slovo\".\n\nJe nositelem novinářské Ceny Ferdinanda Peroutky (2006) a Ceny Jana Beneše (2009).\n\nZískal 5 ocenění TýTý za osobnost televizní publicistiky, jedno jako absolutní vítěz. \n\nVydal CD \"Na vlastní uši\" (1999 - autor hudby i textů), koncertuje s triem Na vlastní uši band (Josef Klíma - zpěv, klávesy, Andy Seidl - el. a ak. kytara, Pavel Půta - kytara, foukací harmonika - CD \"Klíma band live.\"\n\nPořádá přednášky pro středoškoláky a učně na téma \"Kriminalita mládeže po celé republice.\"\n\n\n\nOd roku 1970 je ženatý s Janou Klímovou, má dvě děti, Kryštofa (1977) a Kristýnu (1981).\n\n"}
{"id": "503662", "url": "https://cs.wikipedia.org/wiki?curid=503662", "title": "…natož aby se brečelo", "text": "…natož aby se brečelo\n\n…natož aby se brečelo (1997) je album písniček Jaroslava Uhlíře a Zdeňka Svěráka z televizního pořadu \"Hodina zpěvu\". Obsahuje 16 písniček, které zpívají autoři spolu s dětským sborem Sedmihlásek.\n\n\n"}
{"id": "503665", "url": "https://cs.wikipedia.org/wiki?curid=503665", "title": "Noriaki Kasai", "text": "Noriaki Kasai\n\nNoriaki Kasai (: 葛西 紀明, narozen 6. června 1972; Šimokawa (: 下川町 Šimokawa-čó), Japonsko) je japonský závodník ve skoku na lyžích. Ve světovém poháru startuje od roku 1989. Úspěchy sbírá především v týmových soutěžích. V roce 1992 se stal mistrem světa v letech na lyžích.\n\nNa ZOH 2014 překonal rekord Birgera Ruuda jako nejstarší olympijský medailista ve skocích na lyžích. V roce 2018 se v Pchjongčchangu stal prvním sportovcem, který startoval na svých osmých zimních olympijských hrách. Je také rekordmanem světového poháru, v němž absolvoval 566 závodů a v roce 2014 se stal prvním čtyřicátníkem, který vyhrál závod SP.\n\n\n\n\n\n\n\n\n\n\n"}
{"id": "503670", "url": "https://cs.wikipedia.org/wiki?curid=503670", "title": "Reyes Estévez", "text": "Reyes Estévez\n\nReyes Estévez López (* 2. srpna 1976, Cornellà de Llobregat, Katalánsko) je španělský atlet, běžec, který se věnuje středním tratím. Jeho specializací je zejména běh na 1500 metrů.\n\nReprezentoval na letních olympijských hrách v roce 1996, 2004 a 2008. Největší úspěch zaznamenal na olympiádě v Athénách 2004, kde doběhl ve finále na sedmém místě.\n\nTěsně pod stupni vítězů, na čtvrtém místě skončil na ME v atletice 2010 v Barceloně. Na bronzovou medaili, kterou vybojoval jeho krajan Manuel Olmedo ztratil v cíli 13 setin sekundy.\n\n"}
{"id": "503672", "url": "https://cs.wikipedia.org/wiki?curid=503672", "title": "Není nutno…", "text": "Není nutno…\n\nNení nutno… (1993) je album písniček Jaroslava Uhlíře a Zdeňka Svěráka z televizního pořadu \"Hodina zpěvu\". Obsahuje 13 písniček, které zpívají autoři spolu s dětskými sbory. Poslední, čtrnáctá je pouze instrumentální podoba sedmé v pořadí.\n\nAlbum vyšlo nejprve roku 1993 na magnetofonové kazetě a pak znovu v roce 1999 jak na magnetofonové kazetě, tak také na kompaktním disku (CD).\n\n\n"}
{"id": "503684", "url": "https://cs.wikipedia.org/wiki?curid=503684", "title": "Nemít prachy – nevadí…", "text": "Nemít prachy – nevadí…\n\nnemít prachy – nevadí... (1999) je album písniček Jaroslava Uhlíře (hudba) a Zdeňka Svěráka (texty) z televizního pořadu \"Hodina zpěvu\". Obsahuje 16 písniček, které zpívají autoři spolu s dětským sborem Sedmihlásek.\n\n\n"}
{"id": "503686", "url": "https://cs.wikipedia.org/wiki?curid=503686", "title": "Zadní Ptákovice", "text": "Zadní Ptákovice\n\nZadní Ptákovice se nacházejí 4,5 km jihovýchodně od okresního města Strakonice. Vesnice je částí obce Nebřehovice. V roce 2011 zde trvale žilo 41 obyvatel.\n\nPrvní písemná zmínka o vesnici pochází z roku 1243.\n"}
{"id": "503688", "url": "https://cs.wikipedia.org/wiki?curid=503688", "title": "Vladimíra Dvořáková", "text": "Vladimíra Dvořáková\n\nVladimíra Dvořáková, rodným jménem \"Vladimíra Pešková\" (* 11. února 1957 Karlovy Vary) je česká politoložka, bývalá vedoucí Katedry politologie na Fakultě mezinárodních vztahů Vysoké školy ekonomické v Praze a bývalá předsedkyně Akreditační komise České republiky. V listopadu 2003 se stala první ženou mezi profesory politologie jmenovanými v České republice.\nPo maturitě na pražském Gymnáziu Na Zatlance vystudovala v letech 1976 až 1981 na Filozofické fakultě Univerzity Karlovy v Praze kombinaci oborů ruština a historie. Diplomová práce s názvem „Od boje proti kolonialismu k vytváření buržoazního ústavního systému : vývoj požadavků a cílů americké revoluce od jednání na prvním kontinentálním kongresu v roce 1774 až po ratifikaci prvních deseti doplňků k ústavě v roce 1791“ pojednávala o událostech směřujících ke vzniku Spojených států. Titul doktorky filozofie získala v roce 1982 tamtéž. V období 1981 až 1990 byla zaměstnána v Orientálním ústavu Československé akademie věd, kde v roce 1987 získala titul kandidátky věd. Zaměřovala se zejména na politické systémy latinskoamerických zemí.\n\nPo sametové revoluci nastoupila do Kabinetu politologie Ústavu státu a práva ČSAV (1990–1992). V roce 1994 se stala jejím mateřským pracovištěm Katedra politologie Fakulty mezinárodních vztahů VŠE v Praze, kde od roku 2002 do roku 2014 zastávala funkci vedoucí katedry. Věnuje se srovnávací politologii, přechodům režimů k demokracii a revolucemi. Politologická pracoviště začala v Československu vznikat až po roce 1989, do té doby nebyl tento obor ve Východním bloku etablován. Habilitační řízení podstoupila na VŠE v roce 1994 (docentka) a poté i jmenovací řízení. Profesorkou byla jmenována 7. listopadu 2003.\n\nDvořáková byla členkou KSČ. Nikoliv prý ale z kariérních důvodů, ale protože na základě svého pocitu z konce 70. let chtěla přispět ke změně komunistické strany zevnitř.\n\nČlenství v redakčních radách, oborových organizacích a politických stranách:\nByla také místopředsedkyní \"Mezinárodní asociace pro politické vědy (IPSA)\".\n\nPřed rokem 1989 byla členkou krajně levicové parlamentní Komunistické strany Československa.\n\nDvořáková působí od roku 2004 jako členka a v letech 2006 - 2016 jako předsedkyně Akreditační komise České republiky, jejímž posláním je péče o kvalitu vysokoškolského vzdělávání.\n\nDo povědomí širší veřejnosti vstoupila v souvislosti s nekompromisním postojem ve skandálů s tzv. turbostudenty na Právnické fakultě Západočeské univerzity v Plzni. Počátkem roku 2010 ji za výroky o mafiánských a klientských sítích na fakultě zažaloval bývalý děkan a proděkan Milan Kindl a v žalobě požadoval 150 tisíc korun a omluvu zaslanou jemu a zároveň otištěnou v celostátním deníku. 6. září 2010 ale svou žalobu stáhl a řízení bylo zastaveno. Za kritická vyjádření ji zažaloval také bývalý předseda plzeňského akademického senátu Daniel Telecký, který požadoval omluvu a odškodnění 100 tisíc korun. Městský soud však žalobu zamítnul a toto rozhodnutí potvrdil i odvolací vrchní soud, když její kritika měla mít reálné a pravdivé základy.\n\nV srpnu 2016 ukončila své druhé funkční období ve funkci předsedkyně. Ve stejném termínu končí činnost i sama Akreditační komice ČR, která bude nahrazena Národním akreditačním úřadem pro vysoké školství.\n\nZa příkladné občanské postoje a občanskou statečnost, kterou prokázala zejména ve funkci předsedkyně Akreditační komise, obdržela Dvořáková v roce 2012 Cenu Františka Kriegla, udělovanou Nadací Charty 77.\n\n\n"}
{"id": "503692", "url": "https://cs.wikipedia.org/wiki?curid=503692", "title": "Josef Vejnar", "text": "Josef Vejnar\n\nMUDr. Josef Vejnar (5. prosince 1867, Víchová nad Jizerou – 19. ledna 1934, Jilemnice) byl český lékař a amatérský fotograf, známý především svými snímky krkonošských hor a života v Jilemnici.\n\nVystudoval gymnázium v Novém Bydžově, na lékařské fakultě v Praze promoval roku 1893. Od následujícího roku působil jako lékař v Jilemnici.\n\nJeho kolorované diapozitivy, vzešlé z jeho spolupráce s učitelem a propagátorem turistiky a lyžování Janem Bucharem, jsou nyní ve sbírce Krkonošského muzea v Jilemnici.\n\n\n"}
{"id": "503700", "url": "https://cs.wikipedia.org/wiki?curid=503700", "title": "Království Gwynedd", "text": "Království Gwynedd\n\nKrálovství Gwynedd (zastarale též Venedocie, , či ) bylo jedno ze samostatných velšských království, které vznikly poté, kdy Římané opustili Británii. Utvářelo se během 5. století v oblasti obývané britskými kmeny Ordoviků, Ganganů a Deceanglů. Jako jediné z velšských království přetrvalo do roku 1216, kdy byl Wales dobyt anglickým králem Eduardem I. a přeměněn na Anglii podřízené knížectví.\n\nJedním z důvodů stažení Římanů z Británie byla nutnost přesunu vojenských sil proti barbarům útočícím z východu. Mezi nimi byli Anglové a Sasové, kteří později obsadili i Anglii. Od 8. století byl Wales největším územím, kde se dochovala původní britská kultura v Británii, dalšími oblastmi byly Hen Ogledd a Cornwall.\n\nPodle legendy vzniklo království roku 450 a jeho zakladatelem byl princ Cunedda. Jeho prvotní konsolidaci pak provedl Cadwallon Lawhir, který využil období míru po bitvě na Mons Badonicus, kde utrpěli anglosaští nájezdníci zdrcující porážku.\n\nZemě byla rozdělena na mnoho království, z nich největšími byly Gwynedd na severozápadě a Powys na východě. Roztříštěnost země byla způsobena i tím, že dědictví po panovníkovi bylo rozdělováno mezi všechny jeho syny (i nelegitimní). V období mezi 5. až 12. stoletím se království rozšířilo o ostrov Anglesey (velšsky \"Ynys Môn\") a obsáhlo tak celý severní Wales od řeky Dyfi na jihu až po řeku Dee na severovýchodě. Na severu a západě tvořilo jeho hranici Irské moře a na jihovýchodě sousedilo s královstvím Powys.\n\nPrvním králem, který získal vládu nad větší částí země, byl v 9. století Rhodi Mawr, který rozšířil svou moc z Gwyneddu i na Powys a Ceredigion. Jeho vnuk Hywel Dda sjednotil malá království na jihu země a roku 942 ovládl většinu Walesu. Tradičně je spojen s kodifikací Velšského práva. V letech 950 až 1000 byla země terčem útoků Vikingů.\n\nDalším panovníkem, který byl schopen vládnout celé zemi, se stal Llywelyn ap Gruffyd. Původně byl králem Gwynnedu, ale do roku 1055 ovládl skoro celou zemi a dokonce i část Anglie v pohraničí. Roku 1063 byl ale poražen Haroldem II. a zabit vlastními muži.\n\nV době ovládnutí Anglie Normany roku 1066 byl nejvlivnějším panovníkem země Bleddyn ap Cynfyn. Normané zpočátku dosáhli úspěchu na jihu země a v oblasti Deheubarthu. Cynfynova smrt vedla k občanské válce a to umožnilo Normanům obsadit severní část Walesu. Roku 1081 dosáhli Normané zradou uvěznění waleského panovníka a obsadili větší část Gwyneddu. Na jihu Vilém I. obsadil Dyfed a postavil hrady u St Davidsu a Cardiffu. Poté co byl Deheubarth obsazen a rozdělen mezi normanské šlechtice, zdála se nadvláda Normanů stabilizovaná.\n\nNicméně roku 1094 vypukla ve Walesu všeobecná vzpoura. Gruffyd ap Cynan byl schopen ovládnout Gwynned a jeho syn s Gruffydem ap Rhysem zvítězili na Normany roku 1136. I v království Powys vládl v té době silný panovník, ale po jeho smrti a po náhlé smrti jeho následníka bylo království rozděleno. Nejmladší syn Gruffyda ap Rhyse, Rhys ap Gruffyd, vládl v letech 1155 až 1197 a roku 1171 dosáhl s Jindřichem II. dohodu o tom, že bude vládcem území, které dobyl za pravidelný poplatek anglickému panovníkovi.\n\nJedním z nejvýraznějších panovníků té doby ve Walesu byl Llywelyn ap Iorwerth, který po roce 1200 ovládal Gwynedd a do roku 1240, kdy zemřel, panoval celému Walesu. Jeho synovi povolil Jindřich III., aby se ujal vlády v Gwyneddu, ale jeho právo na ostatní oblasti země neuznal. To vedlo k vypuknutí války. Ta pokračovala i za vlády Llywelyna ap Gruffydda. Mírová dohoda z Montgomery z roku 1267 potvrdila jeho nárok na přímou nebo nepřímou správu větší části Walesu. Tento nárok byl v rozporu se zájmy Eduarda I. a roku 1277 znovu vypukla válka. 11. prosince 1282 byl Gruffyd vylákán na hrad Builth Wells, kde byl zabit a jeho armáda byla rozprášena. Jeho bratři pokračovali v odporu až do roku 1283. Wales se tak později stal první anglickou kolonií.\n\nKonec nezávislosti království přinesl rok 1282 kdy zemřel jeho poslední král Llywelyn ap Gruffydd a jeho bratr byl popraven. Gwynedd, poslední oblast, která bránila Anglii v plném ovládnutí Walesu, byl připojen ke zbytku země a rozdělen na hrabství.\n\n"}
{"id": "503701", "url": "https://cs.wikipedia.org/wiki?curid=503701", "title": "Království Powys", "text": "Království Powys\n\nKrálovství Powys (velšsky \"Teyrnas Powys\") bylo jedno z velšských království, které vzniklo poté, co se Římané stáhli z Británie. Bylo založeno na území obývaném Ordoviky a Cornovii.\n\nJeho hranice původně tvořily Kambrijské hory a zahrnovalo i oblast současného anglického regionu West Midlands. Součástí království byla i úrodná údolí řek Severn a Tern. V době římské správy bylo hlavním centrem této oblasti město \"Viroconium Cornoviorum\" (současný Wroxeter), čtvrté největší římské město v Británii.\n\nPřesný datum vzniku není jistý, dochovaly se jen záznamy o tom, že v době raného středověku vládl v království rod Gwerthryn. Archeologické vykopávky dokazují, že město \"Viroconium Cornoviorum\" zůstalo obydlené i v 6. století a bylo zřejmě hlavním městem království.\n\nSvou samostatnost království ztratilo roku 1282 po smrti Llywelyna ap Gruffydda, kterého jako panovníka království Gwynedd uznalo jako krále Walesu a po jeho smrti v tomto roce přešlo do správy anglických panovníků.\n\n"}
{"id": "503702", "url": "https://cs.wikipedia.org/wiki?curid=503702", "title": "Silurové", "text": "Silurové\n\nSilurové byli mocný a válečnický kmen ve starověké Británii, který sídlil přibližně na území hrabství Monmoutshire, Breconshire a Glamorganshire v jižním Walesu. Na severu sousedili s Ordoviky, na východě s Dobunii a na západě s Demetay.\n\nSilurové byli jedním z mála kmenů, které se postavily proti vpádu Římanů v období okolo roku 48. Jejich vůdcem byl Caratacus, vojenský velitel a kníže z rodu Catuvellauniů, který utekl ze svého panství poté, co byl jeho kmen poražen. \n\nPrvní útok podnikli Římané roku 48, kdy napadli Deceangly na severovýchodě. Poté několik let bojovali se Silury a Ordoviky. Ordovikové byli i s Caratacem roku 51 poraženi, ale Silurové vzdorovali dále a uplatňovali partyzánský způsob boje. Byli dokonce schopni obléhat římské pevnosti a zajmout rukojmí.\n\nPorazili i římskou druhou legii. Není zcela zřejmé, zda byli nakonec Římany poraženi nebo se s nimi dohodli, ale římské prameny uvádí, že byli nakonec podmaněni Sextem Iuliem Frontinem po sérii vojenských tažení roku 78. Pro zajištění ovládaného území Římané postavili v centru oblasti obývané Silury opevnění v místě nazývaném \"Isca\".\n\nMěsto \"Venta Silurum\" (asi 8 km od Chepstowu) bylo postaveno již roku 75. Stalo se centrem římské správy silurského území. Jeho masivní hradby se dochovaly až do současnosti a nedávné vykopávky odhalily pozůstatky fóra, chrámu, amfiteátru, obchodů a mnoha pohodlných domů. Město zůstalo náboženským centrem i po odchodu Římanů z Británie.\n\nNa konci prvního a ve druhém století získali Silurové zpět část své nezávislosti a zodpovědnosti za místní samosprávu. Oblast obývaná Silury se stala součástí království Gwent, Brycheiniog, Gwynllwg a Glamorgan.\n"}
{"id": "503715", "url": "https://cs.wikipedia.org/wiki?curid=503715", "title": "Mezinárodní rok lesů", "text": "Mezinárodní rok lesů\n\nRok 2011 byl vyhlášen Organizací spojených národů (OSN) Mezinárodním rokem lesů s cílem zvýšit povědomí a posílit trvale udržitelné obhospodařování lesů, ochranu přírody a trvale udržitelný vývoj všech typů lesů k užitku současných i budoucích generací. \n\nLesy jako nejkomplexnější ekosystémy na kontinentech mají mnohem větší význam pro společnost než jejich statisticky vykazovaný podíl na hrubém domácí produktu. Lesy mají mnohé další role včetně čištění vody a vzduchu, ochrany půdy proti erozi a silnému větru a ochrana biologické diverzity. Pro mnoho, zejména rozvojových zemí, představují lesy jeden z nejdůležitějších prostředků pro rozvoj a boj proti chudobě. Jako takový má mezinárodní rok lesů upozornit na to, že les je důležitou součástí rozvoje a rozhodující spojnicí s mnoha dalšími tématy na globální úrovni. Na mezinárodní úrovni má rok lesů za cíl konsolidovat celosvětovou diskusi o lesích. Na regionální úrovni má hledat jak zajistit potřebné nástroje a dovednosti pro hospodaření v lesích. Na úrovni ekologické hledat celostní přístup pro nakládání se světovými zdroji.\n\nMezinárodní rok lesů 2011 vystřídá Mezinárodní rok biodiverzity 2010. V průběhu celého roku budou lesníci v celém světě připravovat mnoho akcí a materiálů pro veřejnost o lese a lesnictví, podobně jako to dělají v tzv. Týdnech lesů.\n"}
{"id": "503726", "url": "https://cs.wikipedia.org/wiki?curid=503726", "title": "Obrácená strana měsíce", "text": "Obrácená strana měsíce\n\nObrácená strana měsíce byl ostravský literární časopis, vydávaný v letech 2004 až 2006.\n\nVedle velkorysé typografické úpravy přinášelo každé číslo originální výtvarný doprovod. Časopis se věnoval nejen domácí literární tvorbě (I. M. Jirous, K. Šiktanc, P. Král, V. Slíva, P. Kabeš, P. Pavlovič, P. Kolmačka, M. Krupa a další) ale i překladům autorů zahraničních (D. Sedaris, J. Brodskij, S. Saeterbakken, I. Vörös). Celkem bylo publikováno 13 čísel. Časopis měl rovněž svou internetovou prezentaci. Redakci tvořili Petr a Pavel Hruškovi, Jan Balabán a Ivo Kaleta. Časopis vycházel svépomocí.\n"}
{"id": "503733", "url": "https://cs.wikipedia.org/wiki?curid=503733", "title": "Chemotaxe", "text": "Chemotaxe\n\nChemotaxe (z řeckého \"chemeia\" = chemie a \"taxis\" = řád, pochod) je pohyb organismu či buňky ve směru chemického gradientu. Například některé bílé krvinky putují do míst zánětu, v nichž vznikají specifické chemické látky (mediátory). Pokud dochází k pohybu ve směru rostoucí koncentrace, hovoříme o pozitivní chemotaxi a příslušná chemická látka se nazývá atraktant. V opačném případě jde o negativní chemotaxi a látka je repelent. Při vysokých koncentracích chemické látky se pozitivní chemotaxe může změnit v negativní.\n"}
{"id": "503756", "url": "https://cs.wikipedia.org/wiki?curid=503756", "title": "Velšské národní shromáždění", "text": "Velšské národní shromáždění\n\nVelšské národní shromáždění je zastupitelstvo, kterému byly předány vymezené zákonodárné pravomoci pro Wales. Shromáždění tvoří 60 členů. Volby do tohoto orgánu se konají jednou za čtyři roky. Čtyřicet členů je voleno v rámci systému hrabství s ohledem na počet obyvatel a dvacet je voleno D'Hondtovou metodou v pěti volebních obvodech.\n\nShromáždění vzniklo na základě výsledků referenda z roku 1997 a následném přijetí příslušných zákonů. Na zastupitelstvo byla převedena větší část pravomocí ministerstva pro Wales. V době vzniku nemělo žádné zákonodárné pravomoci. To se změnilo až přijetím zákona z roku 2006, který umožnil shromáždění přijímat opatření, která ale může vetovat ministr pro Wales nebo parlament.\n\nVytvoření ministerstva pro Wales roku 1964 položilo základy pro oblastní správu Walesu. Roku 1969 byla labouristickou vládou zřízena královská komise, která měla zjistit možnosti předání části vládních pravomocí na Skotsko a Wales. Její doporučení vyznělo pro vznik velšského zastupitelstva. Nicméně výsledkem referenda konaného roku 1979 bylo odmítnutí (v poměru 4:1) zřízení této instituce.\n\nPo volbách roku 1997 vyjádřila nová labouristická vláda názor, že shromáždění by bylo demokratičtějším orgánem než existující ministerstvo. 18. září 1997 se konalo druhé referendum, které pouhou většinou 6 712 hlasů schválilo vytvoření národního shromáždění. Následující rok přijal britský parlament zákon, který ustanovoval tento orgán.\n\nV červenci 2002 velšská vláda vytvořila komisi, která měla navrhnout revizi pravomocí a volebního systému velšských orgánů. V březnu 2004 komise navrhla, aby shromáždění získalo zákonodárnou moc v určitých oblastech, zatímco ostatní by měly zůstat v pravomoci britského parlamentu. Doporučila také změnit volební systém na proporcionální. Nicméně britská vláda v červnu 2005 většinu návrhů komise zamítla.\n\nZákon přijatý britským parlamentem v červenci 2005 předal velšskému shromáždění částečnou zákonodárnou moc a zastupitelstvo tak má možnost vydávat svá vlastní opatření, i když tato mohou být vetována ministrem pro Wales, Dolní sněmovnou nebo Sněmovnou lordů.\n\nZákon také upravil pravomoci shromáždění do parlamentního typu a zřídil velšskou vládu (\"Assembly Government\"), jako samostatný exekutivní orgán, který je zodpovědný Velšskému národnímu shromáždění. Upraven byl i volební zákon, který neumožňuje jednotlivci kandidovat do shromáždění. Tyto změny vešly v platnost po volbách do shromáždění v květnu 2007.\n\nNárodní shromáždění má 60 členů (\"assembly member\"). Výkonnou složkou shromáždění je velšská vláda. Exekutivní orgány sídlí převážně v Cardiffském Cathays Parku, zatímco shromáždění zasedá v nedávno postavené budově \"Senedd\".\n\nPo volbách roku 2007 získalo omezenou primární zákonodárnou moc. Shromáždění tak může vydávat opatření týkající se vymezených oblastí v rámci kompetencí, které byly na shromáždění převedeny. Nové kompetence a oblasti mohou být na shromáždění převedeny zákony vydanými britským parlamentem.\n\nShromáždění nemůže přijímat zákony týkající se daní, ale svým vlivem může nepřímo působit na nastavení výše daní, které stanovují podřízené samosprávné orgány. Takovými příklady jsou například poplatky za recept, školné na univerzitách a nájemné.\n\nToto omezení zákonodárné moci vychází mimo jiné i z toho, že Wales byl roku 1536 začleněn do Anglie (na rozdíl od Skotska a Irska, které její součástí nikdy nebyly) a byl zde uplatňován stejný systém zákonů jako v Anglii. Skotský parlament a Národní shromáždění Severního Irska mají rozsáhlejší oblast správy a vyšší pravomoci.\n\nNárodní shromáždění má právo přijímat opatření v následujících oblastech, které byly stanoveny zákonem přijatým britským parlamentem roku 2006:\n\n"}
{"id": "503760", "url": "https://cs.wikipedia.org/wiki?curid=503760", "title": "Athena (raketa)", "text": "Athena (raketa)\n\nAthena byla nosná raketa vyráběná společností Lockheed Martin. Raketa byla určená k dopravě vojenských, komerčních i vědeckých družic a sond. Všechny její stupně byly poháněny motory na tuhé pohonné látky. Během své služby prodělala raketa několik změn názvu. Původně se nazývala LLV (\"Lockheed Launch Vehicle\"), později se Lockheed spojil se společností Martin Marietta a raketa byla přejmenována na LMLV (\"Lockheed Martin Launch Vehicle\"). Od třetího startu byl název změněn na Athena a tento název už zůstal nezměněn. První start se konal 18. srpna 1995 a naposledy raketa startovala 30. září 2001. V roce 2017 Lockheed Martin oznámil, že starty rakety dále nenabízí zákazníkům.\n\nAthena byla vyráběna ve verzích Athena I a Athena II. Byla plánována ještě verze Athena III, která měla být vybavena čtyřmi nebo šesti pomocnými motory Castor. Tato verze však nikdy nevzlétla a její vývoj byl zrušen.\n\nVerze Athena I byla dvoustupňová. První stupeň byl odvozen z balistické rakety LGM-118 Peacekeeper a pod názvem Castor 120 jej vyráběla společnost Thiokol (dnes součást Alliant Techsystem). Druhý stupeň se nazývá Orbus 21D a vyráběla jej společnost United Technologies. Tento stupeň byl vyvinut na základě stupně Inertial Upper Stage, který byl používán pro vypouštění nákladů z nákladového prostoru raketoplánů Space Shuttle. Verze Athena II měla tři stupně, první dva byly Castor 120 a třetí byl Orbus 21D.\n\nPro konečné navedení nákladu na oběžnou dráhu byl u obou verzí používán modul OAM (\"Orbit Adjust Module\"). OAM byl vyvinut společností Primex Technologies, která byla poté převzata koncernem General Dynamics. Modul byl asi jeden metr dlouhý a obsahoval zařízení pro kontrolu výšky, telemetrické a komunikační jednotky a pohonný systém. K pohonu sloužily čtyři motory Aerojet MR-107 s přetlakovým cyklem. Jako palivo byl použit hydrazin, jednalo se tedy o jednosložkové palivo (monopropellant). Po odpojení nákladu provedl modul řadu manévrů pro oddálení od nákladu a poté zažehl motory a spálil zbytky paliva.\n\nRaketa startovala z obou hlavních amerických kosmodromů, Cape Canaveral Air Force Station i Vandenbergova letecká základna, jeden start se však konal i na Aljašském Kodiak Launch Complex. Celkem se konalo sedm startů, z čehož bylo pouze pět úspěšných.\n\n"}
{"id": "503775", "url": "https://cs.wikipedia.org/wiki?curid=503775", "title": "Mezinárodní trestní právo", "text": "Mezinárodní trestní právo\n\nMezinárodní trestní právo je samostatným odvětvím mezinárodního práva řešící mezinárodní trestné činy a mezinárodní trestní soudy. Představuje zásadní odbočení od klasického mezinárodního práva, které ošetřuje vztahy mezi státy, ale nikoliv individuální práva osob jako subjekty mezinárodního práva.\n\nDnes mezi nejdůležitější instituce patří Mezinárodní trestní soud, a řada \"ad hoc\" soudů:\n\nDalší:\n\n\n"}
{"id": "503790", "url": "https://cs.wikipedia.org/wiki?curid=503790", "title": "ISTP", "text": "ISTP\n\nISTP (Introversion, Sensing, Thinking, Perceiving) je jeden z šestnácti osobnostních typů podle MBTI. Je označován jako Introvertní smyslový typ vnímající s převahou myšlení (\"Kutil\").\n\nUzavřený, klidný, často přitahován k autům/motorkám/letadlům, zajímá se o to, proč a jak věci fungují, příliš si neláme hlavu s dodržováním příkazů a zákazů, které nepovažuje za důležité, je realista, má rád svůj klid.\n\nJsou odborníci „na materiál“, ať už je obor jejich zájmu jakýkoliv. Zajímá je hledání nejlepšího dřeva pro truhlařinu, nejlepší součástky do auta, nejlepší látky pro pracovní oděv, stereo systému s nejlepším zvukem atd. S předměty svého zájmu se dokonale sžijí a mají k nim hlubší vztah než druzí lidé, kteří vidí pouhou věc.\n\nPreferují udržovat svůj život nekomplikovaný a bez závazků a omezení. Jsou to také mistři v získávání největší odměny s co nejmenší námahou. Uspořený čas a energii pak celé obětují na oltář svého koníčku. \n\nNemají rádi, když je někdo popohání v práci. Pokud mají práci odvést pořádně, musí na ní mít dost času a bavit je. Mají určitý okruh svých starých dobrých přátel. Navazování nových kontaktů je pro ně dlouhodobý proces. Neradi rozebírají své pocity s druhými lidmi. Raději než se probírat nepříjemnými emocemi a zkoumat, co je zavinilo, pospíchají k činnosti, která je baví a opět je uvede do stavu duševní pohody. Stejně tak špatně snáší, když na ně ventiluje svoje přehnané emoce někdo druhý. V takové situaci se snaží co nejdříve vytratit. \n\nK teoriím a ideologiím jsou nedůvěřiví a skeptičtí. Preferují vlastní zkušenost s konkrétními lidmi. Mají horší odhad na vývoj společenské situace a příliš se nehrnou do obsazování strategických pozic, kde by museli vést a zodpovídat za druhé. Druhým lidem si rádi postěžují, ale jejich rady neberou příliš vážně.\n\n\n"}
{"id": "503794", "url": "https://cs.wikipedia.org/wiki?curid=503794", "title": "Ručník", "text": "Ručník\n\nRučník je textilní (případně papírový) výrobek sloužící k utírání. Bývá vyroben ze smyčkové tkaniny, anglicky \"froté\".\n\n\n\n"}
{"id": "503796", "url": "https://cs.wikipedia.org/wiki?curid=503796", "title": "Blahovičník", "text": "Blahovičník\n\nBlahovičník (\"Eucalyptus\"), česky též nazývaný eukalyptus, je rod rostlin z čeledi myrtovité. Jsou to aromatické stromy a keře s jednoduchými celokrajnými listy. Nejvyšší druhy dorůstají výšky 80 až 100 metrů. Květy jsou oboupohlavné, obsahující větší počet tyčinek a uspořádané v okolíkovitých květenstvích. Plodem je dřevnatá tobolka.\n\nPřevážná většina blahovičníků pochází z Austrálie, pouze několik druhů se vyskytuje na Nové Guineji a východních ostrovech jihovýchodní Asie. Rostou na pestré škále biotopů od nížinných tropických deštných lesů po alpínské polohy či pouštní oblasti. V rozsáhlých oblastech australského kontinentu jsou dominantními dřevinami. Vlivem pěstování se rozšířily do tropů a subtropů téměř celého světa a řada z nich zdomácněla i na jiných kontinentech. Navzdory vitalitě nejsou příliš silnými invazními rostlinami.\nKvěty jsou opylovány převážně hmyzem. Druhy rostoucí v sušších oblastech jsou velmi dobře přizpůsobeny požárům vegetace do té míry, že jsou na nich reprodukčně závislé. Blahovičníky obsahují širokou paletu účinných látek, z nichž jsou významné zejména silice.\nV roce 1996 byla v rámci taxonomické revize část druhů vyčleněna z rodu \"Eucalyptus\" do samostatných rodů korymbie (\"Corymbia\") a \"Angophora\". Patří mezi ně i známý blahovičník citroníkový (dnes korymbie citroníková).\n\nBlahovičníky jsou dřeviny mnohostranného významu. V tropech a subtropech celého světa jsou to jedny z nejvysazovanějších dřevin. Rozsáhlé plantáže jsou zejména zdrojem dřeva a paliva, celulózy pro papírenský průmysl a silic. Používají se k zalesňování a rekultivaci, vysazují se jako stínící a okrasné dřeviny. Eukalyptové silice mají výrazné antimikrobiální a protizánětlivé účinky a mají význam v medicíně. Eukalypty patří k tradičním léčivým rostlinám domorodých Aboridžinců a našly cestu i do lidové medicíny na jiných kontinentech.\n\nBlahovičníky jsou aromatické, stálezelené stromy a keře. Neobsahují mléčnou šťávu. Borka může být hladká a odlupčivá v plátech či pruzích, nebo hrubě vláknitá či šupinovitá. Listy jsou jednoduché, vstřícné nebo střídavé, celokrajné, tenké nebo kožovité, řapíkaté až přisedlé, bez palistů. Žilnatina je zpeřená, souběžná nebo jednožilná. Na ploše čepele bývají drobné prosvítavé žlázky obsahující silice. Pro blahovičníky je charakteristická heterofylie, kdy listy mladých rostlin mají odlišný tvar a velikost než je tomu u dospělých rostlin a jsou na rozdíl od nich vstřícné.\n\nKvěty blahovičníků jsou oboupohlavné, drobné až poměrně velké, přisedlé nebo stopkaté, uspořádané do jednoduchých nebo složených okoličnatých květenství. V květech je vyvinuta češule. Kalich je čtyř nebo pětičetný, volný nebo srostlý v čepičkovitý útvar (\"calyptra\"), který se při rozkvětu odděluje kruhovitým švem a vcelku opadává. Koruna je srostlá a čepičkovitá nebo chybí. Tyčinek je větší počet (20 až 150) a jsou volné. Semeník je srostlý ze 2 až 7 plodolistů a se stejným počtem komůrek, obsahujících větší počet vajíček. Čnělka je jedna. Plodem je dřevnatá tobolka s mnoha semeny.\n\nRod blahovičník zahrnuje více než 800 druhů. Původní areál tohoto rodu zahrnuje Austrálii, Tasmánii a některé ostrovy severně od Austrálie (Nová Guinea a ostrovy východní části jihovýchodní Asie). Převážná většina druhů roste na australském kontinentu, kde blahovičník představuje po akácii 2. nejbohatší rod dřevnatých rostlin co do počtu druhů. Plocha, na níž v Austrálii eukalypty přirozeně dominují, dosahuje 28 miliónů hektarů a sahá od oblastí mírného pásu na Tasmánii až po tropické oblasti v Queenslandu. Malé plochy s přirozenými lesními porosty s dominancí eukalyptu se nacházejí i ve východní Indonésii, Nové Guineji a Filipínách.\n\nZe všech známých druhů eukalyptu se pouze 2 přirozeně nevyskytují na australské pevnině: \"Eucalyptus deglupta\" je rozšířen na Nové Guineji, Molukách a jižních Filipínách, \"E. urophylla\" se vyskytuje na Timoru a přilehlých ostrovech. Dalších asi 10 druhů pak zasahuje mimo Austrálii i na Novou Guineu, druh \"E. alba\" roste mimo Austrálie i na Timoru a některých dalších ostrovech Malých Sund. Všechny zbývající druhy jsou endemity Austrálie (včetně Tasmánie). Vlivem vysazování a pěstování se blahovičníky rozšířily do klimaticky příhodných oblastí téměř celého světa. Zdomácněly i na jiných kontinentech a některé druhy jsou řazeny mezi invazní rostliny.\n\nEukalypty rostou na pestré škále stanovišť v nadmořských výškách od úrovně moře až téměř po 3000 metrů. Jsou hlavní složkou významného australského ekosystému, eukalyptových lesů. V rámci australského kontinentu je jedním z nejrozšířenějších druhů blahovičník pobřežní, který se vyskytuje na celé škále stanovišť rozličných typů.\nNejvzácnějším druhem je naopak kriticky ohrožený keřovitý druh \"Eucalyptus recurva\" z Nového Jižního Walesu, který je v současnosti znám pouze ze dvou lokalit, na nichž roste všeho všudy 6 exemplářů.\n\nBlahovičníky vytvářejí v závislosti na podmínkách okolního prostředí různé růstové formy. Největší dominance dosahují v nepříliš suchých oblastech při pobřeží australského kontinentu, kde tvoří spolu s akáciemi hlavní složku řídké stromové vegetace. Tyto blahovičníky jsou spíše nižšího stromovitého vzrůstu a patří mezi ně okolo 250 druhů. V suchém australském vnitrozemí přebírají dominanci v porostech akácie, zatímco eukalypty jsou zde svým výskytem vázány zejména na koryta sezónních vodních toků a skalnaté svahy hor.\nVysoké a rychle rostoucí druhy eukalyptu jsou soustředěny do vlhčích, lesnatých oblastí zejména ve východní a v menší míře i jihozápadní části kontinentu.\nZvláštních růstových forem nabývají eukalypty na jihu kontinentu, kde převládají písčité a velmi chudé půdy. Hlavní kmen u nich mívá podobu dřevnaté podzemní hlízy, z níž vyrůstají ve větším počtu keřovité kmínky. Tento typ se označuje jako \"mallee\".\nPouze nemnohé druhy blahovičníků zasahují do vysloveně aridních oblastí, kde dosahují jen nízkého a převážně keřovitého vzrůstu. Patří mezi ně např. \"Eucalyptus rameliana\" a \"E. pachyphylla\". Některé druhy rostou na zasolených půdách nebo jsou přizpůsobeny periodickým záplavám.\n\nEukalypty se adaptovaly na širokou škálu ekologických stanovišť. Jsou poměrně světlomilné a není znám žádný druh, který by prospíval ve stinném lesním podrostu.\nListy mnohých druhů ze sušších oblastí jsou svěšené a navíc se natáčejí hranou vůči slunci, čímž snižují ztráty vody odpařováním. Díky tomu prochází jejich korunami dostatek světla a eukalyptové lesy v nepříliš aridních oblastech mívají bohatý podrost. Průduchy jsou u takových listů na obou stranách čepele. Listy druhů pocházejících z tropického deštného lesa bývají naopak postavené horizontálně, což souvisí s kompeticí o světlo s ostatními pralesními dřevinami, a průduchy jsou vyvinuty jen na spodní straně. Na kmenech a větvích blahovičníků rostou poloparazitické keře z čeledi ochmetovité, konkrétně různé druhy rodů \"Amyema\", \"Dendrophthoe\" a \"Muellerina\".\n\nKvěty eukalyptů vytvářejí hojný nektar a jsou opylovány širokou škálou hmyzích opylovačů, mezi nimiž převažují zejména různé včely a vosy. Příležitostně je opylují i ptáci, savci nebo i vítr. Semena jsou drobná (jen 1 až 3 mm), vytvářejí se ve značném množství a postrádají létací zařízení. Šíří se větrem, zpravidla však doletí jen na krátké vzdálenosti. Postrádají zásobní pletivo (endosperm) a mladé semenáčky jsou proto ve zvýšené míře závislé na fotosyntéze děloh a rychlém zakořenění ve vhodném substrátu, v opačném případě brzy hynou.\n\nBlahovičníky poskytují potravu i úkryt široké paletě různých živočichů. Eukalyptové lesy poskytují útočiště asi polovině australských druhů ptáků (dohromady asi 234 druhů) a potravu četným druhům zejména vačnatých savců, jako jsou klokani, vačice nebo koala medvídkovitý.\nJsou také zdrojem potravy pro rozličný hmyz. Jejich listy se živí některé strašilky, brouci (zejm. mandelinky a listokazi rodu \"Anoplognathus\") a housenky různých druhů můr. Na rostlinách sají četní zástupci mer, dřevem se živí termiti. Listy eukalyptů spásají housenky australského martináče \"Opodiphthera eucalypti\" a různých dalších můr (\"Panacela lewinae\", \"Epicoma melanospila\", \"Doratifera vulnerans\" aj.). Na kořenech se živí housenky velké můry \"Abantiades hyalinatus\", pod kůrou vrtají housenky můry \"Culama australis\", ve dřevě housenky různých druhů drvopleňů (např. \"Endoxyla cinereus\" a \"E. macleayi\").\nV jihovýchodní Austrálii konzumují listy eukalyptů ve velkém měřítku některé strašilky (zejména druhy \"Podacanthus wilkinsoni\", \"P. viridoroseus\", \"Didymuria violescens\" a \"Ctenomorphodes tessulatus\"), jejichž výskyt má někdy až kalamitní charakter. V Africe je největším škůdcem eukalyptových plantáží nosatec \"Gonipterus scutellatus\", který se sem rozšířil z Austrálie ve 20. letech 20. století. Po několika kalamitách, způsobených nepřítomností přirozených nepřátel, byla z Austrálie dovezena parazitická vosa, která množství těchto škůdců redukuje.\n\nPříležitostné požáry vegetace jsou v sušších oblastech australského kontinentu již po tisíce let součástí přírodního prostředí a blahovičníky jsou těmto podmínkám dobře přizpůsobeny, ba dokonce jsou na nich i reprodukčně závislé. Vyvinulo se u nich několik adaptací, díky nimž ani po působení intenzívního požáru zpravidla neodumírají a jsou schopny regenerace. Dělivé pletivo (kambium) v kmenech bývá chráněno tlustou borkou. Na kmeni a spodních větvích jsou spící pupeny, z nichž po ohoření celé koruny brzy vyrážejí nové výhony. U mnohých druhů je pod povrchem země vytvořen hlízovitě ztlustlý kmen (tzv. \"lignotuber\"), z něhož rostliny obrážejí, pokud jsou nadzemní části zcela zničeny. Tyto aspekty jsou velmi dobře vyvinuty u eukalyptů rostoucích v oblastech s častými požáry, zatímco u druhů z vlhčích oblastí jsou patrné méně. Oheň se v porostech blahovičníků šíří snadno a rychle. Čerstvé listy obsahují silice a jsou dosti vznětlivé. Na zemi bývá vrstva suchého opadu, který se díky obsahu fenolických látek jen pomalu rozkládá a zároveň je silně hořlavý. Borka na kmeni se u řady druhů odlupuje v odstávajících plátech nebo pruzích, které zůstávají viset na kmeni a oheň se po nich snadno šíří do korunního patra. K rozšiřování ohně dochází i na větší vzdálenosti, neboť hořící cáry kůry poletují vzduchem a s pomocí větru jsou schopny přenést požár o stovky i tisíce metrů dál od místa, kde se uvolnily. Eukalypty jsou na požárech závislé i reprodukčně. Dřevnaté plody se u mnohých druhů neotevřou, dokud se nedostanou do kontaktu s ohněm. Uvolněná semena s úspěchem klíčí na holé půdě, kdežto v hustší vegetaci nebo vrstvě listového opadu se rostlinky zřídkakdy ujmou. Požár tak uvolňuje cestu k vývoji další generace eukalyptů.\n\nVitalita eukalyptů a úspěšnost jejich pěstování mimo Austrálii souvisí s nedostatkem přirozených škůdců, neboť eukalypty se množí zpravidla semeny a při jejich výsadbě proto nedochází k zavlečení herbivorů z oblastí jejich přirozeného výskytu.\nV porovnání s řadou jiných cizokrajných dřevin nejsou příliš agresivními invazními rostlinami, a to navzdory jejich vitalitě, rychlému růstu a velké násadě semen. Pokud zplaňují, je to zpravidla jen v okolí výsadby. Příčina nízkého invazního potenciálu není dosud zcela uspokojivě vysvětlena. Mladé semenáčky mají vysokou úmrtnost a ve vlhčím prostředí jsou často napadány parazitickými houbami. K úspěšnému uchycení potřebují holou půdu, zatímco v zapojené vegetaci či vrstvě listového opadu rychle hynou. Další možnou příčinou jsou chybějící vhodné mykorhizní houby. Semena navíc postrádají létací zařízení a jejich dolet je omezený.\n\nPrvní zprávy o eukalyptech přinesli do Evropy účastníci první plavby Jamese Cooka do australské oblasti, která se uskutečnila v 70. letech 18. století. Přistáli v Botanickém zálivu na východním pobřeží Austrálie a pokračovali v plavbě podél pobřeží na sever, přičemž pod vedením Josepha Bankse prováděli botanické sběry. Na základě přivezeného materiálu pak v roce 1788 popsal Joseph Gärtner první druh eukalyptu, ovšem nerozeznal jej jako nový rod a zařadil jej do rodu \"Metrosideros\" (železnec). Rod \"Eucalyptus\" byl popsán ve stejném roce francouzským botanikem jménem Charles Louis L’Héritier de Brutelle, a to na základě herbářových sběrů pocházejících ze 3. Cookovy výpravy. První rozsáhlejší dílo o tomto rodu bylo vydáno v roce 1867 a bylo v něm již uvedeno 135 druhů eukalyptů. První eukalyptus vysazený mimo Austrálii byl druh \"Eucalyptus obliqua\", vypěstovaný roku 1774 ze semen v Královské botanické zahradě v Kew.\nVe Španělsku byl první blahovičník vysazen v roce 1863, o deset let později zde již byly založeny první plantáže, z nichž bylo získáváno dřevo sloužící zejména jako výdřeva v dolech a jako palivo. Některé z tehdy vysazených stromů žijí dodnes.\n\nFosilní nálezy blahovičníků nejsou příliš četné. V roce 2011 byl zveřejněn překvapivý nález nejstarších známých fosílií eukalyptu, nalezených v provincii Chubut v Argentině a pocházejících z období raného eocénu, z doby asi před 52 milióny let. Po morfologické stránce se tyto fosílie nejvíce blíží zástupcům recentního podrodu \"Symphyomyrtus\". Nález dokládá, že vývoj rodu \"Eucalyptus\" nebyl v historických dobách vázán jen na australskou oblast. Z Českého masivu jsou známy fosílie rostliny †\"Myrtophyllum geinitzii\" křídového stáří, které jsou někdy přiřazovány rodu \"Eucalyptus\" jako †\"Eucalyptus geinitzii\".\n\nBlahovičník královský je nejvyšší listnatý strom světa a druhý nejvyšší druh stromu po sekvoji vždyzelené. Vyskytuje se v jihoaustralském státě Victoria a na Tasmánii. Nejvyšší ověřené exempláře dosahují výšky 100 metrů, historicky se udává až 110 metrů. Další vysoké druhy, dorůstající výšky přes 70 metrů, jsou např. blahovičník oloupaný a \"Eucalyptus grandis\". Nejstarší eukalypty se dožívají věku 400 až 600 let. Blahovičník oloupaný, pocházející z Nové Guiney a některých ostrovů jihovýchodní Asie, je znám jako duhový strom (\"rainbow tree\"). Borka na kmeni se odlupuje ve velkých tenkých plátech podobně jako např. u platanu, jednotlivá políčka však doslova hrají všemi barvami. Atraktivní borku má také druh \"Eucalyptus pauciflora\".\n\nNejznámějšími a nejvíce využívanými obsahovými látkami blahovičníků jsou prchavé oleje neboli silice. Jejich celková skladba je u různých druhů rozdílná a podílejí se na ní zejména různé terpeny, triketony a jednoduché acylfloroglucinoly. Eukalyptové silice mají antimikrobiální účinek vůči celé řadě patogenních mikroorganismů, na němž se podílí řada různých složek. V silici blahovičníku kulatoplodého i řady dalších druhů převažuje eukalyptol (1,8-cineol), u nějž byly m.j. prokázány výrazné protizánětlivé účinky. Z dalších monoterpenů obsahuje tato silice zejména limonen, p-cymen, α-terpineol, α-phellandren a piperiton. Byl u ní prokázán antibakteriální účinek m.j. vůči \"Staphylococcus aureus\" a rovněž antimykotické působení vůči různým houbám. Působení odpařené silice (inhalace) se v testech ukázalo jako účinnější než její podávání v tekuté podobě. Silice má rovněž insekticidní účinek vůči komářím larvám. Z jiných druhů eukalyptů byl izolován např. krypton, vomifoliol, geranial, neral a jiné prchavé monoterpeny. Ze skupiny seskviterpenů byly zjištěny aromadendren, globulol, viridiflorol, eudesmol aj. Z neprchavých sloučenin obsahují blahovičníky zejména různé deriváty acylfloroglucinolu, flavonoidy (např. rutin), třísloviny, triterpeny a glukoestery kyseliny oleurové. Některé druhy obsahují i kyanogenní glykosidy, z nichž se po poškození tkání uvolňuje jedovatý kyanovodík. Byly zaznamenány otravy dobytka po konzumaci listů \"Eucalyptus cladocalyx\" a medvídků koala po listech \"Eucalyptus viminalis\".\n\nV listech i dalších vegetativních orgánech blahovičníků byl zjištěn účinný inhibitor klíčení semen a fotosyntézy vlivem inhibice transpirace (blokování otevírání průduchů). Látka je odvozena od floroglucinolu a je známa jako grandinol. Poprvé byla izolována z druhu \"Eucalyptus grandis\", později však byla prokázána i u jiných druhů.\n\nRod \"Eucalyptus\" je v rámci čeledi \"Myrtaceae\" řazen do podčeledi \"Myrtoideae\" a tribu \"Eucalypteae\". Tento tribus zahrnuje celkem 7 blízce příbuzných rodů: \"Allosyncarpia\", \"Angophora\", \"Arillastrum\", \"Corymbia\", \"Eucalyptopsis\", \"Eucalyptus\" a \"Stockwellia\".\nV roce 1995 byly od rodu \"Eucalyptus\" odděleny samostatné rody \"Corymbia\" (asi 113 převážně červeně kvetoucích druhů) a \"Angophora\" (14 druhů). Současné molekulární studie toto taxonomické pojetí potvrzují. Rod \"Eucalyptus\" je v současné taxonomii dále dělen na 10 podrodů, z nichž 6 je monotypických (mají jediného zástupce).\n\n\nBlahovičníky jsou pěstovány na plantážích v tropech a subtropech celého světa. Celosvětová plocha eukalyptových plantáží v roce 1999 překročila rozlohu 20 miliónů hektarů. V mnohých zemích světa jsou eukalypty nejčastěji a nejrozsáhleji pěstovanými nepůvodními dřevinami, které z hlediska rozlohy v celosvětovém měřítku předstihují pouze plantáže borovic. Nejrozsáhlejší plantáže jsou v Brazílii (asi 3,2 miliónu ha v roce 1996) a Indii (asi 4 milióny ha), dále v Jižní Africe, Číně, Chile, Maroku, Portugalsku (okolo 500 000 hektarů) a ve Španělsku (asi 400000 ha). Eukalyptům se daří spíše v sušších oblastech a jen nemnohé druhy lze s úspěchem pěstovat ve vlhkém tropickém klimatu. Mezi takové druhy patří např. blahovičník oloupaný, \"Eucalyptus pellita\" a \"E. urophylla\". Celosvětově nejběžněji pěstovaným druhem je blahovičník kulatoplodý, druh pocházející původně z Tasmánie a Viktorie. Díky dobré adaptabilitě na různé podmínky je v řadě zemí jedním z nejběžněji pěstovaných cizokrajných stromů blahovičník pobřežní. Je to mohutný druh se širokou korunou, pocházející z jihovýchodní Austrálie.\nVe Středomoří jsou vysazovány zejména druhy blahovičník kulatoplodý, blahovičník pobřežní, \"E. gomphocephala\", \"E. resinifera\", \"E. robusta\", \"E. rudis\", \"E. tereticornis\", \"E. viminalis\". V tropech a subtropech jsou eukalypty často vysazovány jako okrasné, pouliční a stínící dřeviny.\n\nBlahovičníky jsou významným zdrojem dřeva, které je využíváno zejména jako dřevo stavební, dále např. k výrobě nábytku, podlah a na stavbu oplocení. Za tímto účelem se na plantážích vysazují vzrůstné a rychle rostoucí druhy, pocházející zejména z vlhčích lesů při východním pobřeží australského kontinentu. Náleží mezi ně zejména blahovičník kulatoplodý, \"Eucalyptus grandis\", \"E. saligna\", \"E. tereticornis\", \"E. nitens\", \"E. dunnii\", \"E. resinifera\", \"E. pilularis\", \"E. capitellata\", \"E. paniculata\" a \"E. smithii\". Jejich výhodou je jejich rychlý růst, a to i na chudých, nevýživných půdách. Dřevo z eukalyptových plantáží také stále více nahrazuje různá nedostatková tropická dřeva. Trvanlivost dřeva je u různých druhů velmi rozdílná.\nČetné druhy eukalyptů jsou významným zdrojem paliva a dřevěného uhlí a vzrůstá jejich význam jako bioenergetických plodin, neboť efektivitou převyšují jiné zdroje dřevnaté biomasy.\n\nEukalypty jsou významným zdrojem celulózy, využívané především v papírenském průmyslu. Slouží zejména k výrobě kartónů, tapet, záchodového i kancelářského papíru a dokonce i oblečení včetně součástí vojenských uniforem. Vedlejším produktem této výroby je lignin, hemicelulóza a palivo. Klasický kancelářský papír vyráběný ve Velké Británii obsahuje asi 55 % celulózy z listnatých dřevin s převahou eukalyptové celulózy, dále 20 % celulózy z jehličnanů a 15 % plniv. Eukalyptová celulóza je vyráběna nejen v Austrálii, ale i v jiných zemích včetně některých jihoevropských států. Významným vývozcem je např. Brazílie, kde sídlí gigantická firma Fibria (dříve známá jako Aracruz Celulose). Ve Španělsku je k tomuto účelu na plantážích pěstován zejména blahovičník kulatoplodý, blahovičník pobřežní a druh \"Eucalyptus nitens\".\n\nEukalyptový olej byl jedním z prvních produktů vyvážených z Austrálie. Již koncem 18. století byl získán olej z druhu \"Eucalyptus piperita\", který vůní připomíná mátu. Olej blahovičníku kulatoplodého, získávaný z divoce rostoucích stromů v lesích Tasmánie, se stal koncem 19. století součástí trhu v západní Evropě. Používal se zejména do deodorantů, sedativ, desinfekčních a konzervačních prostředků. V současnosti je hlavním zdrojem oleje a silic v Austrálii druh \"Eucalyptus polybractea\". V průmyslovém měřítku jsou silice získávány rovněž z druhů blahovičník kulatoplodý, \"Eucalyptus dives\", \"E. exserta\", \"E. radiata\", \"E. smithii\" a \"E. staigeriana\". Cineol je získáván převážně z blahovičníku kulatoplodého jako vedlejší produkt z plantáží pro dřevo a celulózu. Z druhu \"E. staigeriana\" je získáván citral, silice s citrónovou vůní, z druhu \"E. olida E-methylcinamát.\nZ druhů \"Eucalyptus crenulata\" a \"Eucalyptus aggregata\" se získává β-fenylethyl-fenylacetát, používaný k aromatizaci potravin.\n\nZ listů blahovičníku královského a druhu \"Eucalyptus obliqua\" je kyselou hydrolýzou získáváno modré anthokyanové barvivo delfinidin, používané zejména k barvení hedvábí, potravin, farmaceutických a kosmetických výrobků.\n\nDomorodí Aboridžinci používali tradičně listy a kůru eukalyptů při nachlazení, chřipce, bolestech zubů, horečkách, průjmech, hadím uštknutí a dalších neduzích. Exudát, získávaný z porušených kmenů, se zejména aplikoval na otevřené vředy, užíval se však i vnitřně při léčení různých chorob. Řada druhů nalezla své místo v lidové medicíně i v jiných částech světa včetně Evropy. Sušené listy se kouří při astmatu, inhalace páry procházející čerstvými listy pomáhá při respiračních onemocněních a nachlazení. Oleje jsou používány při bakteriálních infekcích, kožních parazitech a při léčení urogenitálních onemocnění. Několik kapek eukalyptového oleje se přidává do koupele k uvolnění těla i mysli. Eukalyptové oleje se používají i v aromaterapii.V Číně je vyluhováním sušených listů horkou vodou získáván extrakt, který je požíván jako analgetikum, antipyretikum a protizánětlivý prostředek.\nZ tlusté kůry eukalyptů vyráběli domorodí Aboridžinci nádoby na uchovávání vody, mísy a talíře. Z kůry blahovičníku pobřežního vyráběli domorodci v povodí řeky Murray kánoe. Kusy kůry o délce asi 3 metry byly svazovány pevnou a vláknitou vnitřní, lýkovou částí kůry. Z tvrdého dřeva vyráběli bumerangy, vrhače oštěpů a štíty.\n\nEukalypty jsou významné medonosné dřeviny, kvalita medu však u různých druhů není stejná. Med z květů \"Eucalyptus melliodora\" je v australské Victorii považován za nejlepší med této oblasti.\n\n"}
{"id": "503800", "url": "https://cs.wikipedia.org/wiki?curid=503800", "title": "Mamma Mia", "text": "Mamma Mia\n\nMamma mia je italské citoslovce používané v situacích překvapení, ohromení, úžasu nebo trápení. \n\nMamma Mia je používáno v několika významech spojených se švédskou skupinou ABBA:\n\nMamma mia může také znamenat:\n"}
{"id": "503803", "url": "https://cs.wikipedia.org/wiki?curid=503803", "title": "Petr Hejduk", "text": "Petr Hejduk\n\nPetr Hejduk (24. srpna 1949 – 10. května 1995) byl český bubeník a zdravotník, známý především ze svého působení ve skupinách Olympic a Balet.\n\nVystudoval Pražskou konzervatoř. Do roku 1970 hrál ve skupině Golden Kids, která byla jejími členy rozpuštěna poté, co Marta Kubišová obdržela zákaz veřejného vystupování. Petr Janda mu nabídl místo v kapele Olympic, místo Jana Antonína Pacáka, v níž setrval patnáct let (1971–1985). Na některých písních se podílel autorsky. Ze skupiny odešel k 17. prosinci 1985. \n\nV roce 1986 založil s Jindřichem Malíkem vlastní skupinu Balet, ve které krátce působila také zpěvačka Iveta Bartošová, tu po jejím odchodu nahradila Blanka Šrůmová. V roce 1988 se rozhodl odejít z hudebního světa. \n\nOd mládí chtěl studovat lékařství, ale otec filharmonik jej přesvědčil ke studiu hudby. Po opuštění hudební kariéry absolvoval zdravotnický kurz a v roce 1990 začal pracovat jako řidič-zdravotník na zdravotnické záchranné službě. \n\n10. května 1995 podlehl rakovině. Téhož roku Olympic k jeho památce vydal album \"Olympic – Petr Hejduk\", které obsahuje jeho písně.\n\nOldřich Zámostný vydal 8. května 2015 album \"Petr Hejduk – Ten den\" v omezeném nákladu 300 kusů.\n\n"}
{"id": "503806", "url": "https://cs.wikipedia.org/wiki?curid=503806", "title": "Musikverein", "text": "Musikverein\n\nWiener Musikverein, obvykle jen Musikverein (česky \"Vídeňský Hudební spolek\"), je jednak vžité pojmenování budovy vyhlášeného koncertního sálu ve Vídni a rovněž běžně používané jméno Společnosti přátel hudby ve Vídni (\"Gesellschaft der Musikfreunde in Wien\"), založené v roce 1812, která je vlastníkem této budovy.\n\nBudova sama je situována na jižním okraji historického centra Vídně, na ulici Dumbastraße naproti Hotelu Imperial, mezi ulicí Bösendorferstraße a Karlovým náměstím, kde sídlí rovněž Vídeňská technická univerzita, nedaleko komplexu Belveder, kilometr severně od vídeňského hlavního nádraží.\n\nKoncertní budova byla postavena na pozemku, který získal Hudební spolek, plným jménem \"Gesellschaft der Musikfreunde in Wien\", od císaře Františka Josefa I. Císař byl následně tím, kdo budovu spolku slavnostně otevíral, a to 6. ledna 1870.\nTeprve s jistým odstupem byly v budově nainstalovány varhany od firmy Rieger (1907).\n\nKoncertní budova je známá kvalitní akustikou Velkého sálu Hudebního spolku (\"Großer Musikvereinssaal\"), známého rovněž jako Zlatý sál (\"Goldener Saal\"), který je řazen mezi tři nejlepší koncertní prostory světa, a to společně se sálem Boston's Symphony Hall v Bostonu (USA) a Concertgebouw v Amsterdamu. Právě ve Velkém (Zlatém) sále se koná vždy 1. ledna Novoroční koncert Vídeňských filharmoniků (\"Neujahrskonzert\").\n\nV roce 2001 prošla budova celkovou rekonstrukcí.\n\nBudova Hudebního spolku je sídlem orchestru Wiener Philharmoniker (Vídeňští filharmonikové), ale koncertují v ní i jiná tělesa z Rakouska i ze zahraničí.\n\n\n"}
{"id": "503808", "url": "https://cs.wikipedia.org/wiki?curid=503808", "title": "Opatovice (okres Brno-venkov)", "text": "Opatovice (okres Brno-venkov)\n\nOpatovice jsou obec v okrese Brno-venkov v Jihomoravském kraji. Nacházejí se zhruba 14 km jižně od centra Brna a necelých 5 km severoseverovýchodně od Židlochovic. Rozkládají se na katastrálním území Opatovice u Rajhradu v Dyjsko-svrateckém úvalu. Západním okrajem obce protéká potok Dunávka. Žije zde obyvatel.\n\nPrvní písemná zmínka o obci pochází z roku 1048.\n\nPo východní hranici katastru prochází dálnice D2. Obcí vede silnice III/41614 Rajhradice – Opatovice – Blučina.\n\n\n\n\n"}
{"id": "503809", "url": "https://cs.wikipedia.org/wiki?curid=503809", "title": "Řád svatého Řehoře Velikého", "text": "Řád svatého Řehoře Velikého\n\nPapežský rytířský řád sv. Řehoře Velikého (italsky: \"L'Ordine Equestre Pontificio di San Greogorio Magno (Ordine di S. Gregorio Magno)\") je jeden z pěti řádů, které jsou udělovány přímo Svatým stolcem. Řád ustavil roku 1831 papež Řehoř XVI. Řád je udělován věrným a zasloužilým mužům vzorné pověsti, kteří se zasloužili o „dobro společnosti, církve a Svatého stolce“. Členové řádu mají právo vjet v sedle dovnitř basiliky sv. Petra ve Vatikánu (toto právo již dlouhou dobu nikdo z rytířů ani dam řádu nevyužil). Rytířům je zaručeno privilegované místo během papežských procesí i při jiných obřadech. Od roku 1994 mohou řád obdržet také ženy. Švýcarská garda je povinna řádovým rytířům salutovat.\nHeslem řádu je \"Pro Deo et Principe\" (Pro Boha a vládce).\n\nOdznakem řádu je osmihrotý, zlatý červeně smaltovaný kříž, s podobiznou sv. Řehoře Velikého na aversu, na reversu nese řádové heslo (Pro Deo et Principe). Civilní kříže jsou převýšeny zeleným věncem, vojenské kříže zlatou zbrojí, nosí se zavěšeny na červené stuze se zlatým okrajem.\n\nRytíři civilního stavu mohou nosit řádovou uniformu, černo-zelený klasicistní frak lemovaný a vyšívaný stříbrem se vzorem dubových listů, černý dvourohý klobouk s papežskou kokardou a kord, rytíři stavu vojenského řádový kříž zavěšují na svou služební uniformu. Členky řádu uniformu nenosí.\n\nŘád má 4 třídy, jak civilní tak vojenské.\n\n\n\n\n\n\n\n"}
{"id": "503813", "url": "https://cs.wikipedia.org/wiki?curid=503813", "title": "Kolínská voda", "text": "Kolínská voda\n\nKolínská voda (\"Eau de Cologne\") je 1–3% směs vonných látek rozpuštěných v 60–70% lihu. Kolínské vody se začaly vyrábět v 18. století v Kolíně nad Rýnem a později se rozšířily do celého světa.\n\nV roce 1709 Johann (Giovanni) Maria Farina založil v Kolíně nad Rýnem výrobu dnes nejstarší parfumérní společnost na světě. Farina nazval parfém na počest svého nového domova, města Kolín nad Rýnem \"Eau de Cologne\", kolínská voda (něm. \"Kölnisch Wasser\"). „Eau de Cologne“ (EDC) je chráněná ochranná známka společnosti Farina. Již osmá generace dynastie Farina pokračuje ve výrobě původní kolínské vody podle receptu, který byl a stále zůstává záhadou. Postupem času se název \"Eau de Cologne\" stal obyčejným symbolem parfémů s lehkou vůní.\n\nKolínská voda se vyrábí jak pro muže, tak i ženy, ale podle marketologie jde spíše o mužskou alternativu k „ženské“ parfumérii.\n\n"}
{"id": "503815", "url": "https://cs.wikipedia.org/wiki?curid=503815", "title": "Joey Jordison", "text": "Joey Jordison\n\nNathan Jonas Jordison (26. dubna 1975, Des Moines, Iowa) je americký bubeník proslavený hlavně ve skupině Slipknot. V několika uznávaných metalových magazínech byl označen za jednoho z nejlepších bubeníků světa.\n\nJako jediný ze SlipKnoT nepodlehl kouzlu tetování. Má dvě sestry a matku, otec v roce 2002 zemřel. Jeho matka nenosí nic jiného než oblečení s Murderdolls a SlipKnoT. Mezi jeho nejoblíbenější činnosti patří videohry, spánek a sex. Metal začal poslouchat v 6 letech a jeho nejoblíbeněješí styly jsou Black metal a Death metal. Nejvíce ho ovlivnila skupina Kiss a koncert Kiss byl první na kterém kdy byl. U své kombinézy si nechal zkrátit rukávy a nohavice, aby se mu lépe bubnovalo. Joey propadl na dlouhou dobu drogám, až ke konci roku 2007 skončil díky svému synovci, který mu zavolal, Joey k tomu jen řekl \"Teprve tahle věc přiměla, uvědomit si, co je v mém životě důležité a že jsem některým lidem udělal mnoho zlých věcí.\"\n\nČlenové Slipknot o něm tvrdí, že je nejukecanější, Joey o sobě tvrdí, že je velice uzavřený a mírný. Pro SlipKnoT vymyslel pojmenování fanoušků - Maggots. Navrhl také, kromě loga (tribal-s), název kapely s velkými \"K\" a \"T\", tyto dvě písmena zvětšil, protože byl té době velkým fanouškem kapely KoRn.\n\nHraje také na kytaru, své umění na ni ukázal ve skupině Murderdolls. Sice projekt s Murderdolls vypadal velice slibně, ale poslední album nahráli v roce 2002. Jak sám Joey řekl, je malá pravděpodobnost, že se dá skupina ještě někdy dohromady.\n\nVelkého ocenění své práce se Joey dočkal v roce 2005, kdy byl jedním ze čtyř kapitánů projektu Roadrunner United. V roce 2006 pak vyrazil na turné s americkými Ministry. V poslední době se věnuje i produkci nových desek, naposledy produkoval nové album skupiny 3 Inches of Blood. Rok 2007 Joey věnoval z velké částí turné s KoRn jako náhrada za Davida Silveriu.\n\nJoey v současné době nosí kabuki masku, která vypadá více zmučeněji než ty předchozí, s velkou prasklinou na čele a sešitým otvorem pro ústa. Doplnil ji trnovou korunou alá Ježíš Kristus. V roce 2010 se znovu dává dohromady již zmíněná skupina Murderdolls a nahrávají nové album s názvem Women & Children last. Album vyšlo 31. srpna 2010. V roce 2013 odešel ze Slipknot.\n"}
{"id": "503817", "url": "https://cs.wikipedia.org/wiki?curid=503817", "title": "Vladimír Boublík", "text": "Vladimír Boublík\n\nVladimír Boublík (16. listopadu 1928 Mokrosuky – 25. září 1974 Klatovy) byl český katolický teolog, emigrant, profesor Papežské lateránské univerzity a děkan její teologické fakulty.\n\nEmigroval roku 1952 a stal se alumnem římského Nepomucena. Na kněze byl vysvěcen v lateránské bazilice kard. Micarou 17. prosince 1955, roku 1959 získal doktorát z teologie, vyučoval fundamentální teologii na Lateránské univerzitě a stal se jejím děkanem. Věnoval se křesťanské antropologii. Kriticky se stavěl k Pierru Teilhard de Chardinovi. Zemřel v roce 1974 v Klatovech (do Československa tehdy přijel na návštěvu své nemocné matky) a je pochován na hřbitově ve Zbynicích.\n\n\n\n"}
{"id": "503822", "url": "https://cs.wikipedia.org/wiki?curid=503822", "title": "SS Lazio", "text": "SS Lazio\n\nSocietà Sportiva Lazio je italský fotbalový klub hrající v sezóně 2019/20 ve nejvyšší ligu sídlící ve městě Řím v regionu Lazio.\n\nKlub byl založen patnácti mladých sportovců 9. ledna roku 1900 jako \"Società Podistica Lazio\" v římské čtvrti \"Prati\". Jako poctu Řecku, domovu olympijských her, jsou vybrány barvy bílá a světle modrá. Následně je jako symbol vybrán orel, který podle starověké symboliky představuje postavu antického boha Dia a také jako znak římských legií. Na začátku měl klub název \"Società Podistica Lazio\" s důvodu vyhnout se problémům homonymie s jiným sportovním klubem \"Società Ginnastica Roma\" (založeným v roce 1890). Dalším důvodem pro volbu názvu klubu byla výslovná touha prezidenta Bigiarelliho hrát za město Řím a přijmout celé území Lazio, aby se obyvatelé zapojili do klubu SP Lazio.\n\nPrvní utkání sehráli na turnaji 27. ledna roku 1901 a v roce 1907 bylo uspořádáno neoficiální první římské mistrovství z třemi kluby, které Lazio vyhrálo. V roce 1910 bylo zorganizováno oficiální římské mistrovství a klub jej vyhrálo jednoznačně. To se opakovalo i v letech 1911 a 1912, což dokazuje, že byl jednoznačně nejsilnějším a nejreprezentativnějším týmem Lazia. V sezoně 1912/13 si zahrál již nejvyšší soutěž. Dokráčel až do finále, kde podlehl celku Pro Vercelli 0:6. Příští sezoně 1913/14 opět prohráli ve finále na dva zápasy celkovým skóre 1:9 celku Casale. Finále měli sehrát i v následující sezoně 1914/15, jenže kvůli zatažení Itálie do války se soutěž ukončila.\n\nKlub se 19. června roku 1926 klub mění název na Società Sportiva Lazio a hraje ve druhé lize protože se reformovala liga. Když se 7. června roku 1927 slučovali kluby ve městě Řím na nový klub AS Řím, jediné SS Lazio se nespojil. SS Lazio se po roce vrátilo do nejvyšší soutěže a v sezoně 1936/37 dosáhli na druhé místo v tabulce ligy. O středoevropský pohár se utkali ve finále s maďarským klubem Ferencvárosi. Podlehl jim 2:4. Do konce války bylo nejlepší umístění 4. místo v sezoně 1941/42. \n\nPo válce první větší úspěch bylo vítězství i italském poháru v roce 1958. Ve dvou sezonách 1961/62 a 1962/63 si zahráli ve druhé lize. Šťastné období bylo v sezonách 1972/73 a 1973/74. Klub se vrátil po jedné sezoně 1971/72 do nejvyšší ligy a hned obsadil třetí místo. V následující sezoně dokonce získal titul, když ligu vyhrál o dva body před Juventusem. Navíc nejlepší střelec ligy byl jejich hráč Giorgio Chinaglia. Bohužel pro klub nesměl hrát v sezoně 1974/75 o pohár PMEZ, kvůli výtrženostem fanoušků v poháru UEFA v sezoně 1973/74 kde vypadli ve 2. kole.\n\nNejvětší úspěchy v historii klubu přišli mezi roky 1994 až 2001. Bylo to díky novém majiteli, který klub koupil 20. února roku 1992. Ten majitel se jmenoval Sergio Cragnotti. Přivedl trenéra Čecha Zemana. V nejvyšší lize se umísťovali na medailových místech a vyhráli ji v sezoně 1999/00 a získal i italský pohár. V Evropských pohárech došli do finále poháru UEFA v sezoně Pohár UEFA 1997/98 a pohár PVP v sezoně 1998/99 vyhrál. Jenže velké nákupy hráčů za velké peníze a neúspěchy v lize mistrů se klub ocitá ve finanční krizi a přicházejí prodeje těch nejlepších hráčů. Dokonce hráči v sezoně Serie A 2003/04 nedostávají plat, ale i tak dojdou do semifinále poháru UEFA a obsadí čtvrté místo v lize. Majitel Sergio Cragnotti 3. ledna roku 2003 rezignuje. Prezidentské postavení poté přechází na právníka Uga Longa, kterému bude čelit vážnému dluhovému stavu (170 milionů Eur).\n\nNovým majitelem klubu se stává 19. července 2004 Claudio Lotito. Kvůli účasti v korupčním skandálu byl klub pro sezónu 2006/07 původně přeřazen spolu s Juventusem a Fiorentinou do druhé ligy a nesměl nastoupit do Poháru UEFA, po odvolání však byl trest zmírněn a Lazio v Serii A zůstalo s tím, že bylo penalizováno odečtem 3 bodů v sezóně 2006/07. Nakonec se umístilo na 3. příčce tabulky a poté se probojovalo až do Ligy mistrů kde skončili na 4. místě v tabulce základní části. Úspěch přichází v italském poháru v ročníku 2008/09 když ve finále poráží rivala AS Řím 1:0. Vítězství v italském poháru zopakuje ještě v ročnících 2012/13 a 2018/19.\n\nNejvyšší soutěž hrál ve 90 sezonách (nepřetržitě od sezony 1988/89). \n\nVe druhé lize klub odehrál 12 sezon (naposledy v sezoně 1987/88) a vyhrál ji 1x.\n\n\n\n\n\n\n\n\n\nSeznam českých hráčů, kteří působili v Laziu:\n\n"}
{"id": "503824", "url": "https://cs.wikipedia.org/wiki?curid=503824", "title": "Friduš z Linavy", "text": "Friduš z Linavy\n\nFriduš z Linavy (též Bedřich, Fridrich, Helfrid) byl moravský šlechtic, který pocházel ze slezského rodu pánů z Linavy. \n\nNarodil se koncem 13. století a je zmiňován jako loupeživý rytíř v souvislosti s povstáním moravských šlechticů proti králi Janu Lucemburskému. K tomu došlo v roce 1312, kdy se proti králi postavil kníže Mikuláš Opavský, Arkleb z Boskovic a další. Friduš z Linavy držel v té době hrady Račice a Drahans (Drahaus), o čemž se zmiňuje i Zbraslavská kronika. Jan Lucemburský račický hrad dobyl a pobořil. Friduš musel královi přísahat věrnost a zaručili se za něj i přední moravští páni. \n\nKromě zmíněných hradů založil protiprávně Friduš z Linavy na území pánů z Drahotuš hrad Helfštejn, který se však mezi Fridušovými hrady roku 1312 ve Zbraslavské kronice neuvádí. Přesto je však pravděpodobné, že byl králem stejně, jako ostatní hrady, Fridušovi odňat. \n\nJe zřejmé, že po tomto povstání se Friduš z Linavy polepšil. 29. května 1315 mu zastavil Jan Lucemburský zboží v Čelechovicích. V letech 1318-1326 je Friduš z Linavy uváděn na seznamu biskupských manů na Osoblažsku. V roce 1331 je o něm zmínka jako o dobrodinci dominikánského ženského kláštera v Ratiboři. V roce 1336 se Friduš z Linavy uvádí se svým bratrem Alešem z Linavy jako majitelé vsi a tvrze Štulbachu (dnes zaniklé). Roku 1349 přepisují bratři Friduš a Vintíř (Gunter) z Linavy a jejich sestra Alžběta z Linavy potomkům vsi Věžky, Bochoř, Běškovice (dnes zaniklá) a Podolí. \n\n"}
{"id": "503830", "url": "https://cs.wikipedia.org/wiki?curid=503830", "title": "Páni z Linavy", "text": "Páni z Linavy\n\nPáni z Linavy byli středověkým šlechtickým rodem, který pocházel ze Slezska.\n\nBratři Otta a Oldřich z Linavy se poprvé uvádějí v listinách v roce 1281, kdy obsadili hrad Edelštejn. V první polovině 14. století se uvádí Ulman z Linavy, který držel hrady Rabenštejn a Veisenštejn. Nejznámější postavou však byl Friduš z Linavy, který založil hrad Helfštejn a který se postavil králi Janu Lucemburskému. Byl však omilostněn a získal mnohé statky na Moravě. V roce 1315 obdržel Čelechovice. V roce 1336 se Friduš z Linavy uvádí se svým bratrem Alešem z Linavy jako majitelé vsi a tvrze Štulbachu (dnes zaniklé). Roku 1349 přepisují bratři Friduš a Vintíř (Gunter) z Linavy a jejich sestra Alžběta z Linavy potomkům vsi Věžky, Bochoř, Běškovice (dnes zaniklá ves) a Podolí. \n\nPáni z Linavy měli v rodovém erbu třikrát dělený štít. První a třetí pole bylo šachované. Podobný erb má rod pánů z Věžek, který byl patrně s pány z Linavy v příbuzenském poměru.\n\n"}
{"id": "503837", "url": "https://cs.wikipedia.org/wiki?curid=503837", "title": "Seznam slovenských televizních seriálů", "text": "Seznam slovenských televizních seriálů\n\n\n\n"}
{"id": "503855", "url": "https://cs.wikipedia.org/wiki?curid=503855", "title": "Nvidia ION", "text": "Nvidia ION\n\nNvidia Ion (též psáno nVidia Ion nebo NVIDIA ION) je systémová platforma základní desky, vyvinutá společností NVIDIA, která využívá její čipset GeForce 9400M a dále paměti DDR3-1066 či DDR2-800 SDRAM a procesor Intel Atom. \n\nPlatforma byla uvedena začátkem roku 2009, v únoru Microsoft oznámil tuto platformu za „Vista capable“ (tedy schopnou provozovat jeho operační systém), v létě téhož roku se objevily první desktopové počítače využívající tuto platformu. Na podzim 2008 se představily první počítače s Nvidia Ion s procesorem Intel Atom 300 pro rodinu x86-64.\n\nPozději téhož roku se postupně objevily první netbooky s NVidia ION, jako např. Lenovo S12, HP Mini 311, Samsung N510 či Asus Eee PC 1201N. Původně se nepředpokládalo, že NVidia ION vstoupí do masové výroby vlivem neochoty Intelu dodávat procesor Atom mimo vlastní čipsety 945GSE či 945GC, se kterými se nejčastěji dodává. Mezitím NVidia oznámila, že plánuje tuto platformu vyvíjet i s procesorem VIA Nano v posledním kvartálu 2009.\n\nNvidia Ion nativně podporuje:\nMezi další technologie, které tato platforma zvládá, patří:\nMá mj. i podporu HDMI a zvládá rozlišení do 2560×1600. \n\nPlatforma NVidia ION by podle NVidie měla (v porovnání s grafikou založenou na Intel GM45) nabízet 5× vyšší grafický výkon a výkon při přehrávání nebo zpracovávání videa, při o 80 % nižší spotřebě procesorového času na běžných noteboocích a 10× vyšší grafický a video-zpracovávající výkon na netboocích a nettopech založených na Intel 945GSE.\n\n"}
{"id": "503857", "url": "https://cs.wikipedia.org/wiki?curid=503857", "title": "Freyung", "text": "Freyung\n\nFreyung je město v německé spolkové zemi Bavorsko, hlavní město zemského okresu Freyung-Grafenau ve vládním obvodu Dolní Bavorsko. Má přibližně 7 000 obyvatel (2008).\n\nFreyung se nachází na jih od Národního parku Bavorský les. Leží 33 km severně od Passau, 17 km od českých hranic a 27 km od hranic s Rakouskem.\n\n"}
{"id": "503867", "url": "https://cs.wikipedia.org/wiki?curid=503867", "title": "Rýchorský kříž", "text": "Rýchorský kříž\n\nRýchorský kříž je název rozcestí a horského sedla v České republice ležící v pohoří Krkonoše.\n\nMísto zvané \"Rýchorský kříž\" se nachází ve východních Krkonoších na spodní hranici lesa v sedle (956 m n. m.) mezi horou Mravenečník a hřebenem Rýchor. V okolí se nachází několik chalup patřících k horské osadě Rýchory územně spadající pod město Žacléř. Od centra samotného Žacléře leží \"Rýchorský kříž\" asi 3,5 km západně. Místo se nachází na území Krkonošského národního parku. Své jméno získalo díky zde stojícímu baroknímu kříži z roku 1804.\n\n\"Rýchorský kříž\" je významným rozcestím. Skrz sedlo zde prochází cesta sem stoupající údolím Suchého potoka z Dolních Albeřic a dále pokračující do Žacléře, kterou zde křižuje hřebenová cesta od Rýchorské boudy na Mravenečník. Hřebenovou cestou je vedena červeně značená Cesta bratří Čapků z Krkonoš do Trutnova. Od \"Rýchorského kříže\" je výchozí zeleně značená trasa 4212 do Žacléře a žlutě značená trasa 7238 po pěšině kolem Sněžných bud na jihovýchodní svah Dvorského lesa. Je odsud pěkný výhled východním směrem na Vraní hory na opačnou stranu na severovýchodní Krkonoše.\n"}
{"id": "503879", "url": "https://cs.wikipedia.org/wiki?curid=503879", "title": "Stefano Baldini", "text": "Stefano Baldini\n\nStefano Baldini (* 25. května 1971, Castelnovo di Sotto, Emilia-Romagna) je italský atlet, běžec, který se věnuje dlouhým tratím, zejména maratonu.\n\nJe olympijským vítězem z letních her v Athénách 2004 a dvojnásobným mistrem Evropy. Na mistrovství světa v Edmontonu 2001 si doběhl pro bronzovou medaili. Bronz získal také o dva roky později na světovém šampionátu v Paříži. Zúčastnil se též maratonu na letních olympijských hrách v Pekingu 2008, kde proběhl cílem na dvanáctém místě v čase 2:13:25. \n\n\n"}
{"id": "503885", "url": "https://cs.wikipedia.org/wiki?curid=503885", "title": "Matthew Fox (duchovní)", "text": "Matthew Fox (duchovní)\n\nMatthew Fox (rodným jménem Timothy James Fox; * 1940, Madison ve Wisconsinu) je americký episkopální duchovní, teolog a spisovatel.\n\nNarodil se jako Timothy James Fox v Madisonu ve Wisconsinu, v mládí vstoupil do Řádu bratří kazatelů. Studoval na \"Aquinas Institute of Theology\" a posléze na \"Institut Catholique de Paris\". V roce 1988 mu Kongregace pro nauku víry zakázala vyučovat katolickou teologii (především pro odmítání katolického učení o dědičném hříchu), v roce 1992 byl vyloučen z řádu. Od roku 1994 působí v řadách episkopální církve.\n"}
{"id": "503889", "url": "https://cs.wikipedia.org/wiki?curid=503889", "title": "Čínsko-sovětský konflikt (1929)", "text": "Čínsko-sovětský konflikt (1929)\n\nČínsko-sovětský konflikt v roce 1929 byl ozbrojený menší střet mezi Sovětským svazem a Čínskou republikou. Důvodem bylo obsazení čínské východní železniční tratě čínskou armádou, což vyvolalo sovětskou intervenci. V následném střetu vyhráli méně početní, ale lépe vyzbrojení sověti.\n\n"}
{"id": "503896", "url": "https://cs.wikipedia.org/wiki?curid=503896", "title": "Incident 4. loďstva", "text": "Incident 4. loďstva\n\n\"U japonských jmen je rodné jméno uváděno na prvním místě a rodové jméno na druhém.\"\n\nIncident 4. loďstva (: 第四艦隊事件 \"Dai–jon kantai džiken\") se udál 26. září 1935, když bylo 4. loďstvo (艦隊 \"kantai\") japonského císařského námořnictva během námořních manévrů zasaženo tajfunem východně od severního Honšú. Výsledkem bylo těžké poškození torpédoborců \"Júgiri\" a \"Hacujuki\", několik dalších plavidel utrpělo různé stupně poškození a zahynulo nebo bylo pohřešováno 54 lidí. Dalších přibližně 60 lidí bylo zraněno. Spolu s převrácením torpédovky \"Tomozuru\" z 12. března 1934 vedl tento incident k posílení konstrukce japonských válečných lodí a odlehčení nástaveb.\n\nPodpisem washingtonské a londýnské námořní konference se Japonsko zavázalo k omezení námořního zbrojení. Aby se císařské námořnictvo dokázalo vyrovnat svému hlavnímu, tehdy se rýsujícímu, soupeři, byly japonské válečné lodě vybaveny maximálním množstvím výzbroje a to i za cenu značné nestability a snížené pevnosti trupu. To se týkalo rovněž moderních japonských „speciálních torpédoborců“ (特型駆逐艦 \"Tokugata kučikukan\") – třídy \"Fubuki\".\n\nBěhem cvičení se 12. března 1934 vlivem nestability na rozbouřeném moři převrátila torpédovka \"Tomozuru\", přičemž zahynula většina její posádky. V červenci 1935 byl poškozen „speciální torpédoborec“ \"Murakumo\" poblíž Tokijské zátoky, když při plavbě vysokou rychlostí na rozbouřeném moři došlo k výskytu deformací (zvrásnění) na trupu. Před blížící se katastrofou tak sice existovalo varování, ale nebyl čas, ani vůle, s pevností konstrukce před cvičením něco udělat u všech postižených jednotek.\n\nV létě 1935 se od července do září konaly námořní manévry japonského císařského námořnictva. Dočasně sestavená 4. \"kantai\" v nich reprezentovala stranu „rudých“ (představující útočící Američany), která se měla utkat se stranou „modrých“ obránců (1. a 2. \"kantai\" \"Rengó kantai\") v „bitvě“ východně od japonských ostrovů mezi severním Honšú a Kurilami.\n\n4. \"kantai\" tvořilo celkem 58 válečných plavidel. Jednalo se o:\n\nRáno 26. září plula 4. \"kantai\" východním a posléze jižním kurzem, asi 100 mil východně od severního Honšú. Tajfun se blížil od jihu a varování přišlo příliš pozdě, než aby se mu 4. \"kantai\" dokázala vyhnout. Ve 14:00 se počasí extrémně zhoršilo. Během tajfunu dosahovaly vlny výšky 10 až 15 metrů a vlnová délka byla 100 až 150 metrů podle hlášení z \"Nači\", případně 15 metrů výška při délce 200 metrů, jak hlásila jedna torpédovka v jiné oblasti.\n\nTajfun si vyžádal 54 námořníků zabitých nebo nezvěstných. Torpédoborce \"Júgiri\" a \"Hacujuki\" třídy \"Fubuki\" přišly ve vlnách o příď až po můstek, včetně přední dělové věže. Rovněž u dalších torpédoborců (například \"Oboro\" a \"Širakumo\") se objevilo na přídi (a u některých i na zádi) zborcení plátů obšívky a paluby, které na \"Júgiri\" a \"Hacujuki\" předcházelo odtržení přídě. Lodní záchranné čluny byly rovněž poškozeny, nebo smeteny vlnami. Ale ani větší lodě nebyly před vlnami ušetřeny. Letadlová loď \"Rjúdžó\" měla poškozený můstek pod letovou palubou na přídi, neboť vlny se přelévaly přes její nízkou příď a narážely do můstku, a zaplavený hangár. Letadlová loď \"Hóšó\" utrpěla poškození přední části letové paluby, můstku pod ní a na chvíli se stala neovladatelnou. Trup těžkého křižníku \"Mogami\", jehož příď byla poškozena již od zkušební plavby maximální rychlostí, utrpěl další poškození. Těžký křižník \"Mjókó\" přišel o několik nýtů z prostřední části namáhaného trupu. Zásobovací loď ponorek \"Taigei\" se nakláněla až o 50 stupňů, přičemž do lodi pronikla voda. \"Taigei\" se stala na chvíli neovladatelnou, což bylo podle H. Kobajašiho zapříčiněno vyřazením „jednoho z elektromotorů“ – to by ukazovalo na vyřazení elektromotoru ovládajícího mechanismus kormidla. Vlivem namáhání ve vlnách byl rovněž poškozen trup \"Taigei\" a na přední palubě před můstkem se objevily deformace.\n\nAčkoliv všechny lodě byly v tajfunu více či méně poškozeny, žádná z nich nebyla potopena. Těžce poškozené jednotky ale přerušily svoji účast na cvičení.\n\nDne 10. října 1935 byla zřízena vyšetřovací komise. Vedl jí \"taišó\" (大将 ~ admirál) Kičisaburó Nomura a členy komise byli i tehdejší \"čúdžó\" (中将 ~ viceadmirál) Isoroku Jamamoto a \"šóšó\" (少将 ~ kontradmirál) Mineiči Koga. Druhá komise byla zřízena 21. října a vedl jí \"taišó\" Seizo Kobajaši. Tato druhá komise předložila svoji zprávu v dubnu 1936.\n\nZávěrem Kobajašiho komise bylo, že katastrofa byla zapříčiněna nedostatečnou pevností konstrukce. Jednou z příčin této slabosti byl i přechod od nýtování ke svařování. Při plavbě na vlnách je lodní trup namáhán ohybem: když je vlna uprostřed trupu, příď a záď se ohýbá směrem dolů a když je trup mezi vlnami, prohýbá se dolů střed. Výsledkem potom byly nejprve deformace na palubách a obšívce a nakonec i utržené přídě dvou torpédoborců.\n\nCísařské námořnictvo přistoupilo k posílení konstrukce stávajících plavidel a ke zlepšení jejich stability. Rovněž plány plavidel, která se teprve stavěla, nebo která byla zatím se stádiu návrhu, byly přepracovány.\n\n\n\n"}
{"id": "503909", "url": "https://cs.wikipedia.org/wiki?curid=503909", "title": "Pochodeň", "text": "Pochodeň\n\nPochodeň někdy také fakule (z něm. \"die Fackel\", z lat. \"facula\") je přenosná svítilna ve tvaru tyče, na horním konci zapálené. Původně se pochodně dělaly z borového nebo podobného dřeva napuštěného smolou nebo olejem. Na horním konci tyče mohl být také namotán hadr napuštěný hořlavou látkou. Pozdější armády užívaly také trubky, naplněné hořlavinou. Moderní pochodně mají na horním konci tyče schránku s voskem nebo petrolejem.\n\nJak naznačuje české slovo „pochodeň“ (původně „pochodní“), užívaly se pochodně na cestách a ve válce, jednak jako svítilny, jednak k zapalování a zakládání požárů. Když šel zámožnější člověk v noci po městě, šel před ním sluha s pochodní. Než vstoupili do domu, museli pochodeň uhasit o kamenný patník s jamkou u vchodu (\"Fackelstein\"). Pochodně se užívaly i jako louče, nasazené do držáku na zdi, například v chodbách a průjezdech.\n\nPochodně se užívaly už ve starověku při nočních bohoslužbách a průvodech, v křesťanské bohoslužbě je později nahradily svícny a svíčky. Zkřížené a uhašené obrácené pochodně se často vyskytují na starověkých náhrobcích jako symboly smrti. Pochodeň byla také symbolem války, proto ji hojně využívali nacisté při nočních pochodech a demonstracích.\n\nOd 18. století se ale pochodeň stala také symbolem světla a osvěty: Socha svobody v New Yorku drží v jedné ruce pochodeň a ve druhé knihu. Podobný význam má i olympijská pochodeň. V současnosti se pochodně, obvykle napuštěné naftou, užívají k zábavním účelům, k osvětlování pouličních restaurací, zahradních slavností a podobně. Speciální pochodně užívají žongléři a polykači ohně v cirkuse.\n\nJedná se o zneužití starogermánského mýtu respektive o účelový výklad. Nacistická ideologie se skládala z vědecké ideologie a z mýtů, t.zn. rozumem nepochopitelných vztahů k základům národa z nejdávnější minulosti. Národ tvoří nekonečný řetěz předků do minulosti a budoucnosti. Současník je jen článkem tohoto řetězu. Každá hořící pochodeň v průvodu symbolizuje jeden článek-jeden lidský život současníka. Ten se narodí a od právě zemřelého předka převezme jeho hořící pochodeň-život. Nese ji dál celý svůj život, pak umírá a předává ji dalšímu-nově narozenému, a tak dále ve věčném koloběhu národa. Tento starogermánský mýtus měl upevňovat vědomí sounáležitosti se svým národem. Mýtus byl i umělecky zpracován básníkem Heinrichem Anackerem.\n(volně přeloženo):\n\n\"Pochodeň jde z ruky do ruky,\nkdyž jeden umře, nejbližší ji zase převezme,\na plamenný štafetový běh jde dále.\n\nČas běží rychle a nikdo by se neptal,\njak dlouho pochodeň každý nesl, ale jak čistě a zářivě hořela,\na že v ní také hoří jeho srdce je důležité.\n\nTak potom přináším malý kousek také já a ty pochodeň ke vzdálenámu cíli,\nzářícím světlem se ona odmění,\npřed námi ve tmě čekají už další\".\n\n\n\n"}
{"id": "503910", "url": "https://cs.wikipedia.org/wiki?curid=503910", "title": "Galina Malčuginová", "text": "Galina Malčuginová\n\nGalina Vjačeslavovna Malčuginová ( ) (* 17. prosince 1962, Brjansk) je bývalá sovětská a později ruská atletka, sprinterka.\n\nJejí specializací byl zejména běh na 200 metrů a štafetové běhy na 4 x 100 metrů. Její dcera Julija Čermošanská se rovněž věnuje atletice.\n\n\n"}
{"id": "503919", "url": "https://cs.wikipedia.org/wiki?curid=503919", "title": "It Is Well", "text": "It Is Well\n\nIt Is Well je šesté album křesťanské skupiny Kutless. Bylo vydáno 20. října 2009.\n\n"}
{"id": "503920", "url": "https://cs.wikipedia.org/wiki?curid=503920", "title": "Titan 2 GLV", "text": "Titan 2 GLV\n\nTitan 2 GLV americká nosná raketa odvozená z mezikontinentální balistické rakety LGM-25 Titan 2. Raketa byla používána výhradně NASA v programu Gemini. Celkem bylo v letech 1964 až 1968 vypuštěno 12 raket, dvě bez posádky a deset s posádkou. Všechny starty se konaly na odpalovací rampě 19 na Cape Canaveral.\n\nRaketa byla, stejně jako její vojenská varianta, dvoustupňová. První stupeň poháněly dva motory Aerojet LR-87-7 spalující Aerozin-50 a oxid dusičitý (NO). Druhý stupeň disponoval jedním motorem LR-91-7, který taktéž spaloval aerozin a oxid dusičitý. Oba motory byly pro potřeby programu Gemini modifikovány pro použití aerozinu 50 jako paliva, verze motorů pro LGM-25 používaly asymetrický dimethylhydrazin.\n\nKvůli certifikaci pro mise s posádkou byly rakety vybaveny několika systémy, které měly zajistit bezproblémový chod a bezpečí posádky. Byl nainstalován systém detekce závad, který byl propojen s kabinou posádky a informoval tak astronauty o stavu rakety a zvyšoval reakceschopnost v případě nouze. Důležité systémy, jako systém řízení letu, byly zdvojeny, aby se minimalizovala možnost selhání. Druhý stupeň byl upraven, aby na něj bylo možné připojit kabinu Gemini a dále z něj byly odmontovány pomocné a zpětné motory. Radiový naváděcí systém používaný na LGM-25 byl nahrazen novým inerciálním. Další změny byly provedeny na hydraulickém a elektrickém systému a sledovacím zařízení. Na přestavbu raket dohlíželo Air Force Systems Command.\n\n"}
{"id": "503921", "url": "https://cs.wikipedia.org/wiki?curid=503921", "title": "Adin Ljuca", "text": "Adin Ljuca\n\nAdin Ljuca (* 18. března 1966, Zenica, Bosna a Hercegovina - bývalá Jugoslávie) je bosenský básník, prozaik, překladatel, a knihovník. Od konce roku 1992 žije v Praze.\n\nDětství strávil ve středobosenském městečku Maglaj. Studoval literární komparatistiku a knihovnictví na Filozofické fakultě univerzity v Sarajevu, kde zároveň pracoval jako tajemník literárního časopisu \"Književna revija\". Po vypuknutí války v Bosně a Hercegovině byl při obraně Maglaje zraněn, po hospitalizaci v chorvatském Záhřebu odešel z bývalé Jugoslávie do Československa. Od konce listopadu 1992 žije v Praze. Vystudoval literární komparatistiku na Filozofické fakultě UK. Jako spolupracovník humanitární organizace Člověk v tísni se v 90. letech podílel na řadě projektů v poválečné Bosně a Hercegovině. Od poloviny 90. let do roku 2008 pracoval ve Slovanské knihovně při Národní knihovně České republiky v Praze. Od roku 2008 pracuje v Národní technické knihovně v Praze, kde působí jako vedoucí historického fondu. Vedle vlastní literární tvorby se věnuje výzkumu česko-bosenských a česko-jihoslovanských vztahů a překladatelství z češtiny do rodného jazyka. V roce 2004 natočil režisér Marek Dušák o autorově životě dokumentární film \"Účel cesty\" (28 min.)\n\n\n\n\n\n\n\n\n"}
{"id": "503923", "url": "https://cs.wikipedia.org/wiki?curid=503923", "title": "Mahó sensei Negima!", "text": "Mahó sensei Negima!\n\nMahó sensei Negima! ( 魔法先生ネギま!, známé též pod oficiálním anglickým názvem Negima! Magister Negi Magi) je manga, kterou kreslí a píše Ken Akamacu, autor známé série \"Love Hina\". Příběh vypráví o desetiletém chlapci jménem Negi Springfield, který se po vzoru svého otce stane mágem a po vystudování magické akademie musí opustit domov a vydat se do světa sbírat zkušenosti. Je proto přidělen na japonskou střední dívčí školu, kde má vyučovat angličtinu.\n\nPrvní kapitola \"Mahó sensei Negima!\" vyšla 26. února 2003 v japonském časopise \"Šúkan šónen Magazine\" ( 週刊少年マガジン) a následně jej 17. července 2003 začalo vydávat nakladatelství Kódanša. V USA je manga vydávána nakladatelstvím Del Rey od 27. dubna 2004 a v Anglii od 3. srpna 2006 nakladatelstvím Tanoshimi. V České republice není oficiálně licencovaná a tudíž neexistuje ani oficiální překlad.\n\nPodle mangy vzniklo i několik anime sérií, na nichž se přímo podílel i Ken Akamacu. První sérii s názvem \"Negima!\" vytvořilo studio Xebec v roce 2005. \"Negima!\" má 26 dílů a podle hlasování fanoušků na stránkách \"TV Asahi\" se jednalo o 5. nejoblíbenější anime v roce 2005 – 2006. V červenci 2008 vznikla krátká, třídílná OVA s názvem \"Mahó sensei Negima! Široki cubasa Ala Alba\" ( 魔法先生ネギま！～白き翼 ALA ALBA～), která přímo navazuje na mangu a sleduje děj popsaný v 19. a 20. dílu mangy. Na tuto sérii přímo navazuje další OVA \"Mahó sensei Negima! Mó hitocu no sekai\" ( 魔法先生ネギま！～もうひとつの世界～). V roce 2009 vyšla další OVA, která sleduje Negiho výpravu do světa magie. Celovečerní animovaný film s názvem \"Gekidžóban Mahó sensei Negima! Anime Final\" (劇場版 魔法先生ネギま! ANIME FINAL) vyšel 27. srpna 2011.\n\nAlternativní verzi příběhu popisuje anime \"Negima!?\", které má 26 dílů a podle nějž vznikla i manga \"Negima!? neo\". Autorem této mangy je Takuja Fudžima.\n\nV roce 2013 začala vycházet manga \"UQ Holder!\", jejíž hlavní postavou je Tóta Konoe, vnuk Negiho Springfielda. Příběh tohoto volného pokračování je více zaměřen na akci a prvky sci-fi.\n\nHlavním hrdinou je desetiletý mág \"Negi Springfield\" pocházející z Walesu. Negi, stejně jako jeho otec \"Nagi\", se chce stát mágem, který pomáhá světu (tito mágové jsou známí jako \"Magister Magi\" a obyčejní lidé o jejich schopnostech neví). Poté, co Negi ukončil magickou akademii je poslán do Japonska, kde má vyučovat angličtinu a trénovat se v pomáhání obyčejným lidem, předtím než se stane opravdovým \"Magister Magi\". Ihned po příjezdu na \"univerzitu Mahora\" je desetiletý Negi jmenován třídním učitelem na dívčí střední škole, kde má vyučovat 31 dívek. Negi postupně zjišťuje, že někteří jeho kolegové, tedy ostatní učitelé, jsou mágové a jeho studentky také často nejsou obyčejní lidé.\n\nPostupně se Negi více seznamuje se svými studentkami, řeší jejich problémy a získává si u nich respekt. Nejvíce se spřátelí se studentkou jménem Asuna Kagurazaka, která se později stane jeho pomocníkem a společně pak zjišťují podrobnější informace o Negiho otci (ten je považován za mrtvého).\n\nZpočátku se příběh podobá předchozí manze \"Love Hina\". Jak ale děj pokračuje, romantických scén a podobnost s \"Love Hinou\" se vytrácí a příběh se stává akčnější, obsahuje více sci-fi a fantasy prvků. Navíc, Negi je přesným opakem \"Keitara\" z \"Love Hiny\" – pracovitý, schopný a poctivý.\n\nMágové se ve světě \"Negimy!\" dělí na dvě hlavní skupiny — na \"západní mágy\" a na \"onmjó mágy\". \"Západní mágové\" (mezi které se řadí i Negi) používají v bojích své \"partnery\", což jsou lidé, s kterými uzavřeli kontrakt. Těmto partnerům pak mohou mágové předávat část svým magických sil a tak bojovat proti nepříteli. Naopak \"onmjó mágové\" v bojích využívají různé druhy démonů, které si vyvolávají před bojem.\n\nV sérii se často vyskytuje tzv. \"Pactio\" systém, který využívají \"západní mágové\". Tito mágové uzavírají kontrakty s dalšími lidmi, kteří jim pak pomáhají v boji. Jakmile je kontrakt s mágem uzavřen, dotyčná osoba se stává partnerem mága — \"Ministel Magi\" — a díky magii se stává mnohem silnější a odolnější. Jako důkaz, že byl kontrakt uzavřen, vzniká speciální karta, ve které je popsána osoba i její schopnost, kterou získala. Díky této kartě, kterou má mág i jeho partner, mohou oba telepaticky komunikovat a mág může na dálku vyvolat partnerovy schopnosti.\n\nMinistel Magi je však plně závislý na magii, kterou mu poskytuje mág. Jakmile je mág vyřazen z boje, nebo sám ukončí podporu svého partnera, Ministel Magi ztrácí své schopnosti a do dalšího \"vyvolání\" se opět stává obyčejným člověkem.\n\nNegi tak postupně uzavírá kontrakty se svými studentkami, které pak za něj bojují. Každá studentka má svoji zvláštní schopnost, která je závislá na její osobnosti. Tyto kontrakty, které Negi uzavírá, jsou však pouze dočasné. To znamená, že je lze kdykoliv zrušit. Oproti trvalým kontraktům, které jsou na \"celý život\" však mají časové omezení, které po vyvolání v boji dovoluje využít partnerových schopností pouze na omezenou dobu.\n\nUniverzita Mahora, ve které se odehrává většina děje mangy, je obrovský areál, kde se nachází velké množství základních, střední a vysokých škol. V areálu jsou koleje a ubytovny pro studenty, velké množství obchodů a různých budov. V areálu je i vlastní tramvajová doprava.\n\nVšechny budovy a větší nebo častěji používané objekty jsou vytvořeny jako 3D modely v počítači. Některé budovy mají reálný základ v existujících budovách po celém světě. Například v 8. díle mangy je ukázka model mostu, na kterém Negi a Evangeline svedli souboj. Jedná se o Brooklynský most v Manhattanu. Model je složen z přibližně 814 tisíc polygonů a jedná se tak o největší objekt, který se v manze objeví. Dalším příkladem je budova v italské zahradě Villa Garzoni. Budova se objeví v 10. díle mangy a je složena z asi 550 tisíc polygonů.\n\n\"Negima\" obsahuje velké množství postav, které jsou všechny podrobně představeny, jak se s nimi postupně Negi seznamuje. Čtenář tak poznává celou Negiho třídu 2-A (později 3-A), ve které jsou geniální i hloupější, sportovně založené i neohrabané studentky. Dokonce se v Negiho třídě vyskytují i ninjové, upíři, roboti, duchové, démoni a také marťani.\n\nNěkteré studentky ví o magii a o tom, že Negi je mág. Některé to zjistí později. S některými Negi uzavře tzv. \"dočasný kontrakt\" (\"probationary contract\" v anglické verzi mangy), který mágovi umožňuje předat část schopností svému pomocníkovi (tohoto se často využívá v bojích, kdy za Negiho bojují jeho studentky).\n\nKromě Japonska je manga vydávána i v USA, Velké Británii, Francii, Itálii, Německu, Norsku, Chorvatsku a dalších zemích. V ČR nebo SR zatím (ke dni 7.1.2010) série nevychází a tudíž ani neexistuje oficiální překlad. Existuje však neoficiální slovenský překlad, který tvoří fanoušci \"Negimy!\" a distribuují jej přes internet.\n\nOriginální manga i americký překlad od Del Rey obsahuje na konci každého dílu bonusový materiál (často označovaný japonským slovem \"omake\"). Jedná se o autorovy návrhy a popis jednotlivých postav, ukázky CGI modelů budov, tabulku oblíbenosti hlavních postav (založenou na hlasování fanoušků na internetu), fanoušky nakreslené obrázky a podrobné popisy některých kouzel. V anglickém překladu je navíc sekce \"poznámky překladatele\", ve které jsou vysvětleny některé skryté významy a detaily, ztracené překladem.\n\nManga je rozdělena do několika příběhů, které na sebe navazují:\n\n\nAnime adaptaci této mangy vytvořilo studio Xebec, režíroval ji Nagisa Mijazaki a na tvorbě se také podílel sám autor mangy, Ken Akamacu. Série má 26 dílů a od 6. ledna 2005 do 29. června 2005 ji vysílala televize TV Tokyo. Příběh v anime je velmi podobný manze, jen s drobnými rozdíly. Ke konci se pak série výrazně odchyluje od děje popsaného v manze a přináší vlastní dějovou linii. Anime bylo s některými změnami (byly překresleny některé scény a opraveny chyby) vydáno i na DVD.\n\nV srpnu 2008 vznikla třídílná OVA s názvem \"Mahó sensei Negima! Široki cubasa Ala Alba\" ( 魔法先生ネギま！～白き翼 ALA ALBA～), která se prodávala zároveň s 23. až 25. dílem mangy. Děj této série sleduje 176. až 183. kapitolu mangy. V září 2009 na tuto sérii přímo navazuje další čtyřdílná OVA s názvem \"Mahó sensei Negima! Mó hitocu no sekai\" ( 魔法先生ネギま！～もうひとつの世界～). Obě tyto série režíroval Akijuki Šinbó spolu s Kenem Akamacu.\n\nNa motivy této mangy vznikl v roce 2007 hraný seriál se stejnojmenným názvem, který natočilo studio Starchild. Poprvé se o hraném seriálu zmínil 18. května 2007 Ken Akamacu na svém blogu a později, 1. září 2007, byl na tiskové konferenci v Tokiu zveřejněn seznam všech 31 hereček, včetně třináctileté herečky jménem Jukina Kašiwa, která ztvárnila Negiho..\n\nPremiéra prvního dílu pak proběhla 3. října 2007 a postupně bylo v televizi TV Tokio odvysíláno 25 dílů. Později vyšel 26. díl jako bonus na DVD. Seriál nesleduje příběh mangy, ale představil vlastní dějovou linii.\n\n"}
{"id": "503940", "url": "https://cs.wikipedia.org/wiki?curid=503940", "title": "ZyMOS", "text": "ZyMOS\n\nZyMOS Corporation byl výrobce polovodičových součástek se sídlem v Sunnyvale, v americké Kalifornii. Navrhoval a vyvíjet zejména integrované obvody pro počítačovou grafiku (VGA).\n\nV roce 1987 představil POACH (PC-On-A-Chip) sérii multifunkčních čipů s názvoslovím 82x3x, první klon čipsetu IBM AT. Intel si brzy u ZyMOSu nechal licensovat tento čipset pro prodej procesorů Intel 80286.\n\n1. listopadu 1990 ZyMOS změnil své jméno na Appian Technology Inc..\n\n"}
{"id": "503946", "url": "https://cs.wikipedia.org/wiki?curid=503946", "title": "Torgau", "text": "Torgau\n\nTorgau (česky \"Torgava\" či \"Trhová\") je velké okresní město u řeky Labe v severozápadním Sasku v Německu. Jde o správní centrum oblasti Severní Sasko.\n\nMěsto se stalo nejznámější jako místo, kde se během druhé světové války setkala vojska USA a Sovětského svazu ve společném útoku na Německo dne 25. dubna 1945.\n\nMezi pamětihodnosti patří historické centrum města zrekonstruovaném po znovusjednocení Německa, muzeum piva, památník setkání sovětských a amerických jednotek na Labi a Sovětský vojenský hřbitov. Zámek Hartenfels z rané renesance je dominantou města. Kaple byla postavena v roce 1544 (dle návrhu Nickela Gromanna) a je spojením pozdní gotiky s ranou renesancí. Byla vysvěcena Martinem Lutherem 5. října 1544. Medvědi hnědí na paměť Albrechta Medvěda z rodu Askánců jsou stále chováni v hradním příkopě.\n\nPrvní obyvatelé byli Slované v osadě pojmenované Turguo. Pravděpodobně zde stál slovanský dřevěný hrad, který se nacházel pod dnešním zámkem Hartenstein. V 10. století padl pod tlakem Svaté říše římské a byl zde vybudován kamenný hrad, kolem kterého se začalo růst osídlení. Trhy zde byly známy od roku 1119. Město leželo na důležité obchodní stezce mezi Lipskem a Frankfurtem nad Odrou křižující řeku Labe u brodu na východ od Torgavy.\n\nTorgava patřila do vévodství Sasko-Wittenbersko. Protože poslední Askánský vévoda zemřel roku 1423 bez potomků, kurfiřti odsouhlasili předat Torgavu do rukou dynastie Wettinů, kteří si vybrali za rezidenci právě Torgavu.\n\nBěhem reformace v roce 1523 městská rada zavřela všechny vstupy. Občané Torgavy zničili malby a sochy svatých v kostelech a zaútočili na františkánský klášter.\n\nPrvní německá opera Heinricha Schütze \"Dafne\" měla premiéru na nádvoří zámku v Torgavě v roce 1627.\n\nMěsto je známo jako místo, kde se během druhé světové války setkala americká armáda, postupující ze západu, s jednotkami Rudé armády, postupujícími z východu, během útoku na Třetí říši dne 25. dubna 1945, který se nyní připomíná jako „Den Labe“. Tím bylo dosaženo Linie kontaktu mezi sovětskými a americkými jednotkami, ale nešlo o konečnou hranici okupačních zón. Torgava a její okolí sice byla obsazena jednotkami americké armády, v červenci 1945 však muselo být toto území předáno Rudé armádě na základě smlouvy o vymezení okupačních zón z jaltské konference. Po válce byl v roce 1949 natočen film \"Setkání na Labi\", v produkci Mosfilmu, o setkání obou armád.\n\n\n"}
{"id": "503947", "url": "https://cs.wikipedia.org/wiki?curid=503947", "title": "Lazar Kaganovič", "text": "Lazar Kaganovič\n\nLazar Mojsejevič Kaganovič (rusky \"Лазарь Мойсеевич Каганович\", Kabany, poblíž Radomyšle, Ruské impérium – 25. července 1991 Moskva) byl sovětský politik a blízký spolupracovník Josifa Stalina. Jeho bratrem byl politik Michail Kaganovič.\n\nKaganovič se narodil v roce 1893 židovským rodičům ve vesnici Kabany na Ukrajině. Nedokončil ani jednu třídu školy. Později jako původní profesi uváděl profesi obuvník, ale nebyl v oboru vyučen. V roce 1911 se připojil k bolševikům. V roce 1915 se stal Kaganovič komunistickým organizátorem v továrně na obuv, kde pracoval. Téhož roku byl zatčen a poslán zpět do Kaban. V květnu roku 1917 se Kaganovič stal vůdcem armádní organizace bolševiků v Saratově. Během říjnové revoluce byl vůdcem vzpoury v Homelu.\n\nV roce 1918 působil Kaganovič v Rudé armádě. V té době byl předsedou Nižněnovgorodské oblasti. V letech 1919–1920 byl také vůdcem Voroněžské gubernie. V roce 1922 působil Kaganovič v Turkmenistánu, kde byl jedním z vůdců bolševického tažení proti místním muslimským rebelům (bašmakům), a také vedl následující trestné výpravy proti místní opozici.\n\nV roce 1924 se stal Kaganovič členem ústředního výboru. V letech 1925–1928 byl Kaganovič vůdcem komunistické strany Ukrajinské SSR. Na Ukrajině byl znám svou přísnou politikou pronásledování kulaků (majetných rolníků) a odporem vůči umírněné politice Nikolaje Bucharina, který argumentoval ve prospěch pokojné integrace kulaků do socialismu. Když byl roku 1934 zvolen generálním tajemníkem místo Sergeje Kirova opět Stalin, Kaganovič do volby rozhodující měrou zasáhl. Podle pravidel kandidát, který měl méně nepřátelských hlasů, se stal generálním tajemníkem. Předtím, než Kaganovič volby zmanipuloval, dostal Stalin 292 nepřátelských hlasů, zatímco Kirov jen tři. Konečné výsledky po Kaganovičově zásahu ukázaly, že Stalin prošel jen se dvěma nepřátelskými hlasy.\n\nV roce 1930 se stal Kaganovič členem politbyra. Dohlížel na uskutečňování Stalinovy hospodářské politiky, včetně kolektivizace zemědělství a rychlé industrializace.\n\nVe třicátých letech Kaganovič organizoval stavbu moskevského metra (jedna síť nesla do roku 1955 jeho jméno). Během té doby dohlížel na ničení mnoha městských památek včetně katedrály Krista Spasitele. V roce 1932 vedl nelítostné potlačení dělnické stávky v Ivanově.\n\nKaganovič podporoval politiku kolektivizace a byl mu lhostejný hladomor na Ukrajině, při němž zemřely miliony Ukrajinců hlady. Podobná politika také způsobila enormní utrpení v sovětské středoasijské republice Kazachstánu, na Krymu, na Volze a dalších částech Sovětského svazu. Kaganovič cestoval na Ukrajinu, do středního Ruska, severního Kavkazu a Sibiře, a požadoval zrychlení kolektivizace a další represe proti kulakům. Kaganovič byl za hladomor na Ukrajině hodně zodpovědný.\n\nV letech 1935–1937 pracoval Kaganovič jako lidový komisař pro železnice. Ještě než začal velký teror, organizoval zatčení tisíců správců železnic a manažerů jako předpokládaných sabotérů.\n\nV letech 1937–1939 sloužil Kaganovič jako komisař pro těžký průmysl. V letech 1939–1940 sloužil jako komisař pro ropný průmysl. Každý z jeho úkolů byl spojen se zatýkáním, což mělo zlepšit disciplínu ve shodě se Stalinovou politikou.\n\nVe všech stranických konferencích požadoval Kaganovič zvětšené úsilí v pátrání a pronásledování špionů a sabotérů. Pro svou krutost ve výkonu Stalinových požadavků dostal přezdívku Železný Lazar.\n\nJedním z mnoha, kteří zahynuli během teroru, byl i Lazarův bratr, komisař leteckého průmyslu Michail Kaganovič. V roce 1941 Stalin prohlásil, že Michail sympatizoval s pravicí. Lazar Michailovi tuto událost oznámil telefonem. Ten den Michail spáchal sebevraždu.\n\nBěhem Velké vlastenecké války zastával Kaganovič pozici komisaře (člena vojenské rady) Severokavkazského frontu a Transkavkazského frontu. V letech 1943–1944 se stal opět komisařem pro železnice. V letech 1944–1947 byl Kaganovič komisařem pro stavební materiály. V roce 1947 se stal prvním ministrem Ukrajinské komunistické strany. Během let 1952–1957 byl prvním vicepremiérem rady ministrů.\n\nKaganovič byl znám vysokou pracovní výkonností, osobní loajalitou vůči Stalinovi a celkovým nedostatkem vlastních názorů. Ačkoli byl členem politbyra, začal po Stalinově smrti roku 1953 rychle ztrácet vliv. V roce 1957 se spolu s nekompromisními stalinisty Vjačeslavem Molotovem, Klimentem Vorošilovem a Georgijem Malenkovem účastnil nepodařeného stranického převratu proti Nikitovi Chruščovovi, který roku 1955 zahájil se svým spojencem Nikolajem Bulganinem proces destalinizace. Následkem neúspěšného převratu byl Kaganovič přinucen odejít z politbyra a ústředního výboru a dostal pozici ředitele malé uralské továrny na výrobu draslíku. V roce 1961 odešel do penze.\n\nLazar Kaganovič zemřel v 97 letech, těsně před zánikem Sovětského svazu. Byl posledním žijícím starým bolševikem. Je pohřben na Novoděvičím hřbitově v Moskvě.\n\n"}
{"id": "503964", "url": "https://cs.wikipedia.org/wiki?curid=503964", "title": "Shockleyův–Queisserův limit", "text": "Shockleyův–Queisserův limit\n\nVe fyzice určuje Shockleyův–Queisserův limit teoretickou maximální účinnost přeměny slunečního záření na elektřinu pro fotovoltaický článek s jedním p-n přechodem. Byl vypočítán v roce 1961 Williamem Shockleyem a Hansem Queisserem ze společnosti Shockley Semiconductor. Jedná se o jeden z nejdůležitějších limitujících faktorů při návrhu fotovoltaických článků.\n\nShockleyův–Queisserův limit závisí na šířce tzv. zakázaného pásu použitého polovodiče a použitém spektru záření (spektrum slunečního záření je jiné v kosmickém prostoru a jiné na zemském povrchu, kde kromě toho závisí na tom, zda je jasno nebo zataženo). K přeměně na elektřinu je plně využita pouze energie fotonů odpovídající šířce zakázaného pásu. Fotony s nižší energií buď článkem projdou nebo jsou v materiálu pohlceny bez užitku, jejich energie se přemění na teplo. U fotonů s vyšší energií je využita pouze část odpovídající šířce zakázaného pásu, přebytek energie se rovněž přemění na teplo. \n\nNapříklad pro krystalický křemík se šířkou zakázaného pásu 1,1 eV je Shockleyův–Queisserův limit mírně nad 30%. V praxi to znamená, že pokud dopadá na fotovoltaický článek sluneční záření o intenzitě 1000 W/m², může být na elektrickou energii přeměněno teoreticky kolem 300 W/m². Monokrystalické křemíkové články dosáhly laboratorní účinnosti 25±0,5 % již v roce 1999, v praxi dosáhly nejlepší panely s monokrystalickými křemíkovými články účinnosti 21,4±0,6 %. Rozdíl je způsoben zejména odrazem světla od povrchu panelu (skla), mezerami mezi jednotlivými články v panelu a částečným zakrytím aktivní plochy článků sběrnými elektrodami. Účinnost komerčních panelů nabízených na trhu je obvykle nižší než 20 %, hlavním důvodem je, že vývoj se zaměřuje přednostně na snížení jednotkové ceny (v Kč/Wp).\n\nVýše uvedené hodnoty platí za standardních testovacích podmínek, tj. při teplotě článků 25 °C, intenzitě záření 1000 W/m² a spektru AM 1,5 Global. Při nižších teplotách nebo vyšší intenzitě záření je teoretický limit účinnosti vyšší. \n\nShockleyův–Queisserův limit lze překonat použitím většího počtu p-n přechodů, přizpůsobení spektra záření použitému fotovoltaickému článku nebo zvýšením intenzity záření. Například dvouvrstvé články mohou dosáhnout teoreticky účinnosti 42 %, třívrstvé 49 %, limit pro nekonečný počet vrstev je 86 %. Rekordní dvouvrstvé články dosáhly účinnosti 25,8±1,3 %, třívrstvé 32,0±1,5 %. Koncentrátorové články se vyrábějí jednovrstvé i vícevrstvé. Jednovrstvé články z monokrystalického křemíku dosáhly účinnosti 27,6±1,0 % při 92násobné koncentraci záření, třívrstvé články dosáhly 43,5±2,6 %. Mezi technologie, které mění spektrum dopadajícího záření patří například termofotovoltaika. \n"}
{"id": "503966", "url": "https://cs.wikipedia.org/wiki?curid=503966", "title": "Časopis Matice moravské", "text": "Časopis Matice moravské\n\nČasopis Matice moravské je odborný historický časopis s dlouholetou tradicí vydávaný Maticí moravskou. Byl založen v roce 1869 a s krátkými přestávkami (1883-1890, 1941-1942, 1944-1945) vychází až dodnes. Časopis vychází dvakrát ročně a přispívají do něj přední odborníci nejen z Česka, ale i z Evropy. Už od doby první republiky je časopis recenzovaným periodikem.\n\nHlavními redaktory časopisu v minulosti byli významní historikové jako Vincenc Brandl, František Kameníček, Otakar Odložilík, Jindřich Šebánek, Jan Janák aj.\n\n\n"}
{"id": "503969", "url": "https://cs.wikipedia.org/wiki?curid=503969", "title": "Martinovice", "text": "Martinovice\n\nMartinovice je místní část obce Sukorady. Nachází se asi 1,5 km na severovýchod od Sukorad v okrese Mladá Boleslav, kraj Středočeský. Je zde evidováno 29 adres.\nKe dni 10. 9. 2007 zde žilo 52 obyvatel. Okrajem vesnice prochází silnice I/16. Před vesnicí se nachází čerpací stanice.\nVe vesnici jsou dva autobazary a jeden karavanbazar.\n\nJednou za čas se ve zdejším rybníku (na kterém se v zimě bruslí) konají závody v rybolovu.\nBlízko za vesnicí se nachází Martinovický les se dvěma rybníky a na konci vesnice také televizní vysílač.\n\n"}
{"id": "503970", "url": "https://cs.wikipedia.org/wiki?curid=503970", "title": "Rychlé rande", "text": "Rychlé rande\n\nRychlé rande (původně anglicky \"Speed dating\" či \"Speeddating\") je novodobá forma seznámení, kterou vymyslel americký rabín Yaacov Deyo, který chtěl zvýšit počet židovských svateb. Tento způsob seznámení se brzy rozšířil i do ostatních sociálních skupin. Jedná se o seznámení naživo, kde se sejdou muži a ženy většinou v podobné věkové kategorii, ženy se usadí ke stolu a muži k nim přisednou. Mají vždy jen několik málo minut (obvykle 5–10) na to, aby se navzájem poznali. Po těchto několika minutách se muži přesunou k dalšímu stolu k jiné ženě. Oba si pak navzájem zhodnotí, zda si padli do oka či ne. Jakmile se všichni takto prostřídají, odevzdají výsledky pořadatelům a ti pak těm, kteří si navzájem padli do oka, předají kontakty. V České republice již funguje několik takovýchto seznamovacích agentur.\n"}
{"id": "503971", "url": "https://cs.wikipedia.org/wiki?curid=503971", "title": "Jekatěrina Podkopajevová", "text": "Jekatěrina Podkopajevová\n\nJekatěrina Podkopajevová ( ) (* 11. června 1952, Moskva) je bývalá sovětská a později ruská atletka, jejíž specializací byla trať na 1500 metrů.\n\nJe dvojnásobnou halovou mistryní světa a dvojnásobnou halovou mistryní Evropy. Na prvním mistrovství světa v atletice v Helsinkách 1983 vybojovala dvě medaile. K bronzové medaili z patnáctistovky přidala bronz také z půlky. Reprezentovala na letních olympijských hrách v Barceloně 1992, kde doběhla ve finále na osmém místě v čase 4:02,03.\n\n"}
{"id": "503976", "url": "https://cs.wikipedia.org/wiki?curid=503976", "title": "Revivim", "text": "Revivim\n\nRevivim ( רְבִיבִים, doslova „Kapky rosy“) je vesnice typu kibuc v Negevské poušti v jižním Izraeli. Nachází se asi hodinu a půl cesty jižně od Beerševy a spadá do správní oblasti oblastní rady Ramat ha-Negev.\n\nSpolečenství kibucu bylo založené v roce 1938 v Rišon le-Cijon patnácti mladými imigranty z Rakouska, Itálie a Německa, kteří byli všichni členové skautského hnutí ha-Noar ha-Oved ve-ha-Lomed. Všichni zároveň získali praxi v kibucu Givat Brenner. Samotný kibuc byl založen 7. července 1943 jako jedna ze tří rozhleden ( \"Three lookouts\", hebrejsky שלושת המצפים‎, \"Šlošet ha-Micpim\") a původně se jmenoval Tel ha-Cofim (doslova „Skautský kopec“). Podle jiného zdroje došlo k založení osady 28. července 1943. Později byl Berlem Kacnelsonem přejmenován na Revivim, což byl název časopisu vydávaný Josefem Chajimem Brennerem (po něm je pojmenovaný kibuc Givat Brenner). Název, který v hebrejštině znamená „Kapky rosy,“ pochází z žalmu 65:12, kde se praví „Ty svou dobrotou celý rok korunuješ, ve tvých stopách kane tučnost.“\n\nV době svého založení byl Revivim nejjižnější židovskou osadou a půdu na jeho založení sionisté zakoupili od náčelníka beduínského kmene Azazma Salama ibn Saída. Gilbert (2002) popisuje prvotní zájmy zakladatelů této židovské osady:\nV listopadu 1947 byl kibuc obklíčen ozbrojenými beduíny a kromě radiového spojení byl odříznut od okolního světa. Tato situace se zároveň stala precedentem, neboť se v Haganě po obklíčení Revivim začaly ozývat názory, že by mělo dojít k evakuaci izolovaných osad v Negevské poušti. To však rezolutně odmítl David Ben Gurion, který Negev pokládal za „nedílnou součást židovské Palestiny a centrum budoucí kolonizace a růstu.“ Tento kibuc se stal impulsem pro změnu obrany negevských kibuců: „měly by být vyzbrojeny zbraněmi, jež bude možné ušetřit jinde. Pokud budou k dispozici posily, měly by jim být poslány.“ Revivim však doplatil na svou vzdálenost, neboť ležel mimo dosah úderných jednotek Palmach a byl odkázán pouze sám na sebe.\n\nKoncem 40. let měl kibuc 22 obyvatel a rozlohu katastrálního území 5 000 dunamů (5 kilometrů čtverečních).\n\nPro ekonomiku kibucu je důležité zemědělství, zejména pak pěstování olivovníků, které jsou zavlažovány zdejší brakickou vodou. Díky využívání brakické vody patří mezi průkopníky v oboru. Místní olivový olej vyhrál několik ocenění. Je zde rovněž mléčná, slepičí a rybí farma.\n\nKromě zemědělství se členové kibucu též věnují různým průmyslovým odvětvím, včetně výroby vstřikovacích systémů (\"Raviv\") a výroby potrubních systémů pohonných hmot (\"Raval\").\n\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Revivim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Osídlení v tomto regionu je etnicky převážně židovské. Přímo na jižním okraji vesnice ale začíná rozsáhlý shluk rozptýlených příbytků arabských beduínů v lokalitě zvané Bir Hadadž, kterou obývají cca 4000 polokočovných beduínů. Tato osada nebyla dlouho oficiálně uznána, přestože o to usilovali její obyvatelé i úřady Oblastní rady Ramat ha-Negev. Později se dočkala uznání a byla začleněna do Oblastní rady Abu Basma.\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1045 lidí. Během roku 2014 populace stoupla o 3,2 %.\n\n"}
{"id": "503984", "url": "https://cs.wikipedia.org/wiki?curid=503984", "title": "Argyronome ruslana", "text": "Argyronome ruslana\n\nArgyronome ruslana je motýl z čeledi babočkovití. Žije ve východní Číně, vnějším Mandžusku, Koreji a Japonsku.\n\nLarvy žijí na violkách.\n\nJsou zaznamenány dva poddruhy:\n"}
{"id": "503986", "url": "https://cs.wikipedia.org/wiki?curid=503986", "title": "Mezinárodní matematická unie", "text": "Mezinárodní matematická unie\n\nMezinárodní matematická unie (IMU) je mezinárodní nevládní nezisková organizace věnující se celosvětové spolupráci v oblasti matematiky. IMU je členem Mezinárodní rady pro vědu (ICSU) a podporuje Mezinárodní kongres matematiků. Jejími členy jsou národní organizace matematiky v 65 zemích světa. IMU byla založena v roce 1919, roku 1936 byla rozpuštěna a znovu obnovena v roce 1951. Předsedou Unie je László Lovász.\n"}
{"id": "503989", "url": "https://cs.wikipedia.org/wiki?curid=503989", "title": "NGC 51", "text": "NGC 51\n\nNGC  51 je čočková galaxie vzdálená od nás zhruba 248 milionů světelných let nacházející se v souhvězdí Andromedy.\n\n"}
{"id": "503991", "url": "https://cs.wikipedia.org/wiki?curid=503991", "title": "Spasitel (Simpsonovi)", "text": "Spasitel (Simpsonovi)\n\nSpasitel (orig. \"Santa's Little Helper\") je pes rodiny Simpsonových ze stejnojmenného seriálu.\n\nV seriálu se objevil již v prvním dílu I. série. Homer nedostal v elektrárně prémii na dárky a kvůli Bártovi nezbyly ani žádné Marginy úspory. Proto šel Homer pracovat jako Santa Claus do obchodního domu, kde si vydělal pouze 13 dolarů. Poté potkal Barnyho, se kterým navštívil chrtí dostihy. Vsadil na psa s číslem 8 jménem \"Spasitel\", jenž ovšem doběhl na posledním místě. Při odchodu ze stadiónu zaslechl něčí hlas, jak vyhání psa, na kterého si vsadil. Rozhodl si vzít Spasitele domů a dát ho Marge ve formě dárku, která za něj byla ráda.\n\nSpasitel je spolu s kočkou Sněhulkou mazlíčkem Simpsonových (hlavně Barta).\nV epizodě Dva tucty a jeden chrt se zamiluje do závodní feny (má stejně jako Spasitel číslo 8) a má s ní 25 štěňat (Rover, Fido, Rex, Spot, Rover II, Fido II, Rex II, Cleo, Dave, Jay, Paul, Branford, Dave II, Jay II, Paul II, Branford II, Sleepy, Dopey, Grumpy, Donner, Blitzen, Grumpy II, King, Queenie, Prince a The Puppy Formerly Known As Prince), ze kterých si chce pan Burns ušít smoking.\n\nNěkdo ho vyfotografoval, jak pije pivo, a stal se z něho maskot pivovaru Duff pod jménem \"Suds McDuff\".\n\n\nObjevil se skoro ve všech epizodách, následující výčet obsahuje ty, ve kterých měl hlavní roli.\n\n"}
{"id": "503992", "url": "https://cs.wikipedia.org/wiki?curid=503992", "title": "NGC 52", "text": "NGC 52\n\nNGC 52 je spirální galaxie vzdálená od nás zhruba 248 milionů světelných let v souhvězdí Pegase.\n\n"}
{"id": "503994", "url": "https://cs.wikipedia.org/wiki?curid=503994", "title": "Štern", "text": "Štern\n\nPříjmení Štern nosí více různých osobností:\n\n\n\n"}
{"id": "503996", "url": "https://cs.wikipedia.org/wiki?curid=503996", "title": "Luca Turilli (hudební skupina)", "text": "Luca Turilli (hudební skupina)\n\nLuca Turilli je italsko německá symfonicko-power metalová kapela, kterou založil stejnojmenný kytarista z kapely Rhapsody, nyní Rhapsody of Fire, v roce 1999.\n\nSoučasní členové\n\n\nBývalí členové\n\n\n\n"}
{"id": "504000", "url": "https://cs.wikipedia.org/wiki?curid=504000", "title": "NGC 53", "text": "NGC 53\n\nNGC 53 je spirální galaxie vzdálená od nás zhruba 248 milionů světelných let a nacházející se v souhvězdí Tukana. Ve středoevropských zeměpisných šířkách není pozorovatelná.\n\n"}
{"id": "504005", "url": "https://cs.wikipedia.org/wiki?curid=504005", "title": "CZ 75 P-07 Duty", "text": "CZ 75 P-07 Duty\n\nPistole CZ 75 P-07 Duty je výrobek České zbrojovky Uherský Brod (CZUB) uvedená na trh v roce 2009. Jedná se o samonabíjecí pistoli kompaktní velikosti ráží 9 mm Luger, .40 S&W, 9 mm Browning, nebo 9x21mm IMI s plastovým rámem, ocelovým závěrem a uzamykáním hlavně modifikovaným Browningovým systémem kvadratickým koncem hlavně do zvětšeného výhozního okénka. Pistole je vybavena spoušťovým mechanismem SA/DA (typ CZ Omega). Kapacita zásobníku je 16 nábojů 9 mm Luger. Ovládací prvky tvoří záchyt závěru (střelecká pohotovost) a vnější mechanická pojistka, která lze snadno zaměnit za páku vypouštění kohoutu. Dalšími pojistnými prvky je blokace úderníku (pádová pojistka) a bezpečnostní ozub bicího kohoutu. V přední části plastového rámu pod hlavní je lišta MIL-STD-1913, na kterou lze upevnit taktickou svítilnu nebo laserový zaměřovač. V roce 2013 nahrazena novým modelem CZ P-07, zmizel odkaz na CZ 75 a označení Duty.\n\n"}
{"id": "504006", "url": "https://cs.wikipedia.org/wiki?curid=504006", "title": "NGC 54", "text": "NGC 54\n\nNGC 54 je spirální galaxie v souhvězdí Velryby. Je menší než Mléčná dráha, v průměru měří 90 000 světelných let.\n\n"}
{"id": "504010", "url": "https://cs.wikipedia.org/wiki?curid=504010", "title": "Jean de Brébeuf", "text": "Jean de Brébeuf\n\nSvatý Jean de Brébeuf (zvaný též Apoštol Huronů, samotnými Huróny nazývaný Echon - Léčivý strom; 25. březen 1593 – 16. březen 1649) byl jezuitským misionářem, který strávil téměř čtvrt století v Nové Francii (Kanada). Působil především u kmenového svazu Huronů a svou mučednickou smrtí si vysloužil kanonizaci. Je také jedním se svatých patronů Kanady.\n\nBrébeuf se narodil v Condé-sur-Vire v Normandii ve Francii. Byl strýcem básníka Georgese de Brébeuf. Studoval v Caen a v roce 1617 se stal jezuitou. Z řádu byl téměř vyloučen, protože se nakazil tuberkulózou a nějakou dobu nemohl ani studovat ani učit. V roce 1622 byl vysvěcen na kněze a další tři roky byl řádovým správcem v Rouenu. V roce 1625 požádal o své přeložení do misie v Nové Francii.\n\nV červnu 1625 dorazil do Nové Francie. Krátce po příjezdu žil několik měsíců s místními Montagnaisy v okolí Quebecu. Již v roce 1626 byl vybrán jako misionář k Hurónům, ale roku 1629 musel misii opustit, neboť Kanadu načas dobyli Angličané. Během těchto prvních 3 let se seznámil s huronskou kulturou a jazykem, přeložil do huronštiny katechismus, ale zatím neměl žádné konvertity. V červenci 1634 se opět se dvěma druhy vydal na cestu do Hurónie. Putování bylo 800 mil dlouhé (cca 1 měsíc) a přinášelo s sebou mnoho nebezpečí a strádání. Jak píše sám Brébeuf: „\"občas jsem byl tak unavený, že mi tělo vypovídalo službu\"“. Mezi Huróny a posléze i Neutrály působil bez přerušení do roku 1642, kdy se vrátil načas do Quebecu. Léta strávená u Hurónů byla velmi obtížná, Brébeuf a další misionáři byli mnohokrát fyzicky inzultováni svými hostiteli, kteří je (nutno podotknout že často oprávněně) považovali za zdroj nákaz, jež v Hurónii chronicky řádily od poloviny 30. let. V roce 1644 se k Hurónům přesto vrátil. Spolu s několika dalšmi jezuity vytvořili komunity huronských konvertitů, jejichž počet postupně narostl na mnoho stovek. (kmenový svaz Huronů čítal v 40. letech asi 10 000 lidí)\n\nNa obzoru se však objevila nová velká hrozba. Irokézové, kteří byli do 30. let spíše v defenzívě (bobří války, smuteční války), začali provádět rozsáhlé útočné operace proti Huronům, Algonkinům a Francouzům, kterým tito nebyli schopni čelit. V roce 1648 vyvrátili hurónské vesnice (misie) Saint-Joseph a Saint-Michel. V březnu 1649 udeřilo téměř 1200 irokézských bojovníků znovu a při útoku na vesnici Saint-Louis zajali mj. Jeana Brébeufa a jeho kolegu Gabriela Lalemanta. Irokézové - jednalo se i o zajaté a posléze mezi Irokéze adoptované Hurony - poté podrobili jezuitu velmi brutálnímu mučení. Jeho osud popsal velmi sugestivně jeho pomocník (donné) Christophe Regnault: „\"Otec de Brébeuf měl své nohy a paže zbavené masa až na kost. Viděl jsem a dotknul se množství velkých puchýřů, jež měl na mnoha místech svého těla, způsobených vařící vodou, kterou na něj tito barbaři nalili, aby se vysmáli svatému křtu. Viděl jsem a dotknul se zranění způsobených pásem kůry plným smůly a pryskyřice, jež opékala celé jeho tělo. Viděl jsem a dotknul se popálenin od obojku z rozžhavených seker položených na jeho ramena a břicho. Viděl jsem a dotknul se jeho rtů, které mu uřízli, protože neustále mluvil o Bohu, když mu způsobovali utrpení. Viděl jsem a dotknul jsem se všech částí jeho těla, které obdrželo nejméně dvě stě ran od klacků. Viděl jsem a dotknul se vršku jeho skalpované hlavy. Viděl jsem a dotknul se otvoru, který mu tito barbaři udělali, aby vyrvali jeho srdce ... dotknul jsem se všech ran na jeho těle, tak jak nám to divoši nařídili.\"“ Brébeufův přítel Paul Raguenau později napsal, že jezuita vydržel celé mučení se stoickým klidem. S Brébeufem byl umučen i Lalemant.\n\nBrébeufovo tělo bylo objeveno o několik dní později. Z kostí se staly relikvie. Zbytek byl spolu s Lalemantem uložen do rakve a nyní spočívá v kostele svatého Josefa v rekonstruované misii \"Sainte-Marie among the Hurons\" poblíž Midlandu v Ontariu. V roce 1930 byl Brébeuf kanonizován, spolu s dalšími sedmi kanadskými misionáři. Jeho svátek, jakožto hlavního svatého patrona Kanady je slaven 19. října. Po Brébeufovi je pojmenováno několik škol a kolejí. Některé zdroje uvádějí, že Brébeuf je autorem pojmenování lacrosse pro známou míčovou hru severoamerických Indiánů, neboť jejich hrací hole mu připomínaly biskupskou berlu (la crosse).\n\nJezuité měli povinnost podávat každoročně zprávu o stavu misie svému představenému (Supérieur) do Montrealu či Quebecu. Ten shromážděné relace posílal do Paříže, kde část z nich publikovali jako \"Les relations des Jésuites\". Ani Brébeuf nebyl výjimkou. Jeho zprávy jsou velmi cenným zdrojem informací o Huronech a některých okolních etnikách, především pak relace z roku 1636, která byla publikována například v Reuben G. Thwaites (ed.), \"The Jesuit Relations and Allied Documents. Travels and Explorations of Jesuit Missionares in New France, 1610-1791\", 73 sv., Cleveland 1896-1901. ( a ), jako 10. svazek.\n\n"}
{"id": "504011", "url": "https://cs.wikipedia.org/wiki?curid=504011", "title": "Kirjat Ata", "text": "Kirjat Ata\n\nKirjat Ata ( קריית אתא, v oficiálním přepisu do angličtiny Qiryat Atta, přepisováno též Kiryat Ata) je město v Izraeli, v Haifském distriktu.\n\nLeží v nadmořské výšce 5 metrů v aglomeraci Haify, cca 12 kilometrů východně od jejího centra. Kirjat Ata je součástí hustě zalidněného sídelního pásu takzvaných \"Krajot\", tedy rezidenčních městských sídel lemujících vlastní Haifu v prostoru Haifského zálivu. V bezprostředním okolí města se rozkládají ale i zbytky intenzivně obhospodařované zemědělské krajiny. Západně od obce začíná krátký vodní tok Nachal Gdora, který pak u Haify ústí do řeky Kišon. Osídlení v tomto regionu je v naprosté většině židovské, pouze dál na východ začínají arabská města v Galileji jako například Šfar'am.\n\nKirjat Ata je na dopravní síť napojena pomocí lokální silnice číslo 780, která na jihu ústí do dálnice číslo 70, jež slouží jako jihovýchodní obchvat obce a zároveň odvádí kapacitní dopravu směrem k centru Haify. Západním směrem pak uliční síť Kirjat Ata přímo navazuje na další sídla v aglomeraci Haify. Vede tudy dálnice číslo 44. Tu by měla nahradit budovaná dálnice číslo 22, která má spojit centrum Haify se severními předměstími Krajot. Čtyřkilometrový úsek od Haifského přístavu k ústí řeky Kišon byl dokončen roku 2005, zbývajících 15 kilometrů ještě zbývá dostavět. Již v roce 2009 ale byly stavební práce zadány na základě výběrového řízení firmě Šafir.\n\nKirjat Ata byla založena roku 1925. Respektive onoho roku byla založena osada Kfar Ata (כפר עטה), jejímž sloučením s osadou Kirjat Binjamin (קרית בנימין) založenou roku 1937 provedeným roku 1965 vznikla nynější obec v stávajících hranicích a se stávajícím jménem.\n\nKfar Ata vznikla v době čtvrté aliji. Nákupy potřebných pozemků v této oblasti tehdy prováděla americká organizace Kehilat Cijon (קהילת ציון). Vlastními zakladateli osady ale byli Židé z Polska. Jejich zástupci v zimě 1924 prováděli společně s Jehošu'ou Chankinem obhlídku zdejšího regionu, který byl tehdy bahnitým močálem. Delegace se nicméně rozhodla, že od zdejších arabských majitelů vykoupí 10 000 dunamů (10 kilometrů čtverečních) zemědělské půdy. Na podzim 1925 se tu pak usadili první stálí obyvatelé. Až do roku 1927 přitom na zdejších pozemcích přebývali někteří arabští nájemci půdy, kteří pak byli vysídleni. Osadníci čelili potížím, protože jim chybělo zemědělské vzdělání. Většina z nich se v původním bydlišti zabývala obchodem. Roku 1926 navíc na vesnici dopadla ekonomická krize, která tehdy zasáhla celou britskou Palestinu. Někteří obyvatelé odešli a vrátili se do Polska. Jiní, kteří zde předem zakoupili pozemky, se vůbec nepřistěhovali. Počet obyvatel obce klesl ke 20. V roce 1929 navíc v Palestině vypukly arabské nepokoje. Vesnice Kfar Ata a nedaleká Kfar Chasidim kvůli tomu vytvořily společný signalizační a obranný systém. V srpnu 1929 přesto došlo k útokům na tyto vesnice a zdejší židovské obyvatelstvo muselo být částečně evakuováno.\nPo roce 1930 se růst obce obnovil. Roku 1935 zde byla otevřena první základní škola. Zároveň došlo v Haifském zálivu k zřízení několika dalších židovských sídel, která se propojovala do souvislého bloku. Roku 1933 dokončily britské úřady výstavbu nové silnice Haifa-Šfar'am. Roku 1937 vznikla jihozápadně od Kfar Ata nová osada Kirjat Binjamin s vysokým věžovitým zásobníkem na vodu jako svou dominantou. Plány na její rychlý rozvoj ale selhaly kvůli propuknutí dalšího arabského povstání po roce 1936. Některé pozemky v této osadě zůstávaly nevyužité a teprve roku 1951 byla Kirjat Binjamin povýšena na místní radu (malé město). Už roku 1941 získala statut místní rady Kfar Ata, která do té doby fungovala jako soukromě hospodařící zemědělská vesnice typu mošava.\n\nBěhem první arabsko-izraelské války v dubnu 1948 ovládly okolí Kfar Ata židovské síly a dobyly i okolní arabské vesnice. Vesnice Wa'arat al-Sarris, která se nacházela na severním okraji nynějšího města Kirjat Ata byla vysídlena a její zástavba zničena. Šlo o menší sídlo, ve kterém k roku 1948 žilo 220 obyvatel (populace této arabské vesnicevýrazně poklesla již během 30. let 20. století). Její součástí byla i osada \"Khirbat Sa'sa\", rovněž roku 1948 vysídlená. Část správního území těchto zaniklých obcí pak byla připojena ke Kfar Ata. V červenci 1948 pak izraelská armáda dobyla i sousední arabské město Šfar'am (to ale nebylo vysídleno) a celou centrální část Galileje.\n\nV poválečném období byl dokončen proces proměny Kfar Ata ze zemědělské v městskou obec. Již od 30. let se zde usazovaly průmyslové podniky, zejména ביח\"ר \"אתא - svého času největší textilní továrna v Izraeli s 1600 zaměstnanci. Přišla sem řada židovských imigrantů, pro které zde vyrostl provizorní tábor (Ma'abara). V roce 1965 pak došlo ke sloučení Kfar Ata a Kirjat Binjamin do jedné obce pod názvem Kirjat Ata, která pak roku 1969 získala status města. U města se nachází průmyslová zóna s 241 firmami.\n\nPodle údajů z roku 2009 tvořili naprostou většinu obyvatel Židé - cca 47 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 50 600 osob).\n\nKirjat Ata je větší sídlo městského typu s trvalým růstem, který se ale počátkem 21. století zpomalil. K 31. prosinci 20143 zde žilo 54 300 lidí. V 90. letech zažilo Kirjat Ata příliv židovských přistěhovalců z bývalého SSSR, což vedlo některé místní náboženské autority ke kritice. Hlavní městský rabín Schulsinger prohlásil, že městu hrozí kvůli výrazně sekulárním přistěhovalcům úpadek a že Kirjat Ata začíná připomínat spíš předměstí Oděsy. Populace města má výhledově dosáhnout 100 000.\n\n"}
{"id": "504016", "url": "https://cs.wikipedia.org/wiki?curid=504016", "title": "Spád", "text": "Spád\n\nSpád je podíl rozdílu dvou hodnot jedné veličiny a rozdílu dvou hodnot veličiny druhé, přičemž první veličina se obvykle zmenšuje a druhá zvětšuje.\n\nPokud jsou obě veličiny totožné, například délka, teplota, elektrický potenciál, je spád o udáván v procentech nebo v promile. Vztažnou soustavou může být jak prostor, který rozdíl dvou navzájem různách prostorových bodů nebo i čas (případně jejich vzájemná kombinace).\n\nPředstavuje pokles výšky se vzdáleností a bývá obvykle udáván jako poměr techto hodnot, ačkoli ho lze udávat i úhlem.\n\n\nSlovo má je používáno i v přeneseném významu, kdy často vyjadřuje rychlý průběh nějaké události či děje – viz frazelogizmus: události nabraly rychlý spád.\n\n"}
{"id": "504019", "url": "https://cs.wikipedia.org/wiki?curid=504019", "title": "NGC 55", "text": "NGC 55\n\nNGC 55 (také známá jako Caldwell 72) je spirální galaxie v souhvězdí Sochaře vzdálená od Země přibližně 6,3 milionů světelných let. Spolu s NGC 300, která leží v podobné vzdálenosti, patří mezi galaxie nejbližší k Místní skupině galaxií a pravděpodobně leží mezi naší Galaxií a Skupinou galaxií v Sochaři. Se svým průměrem okolo 45 000 světelných let má asi poloviční velikost než naše vlastní Galaxie. Objevil ji australský astronom James Dunlop 4. srpna 1826.\n\nNa obloze se nachází v jižní části souhvězdí Sochaře u hranice se souhvězdím Fénixe, 15 stupňů jihozápadně od Galaxie Sochař a 3,5° severozápadně od hvězdy Ankaa (α Phe) s magnitudou 2,4. Úhlová velikost její delší strany zhruba odpovídá velikosti Měsíce při pohledu ze Země. Již v dalekohledu o průměru 5 palců (12,7 cm) by mělo jít rozpoznat základní tvary galaxie. Ve střední Evropě vychází pouze těsně nad obzor a severně od 51° severní šířky není viditelná vůbec. 8 stupňů východně leží galaxie NGC 300.\n\nPříručka \"Webb Society Deep-Sky Observer's Handbook\"\npopisuje NGC 55 následovně: \"Díváme se na ni téměř z boku, má nesymetrický vzhled a známky prachových pásů poblíž výduti, která je rozptýlená a poněkud protažená s ostrou jižní hranou. Jihovýchod výduti je silně zakřiven a ohraničen čtyřmi nebo pěti slabými uzlíky. Severní hrana je ostrá.\" Burnham ji nazval \"výjimečnou galaxií jižní oblohy\", která trochu připomíná zmenšený Velký Magellanův oblak.\n\nNGC 55 a NGC 300 byly často řazeny mezi členy Skupiny galaxií v Sochaři, což je blízká skupina galaxií ve stejnojmenném souhvězdí. Ovšem nová měření jejich vzdáleností naznačují, že tato dvojice leží v popředí této skupiny a mimo její dosah.\n\nTato dvojice je pravděpodobně navzájem gravitačně vázána.\n\n\n"}
{"id": "504023", "url": "https://cs.wikipedia.org/wiki?curid=504023", "title": "Laurence Rees", "text": "Laurence Rees\n\nLaurence Rees (* 1957) je britský historik, dokumentarista a autor pěti publikací s válečnou tematikou. \n\nJe autorem a producentem televizního seriálu BBC/PBS \"Druhá světová válka: Za Zavřenými dveřmi.\" Seriálu předcházely úspěšné knihy a televizní dokumentární seriály \"Nacisté: Varování dějin\", \"Válka století\", \"Hrůza na Východě a Osvětim: Nacisté a konečné řešení.\"\n\nRees je držitelem mnoha knižních cen včetně Griersonovy ceny a ceny Britského sdružení filmových a televizních umělců (BAFTA). V roce 2006 se jeho práce \"Osvětim: Nacisté a konečné řešení\" stala historickou knihou roku. S příznivým ohlasem se v roce 2007 setkala i Reesova kniha \"Their darkest hour\" (\"Jejich nejtemnější hodina\"), sbírka rozhovorů s pamětníky druhé světové války. Lawrence Rees vystudoval historii na Oxfordské univerzitě a působí jako vedoucí redaktor historických dokumentárních pořadů televize BBC.\n\n"}
{"id": "504029", "url": "https://cs.wikipedia.org/wiki?curid=504029", "title": "Československá živnostensko-obchodnická strana středostavovská", "text": "Československá živnostensko-obchodnická strana středostavovská\n\nČeskoslovenská živnostensko-obchodnická strana středostavovská, též Československá živnostensko-obchodnická strana středostavová byla liberální středo-pravicová politická strana působící v letech 1908–1938 (případně už od 1906) v Rakousko-Uhersku a následně v Československu. Strana hájila názory drobných a středních podnikatelů.\n\nPolitická strana českoslovanského živnostenstva byla založena 20. dubna 1908 v Prostějově, politické ústředí měla strana původně v Olomouci, kde sídlila redakce \"Živnostenského zpravodaje\". V nevoleném Revolučním národním shromáždění stranu zastupoval jako jediný zástupce Rudolf Mlčoch, jenž hospitoval v poslaneckém klubu sociální demokracie. \n\nMezi nejvýznamnější osobnosti patřili Josef V. Najman a Rudolf Mlčoch, kteří vykonávali funkce ministrů v několika tehdejších československých vládách (1925–1932, 1935–1938), včetně tzv. panské koalice (1926–1929). Tiskovým orgánem strany byl deník \"Reforma\", od roku 1931 \"Národní střed\".\n\nV roce 1937 konala strana svůj sjezd 20. června v Uherském Hradišti při příležitosti Výstavy Slovácka.\n\nStrana zanikla v roce 1938 vstupem do Strany národní jednoty, po okupaci její členové přistoupili k Národnímu souručenství. Ačkoliv se ani Rudolf Mlčoch, ani další vedoucí představitelé neprovinili samotnou kolaborací, dle Košického vládního programu z dubna 1945 již nebylo povoleno stranu obnovit. Z bývalých členů strany zasedli v letech 1945-48 v parlamentu Eduard Fusek (zvolen do pražského zastupitelstva v roce 1938) a Jan Horák (senátor 1935-39) za lidovce, František Přeučil za národní socialisty a Alexander Vido za slovenskou Demokratickou stranu.\n\nVolební výsledky strany do poslanecké sněmovny. Počet hlasů a mandátů je za celou ČSR, v roce 1920 mimo Těšínska a Podkarpatské Rusi.\n1920: Karel Anděl, František Horák, Rudolf Mlčoch, Josef Václav Najman, Josef Pastyřík, Václav Vávra, (po odchodu z ČSS hospitoval v roce v 1921 do zbavení mandátu v poslaneckém klubu Vladimír Drobný) \n\n1925: Karel Anděl, Alois Beneš, František Horák, Václav Hýbner, Antonín Jiráček, František Kyncl, Rudolf Mlčoch, Josef Václav Najman, Josef Náprstek, František Ostrý, František Pechman, Jan Pekárek, Václav Vávra \n\n1929: Alois Beneš, František Horák (+1933, nahradil jej Jan Pelnář), Václav Hýbner (rezignoval 1934, nahradil jej Josef Oliva), Antonín Jiráček, Ján Líška, Rudolf Mlčoch, Josef Václav Najman, Josef Náprstek (+1931, nahradil jej Emanuel Kejmar), František Ostrý, František Pechman, Jan Pekárek, Václav Vávra \n\n1935: Alois Beneš, Štěpán Habarta, Karel Chalupa, Antonín Jiráček, Emanuel Kejmar, Ján Líška, Josef Luka, František Michálek, Rudolf Mlčoch, Josef Václav Najman (+1937, nahradil jej Emanuel Haninger), Josef Oliva, František Ostrý, Jan Pekárek, Bohuš Rodovský, Jan Slavíček, Emanuel Šedý, Václav Vávra\n\nVolební výsledky strany do senátu. Počet hlasů a mandátů je za celou ČSR, v roce 1920 mimo Těšínska a Podkarpatské Rusi.\n\n1920: Jan Kotrba, Josef Thoř, Emanuel Trčka \n\n1925: Bohuš Kianička, Jan Kotrba, Josef Thoř, Emanuel Trčka, Josef Pastyřík, Julius Sláma \n\n1929: Bohuš Kianička, Jan Kotrba, Josef Thoř, Emanuel Trčka (rezignoval 1932, nahradil jej Jaroslav J. Horák), Josef Pastyřík, Julius Sláma \n\n1935: Otakar Bas, Jan Horák, Bohuš Kianička (+1938, nahradil jej Juraj Vyskočil), Jan Kotrba, František Pechman, Julius Sláma, Josef Thoř, Antonín Vlk, (po odchodu z Národního sjednocení byl od února 1938 hospitantem v senátorském klubu Josef Havlín) \n\nPo správní reformě, jež vstoupila v platnost v roce 1928, vznikly čtyři země (Česká, Moravskoslezská, Slovenská, Podkarpatoruská). Celkově do jejich zastupitelstev proběhly dvojí volby, kdy 2/3 členů byly voleny a 1/3 jmenována vládou. \n\nVolební výsledky strany do zemských zastupitelstev. Počet hlasů a získaných volených mandátů. \n\n"}
{"id": "504032", "url": "https://cs.wikipedia.org/wiki?curid=504032", "title": "King of the Nordic Twilight", "text": "King of the Nordic Twilight\n\nKing of the Nordic Twilight je první album od italské kapely Luca Turilli.\n\n"}
{"id": "504034", "url": "https://cs.wikipedia.org/wiki?curid=504034", "title": "Válečné právo", "text": "Válečné právo\n\nVálečné právo je druh mezinárodního veřejného práva, jehož předmětem je kontrola válečných konfliktů. Základní dělení, se kterým se v rámci válečného práva pracuje, je tzv. právo na válku (\"ius ad bellum\") a tzv. právo ozbrojených konfliktů (\"ius in bello\"), které určuje vlastní pravidla kontrolující průběh válečného konfliktu. Tyto oblasti tvoří dva subsystémy mezinárodního práva a státy, které se účastní konfliktu, jsou povinny se jimi řídit. Porušení jednoho z těchto práv neznamená automaticky porušení druhého a současně jsou státy při porušení práva na válku povinny respektovat právo ozbrojených konfliktů. Tato odpovědnost se vztahuje nejen na mezinárodní (státní) úroveň porušování práva, ale také na individuální trestní odpovědnost. Porušení válečného práva se nazývá válečný zločin. \n\nPrávo ozbrojených konfliktů bývá dále děleno na tradiční válečné právo a humanitární právo. Pojem mezinárodní humanitární právo byl zaveden po 2. světové válce a jeho vymezení bývá chápáno některými teoretiky v širším slova smyslu a některými v užším slova smyslu. O tom, jestli je název humanitární právo synonymem označení práva ozbrojených konfliktů nebo je jeho svébytnou součástí se vedou diskuze. \n\n\"Ius in bello\" obecně ve vztahu k \"ius ad bellum\" je chápáno jako samostatný subsystém mezinárodního práva, jehož následování není závislé na uznání či neuznání oprávněnosti \"ius ad bellum\". \"Ius in bello\" nemůže být vysvětlováno na základě argumentů dosažených v rámci \"ius ad bellum\".        \n\nMateriálním pramenem práva ozbrojených konfliktů je humanitární hledisko. Určující pravidlo pro oběti války, které mají nárok na stejnou ochranu bez ohledu na to, na které straně konfliktu jsou. Konkrétně pak mezinárodní humanitární právo omezuje uplatnění násilí ve válečných konfliktech, slouží k ochraně osob, které se přímo neúčastní těchto konfliktů. \n\nV oblasti mezinárodního práva se objevuje také širší pojetí, které vykládá humanitární právo jako celek tvořený mezinárodním humanitárním právem a právem lidských práv. V českém prostředí se takové pojetí objevuje u J. Malenovského.          \n\nRozšířeným přístupem je chápání humanitárního práva jako součásti mezinárodního práva ozbrojených konfliktů, a to jak v českém prostředí, tak v jiným zemích.                    \n\nDefinic mezinárodního humanitárního práva existuje několik a to s ohledem na užší či širší vymezení. V současné době je často citovaná definice Mezinárodního výboru Červeného kříže, který definuje mezinárodní humanitární právo jako \"”soubor mezinárodních pravidel smluvního i obyčejového původu, jejichž specifickým úkolem je řešit humanitární problémy přímo vyplývající z ozbrojených konfliktů, ať už mezinárodních či vnitrostátních, omezovat z humanitárních důvodů právo stran v konfliktu používat prostředky a způsoby vedení války a chránit osoby a objekty, jež jsou nebo by mohly být konfliktem zasaženy.”\"\n\nV oblasti tradičního válečného práva jsou předmětem zkoumání instituty zahájení, zastavení a ukončení nepřátelství, účinky válečného stavu na mezinárodní vztahy a diplomacii, institut neutrality a mírové smlouvy. V současné koncepci válečného práva se setkáváme s určujícími instituty \"humanitární intervence\" a \"odpovědnost za ochranu\".                                              \n\nInstitut humanitární intervence má v současné koncepci zastavit vážné porušování lidských práv s odkazem na platnost norem mezinárodního práva. Zaštiťujícím orgánem pro humanitární intervence je Rada bezpečnosti OSN.\n\nOdpovědnost za ochranu ustanovuje povinnost každého státu chránit své obyvatele před válečnými zločiny, genocidiem a zločiny namířenými proti lidskosti. Při selhání státu v této povinnosti, jsou touto povinností vázány státy mezinárodního společenství. Jejich posláním je využít všechny mírové prostředky ochrany, není-li možný tento způsob, je využito humanitární intervence. Zatímco odpovědnost za ochranu je svým principem preventivní, humanitární intervence svým charakterem odpovídá krajnímu řešení. Problematika výjimky zákazu využití silových prostředků, která je v institutu humanitární intervence obsažena, spadá do oblasti zájmu \"ius ad bellum.\" Mezinárodní humanitární právo je založeno na právu haagském a ženevském.\n\nV rámci zákazu použití síly jsou uznány výjimky stanovené Chartou OSN:\n\nAkt vyhlášení války v Ústavě České republiky neexistuje, mluví se zde o tzv. vyhlášení válečného stavu Parlamentem, které je vždy a pouze odpovědí na vnější napadení. S rozhodnutím musí souhlasit nadpoloviční většina všech poslanců a senátorů.\n\nTento úkon je z právního pohledu aktem deklaratorním. S rozhodnutím souvisí další mimořádná opatření, kterými jsou:\nVyhlášení válečného stavu parlamentem je obsaženo v Ústavě ČR v čl. 43, odst. 1.\n\nO obraně proti vnějšímu nepříteli hovoří zákon o ozbrojených silách č. 219/1999 Sb., § 9 hl. 3.\n\nO mimořádných opatřeních ve vyhlášení stavu války Parlamentem hovoří zákon o zajišťování obrany ČR č.222/1999 Sb.\n\nPojmy \"ius ad bellum\" a \"ius in bello\" se začaly používat ve 20. stol. Koncepční řešení válečného práva však sahají už do doby starověku a středověku. Vznik novodobé podoby válečného práva se váže k 19. století, kdy byl ozbrojený konflikt v mezinárodních vztazích nezakázaným řešením a právo na vedení války (\"ius ad bellum\") neexistovalo. V této době bylo hlavním předmětem zájmu právo ozbrojených konfliktů (\"ius in bello\"), které ošetřovalo všechny zúčastněné strany konfliktu a jejich rovnoprávnost. Koncepce práva na válku souvisí s tzv. přirozenoprávní koncepcí spravedlivé války (\"bellum iustum\").\n\nPočátky práva na válku (\"ius ad bellum\") jsou spojeny s Haagskou úmluvou o nepřátelství z roku 1907. Ta přichází s ohraničením použití moci států v mezinárodních politikách a položila základ formálních nároků na zahájení války. Nepřátelství podle této úmluvy musí být zahájeno vyhlášením války s odůvodněním nebo s ultimátem. Pro tyto účely je sledovaným pojmem tzv. počátek nepřátelství, který je definován v Haagské úmluvě v č. 1.\n\nNásledujícím krokem v historii válečného práva byl Pakt Společnosti národů z roku 1919, jehož některá ustanovení upravují mírové řešení stran. Přichází s pojmy válka spravedlivá a nespravedlivá.\n\nBriand-Kellogův pakt z roku 1928, který vstoupil v platnost roku 1929 a v roce 1939 měl již 63 smluvních států, přišel s prohlášením o odsouzení války jako prostředku řešení mezinárodních konfliktů.\n\nOSN dává ve své Chartě z r. 1945 v čl. 2 odst. 4 zákaz jakéhokoli násilného řešení konfliktů.\n\nVzhledem k nerovnoměrnému vývoji jednotlivých oblastí válečného práva je jeho současná podoba tvořena z regulí, které vznikaly v různých obdobích tohoto vývoje a ne vždy se nové regule týkaly otázek stejných, jako v pravidlech starých. Je tedy běžné, že se některé právní úpravy kodifikovaly opakovaně. A v oblasti vymezení některých definic, například u humanitárního práva, se setkáváme s přístupy širšího či užšího pojetí.\n\n"}
{"id": "504037", "url": "https://cs.wikipedia.org/wiki?curid=504037", "title": "Mauth", "text": "Mauth\n\nMauth (zastarale česky \"Mýto\") je německá obec v zemském okrese Freyung-Grafenau ve spolkové zemi Bavorsko. Žije zde obyvatel. Nachází se na okraji Národního parku Bavorský les. Centrum obce leží cca 8 km od státní hranice s Českou republikou kde je hraniční přechod pro pěší Bučina - Finsterau.\n\n\n"}
{"id": "504039", "url": "https://cs.wikipedia.org/wiki?curid=504039", "title": "Prophet of the Last Eclipse", "text": "Prophet of the Last Eclipse\n\nProphet of the Last Eclipse je druhé sólové album od italského kytaristy Luca Turilliho.\n\n"}
{"id": "504040", "url": "https://cs.wikipedia.org/wiki?curid=504040", "title": "Steve Darcis", "text": "Steve Darcis\n\nSteve Darcis (* 13. března 1984 v Lutychu, Belgie) je současný belgický profesionální tenista. Ve své dosavadní kariéře vyhrál na okruhu ATP World Tour 2 turnaje ve dvouhře. Nejvýše byl ve dvouhře umístěn 12. května 2008 na 44. místě a ve čtyřhře 5. ledna 2009 na 126. místě žebříčku ATP.\n\nSteve Darcis se zúčastnil 5 zápasů v Davisově poháru za tým Belgie s bilancí 3-4 ve dvouhře a 1-0 ve čtyřhře.\n\n\n"}
{"id": "504043", "url": "https://cs.wikipedia.org/wiki?curid=504043", "title": "Strana národní jednoty", "text": "Strana národní jednoty\n\nStrana národní jednoty byla česká politická strana období československé druhé republiky. Existovala v letech 1938–1939. Politicky směřovala k nacionálně akcentovanému autoritativnímu režimu. Jejím předsedou byl Rudolf Beran.\n\nStrana vznikla 22. listopadu 1938, krátce po mnichovské dohodě a první vídeňské arbitráži. Vznikla v rámci tzv. „zjednodušení politického systému“ spojením agrární strany, ostatních menších pravicových subjektů (Československá strana lidová, Národní sjednocení, Národní liga, Československá živnostensko-obchodnická strana středostavovská, Československá strana křesťansko-sociální, Národní obec fašistická, Národní strana lidová) a větší části národních socialistů.\n\nDe facto se tedy jednalo o sjednocení všech tehdejších českých politických stran, kromě sociální demokracie, KSČ a druhé části národních socialistů. Tyto strany (kromě KSČ) v prosinci 1938 založily jako „loajální opozici“ levicovou Národní stranu práce.\n\nV politickém systému druhé republiky měly existovat pouze dva politické subjekty: Strana národní jednoty a opoziční Národní strana práce.\n\nProgramová komise strany dne 16. února 1939 schválila nový program, který počítal například s úplným zrušením opoziční Národní strany práce, Strana národní jednoty se tak měla stát jediným politickým subjektem v zemi. Plán počítal též s transformováním republiky na autoritativní stát (tzv. „autoritativní demokracie“) s protižidovským zaměřením. Tento program však nebyl přijat, jelikož se stranický sjezd nekonal.\n\nStrana prakticky zanikla vznikem Protektorátu Čechy a Morava, kdy část členstva založila stranu Národní souručenství.\n\n8. listopadu se též dosavadní slovenská Hlinkova slovenská ľudová strana přejmenovala na \"Hlinkova slovenská ľudová strana - Strana slovenskej národnej jednoty\" a tento název si podržela až do roku 1945.\n\n\n"}
{"id": "504047", "url": "https://cs.wikipedia.org/wiki?curid=504047", "title": "The Infinite Wonders of Creation", "text": "The Infinite Wonders of Creation\n\nThe Infinite Wonders of Creation je čtvrté album od italské kapely Luca Turilli.\n\n"}
{"id": "504053", "url": "https://cs.wikipedia.org/wiki?curid=504053", "title": "Národní strana práce (1938)", "text": "Národní strana práce (1938)\n\nNárodní strana práce byla česká levicová politická strana období československé druhé republiky. Existovala v letech 1938–1939.\n\nStrana vznikla 11. prosince 1938. Tvořila ji převážná část členstva zaniklé Československé sociálně demokratické strany dělnické a část členů Československé strany národně socialistické.\n\nPředsedou strany byl Antonín Hampl, prvním místopředsedou Jaromír Nečas a generálním tajemníkem Bohumil Laušman. Tiskovým orgánem byl deník \"Národní práce\", satelitní organizací bylo Národní hnutí pracující mládeže.\n\nStrana představovala umírněnou opozici vůči vládní Straně národní jednoty, proti jejímž autoritářským tendencím hájila principy parlamentní demokracie. K rozpuštění strany došlo koncem března 1939 na pokyn vlády.\n\n\n"}
{"id": "504054", "url": "https://cs.wikipedia.org/wiki?curid=504054", "title": "Josef Ondřej Liboslav Rettig", "text": "Josef Ondřej Liboslav Rettig\n\nJosef Ondřej Liboslav Rettig, Sch.P. (8. března 1821 Ústí nad Orlicí – 1. července 1871 Nepomuk) byl český botanik, pedagog, člen piaristického řádu, příležitostný spisovatel a syn Magdaleny Dobromily Rettigové. Ačkoliv za svého života byl uznávanou vědeckou kapacitou a člen několika vědeckých společností, není známo mnoho z jeho publikační činnosti a znám je především jako pedagog (působil na piaristickém gymnáziu v Kroměříži a potom v Nepomuku). Známá je jeho veselohra \"Sňatek ze žertu\".\n\n"}
{"id": "504059", "url": "https://cs.wikipedia.org/wiki?curid=504059", "title": "Lost Horizons", "text": "Lost Horizons\n\nLost Horizon je album od italské kapely Luca Turilli's Dreamquest.\n\n"}
{"id": "504062", "url": "https://cs.wikipedia.org/wiki?curid=504062", "title": "Oberharmersbach", "text": "Oberharmersbach\n\nOberharmersbach je obec na západě Bádenska-Württemberska, patřící k zemskému okresu Ortenau.\n\nOberharmersbach se nachází uprostřed Schwarzwaldu v údolí potoka Harmersbach, který u obce Biberach ústí do řeky Kinzig. Území obce leží ve výšce od 280 metrů nad mořem v samotném Oberharmersbachu až po Brandenkopf s výškou 945 metrů nad mořem. Střed obce leží přibližně ve 320 metrech nad hladinou mořem. Téměř tři čtvrtiny území je zalesněné. Obec leží v přírodním parku Swarzwald Mitte/Nord.\n\nObec na severu sousedí s městem Oppenau, na severovýchodu s lázněmi Bad Peterstal-Griesbach, na východě s Oberwolfachem, na jihu s obcemi Hausach a Fischerbach, na jihozápadě s obcí Zell am Harmersbach a na západě s Nordrachem.\n\n"}
{"id": "504063", "url": "https://cs.wikipedia.org/wiki?curid=504063", "title": "Kirjat Bialik", "text": "Kirjat Bialik\n\nKirjat Bialik ( קִרְייַת בְּיַאלִיק, doslova \"Bialikovo město\", podle Chajima Nachmana Bialika, v oficiálním přepisu do angličtiny Qiryat Bialik, přepisováno též Kiryat Bialik) je město v Izraeli, v Haifském distriktu.\n\nLeží v nadmořské výšce 10 metrů v aglomeraci Haify, cca 10 kilometrů severovýchodně od jejího centra. Kirjat Bialik je součástí hustě zalidněného sídelního pásu takzvaných \"Krajot\", tedy rezidenčních městských sídel lemujících vlastní Haifu v prostoru Haifského zálivu. Východně od města ale ostrým rozhraním začíná intenzivně obhospodařovaná zemědělská krajina. Po rozmezí obou zón vede koryto vodního toku Nachal Gdora. Osídlení v tomto regionu je v naprosté většině židovské.\n\nKirjat Bialik je na dopravní síť napojen pomocí četných komunikací, které je přímo provazují s dalšími městy v aglomeraci Haify, zejména Kirjat Mockin a Kirjat Chajim (čtvrť Haify). Páteřní komunikací zde je dálnice číslo 4. Tu by měla nahradit budovaná dálnice číslo 22, která má spojit centrum Haify se severními předměstími Krajot. Čtyřkilometrový úsek od Haifského přístavu k ústí řeky Kišon byl dokončen roku 2005, zbývajících 15 kilometrů ještě zbývá dostavět. Již v roce 2009 ale byly stavební práce zadány na základě výběrového řízení firmě Šafir.\n\nKirjat Bialik byl založen roku 1934. První obyvatelé sem přišli 18. července 1934. Šlo o skupinu židovských přistěhovalců z Německa. Pracovní název nové osady zněl Šchunat Alija Germanija (שכונת עולי גרמניה), ale nakonec byla pojmenována po hebrejském básníkovi Chajimu Nachmanu Bialikovi, který zemřel téhož roku, krátce předtím. Pozemky pro zřízení obce poskytl Židovský národní fond. Šlo o soukromě organizované rezidenční sídlo, jen částečně zemědělského charakteru. Během druhé světové války byl Kirjat Bialik bombardován v rámci náletu na nedaleké rafinérie v Haifě.\n\nJiž během 30. let se v této oblasti utvořil územně kompaktní blok židovského osídlení, bez výraznějšího arabského prvku. Během první arabsko-izraelské války proto ovládly okolí Kirjat Bialik od počátku židovské síly.\n\nK roku 1949 se uvádí rozloha obce na 500 dunamů (0,5 kilometru čtverečního). Evidována jako mošav. Roku 1950 byla obec povýšena na místní radu (malé město). Statut města získala roku 1976. Během druhé libanonské války bylo město zasaženo dálkovými raketami vystřelenými hnutím Hizballáh z Libanonu.\n\nPodle údajů z roku 2009 tvořili naprostou většinu obyvatel Židé - cca 34 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 37 200 osob). Kirjat Bialik je větší sídlo městského typu se stagnující populací. K 31. prosinci 2014 zde žilo 39 000 lidí. Do roku 2015 má ale město dosáhnout podle plánů počtu obyvatel 80 000.\n\n"}
{"id": "504066", "url": "https://cs.wikipedia.org/wiki?curid=504066", "title": "David Švec", "text": "David Švec\n\nDavid Švec (* 1977) je český klavírista a dirigent.\n\nPo absolutoriu studia hry na klavír na českobudějovické konzervatoři pokračoval ve studiu na Janáčkově akademii múzických umění v Brně.\n\nV současné době působí mj. jako dirigent v Národním divadle v Praze.\n"}
{"id": "504067", "url": "https://cs.wikipedia.org/wiki?curid=504067", "title": "Krásná literatura", "text": "Krásná literatura\n\nKrásná literatura je souborné označení pro beletrii a poezii. Na rozdíl od odborné a populárně-naučné literatury se zabývá abstraktními, někdy i smyšlenými pojmy. Samotná beletrie obsahuje řadu žánrů a směrů, ve kterých lze vedle smyšlených abstraktních témat najít i témata reálná.\n"}
{"id": "504070", "url": "https://cs.wikipedia.org/wiki?curid=504070", "title": "Domašov (Bělá pod Pradědem)", "text": "Domašov (Bělá pod Pradědem)\n\nDomašov (něm. \"Thomasdorf\", dříve též \"Thomasberg\") je vesnice, která tvoří středovou část obce Bělá pod Pradědem. Leží především po stranách řeky Bělé; na severu navazuje na osadu Adolfovice, na jihu – směrem k Pradědu – pokračuje osada Bělá.\n\nDomašov je zmiňován poprvé roku 1284 jako \"Thomasbergk\" a je zřejmě výsledkem kolonizační činnosti vratislavských biskupů, která postupovala od Frývaldova (Jeseníka) proti toku Bělé směrem do Jeseníků. Zda se lokace středně velké vsi (40 lánů) skutečně podařila, však není jisté; roku 1410 je zmiňována jako zpustlá a obnovena byla až v polovině 16. století (1550) již s převážně dřevařským určením a pozměněným jménem \"Thomasdorf\". Domašov se v 16.–18. století značně rozvinul: v roce 1689 se zde registruje úctyhodný počet 67 sedláků a 97 zahradníků a domkářů a Domašov tak byl největší vesnicí frývaldovského panství vratislavských biskupů. Roku 1730 byla na hranicích s Adolfovicemi postaven kostel sv. Tomáše a u něj zřízena římskokatolická fara se školou. Další rozvoj podhorského osídlení a nesnadná dostupnost si vynutily zřízení další školy (1793) i duchovní správy (1796 lokálie, povýšená na faru 1843) v horní části obce; jejich spádové obvody upevnily rozlišování mezi Dolním a Horním Domašovem (něm. \"Nieder- und Ober-Thomasdorf\").\n\nObyvatelstvo se v této době živilo zejména těžbou a zpracováním dřeva a jinými činnostmi s velkou spotřebou paliva (potašnictví, drobné hutnictví), jakož i domáckou textilní výrobou. Trvalý pokles počtu obyvatel od poloviny 19. století však naznačuje hospodářskou stagnaci. Od počátku 20. století nabýval na významu turistický potenciál obce.\n\nZa II. světové války se v obci nacházely zajatecké pracovní tábory Rudohoří (Vietseifen) a Borek (Kieferbach), zejména pro sovětské válečné zajatce. Na prvním z uvedených míst byl v roce 2003 upraven hřbitov s hroby zajatců i Němců, kteří přišli o život na konci války.\n\nObec Domašov byla roku 1964 spojena s Adolfovicemi do obce Bělá pod Pradědem.\n\nPočet obyvatel Domašova podle sčítání nebo jiných úředních záznamů:\nV Domašově je evidováno 381 adres : 345 čísel popisných (trvalé objekty) a 36 čísel evidenčních (dočasné či rekreační objekty). Při sčítání lidu roku 2001 zde bylo napočteno 289 domů, z toho 250 trvale obydlených.\n\n\n\nÚzemí Domašova pokrývají i:\n\n"}
{"id": "504072", "url": "https://cs.wikipedia.org/wiki?curid=504072", "title": "Santiago Giraldo", "text": "Santiago Giraldo\n\nSantiago Giraldo (* 27. listopadu 1987 Pereira, Kolumbie) je současný kolumbijský profesionální tenista. Ve své dosavadní kariéře nevyhrál na okruhu ATP World Tour žádný turnaj. Nejvýše byl ve dvouhře umístěn 11. ledna 2010 na 93. místě a ve čtyřhře 20. července 2009 na 147. místě žebříčku ATP.\n\nŽádného finále na ATP se neúčastnil.\n\nSantiago Giraldo se zúčastnil 9 zápasů v Davisově poháru za tým Kolumbie s bilancí 7-5 ve dvouhře.\n\n\n"}
{"id": "504079", "url": "https://cs.wikipedia.org/wiki?curid=504079", "title": "Národní strana práce (1925)", "text": "Národní strana práce (1925)\n\nNárodní strana práce byla tzv. trpasličí politickou stranou, řazenou v dobových statistikách mezi strany socialistické, působící v Československu v letech 1925–1930. Stranu založil v září 1925 Jaroslav Stránský, majitel nejrozšířenějšího moravského deníku Lidové noviny. Vznikla odštěpením opozičního promasarykovského a zejména moravského křídla Československé národní demokracie. \n\nOd září 1925 začal v Praze vycházet jako ústřední orgán nové strany týdeník Národní práce. V 1. čísle Národní práce vyšlo programové prohlášení strany, která své členy chtěla získat především z \"řad veřejných a soukromých zaměstnanců-inteligence\". V roce 1926 přešel tisk s administrací a expedicí do Brna, kde se týdeník až do konce roku 1928 tiskl v tiskárně Lidových novin. Redakce i místo vydání se nacházely nadále v Praze. Josef Bartoš, vydavatel národnědemokratického tisku, začal od listopadu 1926 pro jihlavskou župu vydávat „Jihlavský týden”, který pak vydával župní výbor Národní strany práce. Pro střední Moravu vycházel týdeník «Rozvaha», redigovaný a vydávaný Zdenou Wolkerovou v Prostějově, na severní Moravě od května 1928 týdeník «Stráž nad Ostravicí».\n\nVe volbách v roce 1925 se strana neprosadila, od roku 1926 úzce spolupracovala s Československou stranou národně socialistickou. K významným osobnostem strany patřili Jaroslav Stránský a Jan Herben. Stranu též veřejně podporovali Karel Čapek a Ferdinand Peroutka. Jaroslav Stránský se svou stranou neuspěl ani ve volbách do poslanecké sněmovny v říjnu 1929. Národní strana práce se rozhodla provést svou likvidaci a členům doporučila přejít do národně socialistické strany. Během prvního pololetí 1930 zanikly tiskové orgány a nadále vycházely jen Lidové noviny jako nestranný list svého majitele. Strana ukončila svoji činnost v únoru 1930. \n\n"}
{"id": "504082", "url": "https://cs.wikipedia.org/wiki?curid=504082", "title": "Tanková a automobilní inspekce", "text": "Tanková a automobilní inspekce\n\nTanková a automobilní inspekce (TAI) byl orgán, který vznikl v rámci Sboru národní bezpečnosti, a fungoval až do 21. ledna 1991, kdy byl začleněn pod Vojenskou policii.\n\nTanková a automobilní inspekce by se dala dnes přirovnat k dnešní dopravní Vojenské policii, do její kompetence patřilo řízení civilní dopravy na vojenských cvičeních, řešení přestupků vojenských řidičů a dopravních nehod vojenských vozidel a především účast na doprovodech státních představitelů, pokud se přemisťovali v automobilech. V takových případech byly v koloně s automobilem státních představitelů většinou dva automobily TAI, jeden na začátku a jeden na konci.\n\nTAI od začátku velice úzce spolupracovala s Veřejnou bezpečností, někteří příslušníci TAI se stali po její přeměně na Vojenskou policii příslušníky VP.\n\nTAI měla vozidla barevně shodná s vozy VB, lišily se pouze nápisem na dveřích (černá písmena TAI) a použitím modrého a červeného majáku při doprovodech státních představitelů.\n\n"}
{"id": "504086", "url": "https://cs.wikipedia.org/wiki?curid=504086", "title": "Buková (Bernartice)", "text": "Buková (Bernartice)\n\nBuková (něm. \"Buchsdorf\") je částí obce Bernartice. Leží především po stranách Vojtovického potoka; na severu přechází v Bernartice samotné.\n\nVesnice Buková bývá ztotožňována s vesnicí založenou roku 1248 rytířem Vrokaviem na lesní půdě a osazenou Poláky; to však není zcela jisté (mohlo se jednat též o Vlčice). Patřila k panství vratislavských biskupů na Jánském Vrchu, avšak významná část pozemků se dvorem patřila rytířskému fojtství, které přetrvalo jako velkostatek až do roku 1945.\n. Za třicetileté války obec načas zcela zpustla. V roce 1777 zde byla založena továrna na jehly. Již od zavedení obecního zřízení roku 1850 je osadou Bernartic.\n\nPočet obyvatel Bukové podle sčítání nebo jiných úředních záznamů:\nV Bukové je evidováno 48 adres : 44 čísla popisná (trvalé objekty) a 4 čísla evidenční (dočasné či rekreační objekty). Při sčítání lidu roku 2001 zde bylo napočteno 36 domů, z toho 24 trvale obydlených.\n"}
{"id": "504087", "url": "https://cs.wikipedia.org/wiki?curid=504087", "title": "Andrej Těrešin", "text": "Andrej Těrešin\n\nAndrej Těrešin ( ; * 15. prosince 1982) je ruský atlet, výškař, jehož největším úspěchem je stříbrná medaile z halového MS 2006 v Moskvě.\n\nV roce 2003 vybojoval v Bydhošti stříbrnou medaili na evropském šampionátu do 23 let. Na MS v atletice 2005 v Helsinkách, na světovém šampionátu 2007 v Ósace i na MS v atletice 2009 v Berlíně nepostoupil z kvalifikace. Na halovém mistrovství Evropy v Madridu 2005 se umístil na osmém místě, o dva roky později na šampionátu v Birminghamu skončil sedmý.\n\nV roce 2008 přišel o jistou účast na letních olympijských hrách v Pekingu, když na domácím mistrovství v ruské Kazani obsadil společně s Vjačeslavem Voroninem druhé místo. O nominaci však přišel poté, co další ruský výškař Andrej Silnov překonal na mítinku v Londýně 238 cm. Silnov byl dodatečně nominován na úkor Těrešina, avšak později se stal olympijským vítězem.\n\nV roce 2007 vyhrál výkonem 233 cm halový mítink Hustopečské skákání. O dva roky později se stal vítězem Ostravské laťky.\n\n\n"}
{"id": "504088", "url": "https://cs.wikipedia.org/wiki?curid=504088", "title": "Štorek", "text": "Štorek\n\nPříjmení Štorek, přechýleně Štorková, má více nositelů:\n\n"}
{"id": "504092", "url": "https://cs.wikipedia.org/wiki?curid=504092", "title": "Korozní inženýrství", "text": "Korozní inženýrství\n\nKorozní inženýrství je obor, zabývající se výzkumem koroze, kterou v tomto smyslu chápeme jako fyzikálně-chemickou interakci materiálu a prostředí vedoucí ke změnám vlastností materiálu, které mohou vyvolávat významné zhoršení funkce materiálu, prostředí nebo technického systému, jehož jsou materiál a prostředí složkami.\n"}
{"id": "504093", "url": "https://cs.wikipedia.org/wiki?curid=504093", "title": "Vídeňští filharmonikové", "text": "Vídeňští filharmonikové\n\nVídeňští filharmonikové, někdy také Vídeňská filharmonie nebo Vídeňští filharmonici ( Wiener Philharmoniker), je jeden z nejuznávanějších symfonických orchestrů klasické hudby na světě. Byl založen roku 1842 a sídlí ve Vídni. Roku 2006 byl zvolen nejlepším evropským orchestrem vážné hudby.\n\nOrchestr byl založen 28. března 1842 Otto Nicolaiem (1810–1849). Do roku 1933 si volili filharmonikové pro každou sezónu dirigenta, který poté dirigoval všechny abonentní koncerty (nenesl však titul šéfdirigenta). Od tohoto roku se od této praxe ustoupilo a orchestr vedlo v sezóně více hostujících dirigentů angažovaných na určité koncerty nebo turné. Zvláštní režim byl v letech 1933–1937, kdy byl angažován Arturo Toscanini a také v letech 1933–1945 a 1947–1954, kdy byl v angažmá Wilhelm Furtwängler, který zastával do roku 1954 post uměleckého vedoucího. Významnou roli v historii orchestru hrál dirigent Bruno Walter ve třicátých a čtyřicátých letech 20. století, který s filharmoniky nastudoval díla Gustava Mahlera, někdejšího dirigenta orchestru.\n\nS orchestrem spolupracovalo velké množství významných dirigentů, zvláště dlouhá byla spolupráce s dirigenty Karlem Böhmem, Herbertem von Karajanem a čestným členem orchestru Leonardem Bernsteinem spolupracujícím od roku 1966.\n\nTradičním se stal Novoroční koncert (\"Neujahrskonzert\") Vídeňských filharmoniků. Poprvé se vlastně uskutečnil v roce 1941, když jeho předchůdcem byl silvestrovský koncert roku 1939. Na programu jsou především díla dynastie Straussů s obvyklým přídavkem valčíku \"Na krásném modrém Dunaji\" a \"Pochodem Radeckého\". Koncerty se konají ve \"Zlatém sále\" budovy Společnosti přátel hudby (\"Gesellschaft der Musikfreunde in Wien\"), nazývaného též \"Musikverein\". Vyznačují se krásnou květinovou výzdobou sálu a jsou pravidelnou součástí televizního programu téměř po celém světě.\n\nOrchestr také pořádá \"Koncerty letní noci\" (\"Sommernachtskonzerte\", Open Air) v parku zámku Schönbrunn ve Vídni, které jsou rovněž přenášeny televizí do mnoha zemí a jsou zakončeny velkým ohňostrojem. Dirigentem koncertu pořádaného dne 7. června 2012 byl Gustavo Dudamel z Venezuely, současný hlavní dirigent Los Angeles Philharmonic Orchestra.\n\nVídeňští filharmonici jsou soukromé sdružení. Orchestr je složen z členů orchestru Vídeňské státní opery. Stanovy spolku určují, že členem filharmoniků se může stát pouze hudebník s tříletou praxí v tomto operním orchestru. Od roku 1997 smějí být členy filharmoniků i ženy.\n\nObsazení orchestru se v sekcích žestě a bicí liší od obvyklého obsazení velkých orchestrů, což má vliv na výsledný zvuk orchestru. Smyčce jsou obvyklé, ale s důrazem na tradiční zvuk, noví členové smyčcové sekce se mu učí od zkušenějších hráčů. Označuje se také jako „Wiener Posaunenklang“.\n\nZvuk orchestru je historicky autentický a odpovídá stylu vídeňské klasiky a vídeňské školy.\n\n\n\n\nPrvní vystoupení orchestru se uskutečnilo 15. října 1934 ve Smetanově síni Obecního domu za řízení Artura Toscaniniho zazněla díla Gioacchina Rossiniho, Johannese Brahmse, Clauda Debussyho, Hectora Berlioze a Richarda Wagnera\n\nDalší vystoupení se odehrálo 18. června 1963 opět ve Smetanově síni Obecního domu, kde orchestr pod taktovkou Herberta von Karajana přednesl skladby W. A. Mozarta, R.Strausse, J. Brahmse a Josefa Strausse.\n\nV roce 1991 vystoupil orchestr v rámci festivalu \"Mozart - Evropa - Praha\" opět ve Smetanově síni Obecního domu. S dirigentem Sandorem Veghem představili publiku skladby W. A. Mozarta.\n\nPrvní představení festivalovému publiku proběhlo 16. a 17. května 1967. Pod taktovkou Prof. Dr. Karla Böhma zazněly skladby Wolfganga Amadea Mozarta: Symfonie C dur, Ks. 338, Richarda Strausse Smrt a vykoupení, Ludwiga van Beethovena: VII. symfonie A dur op. 92, Wolfganga Amadea Mozarta: Symfonie D dur K.s. 385 \"Haffnerova\" a Antona Brucknera: VII. symfonie E dur.\n\nNa další koncert si festivalové publikum muselo počkat dlouhých 39 let. Až v roce 2006, přesně 14. května ve Smetanově síni posluchači uslyšeli za řízení Leopolda Hagera, který nahradil původně ohlášeného Zubina Mehtu, skladby W. A. Mozarta Symfonie D dur, KV 504 „Pražská” a Gustava Mahlera Symfonie č. 4 se sólistkou Ildikó Raimondi.\n\nDalší koncert se uskutečnil v roce 2012, kdy pod taktovkou Daniela Barenboima zahrál orchestr poslední tři symfonie W. A. Mozarta č. 41 C dur, KV 551 „Jupiter”, 40 g moll, KV 550 a č. 39 Es dur, KV 543.\n\nHned o dva roky později se pražské publikum dočkalo opět. Dne 22. května 2014 ve Smetanově síni Obecního domu posluchači vyslechli za řízení Christopha Eschenbacha a v podání sólisty Lang Langa skladby Richard Strausse: Metamorfózy, Burlesku pro klavír a orchestr, Dona Juana, op. 20 a Enšpíglova šibalství, op. 28.\n\nDosavadním vrcholem vystupování Vídeňských filharmoniků v Praze a na festivalu Pražské jaro, který lze bez nadsázky označit jako mimořádný hudební počin evropského rozměru jsou zahajovací koncerty festivalu 12. a 13. května 2017, kdy pod taktovkou Daniela Barenboima orchestr mimořádným způsobem provedl Smetanův cyklus Má Vlast. Dodejme, že orchestr tuto skladbu zahrál na mnoha místech po celé Evropě (Paříž, Vídeň, Mnichov, ...)\n\n\n"}
{"id": "504095", "url": "https://cs.wikipedia.org/wiki?curid=504095", "title": "Georges Richard", "text": "Georges Richard\n\nSociété des Anciens Etablissements Georges Richard byla francouzská automobilka, vyrábějící osobní automobily v letech 1893 až 1907. Jejím sídlem bylo Ivry-Port, jedno z předměstí Paříže. Emblémem byl čtyřlístek.\n\nFirmu založili v roce 1893 bratři Georges a Maxime Richard. Společnost nejprve vyráběla a obchodovala s jízdními koly. O tři roky později vyráběla vozítka velmi podobná tehdejšímu Benzově modelu Velo. Zda byl design licencován, či zda šlo čistě o pirátství není známo. V roce 1899 byla firma reorganizována a začala vyrábět větší vozy s dvouválcovým motorem horizontálně uloženým vpředu. Podobnost s Benzovými vozy byla stále zjevná i pro stále používané levostranné řízení.\n\nK rozšíření nabídky byla zakoupena licence na vozy belgické firmy Vivinus. Ty byly rovněž poháněny pomocí řemene, ale měly svislý jednoválcový vzduchem chlazený motor uložený vpředu. Těchto vozidel bylo v následujících letech vyrobeno několik stovek a to nejen samotnou továrnou Georges Richard ale i ve dceřiných společnostech New Orleans v Anglii a Dietrich v Německu.\n\nV roce 1901 továrna angažovala konstruktéra Henriho Brasiera, do té doby šéfkonstuktéra u firmy Mors. Hned v roce následujícím uvedla na trh nové modely pod novým jménem Richard-Brasier. Koncem roku 1905 Georges Brasier společnost opustil, aby založil novou vlastní značku.\n\nOd roku 1907 nebyl pod jménem Georges Richard vyroben žádný automobil. V roce 1914 se Georges Richard stal spoluzakladatelem automobilky UNIC. Není známo kdy tuto firmu opustil.\n\n\n\n"}
{"id": "504099", "url": "https://cs.wikipedia.org/wiki?curid=504099", "title": "Horní Heřmanice (Bernartice)", "text": "Horní Heřmanice (Bernartice)\n\nHorní Heřmanice (něm. \"Ober Hermsdorf\", \"Ober-Hermsdorf\", \"Oberhermsdorf\") jsou vesnice, která je částí obce Bernartice. Rozkládají se především podél Heřmanického potoka; na severu stavebně navazují na obec Jasienica Górna v Polsku.\n\nVesnice Horní Heřmanice se připomíná poprvé roku 1266, roku 1291 se nazývala \"Hermanni villa\" a roku 1305 se v ní zmiňuje zákupní (pozdější lenní rytířské) fojtství, kostel a 38 lánů. Jinak Horní Heřmanice patřily k panství vratislavských biskupů (roku 1305 v rámci panství Frýdberk (Žulová), roku 1470 k Vidnavě a nakonec k panství Jánský Vrch. Roku 1742, po první válce o dědictví rakouské však větší severní část vsi připadla Prusku (dnešní Jasienica Górna v Polsku) a ze zbytku vsi, který zůstal na území Rakouského Slezska, náležela významná část pozemků k dvoru patřícímu zmíněnému lennímu fojtství.\n\nPrvním jmenovitě známým hornoheřmanickým fojtem (šoltysem) byl roku 1402 Mikuláš. Od počátku 15. století do roku 1591 bylo šoltézství rozděleno na dva díly kolem Dolního dvora (nyní v Polsku) a Horního dvora na území dnešních Horních Heřmanic. V uvedeném roce majitel Horního dvora Josef Mettel obě části opět sjednotil. Držitelé fojtského statku se často střídali, až jej roku 1819 získal Johann Görblich (Gerblich), v jehož rodině velkostatek zůstal do roku 1945. Gerblichové zde nechali původní skromnou obytnou budovu ležící naproti rozsáhlé hospodářské části dvora kolem roku 1835 přestavět na menší klasicistní zámek. Po roce 1945 se stal velkostatek majetkem Státního statku Jeseník, a to včetně památkově chráněného zámku, který byl v 80. letech 20. století zbořen. Po zavedení obecního zřízení roku 1850 byly Českému Slezsku zbylé Horní Heřmanice nejprve osadou Bílé Vody, od roku 1869 až dosud však jsou osadou resp. částí obce Bernartice.\n\nPočet obyvatel Horních Heřmanic podle sčítání nebo jiných úředních záznamů:\nV Horních Heřmanicích je evidováno 34 adres : 32 čísla popisná (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 27 domů, z toho 18 trvale obydlených.\n\nV Horních Heřmanicích (poblíž nádraží na západ od vlastní osady) se nachází komplex Střední odborné školy a středního odborného učiliště zemědělského, která navazuje na tradici první zemědělské školy v Rakouském Slezsku založené roku 1869. Škola mj. provozuje jezdecký klub (ranč).\n\n"}
{"id": "504102", "url": "https://cs.wikipedia.org/wiki?curid=504102", "title": "Michael Russell (tenista)", "text": "Michael Russell (tenista)\n\nMichael Russell (* 1. května 1978 v Detroitu, Michigan, USA) je současný americký profesionální tenista. Ve své dosavadní kariéře nevyhrál na okruhu ATP World Tour žádný turnaj. Nejvýše byl ve dvouhře umístěn 13. srpna 2007 na 60. místě a ve čtyřhře 12. listopadu 2001 na 222. místě žebříčku ATP.\n\nŽádného finále na ATP se neúčastnil.\n\n\n"}
{"id": "504104", "url": "https://cs.wikipedia.org/wiki?curid=504104", "title": "Vánoční a noční sny", "text": "Vánoční a noční sny\n\nVánoční a noční sny (2000) je album písniček Jaroslava Uhlíře (hudba) a Zdeňka Svěráka (texty) z televizního pořadu \"Hodina zpěvu\". Obsahuje 16 písniček, které zpívají autoři spolu s dětským sborem Sedmihlásek a s hosty.\n\n\n\n"}
{"id": "504125", "url": "https://cs.wikipedia.org/wiki?curid=504125", "title": "Chráněná krajinná oblast Orlické hory", "text": "Chráněná krajinná oblast Orlické hory\n\nChráněná krajinná oblast Orlické hory byla vyhlášena 28. prosince 1969 k ochraně pozoruhodně zachovalého krajinného celku tvořeného hřebenem Orlických hor.\n\n\n\n\n\n"}
{"id": "504136", "url": "https://cs.wikipedia.org/wiki?curid=504136", "title": "Klement IV.", "text": "Klement IV.\n\nKlement IV. (lat. Clemens IV.; 23. listopadu cca 1195 Saint-Gilles, Gard – 29. listopadu 1268 Viterbo), narozen jako Gui Faucoi později k tomu přibylo ještě přízvisko le Gros, byl papežem od 5. února 1265 do 29. listopadu roku 1268.\n\nKdyž mu zemřela matka, jeho otec, rytíř Foulquois, odešel do kartuziánského kláštera. Gui se později oženil a narodily se mu dvě dcery. Věnoval se studiu práva, proslavil se jako advokát. Když jeho žena zemřela, stejně jako jeho otec se vzdal světského života.\n\nV roce 1256 již zastával úřad biskupa diecéze Le Puy-en-Velay, o tři roky později se stal arcibiskupem Narbonne, v roce 1261 kardinálem-biskupem diecéze Sabina. V roce 1265 byl zvolen papežem.\n\nZemřel o tři roky později. Kvůli sporům mezi kardinály pak zůstal papežský stolec téměř tři roky neobsazen.\n"}
{"id": "504138", "url": "https://cs.wikipedia.org/wiki?curid=504138", "title": "Planck (družice)", "text": "Planck (družice)\n\nPlanck byl kosmický dalekohled Evropské kosmické agentury navržený a postavený k průzkumu anizotropního reliktního záření (CMB) ze všech částí vesmíru za použití vysoké citlivosti a úhlového rozlišení. Byl vyroben v Cannes Mandelieu Space Center společností Thales Alenia Space jako třetí \"středně velká mise\" (M3) vědeckého programu Horizon 2000. Projekt, původně pojmenovaný COBRAS/SAMBA byl po svém schválení přejmenován na počest německého vědce Maxe Plancka (1858–1947), nositele Nobelovy ceny za fyziku z roku 1918.\n\nMise doplnila a vylepšila výsledky výzkumu sondy WMAP americké NASA. Planck poskytl významný zdroj informací týkajících se několika kosmologických a astrofyzikálních otázek, jako je ověření teorií raného vesmíru a původu kosmických struktur. Díky jeho měření se výrazně zpřesnil odhad stáří vesmíru, to se nyní odhaduje na přibližně 13,8 miliardy let.\n\nMise měl širokou škálu vědeckých cílů, mj.:\n\nPlanck přinesl větší vědecký pokrok ve srovnání s americkou WMAP v několika oblastech\n\nSonda nesla 1,5metrový Gregoriho dalekohled vyrobený v Dánsku a na něj navazující detektory. Dalekohled měl dvě parabolická zrcadla eliptického tvaru o rozměrech 1555.98×1886.79 mm resp. 1050.96×1104.39 mm mimoosého uspořádání.. Zbytek sondy byl tvořen dvěma hlavními přístroji; Nízkofrekvenční detektor (\"Low Frequency – LFI\") a Vysokofrekvenční detektor (\"High Frequency – HFI\"). Oba přístroje mohly detekovat celkovou intenzitu a polarizaci fotonů a společně pokrývají frekvenční rozsah 30 až 857 GHz. Vrchol spektra kosmického mikrovlnného pozadí leží na frekvenci 160,2 GHz.\n\nDetektor \"LFI\" má tři frekvenční kanály, které pokrývají frekvence 30–70 GHz. Detektor používají High Electron Mobility Transistors.\n\nDetektor \"HFI\" má šest frekvenčních kanálů, používajících frekvence 100 a 857 GHz. Používají bolometry k detekci fotonů. Čtyři nízké frekvenční kanály jsou citlivé k lineární polarizaci; dva vysoké nikoliv.\n\nNASA hrála roli při vývoji mise a přispěje k analýze vědeckých údajů. Americká Jet Propulsion Laboratory postavila komponenty vědeckých přístrojů, včetně bolometru pro vysokofrekvenční detektor, kryostat, který udržuje teplotu 20 Kelvinů pro nízkofrekvenční a vysokofrekvenční detektor a zesilovací technologie pro nízkofrekvenční detektor.\n\nObecný služební modul (SVM) byl navržen a postaven společností Thales Alenia Space v turínské továrně. Pro mise Herschel a Planck se vyráběly dohromady v jediném výrobním programu.\n\nStrukturálně jsou si Herschelovy a Planckovy služební moduly velmi podobné. Oba mají tvar osmibokého hranolu. Každý z panelů je navržen a věnován pro tepelné jednotky, přičemž zohledňuje rozptyl požadavků různých tepelných celků, instrumentů a kosmické lodi.\n\nKromě toho mají služební moduly obou observatoří stejný design pro avioniku, umístění kontrolního a měřicího systému (\"attitude control and measurement system – ACMS\"), velící a řídící datový systém (\"command and data management system – CDMS\"). V případech servisního modulu obou observatoří bylo dosaženo shody i v případě pohonného subsystému, telemetrie a řízení subsystému (\"telemetry and command subsystem – TT&C\").\n\nEnergetický subsystém se skládá z solárních panelů, sestávající ze tří solárních článků, baterií a řídící jednotky (PCU). Ta je navržena pro řízení 30 částí jednotlivých solárních panelů a poskytuje elektřinu o napětí 28 V. Také distribuuje energii přes chráněné výstupy a řídí nabíjení a vybíjení baterie. Fotovoltaické baterie dodávají minimálně 1,812 kW elektrické energie.\n\nKruh solárních panelů je upevněn na spodní části observatoře čelem vždy ke Slunci, přičemž družice rotuje kolem své vertikální osy.\n\nTato funkce se provádí pomocí počítače pro kontrolu polohy (\"attitude control computer – ACC\"), který je platformou pro ACMS. Je navržen tak, aby splňoval požadavky na užitečné zatížení observatoře.\n\nPlanck se otáčí kolem své osy jednou za minutu, přičemž absolutní chyba musí být nižší než 37 úhlových minut. Oproti observatoři Herschel má Planck zvláštní plošinu, neboť zde je vědecký požadavek, aby případné polohovací chyby byly menší než 2,5 úhlových minut za 20 dní.\n\nHlavním snímačem linie \"pohledu\" na obou observatořích (Herschel i Planck) je star tracker.\n\nDalekohled úspěšně odstartoval spolu s Herschelovo vesmírnou observatoří 14. května 2009 v 13:12:02 UTC z kosmodromu v Kourou ve Francouzské Guyaně pomocí nosné rakety Ariane 5 ECA. Po startu se Planck nacházel na velmi protáhlé eliptické dráze s perigeem 270 km a apogeem více než 1 120 000 km, s vrcholem blízko Lagrangeova bodu, který leží ve vzdálenosti 1,5 milionu kilometrů od Země.\n\nManévr, kterým se Planck dostal na svou konečnou oběžnou dráhu, byl úspěšně dokončen 3. července 2009, když vstoupil na tzv. Lissajousovu orbitu, která se nachází ve poloměru 400 000 km okolo Lagrangeova bodu. Teplota přístrojů Vysoké frekvence dosáhla desetiny stupně nad absolutní nulou (0,1 K) 17. července 2009. Přístroje Vysoké frekvence i Nízké frekvence dosáhly svých operačních parametrů a Planck se stal plně operační.\n\nV září 2009 Evropská vesmírná agentura zveřejnila předběžné výsledky v rámci tzv. \"Planck First Light Survey\" (sestavené k demonstraci stability přístrojů a schopnosti jejich kalibrace po dlouhou dobu). Výsledky naznačily, že kvalita dat je excelentní.\n\nKompletní vědecké výsledky (obsahující zpracovaná všechna data) byla veřejnosti představena roku 2013. Po šesti měsících byla sestavena první mapa kompletní oblohy, dat by mělo být dostatek pro nejméně dvě kompletní mapy.\n\nPoslední příkaz k deaktivaci byl sondě Planck zaslán v říjnu 2013.\n\n\n"}
{"id": "504152", "url": "https://cs.wikipedia.org/wiki?curid=504152", "title": "Oldřich z Lichtenburka", "text": "Oldřich z Lichtenburka\n\nOldřich z Lichtenburka (kolem 1260 – po 1313) byl český šlechtic z rodu Lichtenburků a zakladatel lichtenburské větvě Pyknů.\n\nNarodil se jako syn šlechtického předáka Smila z Lichtenburka a jeho druhé manželky Alžběty z Křižanova. Mládí trávil na dvoře vévody Mikuláše Opavského. Nejprve žil se svými bratry v majetkovém nedílu. Poté co zemřel jeho bratr a hlava rodu Jindřich z Lichtenburka, si zbylí Lichtenburkové své panství však rozdělili. Oldřichovi tehdy připadly hrad Lichnice a město Chotěboř s okolím. Až do roku 1306 se Oldřich věnoval pouze hospodářskému podnikání a do vyšší politiky nijak nezasahoval. Své hospodářské aktivity završil v roce 1307 založením městečka Ronova nad Doubravou.\n\nPo zavraždění Václava III. roku 1306 se Oldřich stal podporovatelem kandidatury Jindřicha Korutanského na český trůn. Ještě téhož roku však nakonec přeběhl na stranu Jindřichova soupeře Rudolfa Habsburského, jenž se zmocnil českého trůnu. Po Rudolfově smrti se Oldřich v roce 1307 opět stal horlivým přívržencem Jindřicha Korutanského. V bojích o moc spolu se svým synovcem a přítelem Hynkem Krušinou I. z Lichtenburka dokonce zavraždil vůdce prohabsburské strany Dobeše z Bechyně, čímž se zasloužil o opětovný nástup Jindřicha Korutanského na český trůn. Korutancovi Oldřich věrnost zachoval téměř až do roku 1310, kdy byl Jindřich sesazen Janem Lucemburským, který následně nastoupil na český trůn. Oldřich svou věrnost Jindřichovi v roce 1310 okázale demonstroval složením přísahy věrnosti v Kutné Hoře. Po nástupu Jana Lucemburského na český trůn byl habilitován díky intervenci svých příbuzných, a to především Jindřicha z Lipé. V roce 1313 Oldřich vystoupil ve funkci pražského purkrabího. Následně se však vytratil z pramenů a patrně zemřel. Zanechal po sobě jediného syna Jindřicha II. z Lichtenburka.\n\nNarodil se jako syn šlechtického předáka Smila z Lichtenburka a jeho druhé manželky Alžběty z Křižanova, dcery Přibyslava a Sibyly z Křižanova, kolem roku 1260. Jeho otec však zemřel už roku 1269. Novým správcem rodových statků a hlavou rodu se proto stal Oldřichův starší bratr Jindřich z Lichtenburka, jenž si toto postavení udržel až do své smrti roku 1296. Všichni Lichtenburkové totiž spolu žili v majetkovém nedílu.\n\nPočátek 90. let Oldřich trávil na dvoře a v armádě vévody Mikuláše I. Opavského, nemanželského syna krále Přemysla Otakara II., kde získával politické a vojenské zkušenosti. V roce 1290 se Oldřich zúčastnil Mikulášova tažení do jižních Čech, jež mělo za cíl potlačit odboj Vítkovců. Hlavní Oldřichovou činností však bylo především spravováni rodové domény. V roce 1288 spolu se svým starším bratrem Smilem II. například obnovil dvě vesnice v Polabí pro vilémovský klášter. Když v roce 1296 zemřela dosavadní hlava rodu Oldřichův bratr Jindřich z Lichtenburka, ostatní členové rodu si rozdělili své panství. Oldřichovi připadl hrad Lichnice (Lichtenburk) s přilehlým panství, jehož centrem bylo město Chotěboř. Svým stářím i faktem, že vlastnil rodový hrad Lichtenburk, se Oldřich tak stal formální hlavou rodu. Vůdčím duchem lichtenburské politiky však byl spíše Oldřichův ambiciózní a mladší bratr Rajmund z Lichtenburka. V lednu 1303 Oldřich souhlasil s prodejem vsi Bartoušova a dvoru v Dlouhé vsi sedleckému a pohledskému klášteru. V prosinci téhož roku Oldřich pak s bratrem Rajmundem daroval ves Počátky žďárskému klášteru. Své hospodářské aktivity v lednu 1307 završil založením městečko Ronova nad Doubravou.\n\nV roce 1306 se Oldřich poprvé zapojil do vysoké politiky, na jejímž výsluní se udržel až do své smrti. Dne 4. srpna 1306 byl při shromažďování vojska na tažení do Polska v Olomouci totiž zavražděn poslední český král z rodu Přemyslovců Václav III. a česká šlechta novým českým králem začátkem září 1306 zvolila vévodu Jindřicha Korutanského. Jindřich byl však s Čech už v říjnu téhož roku vyhnán římskoněmeckým králem Albrechtem Habsburským, který na český trůn dosadil svého syna Rudolfa. Oldřich sice nejprve podporoval Jindřicha Korutanského, ale po Albrechtově vpádu do Čech se v nastalé situaci rychle zorientoval a přeběhl do tábora stoupenců Rudolfa Habsburského.\n\nDne 3. července 1307 král Rudolf před Horažďovicemi ale zřejmě podlehl úplavici, čímž začalo nové kolo zápasů o český trůn. Zatímco Oldřich se se svým horkokrevným starším synovcem a přítelem Hynkem Krušinou I. z Lichtenburka tentokrát stal horlivým přívržencem Jindřicha Korutanského, čele prohabsburky orientovaných šlechticů a prelátů stanul Dobeš z Bechyně. Dne 24. července 1307 pražský biskup Jan z Dražic svolal některé pány včetně starého Dobeše z Bechyně do svého domu na Malé straně v Praze. Do místnosti jednání však nečekaně vpadli radikální šlechtici vedení právě Oldřichem a Hynkem Krušinou z Lichtenburka, kteří požadovali, aby na český trůn byl opět povolán Jindřich Korutanský. V nastalém zmatku poté Oldřich za Krušinovy asistence zabil na lůžko připoutaného Dobeše a oba Lichtenburkové vzápětí unikli. Následně v Praze vypuklo povstání prokorutanských patricijů a šlechticů, které odstranilo většinu přívrženců habsburské kandidatury a zajistilo tak předání české koruny Jindřichovi Korutanskému. Důvody proč Oldřich s Hynkem Dobeše zabili jsou neznámé. Podle Josefa Šusty se de facto jednalo o pomstu za pád a smrt Hynkova tchána Záviše z Falkenštejna, o což se Dobeš velkou měrou zasloužil. Šustovu teorii však odmítl Jan Urban, protože Lichtenburkové se na Závišově pádu také podíleli. Pozdější tradice Oldřichovo a Krušinovo jednání vnímala jako zlobnou reakci na Dobešovo jízlivé podotknutí, že pokud odpůrci habsburské kandidatury nechtějí na trůn dosadit Fridricha I. Habsburského, ať jdou Stadic, kde mezi místními sedláky jistě naleznou vzdáleného příbuzného vymřelých Přemyslovců. Kronikář Petr Žitavský Dobešovu vraždu naopak představil jako předem připravenou politickou vraždu. Zatímco kronikář Přibík Pulkava z Radenína hlavní zásluhu na vraždě připisoval místo Oldřicha Hynkovi Krušinovi, Beneš Krabice z Veitmile Oldřichovu účast při incidentu vůbec nezmínil.\n\nJindřichovi Korutanskému Oldřich z Lichtenburka na rozdíl od většiny pánů věrnost zachoval až do roku 1310, aniž by za to byl nějak hmotně odměňován. Na jeho dvoře byl prokazatelně přítomen například v červenci 1309 nebo v lednu 1310. Po boku svého krále Oldřich stál i v okamžiku, kdy se jeho vláda postupně hroutila. Dne 28. července 1310 se svým synem Jindřichem II. z Lichtenburka Oldřich Jindřichovi v Kutné Hoře před veřejností okázale složil slib věrnosti. Zavázal se také, že českému králi pomůže proti komukoli. Vymínil si však, že tak nemusí činit proti vlastním příbuzným, a to v době, kdy většina z nich, především Jindřich z Lipé, Hynek Krušina, Rajmund z Lichtenburka a další Ronovci, přestoupila na stranu Jana Lucemburského, jenž usiloval o český trůn. Po Jindřichově pádu ho zachránila intervence právě jeho příbuzenstva, především Jindřicha z Lipé. Brzy se ale opět dostal na vrchol, když je v květnu 1313 zmíněn jako pražský purkrabí. Poté o něm již nemáme zmínky, pravděpodobně tedy k roku 1313 zemřel.\n\nDo roku 1296 Oldřich žil s ostatními Lichtenburky v majetkovém nedílu. Poté si rodové majetky se svými příbuznými rozdělil. Jemu samotnému připadl hrad Lichnice (Lichtenburk), s přilehlým panství, jehož centrem bylo město Chotěboř.\n\nPanství Oldřicha z Lichtenburka spravovali rychtáři jednotlivých měst a vesnic, na které dohlíželi vrchnostenští provinciální sudí.\n\nNejrozsáhlejší a nejvýznamnější majetky Oldřich s ostatními Lichtenburky do roku 1296 vlastnil na Havlíčkobrodsku, což byla díky místním stříbrným dolům neobyčejně výnosná oblast. Centrum jejich dominia v této lokalitě tvořilo město Brod (dnešní Havlíčkův Brod). Ke Brodu patřila řada vesnic a soustava dvorů a mlýnů. Stříbro se na Brodsku těžilo především kolem samotného Brodu. Doly existovaly u Stříbrných Hor, Simtan, Samotína, Puchperku, Dlouhé Vsi, Hohendorfu, Pohledu a Utína. Štoly se nacházely také u Bartoušova a Macourova. Poté co se tyto ložiska v 90. let 13. století vyčerpala, těžba pokračovala především v povodí potoků Šlapanky a Žabince, kde se štoly nacházely u Petrkova, Svatého Kříže a Vysoké. I přestože hornictví v okolí Brodu mělo vlastní správu překrývající se s městskou správou, výtěžek z těchto dolů si nárokovali Lichtenburkové, ačkoli kontrolu nad všemi doly měl mít formou horního regálu král. V Brodu se měla nacházet mincovna, jež však byla začleněna do zemského správy a byla podřízena královskému mincmistrovi. Není vyloučeno, že Lichtenburkové měli na tuto mincovnu velký vliv. Možná ale provozovali vlastní mincovnu, ve které razili vlastní peníze. Brodská mincovna zanikla za vlády Václava II., který všechny mincovny soustředil do Kutné Hory.\n\nVedle horního brodského okrsku se v Hynkově společném majetku s ostatními Lichtenburky do roku 1296 nacházely další dva horní okrsky: šlapanovský a bělský. Ke Šlapanovu přiléhaly možná vesnice Pfaffendorf, Kamenná, Vysoká, Květnov, Smilov, Okrouhlička, Kochánov, Lípa a Suchá. Některé tyto vsi ale rovněž mohly patřit k Brodu. Střediskem dalšího horního okrsku lichtenbuského panství byla Bělá. Rezidencí Lichtenburků při jejich pobytech v Brodě byl hrad Ronovec, ke kterému patřilo zmíněné městečko Bělá, dále Dolní Krupá, Čachotín, Horní Krupá, Rozsochatec, Cibotín a Kojetín. Doklady o těžbě v této lokalitě existují pouze o Kojetíně.\n\nHlavní državou Oldřicha z Lichtenburka, jež získal si udržel i po dělení rodové majetku v roce 1296, byla Chotěboř a její okolí, jež spadala pod lichtenburský hrad Lichnici (Lichtenburk). Oldřich v jeho blízkosti možná vlastnili Svinný, Nemojov, Dobkov a Břevnici. Z hradu Lichnice (Lichtenburk) se mimo Chotěbořska spravovaly také lichtenburské statky táhnoucí se od Čáslavy směrem na východ až k Železným horám. Zde Lichtenburkové vlastnili například dnes zaniklé Protivany a Stusyni nebo také možná Míčov, Rudov, Jetonice a Podhradí. Oldřich poblíž Chotěboře v roce 307 vysadil městečko Ronov nad Doubravou. Poblíž Oldřichovi a jeho příbuzným do roku 1296 náležel také hrad Žleby, ke kterému patřila Uhelná Příbram, vesnice Žleby, Skovice, Markovice, Biskupice, Zaříčany, Tři Dvory, Koudelov, Ksiny a možná také Bílé Podolí tvořící spolu se Zaříčany nejsevernější lichtenburskou državu.\n\nDo roku 1296 Oldřich s ostatními Lichtenburky držel několik majetků v Dolním Poohří. Nejednalo se však o souvislé panství, a není proto jisté co všechno zde Lichtenburkům patřilo. Tato oblast byla zřejmě poměrně lukrativní, protože byla velmi vhodná pro zemědělství a procházelo tudy několik obchodních stezek. Lichtenburkové zde možná vlastnil hrad Klapý (dnešní Hazmburk). Hospodářským centrem dominia v Dolním Poohří byly zřejmě Libochovice.\n\nV povodí říčky Sázavy měli Lichtenburkové možná další nepříliš významný hrad Smrdov, ke kterému patřila vesnice Zboží, Bačkov, Lubno, Štěpanov a Vosičín. Podél potoka Žabince směrem k Jihlavě možná vlastnili Střítěž, Štoky, Zvonějov, Dobronín, Ždírec, Dobešov, Heroltice a Německý Šicndorf. Na Čáslavsku asi také Habry a Jeníkov. Západně od Chotěboře pod lichtenburské dominium spadal možná i Krucemburk. Směrem na východ na Moravu mezi lichtenburské statky náležely Kotlasy. Okraj lichtenburského panství na Čáslavsku tvořila tříšť malých statků a sídel drobných feudálů, ze kterých mnoho leníky Lichtenburků. Lichtenburskými many mohli být majitelé Hostolovlic, Jeníkova, Bojman, Markvartic, Licoměřic, Lipoltic, Tupadel, Lipky a Frýdnavy.\n\nNejstarší pečeť Oldřicha z Lichtenburka se dochovala z roku 1288. Byla okrouhlá s průměrem 31 milimetrů a byla vyrobena z hnědého vosku. Na listiny se věšela pergamenovým proužkem. V poli měla gotický štít skloněný vpravo, v němž se nacházely dvě ostrve (sekané kmeny s pahýly větví). Na štítu se nalézala helma s neidentifikovaným klenotem. Plochu pole zdobily proražené routy, jež byly odděleny perlovcem nebo provazcem. Stál na ní opis gotickou majuskulí: …VLRICI.D.LVChTEN (obrácené)BVR…\n\nDalší Oldřichova pečeť se dochovala z roku 1302 a 1307. Rovněž byla okrouhlá s průměrem 50 milimetrů a byla vyrobena z přírodního vosku. V poli se nacházel gotický štít se zkříženými ostrvemi. Pole zdobily proražené routy oddělené perlovcem, jenž se nacházel i na vnějším okraji pečeti. Stál na ní opis gotickou majuskulí: +S VLRICI D LVChTENBVRC. Oldřichova pečeť z roku 1303 také byla okrouhlá s průměrem 21 milimetrů. Na listinu ji notáři přivěsili červeno-zeleno-bilo-žlutými nitěmi. Byla zhotovená z hnědého vosku. Nacházel se v ní gotický štít a v něm opět zkřížené ostrve. Pole zřejmě odděloval perlovec. Vnější okraj pečeti na sobě měl buď provazec, nebo perlovec. Bylo na ní gotickou majuskulí napsánou +S VLRICI LVCTINBVRC.\n\nPoslední Oldřichova pečeť se dochovala z roku 1310, jež byla okrouhlá a její průměr činil 31 milimetrů. Na listině byla přivěšena pergamenovým proužkem. Vyrobená byla z přírodního vosku. V poli měla gotický štít zdobený rostlinným dekorem, v němž se nacházely zkřížené ostrve. Pole na ní odděloval perlovec. Stál na ní rovněž opis gotickou majuskulí.\n\nOldřich byl sice značně prchlivým politikem, zato však činorodým a schopným hospodářem, díky čemuž dokázal pro své potomky udržet lichnické panství a založit novou větev rodu pánů z Lichtenburka − Pyknů z Lichtenburka. Na rozdíl od svého protřelého bratra Rajmunda byl drsnému a impulzivnímu Oldřichovi o mnoho bližší jeho prudký synovec Hynek Krušina, spolu se kterým roku 1307 zavraždil Dobeše z Bechyně.\n\n1. manželství ∞ ?\n\n\n"}
{"id": "504153", "url": "https://cs.wikipedia.org/wiki?curid=504153", "title": "IRENA", "text": "IRENA\n\nIRENA (International Renewable Energy Agency, česky Mezinárodní agentura pro obnovitelnou energii) je mezinárodní mezivládní organizace, jejímž hlavním posláním je podporovat využívání obnovitelných energetických zdrojů, financovat vývoj nových technologií a jejich šíření i do rozvojových zemí, poskytování poradenství a školení v oblasti obnovitelné energie atd.\n\nZřízení IRENA navrhlo v březnu 2008 Německo a v dubnu se na přípravné konferencí v Berlíně signatáři statutu IRENA stalo prvních 75 států. Do konce listopadu 2009 statut agentury podepsalo už 137 států a Evropská unie, osm států ho ratifikovalo.\n\nČlenství České republiky v agentuře IRENA v listopadu 2009 odsouhlasila vláda, ale musí ho ještě ratifikovat parlament a podepsat prezident republiky. Za Českou republiku 6. ledna 2010 v Berlíně statut podepsal český velvyslanec v Německu Rudolf Jindrák. Za členství České republiky v IRENA odpovídá ministerstvo průmyslu. Roční náklady na českým členství činí asi 60 tisíc dolarů.\n"}
{"id": "504157", "url": "https://cs.wikipedia.org/wiki?curid=504157", "title": "Úhloměr", "text": "Úhloměr\n\nÚhloměr (také protraktor) je pomůcka nebo přístroj pro měření úhlů. Jeho součástí je stupnice pro odečet úhlu, má však různé podoby a úhloměr je základem různých specializovaných a složitějších přístrojů. Nejpoužívanější jednotkou úhloměru je stupeň °, kdy plný kruh je rozdělen na 360°.\n\n\nK zaměřování úhlů mezi dvěma viditelnými body v terénu i na obloze slouží různé přístroje, které jsou využitelné například v astronomii, při navigaci nebo při mapování a zeměměřičství.\nSložitější přístroje bývají vybaveny alhidádou se zaměřovačem, která se otáčí po stupnici a umožňuje úhel přesněji zaměřit.\n\n"}
{"id": "504171", "url": "https://cs.wikipedia.org/wiki?curid=504171", "title": "Krajot", "text": "Krajot\n\nKrajot nebo Kerajot (: קריות, doslova \"\"Města\"\", : Krayot nebo Kerayot) je konurbace městských sídel v Izraeli, v Haifském distriktu, která sama tvoří součást aglomerace města Haifa (byť většina z nich není administrativní součástí Haify).\n\nJednotlivá města počítaná do Krajot mají ve svém názvu obsaženo slovo Kirjat – tedy \"\"město\"\". Všechna leží v nadmořské výšce do 10 metrů v nížinaté rovině poblíž břehu Haifského zálivu na okraji Zebulunského údolí, východně a severovýchodně od centra Haify. Hlavní dopravní osou těchto měst je Dálnice číslo 4. Oblast je zároveň napojena na železniční trať z Haify do Naharije. Populace těchto měst je v naprosté většině židovská, bez výraznějšího arabského prvku.\n\nShluk satelitních sídel v Haifském zálivu začal vznikat ve 20. letech 20. století. Roku 1925 byla založena nynější Kirjat Ata (byť původně jako menší sídlo zemědělského typu).\n\nK významné pozemkové transakci došlo roku 1928, kdy do židovského vlastnictví přešel pás pozemků při pobřeží Haifského zálivu. sionističtí předáci to využili k vytvoření jednoho z prvních komplexně řešených územních plánů v tehdejší britské Palestině. Na jeho zpracování se podílel britský architekt a urbanista Patrick Abercrombie. Podle tohoto plánu byla na jižní straně řešeného území, při ústí řeky Kišon, navrhována průmyslová zóna. Dál k severu se počítalo s obytnými čtvrtěmi a na severu měl být zachován pás zemědělsky využívané krajiny. Tento plán pak byl ve 30. letech 20. století realizován.\n\nRoku 1934 založili němečtí židovští přistěhovalci Kirjat Bialik (od počátku plánován jako spíše městské rezidenční sídlo). Téhož roku také v jeho sousedství vznikl Kirjat Mockin. Roku 1945 pak přibyl Kirjat Jam. Už předtím v roce 1933 také vznikl Kirjat Chajim. Ten ale byl později přímo připojen k Haifě, společně se sousední čtvrtí Kirjat Šmuel. Původní záměr byl usídlit v těchto nových městech zaměstnance průmyslových podniků, zejména rafinérie a dalších továren v ústí řeky Kišon. Zástavba spočívala individuálních domcích nebo dvojdomcích, ale velmi rychle se proměnila na hustou městskou zástavbu a Krajot začala lákat i jiné společenské vrstvy. Po roce 1948 prožila tato města výrazný populační nárůst a postupně utvořila zcela souvislý sídelní pás, s výjimkou Kirjat Ata, které leží o něco dále k východu, již mimo vlastní pobřeží Haifského zálivu.\n\nV roce 2003, v souvislosti s reformou správy a samosprávy, se v Knesetu projednával návrh zákona o slučování některých obcí. V podkladech se zmiňovala i možnost sloučit města Kirjat Mockin, Kirjat Jam a Kirjat Bialik do jedné obce, ke které by se ještě připojily čtvrtě Haify Kirjat Chajim a Kirjat Šmuel, čímž by vniklo město s téměř 150 000 obyvateli. Návrh ale v tomto případě nebyl realizován. Znovu se o něm začalo mluvit v roce 2008, kdy s ním přišel ministr vnitra Meir Šítrit. Tehdy se navrhovalo sloučení Kirjat Mockin a Kirjat Bialik.\nV Krajot žilo počátkem 21. století téměř 200 000 obyvatel, z toho (k 30. červnu 2009) 162 600 v samostatných městech. Populační růst jednotlivých součástí konurbace je nízký vzhledem k vyčerpání většiny volných rozvojových území. Přesto se počítá s dalším nárůstem. Například Kirjat Bialik plánuje do roku 2015 zvýšit populaci na 80 000. Kirjat Ata má výhledově dosáhnout hranice 100 000 obyvatel. Haifská čtvrť Kirjat Šmuel zase procházela po roce 2005 výraznou stavební proměnou, v jejímž rámci se předpokládal růst populace o 1500 obyvatel.\n\n"}
{"id": "504183", "url": "https://cs.wikipedia.org/wiki?curid=504183", "title": "Kirjat Chajim", "text": "Kirjat Chajim\n\nKirjat Chajim (: קריית חיים, doslova \"Chajimovo město\", : Kiryat Haim) je městská čtvrť v Haifě v Izraeli.\n\nNachází se v nadmořské výšce cca 10 metrů u pobřeží Haifského zálivu, cca 7 kilometrů severovýchodně od centra Haify. Město je sice administrativní součástí Haify, ale urbanisticky se nachází v izolovaném seskupení satelitních sídel zvaných Krajot. Hlavní dopravní osou těchto měst je Dálnice číslo 4. Oblast je zároveň napojena na pobřežní železniční trať do Naharije. Nachází se tu železniční stanice Kirjat Chajim. Populace Kirjat Chajim je v naprosté většině židovská, bez výraznějšího arabského prvku.\n\nKirjat Chajim byl založen roku 1933 na pozemcích Židovského národního fondu jako první městské sídlo v tomto prostoru. Jméno dostal po Chajimu Arlozorovi – sionistickém předákovi, který byl toho roku zavražděn v Tel Avivu. V roce 1951 byl Kirjat Chajim připojen k Haifě jako její městská čtvrť. Sestává ze dvou základních částí: Kirjat Chajim Ma'aravit (קריית חיים מערבית) a Kirjat Chajim Mizrachit (קריית חיים מזרחית). Západněji položená Kirjat Chajim Ma'aravit vznikla převážně až po roce 1948 na písečných dunách, západně od železniční trati, a je charakterizována hromadnou zástavbou v převážně bytových domech. Východnější Kirjat Chajim Mizrachit je starší a vznikala od 30. let 20. století jako čtvrť pro dělníky z nedalekých továren. Charakterizuje ji vyšší podíl individuální a řidší zástavby. Postupně ale i zde dochází k zahušťování zástavby. V roce 2003, v souvislosti s reformou správy a samosprávy, se v Knesetu projednával návrh zákona o slučování některých obcí. V podkladech se zmiňovala i možnost sloučit města Kirjat Mockin, Kirjat Jam a Kirjat Bialik do jedné obce, ke které by se ještě připojily čtvrtě Haify Kirjat Chajim a Kirjat Šmuel, čímž by vniklo město s téměř 150 000 obyvateli. Návrh ale v tomto případě nebyl realizován.\n\nV Kirjat Chajim žilo cca k roku 2005 cca 28 500 obyvatel. Z toho 17 750 v Kirjat Chajim Mizrachit a 10 260 v Kirjat Chajim Ma'aravit. Východní část čtvrti má výrazněji sekulární charakter, v západní žijí sekulární i nábožensky orientovaní lidé. Od 90. let 20. století se v Kirjat Chajim usadili četní židovští přistěhovalci. Ve východní části zejména z Etiopie, v západní částí z bývalého SSSR.\n\n"}
{"id": "504197", "url": "https://cs.wikipedia.org/wiki?curid=504197", "title": "Obava", "text": "Obava\n\nObava či starost je negativní lidská emoce, která vzniká v důsledku strachu a pocitu nejistoty z neznáma, které ještě nenastalo, ale odehraje se (možná) někdy v budoucnosti. Obava může být též považována za méně intenzivní strach. Obava může mít mnoho důvodů i podob avšak vždy se jedná o emoci vztahující se k nějaké očekávané události, ději nebo jevu, který má v budoucnu nastat nebo který případně může ale nemusí nastat. Obava tedy obvykle mívá zcela konkrétní podobu. Lidé se velmi často obávají o svůj život či zdraví - případně o život či zdraví svých blízkých, někdy i o majetek, moc, vliv, vztahy k jiným lidem atd. apod.\n"}
{"id": "504198", "url": "https://cs.wikipedia.org/wiki?curid=504198", "title": "Terahertzové záření", "text": "Terahertzové záření\n\nTerahertzové záření, T-paprsky, terahertzové paprsky i submilimetrové vlny (anglicky \"T-rays\" nebo \"submillimeter radiation\") je označení pro oblast elektromagnetického spektra ležící na rozhraní mikrovlnného a infračerveného záření. Frekvence odpovídajícího elektromagnetického vlnění je 300 gigahertz až 3 terahertz, což odpovídá vlnové délce menší než 1000 µm (1  mm) a větší než 100 µm. Terahertzové vlny proniknou oblečením, papírem, dřevem, zdivem, umělou hmotou i keramikou. Škodlivost terahertzového záření nebyla dosud prokázána.\n\nExistence T-paprsků je známá od začátku 20. století. Dlouhou dobu zůstávalo toto záření stranou zájmu, zejména pro technické potíže při jeho generaci a detekci. Rozvoj výzkumu nastal kolem roku 1990, po vynálezu zdrojů a detektorů terahertzového záření. Od počátku 21. století se jednalo o oblast, kde docházelo poměrně často k novým objevům a očekávalo se, že toto záření nalezne i průmyslové využití, mluvilo se o něm jako o velmi nadějné oblasti pro zobrazovací techniky, s významem sahajícím od medicínské diagnostiky po monitorování znečištění životního prostředí.\nTerahertzové záření má značný potenciál v řadě aplikací spektroskopii, nedestruktivní zkoušení, bezpečnostní technologiích, biologii a medicíně, astronomii, při měření velmi krátkých časových úseků a v telekomunikacích.\n\nTerahertzové záření \"vidí\" jiné materiály než klasické viditelné světlo. Terahertzové záření zejména proniká skrz většinu plastických hmot a oděvů, ale není propouštěno vodou. Díky těmto vlastnostem je terahertzové záření nástrojem pro různé bezpečnostní kontroly.\n\nTyto detektory se velmi účinně používají k identifikaci skrytých materiálů, zbraní nebo výbušnin. Výhodou t-paprsků oproti rentgenovému záření je , že pronikají mnoha typy materiálů bez zdravotních rizik.\n\nTypy skenerů s T-paprsky jsou různé, od podobných fotokopírce, kde se na snímací plochu pokládá zavazadlo, až po velké průchozí plenty nebo přijímače naladěného k vyhledávání zakopaných výbušnin před postupem vojska. Protože skener může být přizpůsoben k detekci spektrálních otisků různých materiálů, je možné aby zahrnoval rozsáhlou databázi, která umožní identifikaci a detekci široké škály materiálů.\n\nV roce 2010 se uvažovalo o využití terahertzových skenerů na letištích. Toto využití v roce 2010 nové technologie budilo kontroverze, jelikož terahertzový skener při kontrole osob vytváří fotografie, které částečně odstraňují oblečení; tím je ale umožněno, že například zbraně, výbušné pásy apod. jsou jasně viditelné, stejně jako další osobní předměty.\n\nTerahertzové záření proniká několik milimetrů do tkání s nízkým obsahem vody. Jeho citlivost na obsah vody jej předurčuje k použití jako sondu některých typů nádorů. Na rozdíl od rentgenových paprsků je terahertzové záření neionizující, což znamená, že jeho energie je příliš nízká než aby mohlo jakkoliv poškodit tkáně.\nSystémy založené na vlnách s terahertzovou nosnou frekvencí mohou pracovat s modulací ve velmi širokém frekvenčním pásmu a tak umožnit velmi vysoké přenosové rychlosti, které v principu mohou dosahovat řádu 10 bits.s.\n\n"}
{"id": "504201", "url": "https://cs.wikipedia.org/wiki?curid=504201", "title": "Kirjat Šmu'el (Haifa)", "text": "Kirjat Šmu'el (Haifa)\n\nKirjat Šmu'el (: קריית שמואל, doslova \"Samuelovo město\", : Kiryat Shmuel) je městská čtvrť v Haifě v Izraeli.\n\nNachází se v nadmořské výšce cca 10 metrů u pobřeží Haifského zálivu, cca 8 kilometrů severovýchodně od centra Haify. Město je sice administrativní součástí Haify, ale urbanisticky se nachází v izolovaném seskupení satelitních měst zvaných Krajot. Hlavní dopravní osou těchto měst je Dálnice číslo 4. Oblast je zároveň napojena na železniční trať z Haify do Naharije, která má stanice v sousedním Kirjat Chajim i Kirjat Mockin. Populace Kirjat Šmuel je v naprosté většině židovská, bez výraznějšího arabského prvku. Oblastí prochází pobřežní železniční trať. Nachází se tu železniční stanice Kirjat Mockin.\n\nKirjat Šmu'el byl založen roku 1938 jako samostatná obec určená pro nábožensky orientované obyvatele. Zpočátku šlo o volnou zástavbu převážně přízemních domků, teprve od 50. let 20. století zde docházelo k výstavbě vícepatrových domů. Osada byla pojmenována po Šmu'elovi Chajimu Landauovi - předákovi hnutí náboženských sionistů ha-Po'el ha-Mizrachi. Roku 1952 byla začleněna do Haify jako její městská čtvrť.\n\nV roce 2003, v souvislosti s reformou správy a samosprávy, se v Knesetu projednával návrh zákona o slučování některých obcí. V podkladech se zmiňovala i možnost sloučit města Kirjat Mockin, Kirjat Jam a Kirjat Bialik do jedné obce, ke které by se ještě připojily čtvrtě Haify Kirjat Chajim a Kirjat Šmu'el, čímž by vniklo město s téměř 150 000 obyvateli. Návrh ale v tomto případě nebyl realizován.\n\nV Kirjat Šmu'el žilo cca k roku 2005 cca 5 000 obyvatel. Obyvatelstvo sestává z nábožensky orientovaných židů různých směrů. Od 90. let 20. století se v Kirjat Šmu'el usadili četní židovští přistěhovalci, zejména z bývalého SSSR. K roku 2005 se uvádí, že na severu čtvrti vzniká nový obytný okrsek, díky jehož dokončení se v letech 2006-2007 počítalo s nárůstem počtu obyvatel o cca 1500.\n\n"}
{"id": "504205", "url": "https://cs.wikipedia.org/wiki?curid=504205", "title": "Bibliografie", "text": "Bibliografie\n\nBibliografie (z řeckého βιβλιογραφία, bibliographia, doslovně „psaní knihy“), je v praxi akademické studium knihy. V podobném smyslu se používá také pojem bibliologie (z řeckého -λογία, -logia). Celkově se bibliografie nezabývá obsahem knih, nýbrž metodami jejich evidence a práce s nimi.\n\nPůvodně v prvních třech stoletích našeho letopočtu, bylo slovo bibliografie chápáno jako ruční kopírování knih. Ve 12.  století se začal tento pojem používat pro promyšlené skladování knih a od 17. století jde již o systém knižní evidence.\n\nProduktem praktické bibliografie je bibliografie jakožto vedení systematického seznamu knih a dalších děl, k novinářské a spisovatelské činnosti. Bibliografie je seznam knih, z něhož autor čerpal při psaní vlastního díla, je obvykle uváděna na konci knihy, také se ale může jednat o zcela samostatnou publikaci věnující se seznamu knih a jiných děl. Tyto samostatné bibliografické publikace jsou například papírové i elektronicky zpracované katalogy knihoven. Bibliografické práce jsou téměř vždy považovány za terciární zdroje.\n\nBibliografické práce se liší v množství detailů v závislosti na účelu a lze obecně rozdělit do dvou kategorií: enumerativní bibliografie a analytická.\nV dřívějších dobách se bibliografie výhradně věnovala knihám, dnes může bibliografie zahrnovat časopisy, audionahrávky, filmy, obrazy i internetové stránky.\n\nEnumerativní bibliografie (též systematická, nebo kompilativní bibliografie) vede přehled v dané kategorii. Bibliografie je seznam spisů, které sdílejí společný faktor, tím může být jazyk, časové období, nebo jiné téma. Seznam může být kompresní, nebo selektivní. Jedním z příkladů je seznam použitých zdrojů, za prací, někdy též nazývaný reference.\n\nKnižní bibliografie by měla obsahovat:\n\n\nBibliografie mohou být uspořádány podle autora, tématu, nebo nějakého jiného systému. Bibliografie může být komentovaná, tedy autorův komentář k danému dílu. Tyto popisy, obvykle několik vět dlouhé, poskytují přehled zdroje a popisují jeho význam. Tento typ bibliografie se liší od katalogů knihoven tím, že zahrnuje pouze konkrétní díla, nikoli soupis všech položek v knihovně.\n\nAnalytická bibliografie (též kritická bibliografie) studuje produkci knih. Kritickou studii literatury lze rozdělit na popisnou (též fyzickou), historickou a textovou bibliografii. Popisná bibliografie se věnuje pečlivému posouzení knihy jako fyzického objektu (velikost, formát, vazba atd.), zatímco historická bibliografie má širší pohled na souvislosti v nichž se kniha vyrábí, zejména tisk a vydavatelství. Textová bibliografie je jiný název pro textovou kritiku.\nPodle České terminologické databáze knihovnictví a informační vědy (TDKIV) je termínem analytická bibliografie označována taková bibliografie, která zpracovává obsahově ucelené a formálně oddělené části dokumentu, jakými jsou stati ve sbornících, kapitoly z knih, a především články z periodik. Příbuzným termínem v TDKIV je článková bibliografie, tedy bibliografie článků z jednotlivých periodik.\n\nSystematické seznamy jiných než knižních médii, mohou se podmínkami lišit, ale tvoří se obdobně jako klasická bibliografie:\n\n\n\n"}
{"id": "504209", "url": "https://cs.wikipedia.org/wiki?curid=504209", "title": "Harmersbach", "text": "Harmersbach\n\nHarmersbach je jeden z přítoků řeky Kinzig ve Schwarzwaldu. Potok zformoval údolí Harmersbachu, jediné říšské údolí původní Svaté Říše Římské.\n\nPramení z četných puklin v oblasti vrchu Moos. Na běhu toku leží obce Orte Oberharmersbach, Unterharmersbach a Zell am Harmersbach. V obci Zell protéká nordrachtským údolím do údolí potoka Harmersbach (Harmersbachtal). Odtud, až k ústí řeky Kinzig u Biberachu je potok pojmenován Erlenbach.\n\nNa rozdíl od většiny říčních údolí probíhajících paralelně od severozápadu regionu, například údolí Renchu a Kinzigu, je údolí Harmersbachu formováno pouze jihozápadním směrem a poté se vlévá u Biberachu do řeky Kinzig.\n\nÚdolí Harmersbachu ve středověku náleželo Svobodnému říšskému městu Zell. Po královských městech Offenburg, Gengenbach a Zell náleželo od roku 1330 Fürstenbergerkům a od roku 1367 Římsko-katolické arcidiecézi Štrasburk.\n"}
{"id": "504210", "url": "https://cs.wikipedia.org/wiki?curid=504210", "title": "Česko na Zimních olympijských hrách 1998", "text": "Česko na Zimních olympijských hrách 1998\n\nČesko na Zimních olympijských hrách 1998 v japonském Naganu reprezentovalo 63 sportovců v devíti sportech. Druhá účast samostatné České republiky na zimní olympiádě znamenala zisk první zlaté medaile ze zimních her od roku 1972, kdy za tehdejší Československo zvítězil v olympijském turnaji Ondrej Nepela. V Naganu se o nejcennější kov postaralo mužské hokejové družstvo, další dvě medaile, stříbrnou a bronzovou, přidala při své třetí olympijské účasti běžkyně na lyžích Kateřina Neumannová. V první desítce se v individuálních závodech dále umístil akrobatický lyžař Aleš Valenta, Kateřina Neumannová (ve třetím závodě), biatlonista Ivan Masařík, sdruženář Milan Kučera a skokan na lyžích Michal Doležal, ve dvojicích potom dvojbob. Česká republika se se třemi medailemi umístila v celkovém pořadí národů na 14. místě.\n\nNejmladším českým účastníkem ZOH 1998 byla alpská lyžařka Lucie Hrstková (16 let), nejstarším bobista Jiří Džmura (34 let).\n\nPočet českých sportovců startujících v jednotlivých olympijských sportech.\nČeští sportovci se nenominovali do závodů a soutěží v curlingu, rychlobruslení, saních, short tracku a snowboardingu.\n\nSoupiska:\n\n"}
{"id": "504220", "url": "https://cs.wikipedia.org/wiki?curid=504220", "title": "Álava", "text": "Álava\n\nAraba (baskicky) či Álava (kastilsky), je historickým územím (\"Territorio histórico\") a jednou ze tří provincií autonomního společenství Baskicko na severu Španělska. Zaujímá jižní/jihozápadní část Baskicka a sousedí s provinciemi Bizkaia, Gipuzkoa, Navarra, La Rioja a s provincií Burgos, která má uvnitř Álavy malou exklávu.\n\nSídlem provincie je Vitoria-Gasteiz (235 000 obyv.), jež je současně hlavním městem baskické autonomie. Provincie je hornatá, má převážně rurální charakter a kromě Vitorie, kde žije 75 % obyvatel území, zde nejsou velká města; druhé v pořadí je Llodio s 18 000 obyvateli, třetí Amurrio s 10 000.\n\nOblast je v rámci Baskického společenství největší, avšak nejméně osídlená: v roce 2008 zde žilo necelých 310 000 obyvatel. Na rozdíl od zbývajících dvou baskických provincií je Álava převážně španělskojazyčná, baskičtinu užívá přibližně čtvrtina obyvatel.\n\nProvincie leží na hlavním dopravním tahu spojujícím Madrid a severozápadní Španělsko s Francií. Rychlovlaky AVE sem zajíždějí sporadicky, v plánu je však výstavba trati z Valladolidu do Baskicka a dále na francouzskou hranici.\n\nVe zlatě kamenný hrad černě spárovaný a s modrými okny, na přirozené skále, z níž vyrůstá obrněná paže s mečem. Vlevo od hradu je červený lev; vedle meče modrá stuha a nápisem ve zlatě \"Justicia\". Modrý lem se zlatým nápisem \"\"En aumento de la justicia contra malhechores\".\" Klenot: vévodská koruna.\n\nSchváleno usnesením z 20. prosince 1984 \"Juntas Generales de Álava\".\nÚzemí je rozděleno na sedm comarek, označovaných zde /:\n\n\n"}
{"id": "504231", "url": "https://cs.wikipedia.org/wiki?curid=504231", "title": "EMD F7", "text": "EMD F7\n\nEMD F7 je diesel-elektrická lokomotiva vyráběná v letech 1949 až 1953 americkou firmou Electro-Motive Diesel (EMD) a podnikem General Motors Diesel (GMD) z Kanady.\n\nJedním z mnoha dopravců, který vlastní lokomotivy F7 byla Atchison, Topeka and Santa Fe Railway (ATSF), která se v roce 1996 stala součástí BNSF Railway. I když EMD koncipovala tuto lokomotivu pro vozbu nákladních vlaků, uplatnila se i při vozbě osobních vlaků. Osobní vlaky tažené touto lokomotivou jezdí např. z Nového Mexika do Arizony.\n\nLokomotivu F7 pohání 16válec EMD 567B s výkonem 1,500 koňských sil (1,100 kW) při 800 rpm. 567B je dvoudobý naftový motor přeplňovaný Rootsovým dmychadlem. Motor má obsah 148.66 litrů.\n"}
{"id": "504232", "url": "https://cs.wikipedia.org/wiki?curid=504232", "title": "Araba", "text": "Araba\n\nNázev Araba může odkazovat na následující místa:\n"}
{"id": "504243", "url": "https://cs.wikipedia.org/wiki?curid=504243", "title": "Nastolování agendy", "text": "Nastolování agendy\n\nTeorie nastolování agendy můžeme pojmout dvěma pohledy:\n\n\nDuchovním otcem myšlenky, která se dnes označuje jako nastolování agendy (\"agenda setting\"), a která pracuje s předpokladem, že média se podílejí na tvorbě veřejné agendy, je americký novinář Walter Lippmann (1889–1974). Lippmann ve své knize \"Public opinion\" (veřejné mínění, 1922) vysvětluje, že média, která jsou zprostředkovatelem pro pochopení věcí mimo dosah naší přímé osobní zkušenosti, pomáhají vytvářet naší kognitivní mapu světa: „\"Veřejné mínění podle Lippmanna reaguje nikoli na okolní prostředí, ale na pseudoprostředí, které vytvářejí zpravodajská média.\"“\n\nSamotný termín agenda-setting se však objevuje až v druhé polovině 20. let, kdy ho poprvé použili Maxwell McCombs a Donald Shaw ve své průlomové studii \"The agenda-setting function of mass media\" (Nastolování agendy jako funkce masových médií, McCombs-Shaw, 1972).\n\nStudie se zabývala důležitostí jednotlivých témat v prezidentských volbách ve městě Chapel Hill (Severní Karolína). Byla založena na vzorku 100 nerozhodnutých voličů a zkoumala, jak se odvíjel jejich názor na důležitost jednotlivých témat od toho, kolik bylo těmto tématům věnováno prostoru v místním tisku.\n\nNásledovaly desítky studií, které potvrdily, že mezi mediálním obsahem a názory publika existuje jasná korelace a dokonce kauzální vztah. Do roku 2009 proběhlo více než 400 empirických studií, zabývajících se fenoménem agenda setting, jedná se o jeden ze široce přijímaných a hojně využívaných nástrojů mediální vědy.\n\nV rámci teorie o nastolování agendy je užitečné odlišovat několik různých druhů agend:\n\n\nVšechny tyto agendy jsou vzájemně provázané, navzájem se ovlivňují. Přestože teorie o nastolování agendy začala coby studium vlivu mediální agendy na agendu veřejnou, je jasné, že mediální agenda sama je ovlivňována nejen ostatními agendami (veřejností, politiky i korporacemi), ale také vnitřními žurnalistickými pravidly a způsoby práce.\n\nZákladním je přenos význačnosti (\"salience transfer\"): důležitost témat ve veřejné agendě do značné míry kopíruje důležitost těchto témat v masmediální agendě.\n\nSe stoupajícím počtem publikovaných článků zabývajících se nastolováním agendy se stalo zřejmým, že tento proces zahrnuje nejen aktivní roli mediálních organizací, nýbrž i účast veřejnosti a politiků. Rogers a Dearing popisují rozdíl mezi nastolováním agendy a budováním agendy (\"agenda building\"), jenž spočívá v dominantní roli médií nebo veřejnosti. Proto se „nastolování“ agendy týká vlivu mediální agendy na společnost – přenesení mediální agendy do veřejné agendy – zatímco „budování“ agendy zahrnuje „určitý stupeň vzájemnosti“ mezi masmédii a společností, přičemž jak mediální, tak veřejné agendy ovlivňují veřejnou politiku.\n\nAutoři Sun Young Lee a Daniel Riffe v této souvislostí tvrdí, že média neoperují ve vakuu. Mediální agenda je podle nich ve skutečnosti výsledkem vlivů, jež některé mocné skupiny užívají jako jemnou formu společenské kontroly. Novináři mají omezené časové možnosti a zdroje, což může přispívat k tomu, že se do gatekeepingu (proces výběru informací vpuštěných do médií) zpravodajských médií zapojují externí zdroje. Někteří akademici se proto pokusili odhalit vztahy mezi informačními zdroji a agendou, již zpravodajská média vytváří, zkoumáním toho, kdo vytváří mediální agendu. Existuje několikero zdrojů, které se mohou účastnit procesu budování agendy, a to různými způsoby. Největší vědecký zájem je však věnován účinnosti informačních „pomůcek“ (\"information aids\"), jako jsou rámci mediální agendy např. tiskové zprávy.\n\nBerkowitz provedl podrobnější analýzu teorií nastolování a budování agendy, přičemž zavedl pojmy „nastolování politické agendy“ (\"policy agenda-setting\") a „budování politické agendy“ (\"policy agenda-building\"). Berkowitz přichází s názorem, že když akademici zkoumají jen propojení mezi médii a politiky (\"policymakers\"), je vhodné použít pojem nastolování politické agendy. Když je však předmětem zkoumání nejen osobní agenda politiků, nýbrž i širší, společensky významné problémy, kde média představují pouze jeden ukazatel veřejného sentimentu, navrhuje Berkowitz jako vhodnější hovořit o budování politické agendy.\n\n\nO intermediálním nastolování hovoříme v případě, že od sebe témata či atributy přebírají média navzájem. V takovém případě dochází k „transferu význačnosti“ (\"salience transfer\").\n\nNastolování agendy je mocným nástrojem masových médií. Jeho účinky byly vysledovány nejenom ve Spojených státech, ale i v mnohých, často velmi kulturně rozdílných zemích po celém světě. Jako příklad lze uvést Argentinu, Německo či Japonsko. Výzkumy navíc potvrdily účinnost nastolování agendy v rámci mnoha rozdílných veřejných témat: od ekonomiky přes životní prostředí k problému s drogami. Lze se setkat s názorem, že nastolování agendy je úspěšné ve všech zemích, majících uspokojivý otevřený politický systém a zároveň otevřený systém médií: „\"Tam, kde platí obě tyto podmínky otevřenosti, veřejnost přebírá podstatnou část agendy témat, která prezentují zpravodajská média.\"“\n\nVeřejná agenda je však velmi omezená a existuje tak silná konkurence mezi tématy, které se stanou její součástí. Uvádí se, že veřejná agenda v jednu chvíli obsahuje maximálně 2 až 6 témat. To je způsobeno především omezenou možností veřejného zájmu, limity časové a psychologické kapacity a limity samotných mediálních agend.\n\nStudie odhalily souvislost mezi stupněm vzdělání a rozšířením témat veřejné agendy. Společně s nárůstem vzdělanosti v USA je v šedesátých a sedmdesátých letech 20. století zaznamenán výrazný nárůst rozmanitosti témat ve veřejném prostoru: „\"Vzdělání má vždy ten následek, že se daný jedinec začne více zajímat o zpravodajská média a vzroste jeho citlivost na širší spektrum témat, která se ve zprávách objevují,\"“ píše McCombs. Neprokázalo se však, že by lidé s vyšším stupněm vzdělání byli více odolní vůči přejímání mediální agendy.\n\nDoba trvání přenosu mediální agendy na agendu veřejnou je odhadována na čtyři až osm týdnů.\n\nUrčité skupiny mají při procesu nastolování agendy mnohem snazší přístup, a tak spíše, než jiní dosáhnou prosazení svých požadavků. Například politici se ukazují být vlivnějšími než zpravodajské zdroje jako celek, a to díky skutečnosti, že lépe chápou potřebu novinářů získat spolehlivé a předvídatelné informace. Kromě toho dobře rozumí jejich definici toho, co je zpravodajsky zajímavé. Cobb a Elder přičítají politickým aktérům ještě větší důležitost s argumentem, že aby určitý problém vůbec dosáhl statusu agendy, musí být podporována přinejmenším některými klíčovými politiky. Zpravodajské zdroje spřízněné s vládou tak mají při nastolování agendy vyšší úspěšnost a podle řady odborníků jsou i nejčastěji využívanými zdroji jak na lokální, tak i na národní úrovni.\n\nZpravodajské zdroje také mohou poskytnout definici problému, čímž ho zasadí do specifického rámce a zároveň tím stanoví podmínky budoucí debaty. Která z interpretací „skutečnosti“ bude ve veřejném mínění dominantní, bude mít důsledky jak pro budoucnost daného sociálního problému, tak pro zúčastněné politiky a zájmové skupiny a konečně i pro politiku samotnou. Podle Gusfielda můžeme například úmrtí na dálnici pod vlivem alkoholu přičíst nezodpovědnosti opilého řidiče, přepravnímu systému zcela závislému na autech, špatné kvalitě dálnic či v neposlední řadě takzvanému společenskému pití. Rozdílné způsoby definování situace mezi sebou mohou soupeřit o to, který z nich bude akceptován jako autoritativní verze reality, což ve výsledku podnítí soupeření mezi informačními zdroji. Ty obzvláště silné pak mohou dokonce ovlivnit, zda se určitému problému vůbec dostane mediálního zájmu.\n\nSymbiotický vztah mezi médií a politiky spočívá v tom, že zatímco politici se neobejdou bez mediálního ohlasu, novináři potřebují přístup k informacím. Toto „soužití“ kontroluje sdílená kultura neoficiálního souboru základních pravidel. I tak se ale zájmy obou skupin často rozcházejí. Důvodem bývá zejména odlišná orientace v čase, kdy velké informační zdroje jsou na tom sice nejlépe v rutinních situacích, na krize nebo katastrofy však reagují pomaleji. Politici, kteří se v tomto prostředí umí pohybovat a rozumí pravidlům hry, jsou pak schopni nastolovat svou agendu a definovat problémy. Na druhé straně jsou i vládní úředníci a politici ovlivňováni médii v situaci, kdy chápou mediální pozornost věnovanou určité záležitosti jako nepřímý výraz veřejného zájmu o ni.\n\nLidé mají přirozenou potřebu porozumět neznámým věcem a zorientovat se v nich, proto se obracejí k masovým médiím, která jsou velkým zdrojem informací. Potřeba orientace je podmíněna relevancí tématu (důležitostí) a mírou pocitu nejistoty o daném tématu.\n\nRelevance tématu závisí na mnoha faktorech. Při průzkumech veřejného mínění v Texasu, které proběhly v letech 1992 a 1996, bylo zjištěno, že respondenty při rozhodování o relevantnosti tématu ovlivňovaly tyto faktory: občanská povinnost, silné emoce, osobní zájem, vliv okolí. Průzkumy dokázaly, že vlastní zájem nehraje tak důležitou roli, jak se předpokládalo.\n\nDruhou podmínkou potřeby orientace je nejistota. Pokud má člověk dostatek informací projevuje se u něj obvykle nízká míra nejistoty. V tomto případě lidé spoléhají na své vlastní zkušenosti a mají menší motivaci naslouchat mediální agendě. To platí hlavně u všeobecně známých a dlouhodobě stabilních témat. Naopak vysoká míra nejistoty nastává, když se objeví nová témata ve veřejné agendě. Poté lidé pociťují vysokou potřebu hledat nové informace. „\"Čím větší je potřeba jednotlivce orientovat se v oblasti veřejných věcí, tím je pravděpodobnější, že bude naslouchat agendě masových médií.“\" Spolu s mírou potřeby orientace roste i síla účinků nastolování agendy. Média nejsou jediným zdrojem informací, který lidé používají při orientaci ve veřejném prostoru. Často čerpají ze svých vlastních zkušeností, získávají informace od přátel či rodiny. Pokud však s tématem nemají žádné nebo pouze omezené zkušenosti obracejí se především na masová média.\n\nVeřejná a mediální agenda obsahuje témata vtíravá a témata nevtíravá. Pojmem vtíravé téma rozumíme téma, se kterým má jedinec osobní zkušenost a setkává se s ním v každodenním životě. Mezi taková témata zařadil McCombs nezaměstnanost, daně, inflaci a všeobecný stav ekonomiky.\n\nS nevtíravými tématy lidé žádnou osobní zkušenost většinou nemají. Mezi tyto témata se řadí například důvěryhodnost vlády, vládní výdaje, zahraniční obchod, životní prostředí, energetika, zločinnost, rasové vztahy a sociální problémy. Hlavním zdrojem informací se tedy pro ně stává mediální agenda, ke které se obracejí, aby snížili míru své nejistoty. Mezi lidmi jsou však rozdíly v množství informací, které potřebují k uspokojení své orientace ve veřejném prostoru. Každý upřednostňuje jiné téma a přikládá mu jinou hodnotu, proto se často stává, že osobní zkušenost jedinci nestačí a spíše ho motivuje k hledání nových informací v masových médiích.\n\nNa utváření mediální agendy se podílí mnoho různých vlivů. McCombs mluví o třech klíčových prvcích: „[…]hlavní zdroje informací pro zprávy, ostatní zpravodajské organizace a žurnalistické normy a tradice.“ Pro lepší pochopení tohoto procesu používá McCombs ve své knize metaforu loupání cibule. Na povrchu cibule jsou vnější zdroje zpráv např. politici, veřejní činitelé, specialisté v oblasti styku s veřejností atd. Druhou vrstvu pomyslné cibule představují ostatní zpravodajská média. Jde o tzv. intermediální nastolování agendy, které je ovlivněno vzájemnou interakcí mezi médii, přičemž významná média typu \"New York Times\" nastolují agendu ostatních zpravodajských institucí. V samém středu cibule se nacházejí zpravodajské normy a tradice, tvořící základní pravidla při nastolování mediální agendy.\n"}
{"id": "504258", "url": "https://cs.wikipedia.org/wiki?curid=504258", "title": "Lišaj oleandrový", "text": "Lišaj oleandrový\n\nLišaj oleandrový (\"Daphnis nerii\") je velký poměrně vzácný motýl z čeledi lišajovitých.\n\nDélka předních křídel činí 4,5–6,5 cm, přední křídla jsou úzká, zadní mnohem menší. Tělo je robustní, rovněž zelené, světle a tmavě stínované.\n\nHousenku je možné nalézt od července do září. Je statná, pestře zbarvená, světle zelená nebo růžově červená. Na hrudi má velké, modrobílé oční skvrny, za nimi po stranách probíhají až na konec zadečku bílé pruhy, nad i pod jsou výrazné, bílé, tmavě lemováné tečky. Poslední zadečkový článek vybíhá v kratší růžek. Hostitelská rostlina je především oleandr, vzácněji barvínek. Housenka se kuklí v komůrce v zemi.\n\nJižní Evropa, Afrika, Blízký východ až do Indie, zaznamenán však i v Číně. V Evropě je velmi vzácný migrant. Ve střední Evropě velmi vzácný a objevuje se jen velmi nepravidelně. V jižních údolích Alp je místy hojný.\n\nVe Středozemí v údolích řek, vysychajících řečištích potoků a v křovinách lesostepních biotopech s výskytem oleandru (\"Nerium oleander\"), ve střední Evropě vyhledává pěstované oleandry v zahradách a na balkonech.\n\n"}
{"id": "504259", "url": "https://cs.wikipedia.org/wiki?curid=504259", "title": "Marbuel", "text": "Marbuel\n\nMarbuel je démon, sedmý vládce pekelného vojska, jedná se o nejvyššího démona Luny a vládce gnómů v magických grimoárech připisovaných Dr. Johannu Faustovi.\n\nNejrozsáhleji je o Marbuelovi pojednáváno v grimoáru Magia innaturalis, kde je mu věnováno celkem šest kapitol. Marbuel je zde popisován jako vládce zemských hlubin, v jeho moci je vyučovat umění a vědy a také odhalovat vše skryté v hlubinách země. Jeho vyvolávání je možné v pondělí, což je den tradičně připisovaný Luně. Zjevuje se v podobě člověka s šedou kutnou a kozlími kopýtky. Marbuelovi vládne Archanděl Gabriel.\n\nPosvata Marbuela, jako oklameného čerta vystupuje ve známé divadelní hře Čert a Káča.\n\nMagia innaturalis\n"}
{"id": "504286", "url": "https://cs.wikipedia.org/wiki?curid=504286", "title": "NGC 57", "text": "NGC 57\n\nNGC 57 je eliptická galaxie vzdálená od nás zhruba 250 milionů světelných let v souhvězdí Ryb.\n\n"}
{"id": "504287", "url": "https://cs.wikipedia.org/wiki?curid=504287", "title": "Šarlota Lucemburská", "text": "Šarlota Lucemburská\n\nŠarlota Lucemburská ( 23. ledna 1896, zámek Berg – 9. července 1985, zámek Fischbach) byla druhou dcerou velkovévody Viléma IV. Lucemburského a Marie Anny Portugalské.\n\nJejí starší sestra, velkovévodkyně Marie-Adléta, byla 14. ledna 1919 přinucena k abdikaci. Šarlota nastoupila na její místo a musela se potýkat s revolučními náladami. V referendu 28. září 1919 se 77,8 % voličů vyjádřilo pro zachování monarchie, nová ústava však výrazně omezila pravomoci hlavy státu. Na rozdíl od své sestry se Šarlota rozhodla příliš se nevměšovat do politických záležitostí.\n\n6. listopadu 1919 se Šarlota provdala za svého vzdáleného bratrance Felixe Bourbonsko-Parmského, bratra císařovny Zity. (Jejich společným pradědečkem byl portugalský král Miguel). Šarlota a Felix měli šest dětí – Jeana (1921–2019), Alžbětu (1922–2011), Marii Adélu (1924–2007), Marii Gabrielu (* 1925), Karla (1927–1977) a Alix (1929–2019).\n\nPo německé okupaci Lucemburska 10. května 1940 uprchla Šarlota i s  rodinou přes Francii, Portugalsko a USA do Kanady a nakonec do Londýna. V letech 1940–1944 se přes rozhlasové vysílání BBC stala symbolem lucemburské nezávislosti. Do vlasti se vrátila 14. dubna 1945.\n\n12. listopadu 1964 abdikovala ve prospěch svého syna Jeana. Zemřela 9. července 1985 na rakovinu a byla pohřbena ve vévodské kryptě lucemburské katedrály Notre-Dame.\n\n"}
{"id": "504295", "url": "https://cs.wikipedia.org/wiki?curid=504295", "title": "Or Akiva", "text": "Or Akiva\n\nOr Akiva ( אוֹר עֲקִיבָא, doslova „\"Akivovo světlo\"“, v oficiálním přepisu do angličtiny Or Aqiva) je město v Izraeli, v Haifském distriktu.\n\nLeží v nadmořské výšce 16 metrů v Izraelské pobřežní planině, cca 7 kilometrů od města Chadera, cca 50 kilometrů severoseverovýchodně od centra Tel Avivu a cca 33 kilometrů jihojihozápadně od Haify. Podél východního okraje města vede k severu vádí Nachal Ada.\n\nOr Akiva je součástí hustě zalidněného pásu, který je ale prostoupen plochami inzenzivně využívané zemědělské krajiny. Město leží cca 2 kilometry od pobřeží Středozemního moře, kde se nachází starověká lokalita Caesarea Maritima.\n\nOsídlení v tomto regionu je v naprosté většině židovské, pouze na severozápadní straně od Or Akiva leží arabské menší město Jisr az-Zarqa. Or Akiva je na dopravní síť napojena pomocí dvou paralelně vedoucích severojižních tahů: Dálnice číslo 4 a Dálnice číslo 2. Město má i železniční spojení, nedaleko odtud prochází trať Tel Aviv-Haifa se stanicí v lokalitě Pardes Chana-Karkur.\n\nOr Akiva byl založen roku 1951. K slavnostnímu založení došlo 24. dubna 1951. Šlo o nově zřízené, plánovitě budované město, určené pro ubytování nových židovských přistěhovalců, kteří po roce 1948 dorazili do Izraele, jako takzvané Rozvojové město. Jméno získalo podle starověkého židovského učence, rabína Akivy ben Josefa, přičemž pracovní název obce zněl \"Ma'abarat Chof ha-Karmel\" (מעברת חוף הכרמל). První vlna obyvatel sestávala z přistěhovalců z Iráku, Rumunska a Jemenu. V roce 1953 zde byly dokončeny první zděné domy - 200 bytových jednotek. Tehdy, v červenci 1953 se z přistěhovaleckého tábora stala obec Or Akiva. V září 1953 se ustavila místní samospráva. Později zde byla založena velká textilní továrna. V roce 1976 do města dorazila přistěhovalecká vlna z Kavkazu. Roku 2001 byla Or Akiva povýšena na město. V roce 2003 se uvažovalo o sloučení Or Akiva s nedalekým menším městem Caesarea, ale tento plán byl odmítnut.\n\nPostupným narůstáním získala Or Akiva městský charakter a skládá se z pěti hlavních čtvrtí, které vesměs odrážejí jednotlivé etapy výstavby města a jejichž složení odpovídá původu přistěhovalců, kteří v dotyčné době do země přicházeli. Město má nedostatek vlastních pracovních míst a zůstává relativně nízko na žebříčku socioekonomického rozvoje. Od 80. let 20. století pomáhá městu partnerství s židovskou komunitou v americkém Miami, díky kterému zde došlo k mnoha investicím. Jako výraz oživení místní ekonomiky bylo u vjezdu do Or Akiva otevřeno v roce 1995 velké nákupní středisko. V roce 2008 schválilo vedení města projekt výstavby nové dálniční spojky, která má propojit dálnice číslo 2 a 4 a podél ní má vyrůst průmyslová a komerční zóna. Součástí projektu je i výstavba výškových obytných domů. Část obyvatel projekt odmítá. Ve městě fungují 3 zdravotní střediska.\n\nOr Akiva je středně velké sídlo městského typu. Počátek 90. let přinesl skokový nárůst počtu obyvatelstva, který se ale pak prakticky zastavil. K 31. prosinci 2017 zde žilo 17 800 lidí.\n\n\n"}
{"id": "504296", "url": "https://cs.wikipedia.org/wiki?curid=504296", "title": "Dalton Grant", "text": "Dalton Grant\n\nDalton Grant (* 8. dubna 1966, Hackney, Londýn) je bývalý britský atlet, jehož specializací byl skok do výšky. Je halovým mistrem Evropy (1994).\n\nTřikrát reprezentoval na letních olympijských hrách. Největšího úspěchu dosáhl v roce 1988 na olympiádě v jihokorejském Soulu, kde se ve finále umístil na děleném sedmém místě. V Barceloně 1992 a v Atlantě 1996 již nepostoupil z kvalifikace. Na evropském šampionátu ve Splitu 1990 skončil pátý. Stříbro vybojoval na mistrovství Evropy v Budapešti 1998, kde prohrál jen s Polákem Arturem Partykou. V témže roce získal za výkon 231 cm na Hrách Commonwealthu v Kuala Lumpur zlatou medaili.\n\nNěkolikrát se umístil na vrcholných atletických šampionátech těsně pod stupni vítězů, na 4. čtvrtém místě. Na halovém MS 1989 v Budapešti a na halovém MS 1993 v Torontu. Díky horšímu technickému zápisu skončil čtvrtý také na světovém šampionátu v Tokiu v roce 1991, kde mu k zisku medaile nepomohl ani osobní rekord 236 cm. Za stejnou výšku přitom získal stříbro Kubánec Javier Sotomayor a bronz Američan Hollis Conway. Naposledy obsadil čtvrté místo na Mistrovství světa v atletice 1997 v Athénách.\n\n\n"}
{"id": "504297", "url": "https://cs.wikipedia.org/wiki?curid=504297", "title": "2010 v hudbě", "text": "2010 v hudbě\n\nTento článek obsahuje události související s hudbou, které proběhly v roce 2010.\n\n\n"}
{"id": "504298", "url": "https://cs.wikipedia.org/wiki?curid=504298", "title": "NGC 59", "text": "NGC 59\n\nNGC 59 je eliptická galaxie nacházející se v souhvězdí Velryby. Je součástí skupiny galaxií v Sochaři.\n\n"}
{"id": "504299", "url": "https://cs.wikipedia.org/wiki?curid=504299", "title": "NGC 60", "text": "NGC 60\n\nNGC 60 je spirální galaxie v souhvězdí Ryb.\n\n"}
{"id": "504303", "url": "https://cs.wikipedia.org/wiki?curid=504303", "title": "Charbuzice", "text": "Charbuzice\n\nCharbuzice () jsou místní část obce Stěžery ležící v okrese Hradec Králové. Ve vesnici se nachází 12 domů a žije zde asi 20 obyvatel.\n\nOd mateřské obce Stěžery je vesnice vzdálena 1,4 km severozápadním směrem. V těsné blízkosti Charbuzic pak vede silnice druhé třídy II/324. Jižně od vesnice se nachází budovy zemědělského družstva. Severně od obce pozůstatky středovlnného vysílacího střediska \"Stěžery.\" Nachází se zde zastávka MHD Charbuzice křižovatka, která tvoří v síti MHD města Hradce Králové přechod mezi prvním a druhým pásmem. \n"}
{"id": "504304", "url": "https://cs.wikipedia.org/wiki?curid=504304", "title": "Tönning", "text": "Tönning\n\nMěsto Tönning (dánsky \"Tønning\", frísky \"Taning\") je lázeňské město s cca 5000 obyvateli v Severním Frísku, Šlesvicko-Holštýnsko, (Německo). Leží na řece Eider, poblíž jejího ústí do Severního moře u protipovodňové hráze, která dává městu možnost malého rybářského a sportovního přístavu. K Tönning náleží části Kating, Olversum a Velký (Groß) Olversum.\n"}
{"id": "504309", "url": "https://cs.wikipedia.org/wiki?curid=504309", "title": "Texacephale", "text": "Texacephale\n\nTexacephale (\"hlava z Texasu\") byl rod malého ptakopánvého pachycefalosauridního dinosaura, žijícího na západním území Severní Ameriky (souvrství Aguja) v období pozdní svrchní křídy (geologický stupeň kampán, asi před 77 miliony let). Typový druh \"T. langstoni\" byl popsán týmem amerických paleontologů na počátku roku 2010. Tento dinosaurus dosahoval délky kolem 2 metrů a mohl představovat jižně žijící varietu rodu \"Stegoceras\".\n\n\n"}
{"id": "504318", "url": "https://cs.wikipedia.org/wiki?curid=504318", "title": "Sugestopedie", "text": "Sugestopedie\n\nSugestopedie je vyučovací metoda, kterou vyvinul bulharský psychiatr Georgi Lozanov. Metoda se používá v různých studijních oborech, ale především v oblasti výuky cizích jazyků. Teorie, kterou na jejím základě Lozanov vyvinul, se jmenuje \"sugestologie\".\n\nSugestopedie podle přívrženců této metody respektuje všechny učební typy – auditivní, vizuální i kinestetický a znalosti získané touto metodou se údajně uchovávají v paměti trvaleji než je tomu u ostatních výukových metod. Při výuce se používají speciální hudební skladby, které prý stimulují levou i pravou mozkovou hemisféru. Tuto metodu schválila mezinárodní expertní skupina při UNESCO již v prosinci 1978. V České republice v lednu 2010 měly akreditaci dr. Lozanova pouze dvě jazykové školy - v Ostravě a Olomouci.\n"}
{"id": "504330", "url": "https://cs.wikipedia.org/wiki?curid=504330", "title": "Moses Kiptanui", "text": "Moses Kiptanui\n\nMoses Kiptanui (* 1. října 1970, Marakwetská oblast, Keňa) je bývalý keňský atlet, jehož specializací byl běh na 3000 metrů překážek, tzv. steeplechase.\n\nPrvní úspěch zaznamenal na juniorském mistrovství světa 1990 v Plovdivu, kde získal zlatou medaili na trati 1500 metrů. Třikrát v řadě se stal mistrem světa ve steeplu. 19. srpna 1992 vytvořil časem 8:02,08 světový rekord. Jako první atlet v historii zaběhl tuto trať pod osm minut. 16. srpna 1995 v Curychu proběhl cílem v čase 7:59,18. V roce 1996 získal na letních olympijských hrách v Atlantě stříbrnou medaili v čase 8:08,33. Lepším v cíli byl pouze krajan Joseph Keter.\n\nJeho osobní rekord z roku 1997 má hodnotu 7:56,16. Dodnes se jeho výkon řadí na sedmé místo v dlouhodobých tabulkách.\n"}
{"id": "504342", "url": "https://cs.wikipedia.org/wiki?curid=504342", "title": "Tirat Karmel", "text": "Tirat Karmel\n\nTirat Karmel ( טִירַת כַּרְמֶל, doslova „\"Karmelský hrad\"“, v oficiálním přepisu do angličtiny Tirat Karmel, přepisováno též Tirat Carmel) je město v Izraeli, v Haifském distriktu.\n\nNa místě nynějšího města Tirat Karmel se nacházelo menší arabské město at-Tíra (arabsky: الطيرة), které bylo v době křížových výprav známo jako St. Johan de Tire. Roku 1948 zde žilo 6113 obyvatel a fungovaly tu dvě základní školy (dívčí a chlapecká). V červenci 1948, během první arabsko-izraelské války dobyly vesnici židovské síly a místní arabské obyvatelstvo bylo vysídleno, přičemž ženy a děti byly evakuovány již dříve. Vesnice pak byla z větší částí zbořena a do současnosti z ní stojí jen budova školy a tři původní domy.\n\nOvládnutí al-Tiry bylo pro židovské síly důležité, protože místní Arabové odtud kontrolovali a narušovali provoz na klíčové silnici Tel Aviv-Haifa.\n\nNa místě opuštěného arabského města vzniklo už roku 1949 židovské sídlo Tirat Karmel. To bylo roku 1951 povýšeno na místní radu (malé město) a roku 1992 získal Tirat Karmel statut města.\n\nLeží v nadmořské výšce 60 metrů v Izraelské pobřežní planině, na západním úbočí masivu Karmel cca 35 kilometrů severně od města Chadera, cca 80 kilometrů severoseverovýchodně od centra Tel Avivu a cca 5 kilometrů jihojihozápadně od centra Haify.\n\nZ Karmelu k městu stékají hlubokými údolími četná vádí, zejména Nachal Galim, do kterého tu na okraji města ústí i vádí Nachal Oranit a Nachal Neder. Severní části města protéká vádí Nachal Ovadja s přítokem Nachal Tira.\n\nNachází se na východním okraji intenzivně zemědělsky využívaného pobřežního pásu, který je odděluje v šířce cca 2 kilometrů od pobřeží Středozemního moře. Urbanisticky je Tirat Karmel volnou součástí aglomerace Haify. Osídlení v tomto regionu je v naprosté většině židovské.\n\nTirat Karmel je na dopravní síť napojen pomocí dvou paralelně vedených severojižních tahů: dálnice číslo 4 a dálnice číslo 2. Město má i železniční spojení, nedaleko odtud prochází trať Tel Aviv-Haifa se stanicí v lokalitě Haifa Chof ha-Karmel, jež leží již ve správních hranicích Haify.\n\nTirat Karmel je středně velké sídlo městského typu. Po roce 1949 zažil skokový příliv obyvatelstva. Během 2. poloviny 50. let a znovu v 70. a 80. letech ale nastala populační stagnace střídaná s poklesem. Obnovení populačního růstu přinesla 90. léta. Od počátku 21. století počet obyvatel opět stagnuje. K 31. prosinci 2017 zde žilo 21 300 lidí. Územní plán umožňuje do roku 2020 zdvojnásobit počet obyvatel v Tirat Karmel na cca 40 000.\n\nVe městě má sídlo a výrobnu izraelská společnost Source, která se specializuje na výrobu outdoorových sandálů a hydratačních systémů (vodní vaky do batohů). Kromě Izraele vyváží své zboží do celého světa a její hydratační systémy využívá například izraelská armáda či americká námořní pěchota.\n\n\n"}
{"id": "504354", "url": "https://cs.wikipedia.org/wiki?curid=504354", "title": "Jacques Freitag", "text": "Jacques Freitag\n\nJacques Freitag (* 11. června 1982, Warrenton, Severní Kapsko) je bývalý jihoafrický atlet, který se v roce 2003 stal v Paříži mistrem světa ve skoku do výšky.\n\nPrvní úspěch zaznamenal v roce 1999 na prvním ročníku mistrovství světa do 17 let v polské Bydhošti, kde získal zlatou medaili. O rok později uspěl i na juniorském mistrovství světa v Santiago de Chile, kde též vybojoval zlato. Reprezentoval na letních olympijských hrách 2004 v Athénách, kde však nepostoupil z kvalifikace. Jeho pozdější kariéru poznamenala série zdravotních problémů. V roce 2010 se zúčastnil halového mítinku Hustopečské skákání, kde obsadil výkonem 215 cm deváté místo.\n\n\n"}
{"id": "504365", "url": "https://cs.wikipedia.org/wiki?curid=504365", "title": "Chaldea", "text": "Chaldea\n\nChaldea, Chaldaea nebo Kaldea (z řeckého , \"Chaldaia\"; akkadsky , Hebrejsky כשדים, \"Kaśdim\"; Arabsky , \"Kāldān\"), \"Kaldea\" podle Starého zákona) bylo helénské jméno pro jižní část Babylonie, která se osamostatnila pod vládou Chaldejců. Ti podnikali vojenské výpravy proti dynastiím vládnoucím v jižní Mezopotámii, hlavně proti Akkaďanům a Babyloňanům. Oblast se stala babylonskou provincií na počátku vlády Chammurapiho, ale udržovala si zvláštní postavení vzhledem k ostatním městům ovládaných Babylonií. Jedním z prvních záznamů, kde jsou jmenováni, je popis dobytí Jeruzaléma Nebukadnesarem II. v biblické knize Habakukově (Habakuk 1:6). Kmen osadníků, kteří přichází do okolí města, se nazýval Chaldejci. Je však nejasné, odkud původně pocházeli.\n\n11. dynastie králů Babylonu (6. století př. n. l.) je obecně známa jako dynastie Chaldejská. Jejich původní království v jižní části Babylonie se nacházelo na pravém břehu řeky Eufrat. I když je výraz Chaldea často používán jako název pro celou Mezopotámii, původní chaldejské území zabíralo široké pláně na jihu, formované usazeninami z Eufratu a Tigridu, v pásu asi 500 km podél toku obou řek a asi 100 km širokém.\n\nChaldeou byla ve starověku míněna bažinatá země v nejjižnějším cípu Mezopotámie, přiléhající k Perskému zálivu - současný jižní Irák a Kuvajt. V Bibli je uvedeno jako místo původu patriarchy Abraháma město Ur, doslova \"Ur Chaldejský\". Pakliže se jedná o sumerský Ur, ležel by v původní chaldejské oblasti na jih od řeky Eufrat, i když Chaldejci byli jako obchodníci usídleni po celé Mezopotámii. Předchůdcem Chaldei byla Přímořská země, která si vždy udržovala určitý stupeň autonomity v rámci Babylonie. Později (za Novoasyrské říše) bylo správcovství této provincie považováno za důležitou hodnost a někteří guvernéři dokonce dosáhli i na samotný babylonský trůn (např. asyrský generál Bel-ibni).\n\nV chaldejštině se tato oblast nazývala \"mat Kaldi\", což znamenalo \"země chaldejská\" a zároveň byl synonymně používán název \"mat Bit Jakin\". Chaldejští panovníci používali i titul \"král Bit Jakinu\".\n\nKdyž se kolem roku 652 př. n. l. Asýrie zmítala ve válkách o královskou korunu, byla její moc v chaldejské oblasti výrazně oslabena. Toho využívají chaldejské kmeny a ve spojení s Médy a Skyty na Asýrii zaútočili. Roku 612 př. n. l. se jim podařilo novoasyrskou říši rozvrátit a dobyli její hlavní město, Ninive. Pak na troskách bývalého impéria dokázali vybudovat nový silný stát - Novobabylonskou říši.\n\n\"Hlavní článek: Novobabylonská říše\"\n\nDůležitými chaldejskými městy byly na konci 8. století př. n. l. Bit-Jakin, Bit-Dakkuri, Bit-Adini, Bit-Amukkani a Bit-Šilani. Král Ukinzir (řecky \"Chinzeros\") dobyl Babylonii a vládl jí mezi roky 731-729 př. n. l. Byl však poražen Tiglatpilesarem III. a za vlády tohoto asyrského krále do Babylonie proudí značný počet chaldejských osadníků.\n\nMerodach-Baladan, který pocházel z Bit-Jakinu, získal proti Asyřanům podporu Elamu a dokázal opakovaně obsadit babylonský trůn mezi roky 721 a 710 př. n. l. Kdykoli byl Asyřany sesazen, podařilo se mu znovu dostat k moci. Nakonec, když roku 702 př. n. l. bojoval proti Sinacheribovi, byl poražen u Kiše a Babylon padl do Sinacheribových rukou (689 př. n. l.)\n\nJiž roku 625 př. n. l. však Chaldejci (konkrétně Nabopolassar) znovu získali kontrolu nad Babylonem a tentokrát na delší období. Po porážce Asýrie a Egypta v bitvě u Karchemiše je upevněna vláda chaldejské dynastie na babylonském trůnu, která vydržela až do roku 539 př. n. l. a nástupu Achaimenovců.\n\nKdyž byla chaldejská říše pohlcena Perským impériem, výraz \"Chaldejci\" ztratil význam jako jméno etnické skupiny a stal popisným jménem třídy. Peršané uznávali Chaldejce jako mistry písma a četby, v mytologii, magii a čarodějnictví. Proto bylo v Řecku výrazu Chaldejci používáno jako synonymum pro např. astrology (Strabón), stejně jako v biblické Knize Danielově (1:4, 2:2).\n\n"}
{"id": "504372", "url": "https://cs.wikipedia.org/wiki?curid=504372", "title": "Západní Jáva", "text": "Západní Jáva\n\nZápadní Jáva () je jedna z provincií Indonésie. Zabírá většinu západní části ostrova Jáva. Jde o nejlidnatější a nejhustěji zalidněnou provincii v celé zemi s vysokým přírůstkem populace. Z více než 40 milionů obyvatel tvoří zhruba tři čtvrtiny Sundánci; většina příslušníků tohoto etnika žije právě v této provincii.\n\nHlavním městem této oblasti je Bandung, který se rozkládá mezi horami v centrální části provincie. Má kolem 2,5 mil. obyvatel (metropolitní oblast: 7,5 mil.). Mezi další milionová města patří Bogor, Depok, či Bekasi, města na severozápadě, sousedící s Jakartou.\n\nVnitrozemí a jih provincie jsou prostoupeny horami, které mají, stejně jako celý ostrov, vulkanický původ. Lesy byly výrazně zredukovány, dnes pokrývají asi pětinu území.\n\nZápadní Jáva sousedí na západě s provincií Banten, která od ní byla administrativně oddělena v roce 2000. Na severozápadě k Západní Jávě přiléhá Jakarta, východním sousedem je Střední Jáva. Pobřeží je na severu omýváno Jávským mořem a na jihu vodami Indického oceánu.\n"}
{"id": "504374", "url": "https://cs.wikipedia.org/wiki?curid=504374", "title": "Soupisky hokejových reprezentací na MS 2002", "text": "Soupisky hokejových reprezentací na MS 2002\n\n</div>\n</div>\n"}
{"id": "504375", "url": "https://cs.wikipedia.org/wiki?curid=504375", "title": "Umm al-Fachm", "text": "Umm al-Fachm\n\nUmm al-Fachm ( أمّ الفحم, אֻם אל-פַחְם‎, v oficiálním přepisu do angličtiny Umm al-Fahm) je město v Izraeli, v Haifském distriktu.\n\nLeží v nadmořské výšce 380 metrů v kopcovité krajině na pomezí pahorkatiny Ramat Menaše a regionu vádí Ara, cca 35 kilometrů jihovýchodně od centra Haify a cca 60 kilometrů severovýchodně od centra Tel Avivu. Převážná část města je situována ve výrazně zvlněném terénu, který na východním okraji obce vybíhá do hory Har Alexander (527 m n. m.). Plochu města člení četná, hluboce zaříznutá vádí, zejména Nachal Iron (známé též jako vádí Ara) a Nachal Sapir. K severovýchodu vede vádí Nachal Milcham. Na severozápadním okraji města se zvedá prudkým terénním stupněm okraj vysočiny Ramat Menaše.\n\nUmm al-Fachm se nachází v hustě osídlené krajině s částečně dochovanými oblastmi zemědělsky využívané půdy. Město obývají izraelští Arabové, kteří etnicky dominují i v jeho okolí, kde s výjimkou menšího mošavu Mej Ami nejsou žádná židovská sídla.\n\nUmm al-Fachm leží na dotyku se Zelenou linií, která odděluje Izrael od okupovaného Západního břehu Jordánu. Na dopravní síť je napojen pomocí Dálnice číslo 65, která prochází údolím Vádí Ara a spojuje Izraelskou pobřežní planinu s Jizre'elským údolím.\n\nUmm al-Fachm vznikl ve středověku ve 13. nebo 14. století. Jméno patrně odkazuje na místní produkci dřevěného uhlí. V 1. polovině 20. století už čítal několik tisíc obyvatel. Ve 30. letech 20. století byla obec jednou z opor arabského povstání v Palestině.\n\nBěhem první arabsko-izraelské války bylo město kontrolováno arabskými silami, ale v roce 1949 bylo na základě dohod o příměří zahrnuto na izraelskou stranu Zelené linie, přičemž ovšem nebylo vysídleno a zachovalo si svůj arabský ráz. Díky silnému populačnímu růstu se postupně stalo jednou z nejlidnatějších arabských obcí v Izraeli. Roku 1960 získal status místní rady (malého města) a roku 1985 byl povýšen na město. Umm al-Fachm je jedním z center Islámského hnutí v Izraeli.\n\nUmm al-Fachm je město s ryze arabskou populací. V roce 2005 tvořili 99,9 % obyvatelstva arabští muslimové. Umm al-Fachm je dnes větší sídlo městského typu s dlouhodobě rostoucí populací. K 31. prosinci 2017 zde žilo 54 200 lidí.\n"}
{"id": "504381", "url": "https://cs.wikipedia.org/wiki?curid=504381", "title": "Kaple svatého Isidora (Nové Strašecí)", "text": "Kaple svatého Isidora (Nové Strašecí)\n\nKaple svatého Isidora v Novém Strašecí je poměrně prostá stavba z roku 1711. Nachází se na okraji parčíku v ulici Čsl. armády, vedle autobusové zastávky Nové Strašecí-Poliklinika. V roce 1965 byla zapsána do seznamu kulturních památek.\n\nKaple sv. Isidora je jednoduchá církevní stavba s obdélníkovým půdorysem, trojbokým presbytářem a vzhledem k výšce stavby poměrně vysokou sanktusovou věžičkou nad ním. Byla založena roku 1711 na Pražském předměstí. Zasvěcena byla sv. Isidorovi, oblíbenému patronu rolníků. V místě oltáře stála umělecky cenná dřevěná polychromovaná socha světce v životní velikosti.\n\nZa církevních reforem císaře Josefa II. byla kaple roku 1783 zrušena. Znovu byla vysvěcena roku 1830 jako hřbitovní, když byl kolem ní zřízen nový městský hřbitov. Ten sloužil do roku 1912, kdy již kapacitně nevyhovoval a byl přestěhován na své dnešní místo na jižním okraji města u silnice směrem na Pecínov. Kaple byla opravena na počátku 21. století.\n\n"}
{"id": "504385", "url": "https://cs.wikipedia.org/wiki?curid=504385", "title": "Thiosíran", "text": "Thiosíran\n\nThiosíran (též thiosulfát nebo nepřesně sirnatan, SO) je oxyanion síry vznikající reakcí siřičitanu s elementární sírou ve vařící vodě. Thiosíran se přirozeně vyskytuje v horkých pramenech a gejzírech, vzniká také při některých biochemických procesech. Rychle dechloruje vodu a jeho významnou oblastí použití je zastavení bělicího procesu v papírenství. Je užitečný také při zpracování stříbrné rudy, při zpracování kůže a pro ustalování barviv v textilu. Thiosíran sodný se široce používá v klasické fotografii jako ustalovač pro černobílé negativy a pozitivy; moderní rychlé ustalovače obsahují thiosíran amonný, který účinkuje třikrát až čtyřikrát rychleji. Podle názvosloví IUPAC se používá název \"sulfanidsulfonát\", název odpovídající \"kyselině sulfansulfonové\" (thiosírové).\n\nThiosírany jsou stabilní jen v neutrálních nebo zásaditých roztocích, ne však v kyselých, kde se rozkládají na siřičitan a síru. Siřičitan se dehydratuje na oxid siřičitý:\n\nTuto reakci lze použít pro přípravu dočasné vodné suspenze částic a demonstraci Rayleighova rozptylu světla ve fyzice. Dopadá-li zespoda bílé světlo, ze stran je vidět světlo modré a shora oranžové, a to díky stejným mechanismům, jaké zbarvují oblohu v poledne a za soumraku.\n\nThiosírany reagují s halogeny různě, což lze přisoudit klesající oxidační síle s rostoucím protonovým číslem v halogenové skupině:\n\nThiosíran způsobuje rychlou korozi kovů. Ocel a nerezavějící ocel jsou zvláště citlivé na důlkovou korozi vyvolávanou thiosíranem. Pro zvýšení odolnosti nerezavějící oceli proti důlkové korozi je potřeba do ní přidat molybden (AISI 316L hMo). Thiosírany často vznikají neúplnou oxidací sulfidů (oxidace pyritu) nebo částečnou redukcí síranů (kraftový papír).\n\nPřírodní výskyt thiosíranové skupiny je prakticky omezen na velmi vzácný minerál sidpietersit, Pb(SO)O(OH). Přítomnost tohoto anionu v nerostu bazhenovitu byla nedávno zpochybněna.\n\n"}
{"id": "504395", "url": "https://cs.wikipedia.org/wiki?curid=504395", "title": "Ar'ara", "text": "Ar'ara\n\nAr'ara ( عرعرة, עַרְעָרָה, v oficiálním přepisu do angličtiny Ar'ara) je místní rada (malé město) v Izraeli, v Haifském distriktu.\n\nLeží v nadmořské výšce 171 metrů na úpatí horského hřbetu nad údolím Vádí Ara, cca 35 kilometrů jihovýchodně od centra Haify a cca 56 kilometrů severovýchodně od centra Tel Avivu. Severním okrajem města prochází vádí Ara (Nachal Iron), do kterého tu od jihovýchodu ústí vádí Nachal Seraja. Na jihozápadní straně se zvedají vrchy Giv'ot Iron. Hornatá krajina leží i jižně od města.\n\nAr'ara se nachází v hustě osídlené kopcovité krajině s částečně dochovanými oblastmi zemědělsky využívané půdy. Město je osídleno izraelskými Araby, kteří etnicky dominují i v jeho okolí, kde s výjimkou menšího města Kacir-Chariš nejsou žádná židovská sídla.\n\nAr'ara leží cca 2 kilometry od Zelené linie, která odděluje Izrael od okupovaného Západního břehu Jordánu. Za ní ovšem leží blok židovských osad Šaked. Na dopravní síť je Ar'ara napojena pomocí Dálnice číslo 65, která prochází údolím Vádí Ara a spojuje Izraelskou pobřežní planinu s Jizre'elským údolím.\n\nAr'ara vznikla v dnešním územním rozsahu roku 1990 připojením do té doby samostatné obce Ara k většímu sídlu Ar'ara. Ara byla menší vesnicí založenou v 19. století zemědělci z nedaleké Ar'ary, poblíž ruin starověkého města \"Arona\". Ar'aru podle tradice založili beduíni z dnešního města Ar'ara ba-Negev v jižním Izraeli. Po první arabsko-izraelské válce byla v roce 1949 zahrnuta na izraelskou stranu Zelené linie, ale zdejší arabská populace nebyla vysídlena. Díky silnému populačnímu růstu se postupně vesnice proměnila na lidnatou obec. Roku 1970 získala status místní rady (malého města).\n\nUž v polovině 20. století čítala Ar'ara přes 2000 obyvatel.\n\nAr'ara je město s ryze arabskou populací. V roce 2005 tvořili 99,9 % obyvatelstva arabští muslimové. Jde o středně velké sídlo městského typu. K 31. prosinci 2015 zde žilo 24 000 lidí.\n\n"}
{"id": "504399", "url": "https://cs.wikipedia.org/wiki?curid=504399", "title": "Vilém IV. Lucemburský", "text": "Vilém IV. Lucemburský\n\nVilém IV. Lucemburský ( , 22. duben 1852, zámek Berg – 25. únor 1912) byl lucemburský velkovévoda v letech 1905–1912 a syn předchozího velkovévody Adolfa Lucemburského a jeho ženy Adelaidy Marie Anhaltskko-Desavské. Byl posledním legitimním mužským členem rodu Nasavských. Po smrti otce se 17. listopadu 1905 stal velkovévodou lucemburským a titulárním vévodou nasavským.\n\nVilém IV. se oženil 21. června 1893 s Marií Annou Portugalskou. Neměli spolu žádné syny, pouze šest dcer. Dvě z nich se staly po jeho smrti lucemburskými velkovévodkyněmi, a to Marie-Adéla a Šarlota.\n\nPo smrti Vilémova strýce prince Mikuláše-Viléma v roce 1905 byl jediným dalším legitimním mužem v dynastii Nassau-Weilburg Vilémův bratranec Jiří Mikuláš, hrabě z Merenbergu. Ten však pocházel z morganatického manželství, a tak v roce 1907 prohlásil Vilém jeho rodovou větev za nedynastickou (takže její členové nemohli zdědit velkovévodský trůn) a jmenoval svou nejstarší dceru Marii-Adélu dědičkou lucemburského trůnu.\n\nV roce 1908 těžce onemocněl a vládnutím pověřil svou manželku Marii Annu. Když pak v roce 1912 zemřel, na trůn nastoupila jejich dcera Marie-Adéla. Ta po první světové válce musela abdikovat ve prospěch své sestry Šarloty, která poté vládla až do roku 1964.\n\nVilém IV. byl posledním lucemburským panovníkem, který (alespoň formálně) setrval ve svém úřadě až do smrti.\n\n\n"}
{"id": "504402", "url": "https://cs.wikipedia.org/wiki?curid=504402", "title": "Pont amont", "text": "Pont amont\n\nPont amont (česky \"Most proti proudu\") je železobetonový most přes řeku Seinu v Paříži. Je prvním mostem ve městě po proudu řeky. Nachází se na jihovýchodní hranici města, u hranic měst Ivry-sur-Seine a Charenton-le-Pont. Spojuje 12. obvod na východě a 13. obvod na západě.\n\nJe to silniční most sloužící automobilové dopravě a je součástí městského obchvatu boulevard périphérique. Se svými 270 metry je druhým nejdelším mostem v Paříži. Je široký 42 metry a vysoký 4,5 m. Byl vystavěn v letech 1967–1969.\n\nMost nemá žádné oficiální jméno. Označení \"amont\" (\"proti proudu\") získal z praktického důvodu pro potřeby dopravy a pro odlišení s \"Pont aval\" (\"Most po proudu\"), který je rovněž součástí městského obchvatu.\n\n"}
{"id": "504404", "url": "https://cs.wikipedia.org/wiki?curid=504404", "title": "Peter Morávek", "text": "Peter Morávek\n\nPeter Morávek (* 16. června 1949) je český politik, bývalý senátor za obvod č. 3 – Cheb, bývalý člen ČSSD.\n\nV roce 1989 pomáhal obnovovat základy české sociální demokracie. V letech 1993–1996 byl místopředsedou této levicové strany.\n\nV roce 1996 se stal senátorem za obvod č. 3 – Cheb, když porazil ve druhém kole tehdejšího velvyslance v Německu a spisovatele Jiřího Grušu kandidujícího jako nestraník za ODS. Stal se předsedou senátorského klubu, na tento post rezignoval poté, co v opilosti urážel Petra Pitharta při volbě předsedy Senátu v roce 1996, o dva roky později (1998) se znovu objevil opilý, nebyl schopen ani hlasovat, nakonec musel být vyveden ze sálu. V květnu 2001 šokoval své spolustraníky, když jim v jedné větě písemně oznámil svůj odchod ze strany, údajně se tak mělo stát, protože se Morávkovi nelíbilo tehdejší směřování ČSSD.\n\nDne 20. února 2002 byl nalezen v tramvajovém kolejišti u Malostranského náměstí a poté se léčil s těžkými zraněními v motolské nemocnici. Spekulovalo se o politicky motivovaném útoku, neboť údajně měl Morávek, který v 2001 vystoupil z ČSSD, znát nějaké kompromitující údaje na tuto stranu.\n\nZa svého působení v horní komoře se věnoval především zlepšením podmínek pro handicapované a česko-německými vztahy. Do dalšího funkčního období nekandidoval.\n\n"}
{"id": "504419", "url": "https://cs.wikipedia.org/wiki?curid=504419", "title": "Jan Kysela (fotbalista)", "text": "Jan Kysela (fotbalista)\n\nJan Kysela (* 17. prosince 1985) je český fotbalový obránce či záložník hrající v středočeském klubu FK Mladá Boleslav, jehož je odchovancem.\n\nS Mladou Boleslaví dosáhl také svého největšího úspěchu, kterým je druhé místo v ligové sezóně 2005/06. V následující sezóně 2006/07 a 2007/08 se probojoval do Poháru UEFA, kde odehrál 11 utkání a vstřelil 1 gól. \n\nNa jaře 2010 jej získala na půlroční hostování SK Slavia Praha. Po jeho vypršení se vrátil do FK Mladá Boleslav.\n\nV sezóně 2010/11 a 2015/16 se stal vítězem českého fotbalového poháru s týmem FK Mladá Boleslav.\n\nV sezóně 2012/13 se probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5.\n\nV sezóně 2018/19 ukončil svou profesionální fotbalovou kariéru a odešel do klubu SK Benátky nad Jizerou, účastníka ČFL, kde fotbalově vyrůstal.\n\nKysela má za sebou také působení v české reprezentaci do 21 let. Zúčastnil se Mistrovství Evropy ve fotbale hráčů do 21 let 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B.\n"}
{"id": "504424", "url": "https://cs.wikipedia.org/wiki?curid=504424", "title": "Seznam druhů rodu holubinka", "text": "Seznam druhů rodu holubinka\n\nNa této stránce se nachází seznam druhů rodu holubinka (\"Russula\").\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "504425", "url": "https://cs.wikipedia.org/wiki?curid=504425", "title": "Rozvodovka", "text": "Rozvodovka\n\nRozvodovka je převodová skříň sloužící většinou k rozdělení točivého momentu vstupní hřídele na dvě a více hřídelí výstupních, obvykle s jinou úhlovou rychlostí a točivým momentem než vstupní. Rozvodovka je součástí mnoha strojů – nejčastěji se s ní setkáme v motorových vozidlech. Obvyklé typy automobilových rozvodovek obsahují stálý převod hnací nápravy a diferenciál který umožňuje přenos rozdílného poměru otáček (diference otáček) na výstupních hřídelích (polonápravách).\n\n"}
{"id": "504430", "url": "https://cs.wikipedia.org/wiki?curid=504430", "title": "Titan 4", "text": "Titan 4\n\nTitan 4 byla nosná raketa provozovaná americkým letectvem v letech 1989 až 2005. Jednalo se o nejsilnější raketu řady Titan a v době svého uvedení to byla i nejsilnější raketa ve službách USAF nebo NASA. Starty se konaly na Cape Canaveral Air Force Station, nebo na Vandenberg Air Force Base. Po technické stránce se jednalo o vylepšenou verzi Titanu 3 a s možností připojení volitelného třetího stupně. Na nízkou oběžnou dráhu dokázal dopravit více než 20 tun nákladu, avšak vysoké náklady na jeho provoz nakonec vedly k jeho vyřazení. Poslední start se konal 19. října 2005 na základně Vandenberg.\n\nTitan 4 patří do rodiny raket Titan, jejichž historie sahá do druhé poloviny padesátých let dvacátého století. Prvním zástupcem této řady raket byla první americká dvoustupňová mezikontinentální balistická raketa SM-68 Titan. Tato raná verze byla poháněná motory na RP-1 kapalný kyslík. RP-1 nemohlo být skladováno dlouhodobě a proto bylo nutno rakety před vypuštěním natankovat. Kvůli snížení reakční doby byla vyvinuta vylepšená verze LGM-25 Titan 2 s motory na skladovatelné pohonné látky. Z Titanu 2 poté vznikla kosmická verze Titan 2 GLV pro program Gemini a přidáním dvou pomocných raket na tuhé pohonné látky vznikla řada Titan 3, původně zamýšlená pro program MOL (Manned Orbiting Laboratory). Po zrušení programu MOL byly rakety Titan 3 vybaveny slabšími pomocnými raketami a používány USAF jako nosič převážně vojenských nákladů. Vzniku Titanu 4 předcházela nehoda raketoplánu Challenger, po které se letectvo z programu Space Shuttle stáhlo a začalo vyvíjet vlastní nosič schopný dopravit na oběžnou dráhu stejný náklad, jako raketoplán.\n\nTitan 4 byl vyráběn ve dvou variantách. Varianta Titan 4A byla v provozu od roku 1989 do roku 1998. Titan 4A byl v podstatě prodloužený Titan 34 s pomocnými motory převzatými z programu MOL, kompletně přepracovanou elektronikou. Dále bylo možno připojit třetí stupeň, na výběr byl nový stupeň Centaur G nebo Inertial Upper Stage, používaný pro starty z nákladového prostoru raketoplánu. Verze Titan 4B byla v provozu v letech 1997 až 2005. Tato verze byla vybavena novými pomocnými motory Titan USRM, který byly silnější, účinnější a bezpečnější než předchozí verze Titan UA-1207. Kvůli rozsáhlým vylepšením a hlavně bezpečnostním opatřením, které byly nezbytné z důvodu toxicity pohonných látek, cena rakety a náklady na odpálení velmi narostly a v roce 1999 dosahovala cena jednoho startu 432 milionů dolarů. Po roce 2000 se do služby dostaly nové rakety Delta IV a Atlas V, které se nosností Titanu 4 vyrovnaly a náklady na jejich provoz byly nižší. Titan 4 byl proto v roce 2005 vyřazen. Za svou kariéru vynášel převážně vojenské družice. Nejznámějším civilním nákladem byla planetární sonda Cassini-Huygens, vyslaná na průzkum Saturnu a jeho měsíce Titanu.\n\nTitan 4 mohl startovat ve dvoustupňové konfiguraci, nebo mohl být vybaven třetími stupni Centaur nebo Inertial Upper Stage. Dvoustupňová verze byla používaná k vynášení nákladů na nízkou oběžnou dráhu Země. Verze Titan 4A byla schopna vynést 17 110 kg a verze Titan 4B až 21 680 kg. Další stupně se používaly pro vynášení nákladů na vyšší oběžné dráhy.\n\nStupeň Centaur byl vyvinut na počátku šedesátých let a sloužil na raketách Atlas a starších verzích Titanů. Byl vybaven dvěma kyslíkovodíkovými motory RL-10A-3A. Verze pro Titan 4 byla původně vyvíjená pro starty z nákladového prostoru raketoplánu Space Shuttle. Po nehodě raketoplánu Challenger byl vývoj z bezpečnostních důvodů zrušen a stupeň byl přepracován pro použití na Titanu 4.\n\nStupeň IUS byl používán také na raketách Titan 3 a pro starty z nákladového prostoru raketoplánu. IUS tvořily dva stupně na tuhé pohonné látky. První stupeň IUS se nazýval ORBUS 21 a kromě IUS byl používán i jako druhý stupeň rakety Athena. Druhý stupeň IUS nesl název ORBUS 6.\n\n\n\n"}
{"id": "504446", "url": "https://cs.wikipedia.org/wiki?curid=504446", "title": "Jonathan Sacks", "text": "Jonathan Sacks\n\nJonathan Henry Sacks, Baron Sacks (* 8. března 1948 Londýn) byl v letech 1991-2013 hlavním rabínem Spojené hebrejské kongregace Commonwealthu. Jeho židovské jméno zní Ja'akov Cvi.\n\nJako duchovní vůdce organizace londýnských Židů \"United Synagogue\", největší takové organizace ve Spojeném království, je chápán jako hlavní rabín pro většinový britský ortodoxní směr, ovšem nikoli jako náboženská autorita pro \"Federation of Synagogues\", ani pro Union of Orthodox Hebrew Congregations nebo pro moderní hnutí jakými jsou konzervativní, progresivní a liberální judaismus.\n\nV roce 2016 se stal laureátem Templetonovy ceny.\n\n\n"}
{"id": "504448", "url": "https://cs.wikipedia.org/wiki?curid=504448", "title": "Džisr az-Zarka", "text": "Džisr az-Zarka\n\nDžisr az-Zarka ( جـِسـْر الزرقاء, גִ'סְּר א-זַּרְקָא, v oficiálním přepisu do angličtiny Jisr az-Zarqa, přepisováno též Jisr az-Zarka) je místní rada (malé město) v Izraeli, v Haifském distriktu.\n\nLeží v nadmořské výšce 17 metrů na břehu Středozemního moře v Izraelské pobřežní planině, cca 52 kilometrů severoseverovýchodně od centra Tel Avivu a cca 32 kilometrů jihojihozápadně od centra Haify. Severně od obce ústí do moře vádí Nachal Taninim, do kterého podél východního okraje města přitéká od jihu i vádí Nachal Ada.\n\nDžisr az-Zarka se nachází v hustě osídlené krajině s částečně dochovanými oblastmi zemědělsky využívané půdy. Město je osídleno izraelskými Araby a tvoří tak arabskou enklávu v jinak zcela židovském osídlení tohoto regionu. Jde o jediné čistě arabské sídlo v Izraeli, které leží přímo na břehu Středozemního moře. Džisr az-Zarka je na dopravní síť napojena pomocí severojižního tahu Dálnice číslo 2\n\nDžisr az-Zarka je arabské město, které se během 20. století vyvinulo z původní menší vesnice, vzniklé v 19. století migrací arabských Beduínů z Jordánského údolí. Ti se usadili zde na písečných dunách, na okraji tehdy močálovité pobřežní krajiny. S postupným vysoušením močálů během 20. let 20. století se arabské osídlení koncentrovalo do nynější lokality.\nBěhem první arabsko-izraelské války v roce 1948 byla obec dobyta izraelskými silami, ale nedošlo k jejímu vysídlení. V roce 1961 Džisr az-Zarka získala status místní rady. Zástavba postupně vyplnila prakticky všechny volné plochy, přičemž územní expanze není možná, protože okolní pozemky patří pod jurisdikci sousedních židovských sídel. Vedení města proto požaduje, aby jeho správní hranice byly rozšířeny. Zástavbu tvoří soukromé domy s maximální výškou 4 poschodí. Obec patří ekonomicky mezi nejslabší sídla v Izraeli, 67 % obyvatel má příjem pod hranicí minimální mzdy a nezaměstnanost je 30 %.\n\nDžisr az-Zarka prožila mimořádný populační růst. Ještě v roce 1945 šlo o vesnici, kde žilo jen cca 600 obyvatel.\n\nPodle údajů z roku 2005 tvořili 99,9 % obyvatel v Džisr az-Zarka muslimští Arabové. Jde o středně velké sídlo městského typu s dlouhodobě rostoucí populací. K 31. prosinci 2017 zde žilo 14 400 lidí.\n\n"}
{"id": "504453", "url": "https://cs.wikipedia.org/wiki?curid=504453", "title": "Tony De Saulles", "text": "Tony De Saulles\n\nTony De Saulles (* 1958) je britský autor a ilustrátor, v současné době pobývá v Gloucestershire v Anglii se svou rodinou. Původně byl knižním grafikem, poté se stal ilustrátorem knih pro děti. Ilustruje zejména knihy ze série \"Děsivá věda\", které napsal Nick Arnold.\n"}
{"id": "504455", "url": "https://cs.wikipedia.org/wiki?curid=504455", "title": "Werner von Haeften", "text": "Werner von Haeften\n\nWerner Karl von Haeften (9. října 1908, Berlín – 21. července 1944, Berlín, Ministerstvo války) byl německý právník a důstojník Wehrmachtu, který se jako jeden z organizátorů podílel na neúspěšném atentátu na Adolfa Hitlera 20. července 1944.\n\nVystudoval právnickou školu. Za druhé světové války byl právním poradcem.\n\nV roce 1943 byl převelen na ministerstvo generálplukovníka Friedricha Olbrichta, který byl jedním z hlavních představitelů operace Valkýra, jež měla za úkol svrhnout Hitlerovu nacistickou vládu a nastolit mír se Spojenci.\n\nVon Haeften se okamžitě přidal ke spiknutí. Podílel se přímo na atentátu z 20. července 1944, když doprovodil plukovníka Clause Schenka von Stauffenberg do Vlčího doupěte a poté mu pomohl aktivovat bombu. Po selhání akce Valkýra zůstal jako jeden z malé skupinky lidí, kteří zůstali Stauffenbergovi věrní. Za tyto činy byl in memoriam prohlášen hrdinou německého odboje proti tyranii Třetí říše.\n\nRozsudkem válečného soudu, svolaného Friedrichem Frommem, byl odsouzen k okamžité popravě. Společně s Friedrichem Olbrichtem, Stauffenbergem a Albrechtem Mertzem von Quirnheim odveden na dvůr říšského ministerstva války, tzv. Bendlerstrasse, kde se jako projev cti vrhl vstříc kulkám, letícím na Stauffenberga. Kulky ale zabily oba dva naráz. \n\nJeho život skončil 21. července 1944 několik minut po půlnoci.\n"}
{"id": "504456", "url": "https://cs.wikipedia.org/wiki?curid=504456", "title": "Největší hity 2", "text": "Největší hity 2\n\nNázev Největší hity 2 nesou tyto kompilace:\n\n"}
{"id": "504467", "url": "https://cs.wikipedia.org/wiki?curid=504467", "title": "Eurobarometr", "text": "Eurobarometr\n\nEurobarometr (složenina slov Euro + barometr, : \"Eurobarometer\") je série průzkumů veřejného mínění, které od roku 1974 (podle některých zdrojů od roku 1973) zadává sekce Analýz veřejného mínění Evropské komise. V rámci průzkumů jsou pravidelně vydávány zprávy o veřejném mínění v různých oblastech týkajících se Evropské unie. Průzkumy se provádějí ve všech členských zemích a v poslední době i v kandidátských zemích. Výsledky Eurobarometrů jsou publikovány Generálním ředitelstvím pro tisk a komunikaci Evropské komise.\n\nEurobarometr byl původně koncipován jako způsob zlepšení informační a komunikační strategie Evropské unie. Jedná se o užitečný nástroj pro poznání veřejného mínění v širokém okruhu záležitostí týkajících se EU, například postoj občanů k dalšímu rozšiřování EU.\n\nV roce 1970 uskutečnila Evropská komise průzkumy v tehdejších šesti členských zemí Evropského společenství (Belgie, Francie, Německo, Itálie, Lucembursko a Nizozemsko). Tyto průzkumy zjišťovaly veřejné mínění, týkající se jak priorit jednotlivých zemí, tak i funkcí, které by měly plnit organizace integrované Evropy, včetně společného evropského trhu (Evropské hospodářské společenství).\n\nDalší sada průzkumů v šesti členských zemích se uskutečnila v létě roku 1971, přičemž jednou ze specifických oblastí, na které se průzkum zaměřil, bylo zemědělství.\n\nV letech 1972–1973 se v členských státech uskutečnila referenda o rozšíření Evropského společenství o Dánsko, Irsko a Spojené království.\n\nPravidelné půlroční průzkumy veřejného mínění v členských zemích začaly v září 1973, název Eurobarometr však získaly až následující rok (to je důvod proč se liší názory, kdy Eurobarometr vznikl). Sběr dat pro průzkum prvního Eurobarometru se uskutečnil v měsících duben až květen roku 1974 a výsledky byly publikované v červenci téhož roku.\n\nStandardní Eurobarometr je průzkum veřejného mínění zaměřený na pravidelně se opakující okruhy otázek, s cílem porovnávat názory v jednotlivých zemích a vývoj v názorech občanů členských států EU (v minulosti Evropských společenstvích).\n\nStandardní Eurobarometr se uskutečňuje vždy na podzim a na jaře. Přestože se okruh otázek v průběhu let rozšiřuje, záměrem zadavatele je zabezpečit konzistentnost průzkumu, aby bylo možné data porovnávat v dlouhodobé časové linii. Od Eurobarometru č. 34 (rok 1990) se v rámci standardního průzkumu realizují oddělené doplňkové průzkumy zaměřené na specifická témata.\n\nBleskový Eurobarometr (z anglického \"Flash Eurobarometer\") byl Evropskou komisí zaveden později, a to koncem devadesátých let minulého století. Provádí se prostřednictvím rozhovorů uskutečněných telefonicky, které se realizují \"ad hoc\". Bleskový průzkum Eurobarometr se může realizovat na požadavek Evropské komise nebo jiné instituce Evropské unie. Hlavní výhodou bleskových Eurobarometrů oproti standardnímu průzkumu je to, že je mnohem rychlejší a flexibilnější a výsledky jsou k dispozici téměř okamžitě. Navíc je vhodnější v případech, kdy se průzkum má zaměřit na specifické skupiny v rámci evropské populace. Jedním z nejčerstvějších případů je bleskový Eurobarometr, který se konal v říjnu 2009, a který se zaměřoval na průzkum po opakovaném irském referendu o Lisabonské smlouvě.\n\n"}
{"id": "504470", "url": "https://cs.wikipedia.org/wiki?curid=504470", "title": "Hodina zpěvu (album)", "text": "Hodina zpěvu (album)\n\nHodina zpěvu (1992) je album písniček Jaroslava Uhlíře (hudba) a Zdeňka Svěráka (texty) z televizního pořadu \"Hodina zpěvu\". Obsahuje 10 písniček, které zpívají autoři spolu s dětským sborem Sedmihlásek. Doprovází je skupina Pavla Nikla. Mezi písničkami jsou mluvené komentáře autorů. Sleeve-note napsal Zdeněk Svěrák.\n\n\nAranžmá písní je dílem Jaroslava Uhlíře (2, 3, 5–10) a Jiřího Strohnera (1, 4).\n"}
{"id": "504475", "url": "https://cs.wikipedia.org/wiki?curid=504475", "title": "Daphnis", "text": "Daphnis\n\nDaphnis může být:\n\n"}
{"id": "504486", "url": "https://cs.wikipedia.org/wiki?curid=504486", "title": "Adolf Lucemburský", "text": "Adolf Lucemburský\n\nAdolf I. Lucemburský ( ), 24. červenec 1817, zámek Berg – 17. listopad 1905), byl lucemburský velkovévoda v letech 1890–1905 a (poslední) nasavský vévoda v letech 1839–1866. Byl prvním lucemburským velkovévodou z dynastie Nassau-Weilburg.\n\nAdolf byl synem předchozího nasavského vévody Viléma Nasavského a jeho ženy Luisy von Sachsen-Hildburghausen.\n\nJeho nevlastní sestra Žofie Nassavská si v roce 1857 vzala za manžela švédského krále Oskara II.\n\nAdolf se v roce 1844 oženil s ruskou velkokněžnou Alžbětou Michailovnou, ta však o rok později zemřela při porodu dcery, která nepřežila rovněž.\n\nVévoda Adolf se v roce 1851 podruhé oženil s Adelheidou Marií von Anhalt-Dessau, která mu porodila 5 dětí, z nichž pouze dvě, Vilém a Hilda, se dočkaly jeho nástupu na lucemburský trůn.\n\n\nAdolfova neteř Emma Waldeck-Pyrmont se v roce 1879 provdala za jeho příbuzného, nizozemského krále Viléma III.\n\nNasavské vévodství bylo vytvořeno v roce 1806. Při pádu ze schodů náhle zemřel 9. ledna 1816 vévoda Fridrich Vilém Nasavsko-Weilburský a Nasavské vévodství tak v roce 1816 zdědil jeho syn Vilém Nassavsko-Weilburský. Po Vilémově smrti v roce 1839 zdědil vévodství právě jeho nejstarší syn Adolf.\n\nVévoda Adolf však v roce 1866 během prusko-rakouské války podporoval Rakouského císařství, které bylo poraženo a Nasavsko jako jeho spojenec byl oobsazeno a anektováno Pruskem. Vévoda Adolf byl zbaven trůnu a vévodství se stalo součástí Pruska resp. pruského království jako provincie Hesensko-Nasavsko. Vévoda Adolf tak přišel o faktickou vládu v Nasavsku (titul mu zůstal), kde vládl od počátků jeho rod Nasavských.\n\nVévoda Adolf ale nezůstal s prázdnou. Když v roce 1890 zemřel jeho strýc, nizozemský král a lucemburský velkovévoda Vilém III., nastoupila v Nizozemsku na trůn jeho jediná dcera Vilemína. Lucemburská ústava a rodinný pakt Nassavské dynastie však nepřipouštěl převzetí vlády v Lucembursku ženám, pokud žili další mužští členové rodu schopní vlády (podle salického práva, přesněji polo-salického práva). Proto se v roce 1890, v rámci ústavy, dynastické dohody a také přičiněním vládnoucích kruhů (s vidinou obohacení), stal lucemburským vévodou Adolf. Velkovévoda Adolf vládl Lucembursku až do své smrti roku 1905. Jeho potomci vládnou Lucembursku dodnes.\n\nPo jeho smrti 17. listopadu 1905 se stal velkovévodou lucemburským a titulárním vévodou nasavským jeho syn Vilém IV.\n\n\n"}
{"id": "504509", "url": "https://cs.wikipedia.org/wiki?curid=504509", "title": "Furejdis", "text": "Furejdis\n\nFurejdis ( فريديس , פֻרֵידִיס, v oficiálním přepisu do angličtiny Fureidis) je místní rada (malé město) v Izraeli, v Haifském distriktu.\n\nLeží v nadmořské výšce 33 metrů na pahorcích na rozmezí pobřežní planiny a pohoří Karmel, respektive na něj navazující náhorní planiny Ramat Menaše, cca 60 kilometrů severoseverovýchodně od centra Tel Avivu a cca 25 kilometrů jižně od centra Haify.\n\nJižně od obce vstupuje do pobřežní nížiny hlubokým zářezem vádí Nachal Dalija, na jehož protějším břehu se zvedá vrch Giv'at Eden.\n\nMěsto leží na okraji hustě osídlené krajiny s intenzivně zemědělsky využívanou půdou. Je vzdáleno cca 3 kilometry od břehu Středozemního moře. Furejdis je osídlen izraelskými Araby a tvoří tak arabskou enklávu v jinak zcela židovském osídlení tohoto regionu. Na jihu sousedí s židovským městem Zichron Ja'akov. Furejdis je na dopravní síť napojen pomocí severojižního tahu Dálnice číslo 2. Po jižním okraji obce vybíhá Dálnice číslo 70, která vede napříč hřbetem karmelského pohoří, které lemuje Furejdis po východní straně.\n\nFurejdis je arabské město, které se vyvinulo z původní arabské vesnice. Založili ji v 80. letech 19. století Beduíni z kmene al-Awarna. Během první arabsko-izraelské války v letech 1948-1949 byla dobyta izraelskými silami, ale nebyla vysídlena. Populaci pak posílili četní Arabové z okolních vesnic. Na místní radu byla povášena roku 1952.\n\nPodle údajů z roku 2005 tvořili 99,9 % obyvatel ve Furejdis muslimští Arabové. Jde o středně velké sídlo městského typu s dlouhodobě rostoucí populací. K 31. prosinci 2015 zde žilo 12 400 lidí.\n\n"}
{"id": "504519", "url": "https://cs.wikipedia.org/wiki?curid=504519", "title": "Joachim Olsen", "text": "Joachim Olsen\n\nJoachim Brøchner Olsen (* 31. května 1977 Aalborg) je bývalý dánský atlet, stříbrný olympijský medailista letních her 2004 a halový mistr Evropy ve vrhu koulí.\n\nV začátcích své kariéry se věnoval především hodu diskem. Později se však dostal ke kouli. Jeho prvním úspěchem byla stříbrná medaile, kterou získal na mistrovství Evropy do 23 let v Göteborgu 1999. Reprezentoval také na letních olympijských hrách v Sydney 2000 a v Pekingu 2008. V obou případech však neprošel sítem kvalifikace. Na zahajovacím ceremoniálu Pekingské olympiády se stal vlajkonošem dánské výpravy.\n\nSportovní kariéru ukončil v roce 2009.Od roku 2011 je poslancem dánského parlamentu za stranu Liberální aliance.\n\n\n"}
{"id": "504524", "url": "https://cs.wikipedia.org/wiki?curid=504524", "title": "Talking Heads: 77", "text": "Talking Heads: 77\n\nTalking Heads: 77 je debutové americké album art-punkové kapely Talking Heads vydané v roce 1977.\n\n\n\nNa reedici vydané 2005 u Warner Bros / Sire Records / Rhino Records je navíc jako bonus:\n\nAlbum se umístilo v roce 1978 na 97. místě Billboard Pop Albums a jako 60. UK Albums. Singl \"Psycho Killer\" s v tomtéž roce umístil na 92. místě Billboard Pop Singles.\nČasopis Rolling Stone je roku 2003 zařadil na 290 místo v žebříčku 500 nejlepších alb všech dob.\n\nAlan Cross jej ve své knize \"Alternative Music Almanach\" umístil na 5. místo\n\n"}
{"id": "504533", "url": "https://cs.wikipedia.org/wiki?curid=504533", "title": "Kafr Kara", "text": "Kafr Kara\n\nKafr Kara ( كفر قرع, כַּפְר קַרִע, v oficiálním přepisu do angličtiny Kafar Qara, přepisováno též Kafr Qara nebo Kfar Qara) je místní rada (malé město) v Izraeli, v Haifském distriktu.\n\nLeží v nadmořské výšce 118 metrů na úpatí pahorkatiny Ramat Menaše u ústí údolí Vádí Ara, cca 35 kilometrů jihojihovýchodně od centra Haify a cca 55 kilometrů severovýchodně od centra Tel Avivu. Severně od města vede z Ramat Menaše vádí Nachal Barkan.\n\nKafr Kara se nachází v hustě osídlené kopcovité krajině s částečně dochovanými oblastmi zemědělsky využívané půdy. Město je osídleno izraelskými Araby, kteří etnicky dominují i v jeho okolí, s výjimkou severní a západní strany od Kafr Kara, kde naopak začíná oblast se souvislým židovským osídlením.\n\nKafr Kara leží cca 5 kilometrů od Zelené linie, která odděluje Izrael od okupovaného Západního břehu Jordánu. Na dopravní síť je napojena pomocí Dálnice číslo 65, která prochází údolím Vádí Ara a spojuje Izraelskou pobřežní planinu s Jizre'elským údolím. Západně od města byl počátkem 21. století dokončen úsek Dálnice číslo 6 - takzvané Transizraelské dálnice.\n\nVesnice Kafr Kara byla založena v 18. století. Po první arabsko-izraelské válce se v roce 1949 ocitla na izraelské straně Zelené linie, ale nebyla vysídlena. V roce 1958 byla povýšena na místní radu.\n\nPodle údajů z roku 2005 tvořili 99,9 % obyvatel v Kafr Kara muslimští Arabové. Jde o středně velké sídlo městského typu s dlouhodobě rostoucí populací. K 31. prosince 2017 zde žilo 18 300 lidí.\n\n"}
{"id": "504534", "url": "https://cs.wikipedia.org/wiki?curid=504534", "title": "Malyn", "text": "Malyn\n\nMěsto Malyn () je sídlem jednoho z rajónů v Žytomyrské oblasti na střední Ukrajině; obyvatel současného města tvoří zejména Ukrajinci, dále Bělorusové, Poláci, Rusové, Židé a další menšiny obyvatel.\n\nPodle písemných pramenů z 9. až 11. století je název města odvozen od knížete Mala, který zde patrně působil.\n\nV centru města se nachází jedinečná socha vědce a dobrodruha Nikolaje Nikolajeviče Miklucho-Maklaje (1846—1888), který město často navštěvoval. Na zdejším hřbitově je pohřbena jeho matka a jeho bratr. Rodina Mikluchových měla v Malyně rodový majetek, který však byl během druhé světové války zcela zničen. Za války zde rovněž působila tajná komsomolská organizace vedená Pavlem Taraskynym. Po jeho násilné smrti se vedení organizace ujala Nina Ivanivna Sosnina. Oběma byl za statečný boj s fašisty in memoriam udělen titul \"Hrdina Sovětského svazu\". Škola, ve které se N. I. Sosnina učila, nese dodnes její jméno a je zde také muzeum týkající se tehdejší komsomolské organizace.\n\nMěsto leží na hlavní železniční trati Kyjev–Korosteň–Kovel a má dobré spojení s Kyjevem a západní Ukrajinou. Malyn je na Ukrajině znám především továrnou na výrobu ukrajinských peněz (Ukrajinská hřivna) a výrobou papíru. Dále se ve městě nachází firma „Klen“ vyrábějící nábytek, velká továrna „Prožektor“, která se dnes specializuje na výrobu zařízení pro telekomunikační služby. Zajímavostí je, že tato továrna byla v době „železné opony“ obehnána ostnatým drátem a veřejnosti nebylo vlastně známo, co se tam vyrábí. Jedinou dostupnou informací o výrobě z té doby bylo, že se tam vyráběla Rubikova kostka a jiné hlavolamy. V sousedství této továrny je „Malynské lesní hospodářství“, kde se zpracovává surové vytěžené dřevo z nedalekých lesů. Významným provozem jsou rovněž Malynské experimentální slévárny mechanických zařízení „MDEZ“, které se více jak 40 let specializují na mimostandardní a speciální technologická zařízení a náhradní součástky z ocele či litiny, mimo jiné pro dopravníková zařízení. Za Malynem v katastru obce Horodyště, která je dnes už čtvrtí města, jsou lomy „Malynskij kamenodrobilnij zavód“, kde se těží kámen. Město má dvě polikliniky, nemocnici a stanici rychlé záchranné pomoci.\n\n"}
{"id": "504548", "url": "https://cs.wikipedia.org/wiki?curid=504548", "title": "Rokliny", "text": "Rokliny\n\nRokliny (do roku 1948 \"Šropengrunt\", něm. \"Schroppengrund\") jsou vesnice (osada), která je místní částí (základní sídelní jednotkou) obce Černá Voda. Rozkládají se na sever od samotné Černé Vody na silnici do Staré Červené Vody.\n\nPozemky v místě, které se v 16. století označuje jako \"Kubengrunt\" (Kubův důl), získal v roce 1616 rod Mikuschů von Buchberg (o rok později se stali černovodskými fojty) a v 17. století zde založili menší osadu \"Šropengrunt\", snad ve smyslu statku či údolí náležejícího rodině Schroppů. Mikuschové v té době získali též statek Dolní Červená Voda, ke kterému Rokliny patřily až do konce patrimoniální správy v roce 1850; v té době ho již však držel rod hrabat von Sternberg-Rudelsdorf, kterým jej Ernst Mikusch von Buchberg prodal roku 1797. Až roku 1869 byly připojeny jako osada k Černé Vodě. V osadě byly umístěny fojtské podniky - pivovar, pálenice a pila. Po odsunu Němců nebyla nikdy zcela dosídlena; nynějších (2001) 19 obyvatel je jen desetina předválečného počtu.\n\n\n"}
{"id": "504560", "url": "https://cs.wikipedia.org/wiki?curid=504560", "title": "Rubén Gallego", "text": "Rubén Gallego\n\nRubén David González Gallego ( \"\"; * 20. září 1968, Moskva, SSSR) je ruský spisovatel a novinář španělského původu. Je autorem knihy „Bílé na černém“, která v roce 2003 získala ruskou Bookerovu cenu. \n\nRubén David González Gallego se narodil roku 1968 v Moskvě dvěma studentům Lomonosovy univerzity. Jeho matkou je Aurora Gallego, dcera bývalého generálního tajemníka Komunistické strany národů Španělska Ignacia Gallega. Otec byl studentem ekonomie, původem z Venezuely. Gallego se narodil s ochromenými končetinami a byl umístěn do ústavu. Po roce dostala jeho matka nepravdivé vyrozumění, že zemřel. Vystudovala filologii a stala se novinářkou a překladatelkou. V roce 1974 se provdala za ruského spisovatele Sergeje Jurjeněna, který v letech 1995–2005 žil v Praze. Rubén Gallego vyrůstal v sovětských sirotčincích a domovech důchodců, odkud se mu podařilo uniknout až v roce 1990. Po studiích získal zaměstnání jako počítačový specialista. \n\nSe svoji matkou se Rubén Gallego shledal v roce 2001 v Praze. Od té doby žije na Západě: v Německu a ve Washington DC. Je potřetí ženat a má dvě dcery.\n\nNa základě zkušeností ze sovětských ústavů napsal autobiografickou knihu «Bílé na černém», která byla přeložena do několika jazyků, mimo jiné do vietnamštiny, švédštiny a esperanta. Česky vyšla roku 2009 v edici \"Revolver Revue\".\n\n"}
{"id": "504561", "url": "https://cs.wikipedia.org/wiki?curid=504561", "title": "Laura Granvilleová", "text": "Laura Granvilleová\n\nLaura Granvilleová (* 12. května 1981, Chicago, Illinois, USA) je současná americká profesionální tenistka. Jejím nejvyšším umístění na žebříčku WTA ve dvouhře bylo 28. místo (9. červen 2003) a ve čtyřhře 47. místo (23. červenec 2007). Na okruhu WTA dosud vyhrála 2 turnaje ve čtyřhře.\n\n"}
{"id": "504563", "url": "https://cs.wikipedia.org/wiki?curid=504563", "title": "Buenaventura Durruti", "text": "Buenaventura Durruti\n\nJosé Buenaventura Durruti Domínguez (14. července 1896, León – 20. listopadu 1936, Madrid) byl čelný představitel španělských anarchistů. Proslavil se zejména v průběhu občanské války ve Španělsku. Během jejích bojů také zahynul.\n\nDurruti se narodil v severošpanělském městě León. Tam začal již v útlém věku 14 let pracovat jako železniční dělník. V roce 1917 se zúčastnil stávky organizované španělskou odborovou organizací UGT (Unión General de Trabajadores), při jejímž potlačení vládními vojenskými oddíly bylo 70 lidí zabito, více než 500 zraněno a cca 2000 stávkujících pracovníků bylo uvězněno bez řádného soudního procesu. Po této události Durruti uprchl do Francie.\n\nV exilu ve francouzské Paříži pracoval jako mechanik. V roce 1920 se rozhodl k návratu do Španělska. Usadil se v Barceloně, aby mohl spoluorganizovat katalánské dělnické hnutí. Zde, spolu s Juanem Garcíou Oliverem, Franciscem Ascasem a dalšími anarchisty založil organizaci Los Solidarios („Solidarita“). V roce 1923 její členové zavraždili kardinála Juana Soldevillu y Romera, podíleli se i na neúspěšném atentátu na španělského krále Alfonsa XIII. Po nástupu diktátorské vlády generála Miguela Primo de Rivery v roce 1923 se členové skupiny zaměřili na zostřený gerilový boj, zaútočili na kasárna v Barceloně i služebny jednotek pohraniční stráže na hranicích Španělska s Francií. Tyto útoky byly vedeny bez valnějšího úspěchu, několik anarchistů při nich bylo zabito a pod hrozbou odvetných represí Riverova režimu se Durruti rozhodl ze Španělska opět utéci. Spolu s dalšími pronásledovanými anarchisty nastoupil na loď plující do Argentiny. Ani tam se však necítil bezpečně, proto se svými druhy pendloval napříč latinskou Amerikou – přes Chile, Uruguay, Mexiko až na Kubu.\n\nPo opětovném návratu do Španělska se aktivně angažoval ve dvou nejsilnějších anarchistických organizacích – Iberské anarchistické federaci (Federación Anarquista Ibérica, FAI) a anarchosyndikalistické Národní konfederaci práce (Confederación Nacional del Trabajo, CNT), v níž si jeho radikální frakce vydobyla rozhodující vliv v roce 1931 po odchodu umírněného Ángela Pestani, pozdějšího zakladatele španělské Syndikalistické strany.\n\nPočátkem občanské války ve Španělsku stanul Durruti se svými druhy v čele úspěšného ozbrojeného odporu proti Frankovým vojenským jednotkám, zformovaným k obsazení Barcelony. V bojích o Barcelonu zahynul Durrutiho dlouholetý druh Ascaso. Zhruba o týden později, 24. července 1936, vedl Durruti slavný pochod více než 3000 anarchistů, později proslavených jako tzv. Durrutiho kolona, z Barcelony do Zaragozy. Cestou přes aragonskou oblast se Durrutiho kolona zúčastnila krvavých bojů u městečka Caspe.\n\n12. listopadu se začala Durrutiho kolona stahovat z Aragonu na pomoc Frankovou armádou obléhanému Madridu. Zde byl, ve čtvrti Casa de Campo, Durruti dne 19. listopadu těžce postřelen údajně \"„zbloudilou kulkou“\". O den později, 20. listopadu, na operačním sále následkům komplikovaného zraněním podlehl. Výklady okolností Durrutiho smrti se rozcházejí, jednotliví autoři uvádějí různé verze. Antony Beevor ve své knize o španělské občanské válce z roku 1986 zastává např. názor, že za Durrutiho smrtí stojí nešťastná náhoda, kdy jednomu z jeho spolubojovníků kvůli technické závadě nechtěně vystřelila pistole. Naproti tomu anarchistické kruhy dodnes skálopevně hájí legendu, dle níž byl Durruti coby výjimečná vůdčí osobnost zastřelen záměrně s cílem zlomit tuhý anarchistický odpor. Např. podle Abela Paze, autora Durrutiho biografie, byl Durruti zastřelen některým z frankistických nacionalistů, kteří obsadili okolí fakultní nemocnice v madridském univerzitním městečku. Někteří historikové hovoří i o tom, že Durrutiho mohla ve skutečnosti zlikvidovat ruská tajná služba NKVD na rozkaz samotného Stalina.\n\nDurrutiho tělo bylo převezeno do Barcelony. Pohřební průvod nabyl ráz celonárodní manifestace, zúčastnilo se jej přes půl milionu lidí. Britský historik a hispanista Hugh Thomas později poznamenal: \"„Durrutiho smrt znamenala konec klasické éry španělských anarchistů. Síla jeho charisma zformovala celé legie nových Durrutiů“\".\n\n\n"}
{"id": "504567", "url": "https://cs.wikipedia.org/wiki?curid=504567", "title": "Glynn County", "text": "Glynn County\n\nGlynn je okres (county) amerického státu Georgia založený v roce 1777. Správním střediskem je město Brunswick. Leží na jihovýchodě Georgie, u pobřeží Atlantského oceánu.\n\n\n"}
{"id": "504573", "url": "https://cs.wikipedia.org/wiki?curid=504573", "title": "Bourcovití", "text": "Bourcovití\n\nBourcovití (Bombycidae) je čeleď motýlů, kterou popsal v roce 1802 francouzský entomolog Pierre André Latreille. Čeleď zahrnuje okolo 100 druhů nacházející se převážně v tropických oblastech jihovýchodní Asie. Nejznámější je zřejmě bourec morušový (\"Bombyx mori\"), který pochází ze severní Číny a je domestikovaný více než 1000 let. Dalším známým druhem je \"Bombyx mandarina\", který též pochází z Asie. Existuje však i množství jiných rodů.\n\n\n"}
{"id": "504578", "url": "https://cs.wikipedia.org/wiki?curid=504578", "title": "Rosa Motaová", "text": "Rosa Motaová\n\nRosa Maria Correia dos Santos Mota (* 29. června 1958, Porto) je bývalá portugalská atletka, která se věnovala maratonskému běhu.\n\nNa letních olympijských hrách v Los Angeles 1984 vybojovala bronzovou medaili. Její čas v cíli měl hodnotu 2:26:57. Olympijské zlato získala o čtyři roky později na letních hrách v jihokorejském Soulu, kde cílem proběhla v čase 2:25:40. Na prvním mistrovství světa v atletice v Helsinkách 1983 skončila na čtvrtém místě. Na následujícím šampionátu v Římě 1987 se stala mistryní světa.\n\nTřikrát v řadě se stala mistryní Evropy. První titul získala na mistrovství Evropy 1982 v Athénách, kde se běžel maraton žen vůbec poprvé. Přemožitelku nenašla i na evropském šampionátu ve Stuttgartu 1986 a také ve Splitu v roce 1990.\n\nJejí osobní rekord z roku 1985 má hodnotu 2:23:29. Tento čas je stále portugalským národním rekordem. Je dvojnásobnou stříbrnou medailistkou z mistrovství světa v silničních běhu (Madrid 1984 a Lisabon 1986).\n\n"}
{"id": "504582", "url": "https://cs.wikipedia.org/wiki?curid=504582", "title": "Šárka Pančochová", "text": "Šárka Pančochová\n\nŠárka Pančochová (* 1. listopadu 1990 Uherský Brod) je česká snowboardistka, světová medailistka a olympionička.\n\nDo svých 14 let vyrůstala v Maršově, místní části Uherského Brodu. Poprvé si stoupla na snowboard v 11 letech. Trénovala v malém lyžařském středisku v Nezdenicích. V 15 letech se zúčastnila týdenního snowboard campu, kde si ji všiml bývalý profesionální snowboardista Jožin Toufar, který ji následně začal trénovat. Od 15 let se věnuje freestyleovému snowboardingu profesionálně. Větší část roku trénuje a žije ve snowboardovém středisku v Coloradu.\nVe Světovém poháru závodí od listopadu 2007. V roce 2008 se stala juniorskou mistryní světa v disciplíně Big Air. O rok později se umístila 9. na MS na U-rampě. Dne 7. ledna 2010 poprvé vyhrála závod ve Světovém poháru v rakouském Kreischbergu na U-rampě. Tímto vítězstvím se zároveň kvalifikovala na Zimní olympijské hry 2010, které se konaly v kanadském Vancouveru, kde skončila na U-rampě na 14. místě. Na Mistrovství světa 2011 v La Molině vybojovala svou první velkou medaili mezi dospělými, když ve slopestylu skončila druhá. Jejím dalším úspěchem je zisk stříbrné medaile ve slopestylu v premiérovém startu na X Games 2013. Na Zimních olympijských hrách 2014 v Soči obsadila ve slopestylu páté místo a na U-rampě 16. příčku.\n\nV sezóně 2013/2014 získala v závodech Světového poháru malý křišťálový glóbus ve slopestylu a velký křišťálový glóbus za prvenství v celkovém hodnocení SP ve freestylových disciplínách.\n\nZúčastnila se také ZOH 2018, kde byla ve slopestylu šestnáctá a v Big Airu devatenáctá.\n\nPančochová vystoupila v březnu 2017 se svým coming outem, kdy pro server \"Outsports\" prohlásila, že ji nyní více přitahují ženy, a podpořila další LGBT sportovce k otevřenosti. V červenci 2019 se zasnoubila se svou přítelkyní Kaileen Lareeovou, jež má dceru Khaylu z předchozího rozvedeného manželství. V srpnu téhož roku však oznámila, že se s partnerkou rozhodly sňatek odložit až na dobu, kdy i v České republice bude umožněno stejnopohlavní manželství.\n\n"}
{"id": "504583", "url": "https://cs.wikipedia.org/wiki?curid=504583", "title": "Natalie Grandinová", "text": "Natalie Grandinová\n\nNatalie Grandinová (* 27. února 1981, East London, Jihoafrická republika) je současná jihoafrická profesionální tenistka. Jejím nejvyšším umístěním na žebříčku WTA ve dvouhře bylo 144. místo (12. září 2005) a ve čtyřhře 68. místo (23. červen 2008). Na okruhu WTA dosud nevyhrála žádný turnaj.\n\nNatalie Grandinová se zúčastnila 20 zápasů ve Fed Cupu za tým Jihoafrické republiky s bilancí 8-10 ve dvouhře a 8-2 ve čtyřhře.\n\n"}
{"id": "504585", "url": "https://cs.wikipedia.org/wiki?curid=504585", "title": "Binjamina-Giv'at Ada", "text": "Binjamina-Giv'at Ada\n\nBinjamina-Giv'at Ada ( בנימינה-גבעת עדה, v oficiálním přepisu do angličtiny Binyamina-Giv'at Ada) je místní rada (menší město) v Izraeli, v Haifském distriktu, které vzniklo roku 2003 sloučením dvou do té doby samostatných obcí: Binjamina a Giv'at Ada.\n\nLeží v nadmořské výšce 15 metrů v Izraelské pobřežní planině, jižně od úbočí masivu Karmel, respektive vysočiny Ramat ha-Nadiv a jejího vrchu Chotem ha-Karmel, který tvoří nejzazší jihozápadní výběžek Karmelu. Pod touto vyvýšeninou probíhá vádí Nachal Taninim. Západně od města leží pobřežní nížina, na východ je to rovněž nížinaté údolí Bik'at ha-Nadiv, kterým k pobřeží přitékají vádí Nachal Taninim a Nachal Ada. Z rovinatého terénu zde vystupují jen izolované pahorky se sídelními tely Tel Burga a Tel Duda'im.\n\nMěsto je položeno cca 9 kilometrů severoseverovýchodně od města Chadera, cca 52 kilometrů severoseverovýchodně od centra Tel Avivu a cca 32 kilometrů jižně od centra Haify.\n\nBinjamina-Giv'at Ada se nachází v hustě osídleném a zároveň intenzivně zemědělsky využívaném pásu cca 4 kilometry od pobřeží Středozemního moře. Osídlení v tomto regionu je v naprosté většině židovské, pouze na východ od Giv'at Ada se nachází arabské město Kafr Kara. Binjamina-Giv'at Ada je na dopravní síť napojena pomocí lokální silnice číslo 652 a 653. Západně od města prochází severojižní tah Dálnice číslo 4. Obcí prochází pobřežní železniční trať. Nachází se tu železniční stanice Binjamina.\n\nGiv'at Ada, doslova \"Adin vrch\" (podle manželky barona Rotschilda Adelaide, hebrejsky Ada), vznikla již roku 1903. Šlo o jedno z několika podobných sídel v rámci projektu židovských zemědělských osad spravovaných organizací Jewish Colonization Association, která pokračovala v předchozích sponzorských a podnikatelských aktivitách Edmonda Jamese de Rothschilda. Giv'at Ada byla osídlena 14. října 1903. Zakladateli byla druhá generace židovských farmářů z okolních vesnic. První skupinu osadníků tvořilo asi 35 lidí. Mnoho z nich ale pro obtíže osadu opustilo. Vesnice byla pojmenována podle manželky barona Rotschilda Ady. V roce 1909 posílila osadníky nová skupina zemědělců, další dorazili roku 1912. Vesnice ležela v poněkud izolované poloze, vystavena občasnému nepřátelství okolních arabských obyvatel. Výrazněji se začala rozvíjet až ve 20. letech 20. století. Většímu rozmachu bránil nedostatek vody, která se musela přinášet ze vzdáleného pramene.\n\nBinjamina vznikla nedaleko odtud směrem k západu roku 1922 a byla pojmenována podle hebrejského jména barona Rothschilda. Zpočátku bylo nutné provést nákladné meliorační práce protože okolí bylo bažinaté. Binjamina i Giv'at Ada byly organizovány jako soukromě hospodařící vesnice typu mošava. K roku 1949 se uvádí plocha osady Binjamina na 15 401 dunamů (15,401 kilometrů čtverečních). Správní území Giv'at Ada mělo výměru 7858 dunamů. Binjamina během 20. let 20. století vynikala jako místo, kde se prováděl odborný agronomický výzkum a kde se vymýšlely nové zemědělské postupy. Šlo o ekonomicky úspěšnou komunitu, která v roce 1929 měla už 800 obyvatel. Těžila z výhodné polohy při železniční trati. Po celá 30. a 40. léta zde vznikaly nové obytné čtvrti.\n\nIntenzivní osidlování zde vytvořilo již v 1. polovině 20. století územně kompaktní blok židovského osídlení. V oblasti ale stále existovaly i arabské vesnice. Jihozápadně od dnešního města to byla arabská vesnice Khirbat al-Burj. Severně od města pak arabská vesnice Khirbat al-Shuna. Obě byly ovládnuty židovskými silami ještě před vypuknutím ostré fáze první arabsko-izraelské války . Místní arabské obyvatelstvo je opustilo a vesnice byly zničeny.\n\nPo roce 1948 pokračovala Binjamina v nárůstu. Přišli sem jemenitští Židé a židovští přistěhovalci z Egyptu a Turecka. V letech 1953–1954 zde například vyrostla nová čtvrť Warburg. Giv'at Ada byla mezitím roku 1949 povýšena na místní radu. Obě obce se vyvíjely samostatně až do roku 2003, kdy z úsporných důvodů došlo k jejich sloučení.\n\nPodle údajů z roku 2009 tvořili naprostou většinu obyvatel Židé – cca 12 100 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 12 400 osob).\n\nBinjamina-Giv'at Ada je středně velké sídlo městského typu. K 31. prosinci 2017 zde žilo 15 600 lidí.\n\n\n"}
{"id": "504592", "url": "https://cs.wikipedia.org/wiki?curid=504592", "title": "Aššur-nadin-šumi", "text": "Aššur-nadin-šumi\n\nAššur-nadin-šumi (doslova \"[Bůh] Aššur dal potomstvo\"), byl král Babylónu v období mezi roky 700 – 694 př. n. l.. Byl nejstarším synem novoasyrského krále Sinacheriba a na babylonský trůn byl dosazen právě z vůle svého otce, kde nahradil předchozího loutkového krále Bel-ibniho, ke kterému Sinacherib oprávněně ztratil důvěru.\n\nV říjnu roku 694 př. n. l. král Elamu Challutuš-Inšušinak vyrazil s vojsky do Babylonie na odvetnou výpravu za předchozí asyrskou invazi pod vedením Sinecheriba do Elamu. Mimo jiné úspěchy dokázal dobýt důležité město Sippar a odříznout tak asyrské jednotky v oblasti od přísunu posil. Jeho armáda pak Asyřany porazila a král Aššur-nadin-šumi byl zajat. Byl odvlečen do Elamu, kde brzy poté umřel, nebo byl zabit.\n\n"}
{"id": "504603", "url": "https://cs.wikipedia.org/wiki?curid=504603", "title": "Yves Allegro", "text": "Yves Allegro\n\nYves Allegro (* 24. srpna 1978, Grône, Švýcarsko) je současný švýcarský profesionální tenista specializující se především na čtyřhru. Ve své dosavadní kariéře vyhrál na okruhu ATP World Tour 3 turnaje ve čtyřhře. Nejvýše byl ve dvouhře umístěn 16. června 2003 na 210. místě a ve čtyřhře 4. října 2004 na 32. místě žebříčku ATP.\n\nYves Allegro se zúčastnil 12 zápasů v Davisově poháru za tým Švýcarska s bilancí 1-1 ve dvouhře a 5-6 ve čtyřhře.\n\n\n"}
{"id": "504608", "url": "https://cs.wikipedia.org/wiki?curid=504608", "title": "Maska za maskou", "text": "Maska za maskou\n\nMaska za maskou (2009) je studiové album skupiny The Plastic People of the Universe. Obsahuje 13 dosud nevydaných skladeb. Jako hosté se na albu objevili Josef Klíč a část souboru Agon Orchestra. Titulní fotografie zaznamenává kapelu před Hynaisovou oponou v Národním divadle.\n\nPůvodní verze písní „Pod křížem zůstaly ženy“ a „Vůl hvězda ranní“ vyšly již v roce 2006 na společném albu Vratislava Brabence a Joea Karafiáta nazvaném \"Začni u stromu\". Text písně „Je večer mlha padá“ použil její autor J. H. Krchovský ve své písni „Idylka pozdního večera“, která vyšla na jeho albu \"Naposled\" v roce 2009.\n\nPřijetí kritikou bylo vesměs pozitivní. Například Lukáš Benda z musicserver.cz hodnotí album takto: \"\"Nové album legendárních The Plastic People Of The Universe \"Maska za maskou\" překvapuje vysoce profesionálním zvukem a jedinečnou atmosférou. Koncepční deska funguje jako celek a neméně schopné jsou i jednotlivé písně.\"\"\n\nČastým tématem recenzí bylo, jak se skupina vypořádala se smrtí výhradního autora hudby Milana Hlavsy. Hudební publicista Ondřej Bezr z iDnes k tomu napsal: \"\"[Karafiát] se dokázal […] trefit většinou svých písní do hypnotické nálady plastikovských nahrávek z 80. let, ale zároveň jim dodat šmrnc a přímočarost. […] Dosud zcela neznámý rozměr plastikovské hudbě dávají naopak tři skladby Evy Turnové. Téměř romanticky znějící písničky upomínají na Hlavsovy \"loureedovské\" kusy.\"\"\n\nMichal Pařízek z aktuálně.cz soudí, že \"\"Maska za maskou rozhodně není špatná deska. Hned několik skladeb osvěží koncerty a vystoupení tak ztratí nepříjemnou revivalovou příchuť. Pravdou ale je, že album není a nemůže být temné, důrazné a underground. Temnota i důraz odešly s Mejlou Hlavsou\"\" a pokračuje: \"\"[v]ětšina skladeb na novince je stejně jako dřív postavená na hypnotických basových tónech, jejichž trademark patří Hlavsovi. A to odhaluje i největší slabinu alba: skladatelská osobnost typu Hlavsy současným Plastikům chybí nejvíc. […] [A]ni jedna [ze skladeb] není (a možná ani nemůže být) klasikou typu Magických nocí. Možná proto pak líp vyznívají písně, které jsou svým stylem původním Plastikům vzdálenější.\"\"\n\nSaxofonista Plastic People Vratislav Brabenec zhodnotil album takto: \"\"Plastický zvuk je tam zachován, a já jsem rád, že se tam objevily i trochu jiné hudební motivy. Kromě vlivu Mejly na ostatní skládající kluky – a ženskou, protože i Eva Turnová se tam předvedla jako skladatelka – se tam objevuje nový rozměr. Neuvízlo to v těch zaběhaných lajnách. […] Oddělili jsme se od rock'n'rollových práskaček, kterých je dost, a já bych chtěl touhletou cestou pokračovat.\"\"\n\nKřest alba proběhl 26. ledna 2010 v paláci Akropolis v Praze. Album křtil bývalý český prezident Václav Havel, který s kapelou spolupracoval již v době normalizace.\n\n\n"}
{"id": "504609", "url": "https://cs.wikipedia.org/wiki?curid=504609", "title": "Wanted", "text": "Wanted\n\nWanted může znamenat:\n\n"}
{"id": "504611", "url": "https://cs.wikipedia.org/wiki?curid=504611", "title": "Pont aval", "text": "Pont aval\n\nPont aval (česky \"Most po proudu\") je betonový most přes řeku Seinu v Paříži. Je posledním mostem ve městě po proudu řeky. Nachází se na jihozápadní hranici města, u hranic s městy Issy-les-Moulineaux a Boulogne-Billancourt. Spojuje 15. obvod na levém břehu a 16. obvod na pravém břehu.\n\nPont aval je silniční most sloužící automobilové dopravě a je součástí městského obchvatu boulevard périphérique. Se svými 312,5 metry je nejdelším mostem v Paříži. Je široký 34,6 metrů (silnice 28 m, chodníky 2,6 m a středový pás). Byl vystavěn v letech 1964–1968.\n\nMost nemá žádné oficiální jméno. Označení \"aval\" (\"po proudu\") získal z praktického důvodu pro potřeby dopravy a pro odlišení s \"Pont amont\" (\"Most proti proudu\"), který je rovněž součástí městského obchvatu.\n\n"}
{"id": "504620", "url": "https://cs.wikipedia.org/wiki?curid=504620", "title": "Llywelyn ap Gruffydd", "text": "Llywelyn ap Gruffydd\n\nLlywelyn ap Gruffydd, někdy také zván Llywelyn Poslední ( ; , 1223 – 11. prosince 1282) byl posledním knížetem nezávislého Walesu předtím, než tato země byla ovládnuta anglickým králem Eduardem I.\n\nLlywelyn byl druhým synem Gruffydda ap Llywelyn Fawra. Po smrti dědečka se stal králem severovelšského království Gwynedd jeho strýc Dafydd ap Llywelyn. Jeho otec Gruffydd a jeho bratr Owain byli zpočátku vězněni a poté předáni jako rukojmí Jindřicha III. Gruffydd zemřel při pokusu o útěk z londýnského Toweru roku 1244. Llywelyn a Owain se dohodli roku 1247 s Jindřichem III., který svolil k tomu, aby vládli v části Gwyneddského království. Později se Llywelyn s Owainem nepohodl; v červnu 1255 Llywelyn nad vojskem Owaina a jeho spojence Dafydda zvítězil a stal se tak samostatným panovníkem.\n\nV Anglii Simon z Montfortu porazil roku 1264 v bitvě u Lewes královo vojsko a zajal krále. Llywelyn s ním začal roku 1265 jednat a nabídl mu 30 000 marek za trvalý mír a jeho uznání jako vládce Walesu. Po Montfortově smrti zahájil Llywelyn ve Walesu ofenzívu, aby využil času, než si anglický král upevní pozici. Roku 1267 podepsali oba mírovou dohodu z Montgomery, která Llywelyna uznala panovníkem celého Walesu. Cenou byl roční poplatek ve výši asi 30 000 marek. Llywelynovy ambice nesli nelibě někteří menší vládci především v jižním Walesu.\n\nLlywelyn si znepřátelil anglického krále Eduarda I. i tím, že nadále udržoval styky s rodem Montfortů a oženil se se Simonovou dcerou Eleonorou. Eduard ho roku 1276 prohlásil za vzbouřence a následující rok sestavil velkou armádu, na tažení do Walesu. V létě 1277 část jeho vojska obsadila ostrov Anglesey a druhá se utábořila u Deganwy. Llywelynovo vojsko tím ztratilo zásoby potravin a on sám byl nucen jednat. Výsledkem bylo omezení jeho vlády pouze na Gwynedd.\n\nNa počátku roku 1282 mnoho menších velšských panovníků, kteří roku 1277 podporovali Eduarda proti Llywelynovi, ztratili iluze o chování anglických důstojníků, napadli Angličany na hradu Hawarden a zahájili obléhání Rhuddlanu. Tato vzpoura se rozšířila i do jiných oblastí Walesu. Llywelyn, podle dopisu, který poslal arcibiskupu canterburskému, nebyl zapojen do plánování této rebelie. Nicméně cítil se zavázán podporovat svého bratra a tak vypukla válka.\n\nUdálosti měly podobný průběh jako roku 1277, když Eduard obsadil Anglesey a zabral úrodu. Llywelynovi bylo nabídnuto velké panství v Anglii, pokud se stáhne, ten to ale odmítl. Nechal Dafydda, aby zajistil obranu Gwyneddu a sám se vydal s vojskem na jih, aby tak otevřel další frontu. V bitvě u Orewin Bridge byl však v prosinci 1282 zabit. Přesné okolnosti nejsou známy, ale dobové prameny se shodují, že byl s malou skupinkou nejvěrnějších vylákán od svého vojska do pasti. Poté Eduard nechal Llywelynovi useknout hlavu, tu nabodnout na kopí, ukázat své armádě a následně poslat do Londýna, kde byla nad branou Toweru vystavena lidem k posměchu. Visela tam ještě řadu let.\n\nPo Llywelynově smrti morálka velšského vojska opadla, a i když Dafydd odolával, byl následující rok poražen, zajat a popraven. Eduard poté Gwyneddu odňal veškeré královské insignie a roku 1301 svému následníku udělil titul prince z Walesu.\n"}
{"id": "504622", "url": "https://cs.wikipedia.org/wiki?curid=504622", "title": "Gruffydd ap Llywelyn", "text": "Gruffydd ap Llywelyn\n\nGruffydd ap Llywelyn (cca 1007 – 5. srpen 1063) byl vládcem celého Walesu od roku 1055 až do své smrti a byl jedním z mála panovníků, který toho dosáhl.\n\nGruffydd byl starším synem Llywelyna ap Seisylla, který ovládal království Gwynedd a Powys. Po jeho smrti roku 1023 se králem Gwyneddu stal Iago ab Idwal ap Meurig a Gruffydd se o něco později stal panovníkem Powysu.\n\nRoku 1039 byl Iago ab Idwal zabit svými muži a Gruffydd se tak stal i panovníkem Gwyneddu. Krátce poté překvapil mercijské vojsko a zničil je. Roku 1041 napadl sousední velšské království Deheubarth a porazil jeho panovníka i když byl později nucen odsud se stáhnout.\n\nRoku 1055 se mu podařilo, získal kontrolu nad Deheubarthem znovu. Spolu se svým příbuzným synem hraběte z Mercie, který byl vyhnán ze svého panství, vyrazili na Hereford. Po cestě vyplenili krajinu v okolí Monmouthu a u Herefordu se střetli s vojskem hraběte z Herefordu, které bylo vyzbrojeno v normanském stylu, ale 24. října ho Gruffyddovo vojsko porazilo.\n\nV té době také obsadil Morgannwg a Gwent spolu s bohatými oblastmi poblíž hranic s Anglií. Roku 1056 porazil anglické vojsko u Glastonbury a tím potvrdil svou vládu nad celým Walesem.\n\nGruffydd dosáhl dohody s Eduardem III., ale smrt jeho spojence, hraběte z Herefordu roku 1062 jeho pozici oslabila. Na konci roku 1062 obdržel Harold Godwinson svolení k náhlému útoku na jeho dvůr v Rhuddlanu. Gruffydd byl téměř zajat, ale byl varován a podařilo se mu uniknout na jedné z lodí na moře. Následující rok zaútočili Angličané ve dvou směrech – na jih i na sever země. Gruffydd byl nucen hledat útočiště v Snowdonii, ale podle Brut y Tywysogiona byl 5. srpna 1063 zabit svými vlastními muži.\n\nJeho panství bylo poté rozděleno na tradiční království. Bleddyn ap Cynfyn a jeho bratr Rhiwallon se dohodli s Haroldem a stali se panovníky Gwyneddu a Powysu. Když byl Harold v bitvě u Hastingsu roku 1066 poražen stáli Normané proti dvěma královstvím, místo jednoho sjednoceného.\n"}
{"id": "504627", "url": "https://cs.wikipedia.org/wiki?curid=504627", "title": "DESS", "text": "DESS\n\nDESS (\"Diplôme d'Etudes Supérieures Spécialisées\"), někdy psáno i DÉSS či D.E.S.S.\nje francouzská zkratka titulu psaného za jménem pro stupeň určitého vysokoškolského vzdělávání. \nPo reformě (2003-2006) jsou tituly MA, DEA a DESS nahrazeny magisterským stupněm. \n"}
{"id": "504647", "url": "https://cs.wikipedia.org/wiki?curid=504647", "title": "Jaroslav Šťastný", "text": "Jaroslav Šťastný\n\nJaroslav Šťastný (* 7. leden 1966) je český hokejista.\n\nExtraligovou kariéru začal na vojně v dresu jihlavské Dukly. Pak se na několik let stal útočníkem Škody Plzeň. Největším úspěchem přitom byla jeho účast ve stříbrném kádru Škodovky v sezóně 1991–1992. Nejvíce času přitom strávil v útoku s Petrem Čihákem a Richardem Bayerem. V naší nejvyšší soutěži tak odehrál během 5 sezón 160 utkání, ve kterých získal 39 bodů (17+22). Po ní odešel do Crimmitschau v Německu, kde působil až do roku 1999 a stal se členem tamní \"Hall of Fame\". V Německu pak dále trénoval a to jak mužstva mužů v nižších soutěžích, tak mládežnická mužstva. V sezóně 2006-2007 byl svazovým trenérem Saska. V letech 2013 - 2018 působil jako jednatel u klubu ESV 03 Chemnitz. V současnosti pracuje v německém horském městečku Oberwiesethal.\n"}
{"id": "504648", "url": "https://cs.wikipedia.org/wiki?curid=504648", "title": "Abba", "text": "Abba\n\nAbba může znamenat:\n\n\n"}
{"id": "504651", "url": "https://cs.wikipedia.org/wiki?curid=504651", "title": "Židovský hřbitov v Novém Strašecí", "text": "Židovský hřbitov v Novém Strašecí\n\nŽidovský hřbitov v Novém Strašecí tvořily historicky vlastně hřbitovy dva. Židovské osídlení v Novém Strašecí je doloženo od počátku 17. století. Byl tu malý sídelní okrsek tvořený dvěma uličkami malých domků,\nPůvodní hřbitov byl založen v polovině 17. století (snad v roce 1650) se nacházel téměř v centru města v blízkosti synagogy, asi 100 metrů od Komenského náměstí. Měl rozlohu 545 m. a jeho plocha byla vymezena zadními trakty domů v dnešní Havlíčkově ulici a Náměstí 5. května. Vchod byl od západu z dodnes dochované úzké uličky z Náměstí 5. května.\n\nHřbitov byl užíván do založení nového hřbitova v polovině 19. století. V roce 1952 byl zlikvidován, a přestěhován na jižní okraj města (u cesty směrem na Pecínov), náhrobky byly odvezeny a jeho plocha byla přeměněna na zahrady a dvorky. Za jedinou dochovanou připomínku je považována kamenná zeď na západní straně výše uvedené bezejmenné uličky, sloužící dnes jako zídka dvorků a zahrádek vzniklých na ploše bývalého hřbitova.\n\nNový židovský hřbitov byl založen na jižním okraji města za obecním hřbitovem křesťanským kolem roku 1835 a měl rozlohu 1986 m. Dnes je na prostoru 1378 m dochováno 239 náhrobků.\n\nŽidovská komunita v Novém Strašecí přestala existovat v roce 1940.\n\n"}
{"id": "504658", "url": "https://cs.wikipedia.org/wiki?curid=504658", "title": "Ronald Golias", "text": "Ronald Golias\n\nRonald Golias (4. května 1929, São Carlos, São Paulo – 27. září 2005 São Paulo, Brazílie) byl brazilský herec a komik. \n\n"}
{"id": "504666", "url": "https://cs.wikipedia.org/wiki?curid=504666", "title": "Tónování autoskel", "text": "Tónování autoskel\n\nTónování autoskel mimo svoji optickou funkci plní také několik dalších úloh: ochrana cestujících proti slunečním UV paprskům, zamezení vyblednutí interiéru automobilu, chrání od přehřátí přístrojovou desku a audio aparaturu, ochrana před úlomky skla v případě autonehody. Tónování skel se ale používá i u budov, kde působí jako další izolant, a to jak v teplých, tak studených dnech.\n\nHistorie tónování autoskel sahá do 60. let 20. století století. Původní požadavek agentury NASA na filtraci nebezpečného záření a redukci slunenční energie zaujal i architekty. Vzrůstající obliba velkých prosklených ploch přímo volala po sofistikovaném řešení vysokých nákladů na klimatizování a zvýšení komfortu uvnitř těchto obřích „skleníků“. Dále už bylo jen otázkou času rozšíření do automobilového průmyslu. Souběžně s vývojem tónování autoskel pomocí autofólie vznikla i další rozšířená technologie tónování autoskel, a to přímé pokovení, při kterém se na sklo nanáší velmi tenká vrstva kovu.\n\nObě technologie tónování autoskel mají své výhody i úskalí. Vývoj a moderní technologie posunuly optické vlastnosti a účinnost autofólie na úroveň přímého pokovení skla. Hlavní zásluhu na tom má vícevrstvá konstrukce, kterou využívá většina předních výrobců. Kvalitní lepidlo obsahující UV filtr zabezpečuje perfektní přilnutí autofólie ke sklu a zároveň chrání jak vnitřek vozu, tak samotné autofólie. Další polyesterová vrstva, na kterou je napařena tenká vrstva kovu (řádově několik mikronů) určuje stupeň zatmavení a zároveň odráží světlo.\n\nPoslední vrstvou autofólie je tvrzený polykarbonát mimořádně odolný proti otěru. Touto vrstvou je zajištěna velmi dlouhá trvanlivost tónování autoskel. Autofólie vydrží mnoho let bez viditelného poškození od stahování oken. U většiny low-end výrobků je stupeň zatmavení určen barvivem přimýchaným do vrstvy polyesteru bez jakékoliv ochrany UV filtrem či vrchní tvrzené vrstvy polykarbonátu. Takovéto autofólie ztrácí původní odstín a velmi rychle, často již při instalaci dochází k mechanickému poškození (poškrábání).\n\nV dnešní době existuje mnoho spousta typů, barev a šířek fólií pro tónování skel. Fólie se vždy lepí na dokonale omyté sklo. \n\nPři montáži fólií na skla automobilů je nutné dodržet požadavky zákona č. 56/2011 Sb., předpis EHK č.43-anotace, vyhlášku MDS ČR č. 341/2002 Sb. a přílohy č. 15. Jde zejména o podmínku světelné propustnosti u skel v zorném poli řidiče a to všemi směry (neplatí tedy pro zadní skla vozidel). Povolené je zatemnění čelního skla na propustnost nejvíce o 25 % a zatemnění předního bočního skla maximálně o 30 %.\n\nPokud toto není splněno, vozidlo nesmí být užito v provozu na pozemních komunikacích. Homologovanou úpravu skel na vozidle mohou provádět pouze odborníci s aplikací platného atestu a oprávnění k odborné činnosti. \n"}
{"id": "504667", "url": "https://cs.wikipedia.org/wiki?curid=504667", "title": "Special Direct System", "text": "Special Direct System\n\nSpecial Direct System (SDS; původně Steck, Dreh, Sitzt – vložit, otočit, držet) je systém upínání vrtacích a sekacích nástrojů v pneumatických kladivech. Vyvinula jej firma Robert Bosch.\n\nProtože patenty pro výrobu původního a prvního systému SDS-plus vypršely, na trhu existuje široká paleta výrobků různých výrobců. Tvary a rozměry upínací části vrtáků a sekáčů jsou však pro kompatibilitu výrobci dodržovány. \n\nFirma Bosch název SDS užívá i pro další rychloupínací systémy, jako například upnutí pilového listu na přímočarých pilách nebo tzv. multifunkčních strojích.\n\nExistuje několik variant tohoto systému:\n"}
{"id": "504669", "url": "https://cs.wikipedia.org/wiki?curid=504669", "title": "Mackova hora (rozhledna)", "text": "Mackova hora (rozhledna)\n\nV blízkosti Nového Strašecí, směrem na západ od města byla na Mackově hoře (488 m n. m.) postavena 36 m vysoká ocelová rozhledna, zpřístupněná 5. května 2001, k níž byla později přistavěna vyhlídková plošina ve výšce 20 metrů.\n\nStavbu realizovala firma Eurotel v říjnu a listopadu 2000, její kolaudace proběhla 9. února 2001 a pro veřejnost byla otevřena 5. května 2001 a slouží zároveň k pokrytí mobilním signálem. Na vyhlídkové plošině je také umístěno osm informačních tabulí s informacemi o kraji a jménech okolních kopců.\n\nOtevírací doba: Květen, červen, září 9-17 hodin - soboty, neděle a svátky\nčervenec, srpen 9-17 hodin pondělí - neděle\n\n"}
{"id": "504680", "url": "https://cs.wikipedia.org/wiki?curid=504680", "title": "Seznam hlav států v roce 2010", "text": "Seznam hlav států v roce 2010\n\nV seznamu hlav států v roce 2010 jsou uvedeni nejvyšší představitelé všech nezávislých států, kteří vládli v roce 2010. Seznam je seřazen abecedně podle světadílů. Jsou zde uvedeni nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "504683", "url": "https://cs.wikipedia.org/wiki?curid=504683", "title": "Marek Schwarz", "text": "Marek Schwarz\n\nMarek Schwarz (* 1. dubna 1986, Mladá Boleslav) je český profesionální hokejový brankář hrající za klub HC Orli Znojmo EBEL v rakouské lize.\n\nSchwarz začal hrát za juniorský tým HC Sparta Praha. V sezóně 2002/2003 odehrál jeden zápas za Spartu Praha a zároveň to byl jeho první zápas v extralize. V další sezóně se k týmu připojil na plný úvazek v sedmnácti letech. Dále v této sezóně chytal za HC Plzeň a HC Oceláři Třinec. Mimo sezónu byl ve vstupním draftu vybrán týmem St. Louis Blues jako 17. celkově. Po draftu se přestěhoval do Severní Ameriky, aby mohl hrát v juniorské lize WHL za tým Vancouver Giants. Na seźonu 2005/2006 se vrátil zpět do Sparty Prahy. V sezóně 2006/2007 začal chytat za záložní celek klubu St. Louis Blues za tým Peoria Rivermen. 12. prosince 2006 byl povolán do NHL na jeden zápas proti Chicago Blackhawks, byl to jeho první zápas v NHL, ve kterém předvedl 21 zákroků z 24 střel, Blues tedy prohrálo 3-2. Schwarz také odchytal 11 zápasů za tým, který je dalším záložním celkem Blues- Alaska Aces v ECHL. 25. října 2008 odchytal 15 minut zápasu proti Florida Panthers, z důvodu zranění Bena Bishopa ve třetí třetině, Bishop do svého zranění udržel čisté konto a to se povedlo i Schwarzovi, Blues nakonec vyhrálo 4-0. V letech 2006-2009 odchytal šest utkání v NHL za St. Louis Blues. V sezónách 2009/2010 a 2010/2011 hrál za BK Mladá Boleslav. V sezóně 2009/2010 se stal hvězdou týdne. V sezóně 2011/2012 hrál za finský hokejový klub TPS Turku . Z TPS Turku šel do HC Sparty Praha. Ale v sezóně 2012/13 přestoupil do Bílých Tygrů Liberec, kde působí až doteď, hraje s číslem 3 a dělá dvojku Jánu Lašákovi. V sezóně 2014/15 zde odchytal 6 utkání.\n\nSchwarz od svých 17 let pravidelně oblékal dres mládežnických výběrů. Byl jedničkou na mistrovství světa osmnáctky v roce 2003, kde český tým končil na šestém místě. O rok později se znovu zúčastnil mistrovství světa osmnáctky v Bělorusku a pomohl týmu vybojovat bronzové medaile. Na konci turnaje byl vyhlášen nejlepším brankářem a stal se členem All-Star týmu. Zároveň se v tomto roce zúčastnil mistrovství světa juniorů, kde skončili Češi čtvrtí. V roce 2005 na mistrovství světa juniorů byl Schwarz vyhlášen nejlepším brankářem a zařazen do All-Star týmu. V roce 2006 se opět postavil do brány na mistrovství světa juniorů, kde kádr skončil na šestém místě. V sezónách 2009/2010 a 2010/2011 se zúčastnil Euro Hockey Tour, celkem za seniorskou českou reprezentaci odchytal 5 zápasů, ale na nominaci na seniorské mistrovství světa stále čeká.\n\n\n\n"}
{"id": "504692", "url": "https://cs.wikipedia.org/wiki?curid=504692", "title": "Fanfrnoch", "text": "Fanfrnoch\n\nFanfrnoch, také famfrnoch, bukač, brumbál, nebo bukál je starodávný český lidový rytmický hudební nástroj, původem z Chodska. Patří do skupiny bicích nástrojů blanozvučných (membranofony), s neurčitou výškou tónu.\n\nJe to hliněná nebo plechová nádoba (džbán), která je potažena napnutou měchýřovou blanou (kůží) a uprostřed je provlečen svazek žíní (zpravidla dva žíňové provázky). Čím větší nádoba, tím má fanfrnoch hlubší, silnější tón, naopak menší nádoba dává nástroji tón vyšší. Na nástroj se hraje taháním za žíně navlhčenými prsty, které třením vydávají specifický tón. Nástroj drží hráč zpravidla mezi koleny a hraje střídavě levou a pravou rukou. Fanfrnoch býval vyhrazen výhradně chlapcům a mužům, podobně jako např. velikonoční řehtačky. Je však známa i hra na fanfrnoch ve dvojicích, kdy žena (dívka) vypomáhá hráči a džbán drží, zatímco muž nástroj rozeznívá. To je praktické hlavně při chůzi, tedy při koledovacích obchůzkách, a používají-li se větší nástroje. Hra na fanfrnoch nese s sebou určitý komický prvek, jak vizuální (způsob hry je poměrně neobvyklý) tak i zvukový.\n\nFanfrnoch se používal jako doprovod k jiným nástrojům, ale především s ním koledovali chlapci na Nový rok jako doprovod ke zpěvu lidové písničky, např. \"Fanfrnoch\" (lidová koleda z Chodska).\n\nV české lidové hudbě patří fanfrnoch mezi nástroje sezónní, je totiž spojen pouze s dobou Vánoc a s koledováním.\n\n\n"}
{"id": "504698", "url": "https://cs.wikipedia.org/wiki?curid=504698", "title": "Synthesia", "text": "Synthesia\n\nSynthesia, a.s. chemická firma sídlící v Pardubicích v části Semtín zaměřená na tzv. kvalifikovanou chemii. Firma je součástí holdingu Agrofert.\n\nV roce 2012 firma zaměstnávala asi 2 tisíce pracovníků a její obrat činil 3,4 mld Kč. Firma je rozdělena do čtyř jednotek, tzv. Strategic Business Unit (SBU) - SBU Organická chemie, SBU Nitrocelulóza, SBU Pigmenty a barviva. Mezi odběratele Synthesie patří výrobci nátěrových hmot a tiskových barev, zpracovatelé barviv a pigmentů pro textilní průmysl, koželužny, papírny, farmaceutické a zbrojařské firmy, producenti kosmetiky nebo zemědělské podniky. Produkce Synthesie je ze tří čtvrtin určená pro export.\nOd 1.1.2013 vzniká další jednotka - SBU \"SemtinZone\" která má za úkol dále rozvíjet průmyslový areál v Semtíně a Rybitví a s příchodem dalších chemických a strojírenských firem do této oblasti vytvořit Industriální park po vzoru některých průmyslových areálů v západní Evropě. Areál SemtinZone (750 ha) je vybaven železniční vlečkou o délce 43km, dvěma čističkami odpadních vod, chemickou kanalizací atd. Uvnitř areálu je také vlastní elektrárna s instalovaným výkonem přes 70 MW. \n\n"}
{"id": "504701", "url": "https://cs.wikipedia.org/wiki?curid=504701", "title": "Kirjat Tiv'on", "text": "Kirjat Tiv'on\n\nKirjat Tiv'on ( קִרְיַת טִבְעוֹן, v oficiálním přepisu do angličtiny Qiryat Tiv'on, přepisováno též Kiryat Tiv'on) je místní rada (menší město) v Izraeli, v Haifském distriktu, které vzniklo roku 1958 sloučením tří do té doby samostatných obcí: Tiv'on (טבעון) a Kiryat Amal (קריית עמל) a Elroj (אלרואי).\n\nLeží cca 17 kilometrů jihovýchodně od centra Haify a cca 78 kilometrů severovýchodně od centra Tel Avivu. v nadmořské výšce 100 metrů na pahorcích, které oddělují Zebulunské údolí a Jizre'elské údolí. Podél západního okraje města protéká řeka Kišon.\n\nKirjat Tiv'on se nachází v hustě osídleném a zároveň intenzivně zemědělsky využívaném pásu. Osídlení v tomto regionu je ve své většině židovské, pouze na severní straně na město navazuje obec Basmat Tab'un obydlená izraelskými Araby, respektive Beduíny. Město Kirjat Tiv'on je na dopravní síť napojeno pomocí Dálnice číslo 75 z Haify do Nazaretu a Dálnice číslo 70, která vede na jih a jihozápad přes horský masiv Karmel do Izraelské pobřežní planiny. Poblíž msta prochází i železniční trať v Jizre'elském údolí obnovená roku 2016, na níž zde funguje stanice Jokne'am – Kfar Jehošua.\n\nNedaleko Kirjat Tiv'on se ve starověku nacházelo židovské město a náboženské centrum \"Bejt Še'arim\", tehdy jedno z největších v Galileji. Lokalita je v současnosti odkryta archeologickým výzkumem a začleněna do národního parku Bejt Še'arim. Poblíž se ve starověku nacházela ještě židovská vesnice \"Tiv'on\", odkrytá archeology v severní části nynějšího města.\n\nNovověké židovské osídlení tohoto regionu začalo počátkem 20. století, kdy zde získal Židovský národní fond první pozemky. Ve 20. letech se tu na nich, v lokalitě nazývané tehdy arabsky \"Šejch Abrik\", usadil Alexander Zeid - jeden ze zakladatelů židovské obranné organizace ha-Šomer. Zpočátku zde ale pobýval sám, jen se svou rodinou. V roce 1932 jej a jeho syna zde napadli Arabové a Zeid byl zraněn.\n\nMezitím ale izolované židovské osídlení tohoto regionu procházelo výrazným zahušťováním. Roku 1935 vznikla vesnice Elroj. Jejími zakladateli byli židovští přistěhovalci z Kurdistánu, kteří se sem přesunuli z Haify. Téhož roku byla založena také osada Kirjat Charošet a 1937 došlo k založení osady Kirjat Amal. Kirjat Amal byl založen 9. září 1937 skupinou osadníků z Haify. Po čase zde začala výstavba trvalých zděných domů.\n\nBěhem dvou let se zde tak utvořil blok tří židovských vesnic. Kirjat Charošet a Elroj ležely v údolí při řece Kišon, zatímco Kirjat Amal na pahorcích nad nimi. Během arabského povstání, které probíhalo od roku 1936, čelili osadníci opakovaným útokům. V červenci 1938 bylo při dvou takových útocích zabito šest obyvatel z Kirjat Charošet. Mezi židovskými oběťmi z července 1938 byl i Alexander Zeid, zavražděný Araby nedaleko svého domu.\n\nRoku 1946 přibyla čtvrtá osada - Tiv'on. Zdejší vesnice tehdy ještě těžily z polohy při železniční trati, která vedla z Haify do Sýrie podél Jizre'elského údolí. Trať byla později zrušena v důsledku první arabsko-izraelské války. Elroj fungoval jako zemědělský mošav. K roku 1949 měl rozlohu 525 dunamů (0,525 kilometru čtverečního) a žilo zde 437 lidí.\n\nV roce 1958 došlo ke sloučení dosud samostatných obcí Tiv'on, Elroj a Kiryat Amal do jednoho města, které získalo název Kirjat Tiv'on. Roku 1979 pak k této obci byla připojena i vesnice Kirjat Charošet, která se nerozvíjela tak, jak bylo očekáváno. Pahorky v okolí města jsou osázeny dubovými lesy. V obci funguje 23 mateřských škol, tři základní školy, náboženská základní škola a střední škola. Kirjat Tiv'on na severu sousedí s arabským městem Basmat Tab'un, se kterým má společný územní plán.\n\nPodle údajů z roku 2009 tvořili naprostou většinu obyvatel Židé - cca 16 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 16 400 osob).\n\nKirjat Tiv'on je středně velké sídlo městského typu s trvalým ale relativně mírným růstem. K 31. prosinci 2014 zde žilo 17 600 lidí.\n\n\n"}
{"id": "504705", "url": "https://cs.wikipedia.org/wiki?curid=504705", "title": "Mistrovství světa ve florbale žen 2011", "text": "Mistrovství světa ve florbale žen 2011\n\nMistrovství světa ve florbale žen 2011 se podruhé konalo ve Švýcarsku, od 3. do 11. prosince 2011.\nZápasy se odehrály v halách \"Athletik Zentrum\" a \"Kreuzbleiche Stadium\" ve městě St. Gallen.\n\nPotřetí v řadě a popáté celkem zvítězilo Švédsko. Česko získalo svou první bronzovou medaili. Je to dodnes nejlepší umístění žen z mistrovství světa.\n\nMistrovství předcházely čtyři kvalifikace. Počet týmů se snížil na 16 a soutěž již nebyla rozdělena na divize. Poprvé se hrálo čtvrtfinále.\n\nNehrálo se.\n\nBrankářka – Jana Christianová<br>\nObrana – Emelie Wibron, Tia Ukkonen <br>\nÚtok – Corin Rüttimann, Sara Kristoffersson, Emelie Lindström\n\n"}
{"id": "504706", "url": "https://cs.wikipedia.org/wiki?curid=504706", "title": "Mistrovství světa ve florbale žen 2013", "text": "Mistrovství světa ve florbale žen 2013\n\nMistrovství světa ve florbale žen 2013 se konalo v období od 7. do 15. prosince 2013. Jednalo se o 9. ročník v ženské kategorii. Poprvé se hrálo v Česku, konkrétně v Brně a Ostravě.\n\nPočtvrté v řadě a pošesté celkem zvítězila Švédská florbalová reprezentace. Česko skončilo čtvrté.\n\nMistrovství mělo s 43 806 diváky rekordní návštěvnost, která byla překonána až o 6 let později na mistrovství v roce 2019 ve Švýcarsku.\n\n"}
{"id": "504709", "url": "https://cs.wikipedia.org/wiki?curid=504709", "title": "Jindřich III. z Lichtenburka", "text": "Jindřich III. z Lichtenburka\n\nJindřich III. z Lichtenburka († po 1328) byl moravský šlechtic z rodu Ronovců.\n\nJindřichovým otcem byl český šlechtic Rajmund z Lichtenburka. První zmínka o něm pochází z roku 1316, kdy byl použit jako rukojmí při propuštění Jindřicha z Lipé z královského vězení. Druhá a také poslední zmínka o něm je z roku 1328. Po tomto datu pravděpodobně zemřel.\n"}
{"id": "504710", "url": "https://cs.wikipedia.org/wiki?curid=504710", "title": "Mistrovství světa ve florbale 2012", "text": "Mistrovství světa ve florbale 2012\n\nMistrovství světa ve florbale mužů 2012 se konalo ve Švýcarsku od 1. 12. do 9. 12. 2012. Zúčastnilo se ho 16 zemí ze tří kontinentů včetně české reprezentace. Utkání byla sehrána ve sportovních halách v Bernu a Curychu. Finská reprezentace své loňské prvenství neobhájila, skončila druhá za vítěznými Švédy. Ani týmu Česka se nepodařilo obhájit loňské bronzové medaile, skončil na sedmém místě. To bylo označeno v českých médiích jako výrazný neúspěch.\n\nPět nejlepších týmů z Mistrovství světa 2010 se kvalifikovalo automaticky:\n\nV pěti skupinách se bojovalo o 11 míst:\n\nReference: \n\nO 7. místo se nehraje.\n\n"}
{"id": "504712", "url": "https://cs.wikipedia.org/wiki?curid=504712", "title": "Josef Pohl", "text": "Josef Pohl\n\nPlukovník Ing. Josef Pohl (15. dubna 1911 Kostelec nad Orlicí – 25. května 1950 Praha) byl československý občan a voják. Za druhé světové války bojoval na straně československého armádního sboru proti nacistům. Za hrdinství byl vyznamenán mimo jiné 3x čs. válečným křížem, medailí za hrdinství a mnoha sovětskými vyznamenáními. Po roce 1945 navrhli sověti majora Pohla na udělení medaile Hrdina sovětského svazu, což českoslovenští soudruzi zamítli s tím, že se jedná o nebezpečného reakcionáře. Po komunistickém převratu v roce 1948, byl souzen pro velezradu, špionáž a vyzvědačství a odsouzen k trestu smrti oběšením. Rozsudek byl proveden v Pankrácké věznici 25. května 1950. Po sametové revoluci byl major Josef Pohl rehabilitován a povýšen na plukovníka. V roce 1998 mu byla \"in memoriam\" udělena medaile Za hrdinství prezidentem republiky a v roce 2009 byl \"in memoriam\" vyznamenán ministrem obrany Vyznamenáním Zlaté lípy.\n\nNarodil se 15. dubna 1911 v Kostelci nad Orlicí v rodině kováře. Vystudoval gymnázium, stavební fakultu ČVUT a získal titul inženýra. Poté vstoupil do armády a po absolvování vojenské akademie v Hranicích byl vyřazen v hodnosti poručíka a až do demobilizace a rozpuštění armády po okupaci v roce 1939 sloužil v různých důstojnických pozicích. Po rozpuštění armády byl nasazen k silničnímu úřadu v Bratislavě, nakonec se ocitl v Polsku, kde přeběhl frontu a v roce 1943 se přihlásil k čs. armádnímu sboru, se kterým prošel zbytek války jako velitel praporu a zástupce velitele pluku ženijního vojska.\n\nPo válce sloužil na hlavním štábu armády a začal studovat Vysokou školu válečnou v Praze (VŠV). Již před únorem 1948 byl ale sledován 5. oddělením hlavního štábu (později OBZ), na přímý pokyn Bedřicha Reicina, náměstka ministra obrany a spolupracovníka NKVD. V roce 1949 byl vyloučen ze studia na VŠV, poté vyhozen z armády a v červenci 1949 zatčen. Byl vyslýchán v tzv. „Domečku“, středověkým způsobem mučen, nucen k nepravdivým výpovědím a nakonec ve spolupráci Reicina, prokurátora Wiesky a předsedy senátu plk. Matouška odsouzen za velezradu, špionáž a vyzvědačství k trestu smrti. Dne 25. května 1950 byl popraven oběšením v Praze na Pankráci. V soudních spisech lze najít protokol o výkonu trestu smrti, kde jsou zaznamenána poslední slova na dotaz předsedy senátu Matouška, zda má poslední přání: \"Pane plukovníku, vždy jsem bojoval za vlast a za lepší život a věřím, že to byl boj spravedlivý. To je mé poslední přání\".\n\nV roce 1990 byl plně rehabilitován, povýšen na plukovníka, v roce 1998 vyznamenán Medailí Za hrdinství prezidentem republiky, v roce 2009 vyznamenán Vyznamenáním Zlaté lípy ministrem obrany.\n\nDodnes lze v exposici Vojenského historického ústavu na Vítkově nalézt jeho dopis z prahu smrti, adresovaný své ženě. Jedná se o velmi silný historický dokument, vypovídající o nezlomnosti a síle tohoto odvážného člověka.\n"}
{"id": "504713", "url": "https://cs.wikipedia.org/wiki?curid=504713", "title": "Jan Bítovský z Lichtenburka", "text": "Jan Bítovský z Lichtenburka\n\nJan Bítovský z Lichtenburka († 26. srpna 1346, Crécy-en–Ponthieu) byl moravský šlechtic z rozrodu Ronovců.\n\nJanův otec Jindřich zemřel ještě za Janova dětství. Správu jeho majetku tedy převzali jeho strýcové Smil a Čeněk z Bítova, se kterými byl v tzv. nedílu. V roce 1343 došlo mezi ním a jeho strýci k dohodě, že se rodový majetek Bítovských (Bítov a Cornštejn) stane markraběcím lénem a bude rozdělen na tři části, přičemž po úmrtí dvou ze tří signatářů dohody měly jejich části připadnout poslednímu přeživšímu. Jan zahynul o tři roky později po boku českého krále Jana Lucemburského v bitvě u Kresčaku.\n"}
{"id": "504715", "url": "https://cs.wikipedia.org/wiki?curid=504715", "title": "Bosenský horský kůň", "text": "Bosenský horský kůň\n\nBosenský horský kůň, pony podobný huculovi, je také potomek tarpana, i když se někdy považuje za křížence s kertagem. Měří 132 až 147 cm a má zbarvení myšové šedé nebo plavé, ale přibývá i hnědáků a ryzáků.\n"}
{"id": "504718", "url": "https://cs.wikipedia.org/wiki?curid=504718", "title": "Čeněk z Bítova", "text": "Čeněk z Bítova\n\nČeněk z Bítova († 1345) byl moravský šlechtic z rozrodu Ronovců.\n\nPrvní zmínka o něm pochází z roku 1331, kdy se dozvídáme, že byl s bratrem Smilem a jejich synovcem Janem v nedílu. V roce 1343 došlo mezi nimi k dohodě, že se rodový majetek Bítovských (Bítov a Cornštejn) stane markraběcím lénem a bude rozdělen na tři části, přičemž po úmrtí dvou ze tří signatářů dohody měly jejich části připadnout poslednímu přeživšímu. Čeněk zemřel jako první roku 1345. Zanechal po sobě syna Smila, avšak o něm již nejsou žádné další zmínky. Pohřben byl ve žďárském klášteře.\n"}
{"id": "504723", "url": "https://cs.wikipedia.org/wiki?curid=504723", "title": "Rumunské korunovační klenoty", "text": "Rumunské korunovační klenoty\n\nRumunské korunovační klenoty jsou souborem drahocenných předmětů, které byly používány ke korunovaci rumunských králů a královen. V současnosti jsou vystaveny v Národním muzeu historie Rumunska v Bukurešti. Rumunské korunovační klenoty sestávají z královské (tzv. ocelové) koruny, korun královny Alžběty a královny Marie, jablka, žezel krále Ferdinanda I. a krále Karla II., meče krále Karla II. a královského pláště.\n\nRumunská tzv. ocelová koruna je královská koruna používaná ke korunovaci králů. Je vyrobená z oceli, která byla odlita z Rumuny ukořistěného tureckého kanónu během rumunské války za nezávislost mezi lety 1877-1878. Koruna zůstala nepozlacená, čímž bylo vyjádřeno hrdinství rumunských vojáků v právě vybojované válce; díky jejímu povrchu se jí říká \"ocelová\". Kromě absence zlata je koruna také unikátní tím, že nenese diamanty a další drahé kameny jako ostatní koruny. Byla vyrobena u příležitosti korunovace prvního rumunského krále Karla I., a zároveň vyhlášení Rumunského království dne 10. května 1881. Dne 15. října 1922 byl v Alba Iulia touto korunou korunován synovec krále Karla I., král Ferdinand I., a později 6. září 1940 jí byl korunován také král Michal I. Jeho otec a syn Ferdinanda I., král Karel II., plánoval korunovaci na září 1930, ale z té nakonec sešlo kvůli jeho poměru s Magdalénou Lupescu.\n\nKoruna královny Alžběty byla vyrobena ze zlata u příležitosti vyhlášení království a korunovace krále Karla I. a královny Alžběty v roce 1881. Vzhled koruny je odvozen od královské (ocelové) koruny, a tak také nenese drahé kameny. Koruna byla vyrobena v Arsenalul Armatei.\n\nKoruna královny Marie byla vyrobena u příležitosti korunovace krále Ferdinanda I. a královny Marie v roce 1922 v Alba Iulia. Koruna má velmi originální design.\n\nŽezlo krále Ferdinanda I. bylo vyrobeno v roce 1922 ke korunovaci krále Ferdinanda I. v Alba Iulia, hlava orla na vrcholu žezla symbolizuje latinský původ Rumunů.\n\nŽezlo krále Karla II. bylo vyrobeno pro krále Karla II. v roce 1940 k desátému výročí jeho nástupu na trůn. Vzhledem se podobá žezlu krále Ferdinanda I.\n\nMeč krále Karla I. byl vyroben pro krále Karla I., daroval mu ho osmanský sultán Abdul-Azíz. Pouzdro meče je poseté 1140 šperky a 46 diamanty.\n\n\n"}
{"id": "504725", "url": "https://cs.wikipedia.org/wiki?curid=504725", "title": "La Grande-Motte", "text": "La Grande-Motte\n\nLa Grande-Motte je město na jihu Francie, ležící v regionu Okcitánie, v departementu Hérault. Město je význačným letoviskem na pobřeží Středozemního moře asi 20 km od města Montpellier a asi 5 km od přímořského rekreačního centra Le Grau-du-Roi. Bylo založeno na \"zelené louce\" v 60. – 70. letech 19. století. La Grande-Motte je charakteristické jednotným architektonickým stylem, velmi působivé jsou zejména budovy ve tvaru pyramidy.\n\n\"Počet obyvatel\"\n\n\n\n"}
{"id": "504726", "url": "https://cs.wikipedia.org/wiki?curid=504726", "title": "Smil z Bítova", "text": "Smil z Bítova\n\nSmil z Bítova († 1347) byl moravský šlechtic z rozrodu Ronovců.\n\nPrvní zmínka o něm pochází z roku 1331, kdy byl s bratrem Čeňkem a jejich synovcem Janem v nedílu. V roce 1343 došlo mezi nimi k dohodě, že se rodový majetek Bítovských (Bítov a Cornštejn) stane markraběcím lénem a bude rozdělen na tři části, přičemž po úmrtí dvou ze tří signatářů dohody měly jejich části připadnout poslednímu přeživšímu. Smil často pobýval na dvoře krále Jana Lucemburského a jeho syna Karla IV. V roce 1337 s nimi táhl do Prus a roku 1345 se zúčastnil diplomatické mise do Uher. O rok později dal utopit jaroměřického faráře Vojslava v Dyji, za což ho stihla klatba. Ta byla zrušena na zásah Karla IV. samotným papežem. Již na podzim roku 1347 Smil zemřel.\n"}
{"id": "504728", "url": "https://cs.wikipedia.org/wiki?curid=504728", "title": "Tim Forsyth", "text": "Tim Forsyth\n\nTimothy Forsyth (* 17. srpna 1973 Mirboo North, Victoria) je bývalý australský atlet, bronzový olympijský medailista ve skoku do výšky.\n\nV roce 1990 získal na juniorském mistrovství světa v bulharském Plovdivu stříbrnou medaili. O dva roky později na mistrovství světa juniorů v Soulu vybojoval druhé stříbro. V té době byl již držitelem bronzové olympijské medaile, kterou získal na letních hrách v Barceloně výkonem 234 cm. Společně s ním vybojovali bronz rovněž Polák Artur Partyka a Američan Hollis Conway. Na olympiádě v Atlantě 1996 skončil na sedmém místě. O rok později vybojoval na světovém šampionátu v Athénách výkonem 235 cm bronz. Zúčastnil se letních olympijských her 2000, které se konaly v Sydney. Na \"domácí půdě\" se mu však nepodařilo postoupit z kvalifikace.\n\nDvakrát uspěl také na hrách Commonwealthu. V roce 1994 získal v kanadské Victorii zlatou, o čtyři roky později v Kuala Lumpur stříbrnou medaili.\n\n\n"}
{"id": "504739", "url": "https://cs.wikipedia.org/wiki?curid=504739", "title": "Nová Ves (Hradec-Nová Ves)", "text": "Nová Ves (Hradec-Nová Ves)\n\nNová Ves (něm. \"Neudorf\", pol. \"Nowa Wieś\") jsou vesnice (osada), která je místní částí (základní sídelní jednotkou) obce Hradec-Nová Ves. Rozkládají se na východ od Supíkovic, na západ od Mikulovic a na sever od samotného Hradce, od něhož jsou odděleny lesem a železniční tratí.\n\nNová Ves byla založena roku 1685 z jednoho ze tří mikulovických dvorů vratislavského biskupa, tzv. Studeného dvora, který vrchnost nechala rozparcelovat pro nevýnosnost. Do roku 1732 bylo osídleno zdejších 20 statků. Budovy dvora se stájemi a nově zřízené zákupní fojtství odkoupil zednický mistr ze Supíkovic Thomas Schroth, jehož rodina je vlastnila do roku 1818. Tehdy je odkoupil Wenzel Rother a jeho potomci drželi fojtství do roku 1848. Fojt byl nejvýznamnějším a nejbohatším obyvatelem vsi, ta však celkově zůstala až po zrušení patrimoniální správy v majetku vratislavského biskupa jako součást panství Frývaldov (Jeseník).\n\nPři zavedení obecního zřízení v roce 1850 byla Nová Ves připojena jako pouhá osada k Hradci, ačkoli se mu rozlohou a počtem obyvatel přibližně vyrovnala. Spolu s ním byla roku 1976 připojena k Mikulovicím. Když se pak obec znovu osamostatnila v roce 1990, dostalo se jméno \"Nová Ves\" konečně do jejího názvu jako rovnocenná součást.\nPři sčítání lidu roku 2001 zde bylo napočteno 50 domů, z toho 42 trvale obydlených.\n\n"}
{"id": "504740", "url": "https://cs.wikipedia.org/wiki?curid=504740", "title": "Petrina Priceová", "text": "Petrina Priceová\n\nPetrina Priceová (* 26. dubna 1984 Greenacre, Nový Jižní Wales) je australská atletka, jejíž specializací je skok do výšky.\n\nProzatím největší mezinárodní úspěchy zaznamenala v juniorských kategoriích. V roce 2001 získala na mistrovství světa do 17 let v Debrecínu stříbrnou medaili a o rok později vybojovala na juniorském mistrovství světa v Kingstonu výkonem 187 cm bronzovou medaili.\n\n"}
{"id": "504747", "url": "https://cs.wikipedia.org/wiki?curid=504747", "title": "František Kočvara", "text": "František Kočvara\n\nFrantišek Kočvara (též Frantisek Kotzwara) (1730/1750 Praha – 2. září 1791 Londýn) byl český violista, kontrabasista a skladatel. Jeho smrt je považována za první zaznamenané úmrtí způsobené erotickou asfyxií.\n\nKočvara se narodil v Praze. Datum narození se uvádí v rozmezí let 1730 až 1750. Převážnou část svého života však strávil na cestách po Evropě a účinkováním s různými orchestry. Od roku 1775 působil v Londýně, kde též publikoval své skladby. Mezi jeho kompozice patří smyčcové kvartety, serenády, smyčcová tria atd. V Londýně účinkoval na koncertech staré hudby a působil též v orchestru Královského divadla (\"Her Majesty's Theatre\").\n\nJedinou kompozicí, kterou si získal větší proslulost, je skladba \"The Battle of Prague\" („Bitva u Prahy“), zkomponovaná na základě historické události (zmiňovaná bitva u Prahy se odehrála v roce 1757, pruská armáda pod velením Fridricha II. v ní porazila vojsko habsburské monarchie). \"Bitva u Prahy\" byla populární skladbou v anglosaském světě zejména na konci 18. a v 19. století; např. americký spisovatel Mark Twain ji jako běžně známou zmínil ve svých dílech \"Tulák v cizině\" a \"Dobrodružství Huckleberryho Finna\". Kočvarovi bývá též často připisována skladba \"The Siege of Quebec\" („Obléhání Quebecu“), která je však pravděpodobně zaranžovaná za použití některých Kočvarových motivů.\n\n2. září 1791 Kočvara v Londýně navštívil prostitutku Susannu Hillovou. Po večeři v jejím podnájmu na ulici Vine Street ve Westminsteru jí Kočvara zaplatil dva šilinky a požádal ji, aby mu uřízla varlata. Hillová to odmítla udělat. Poté Kočvara připevnil na kliku dveří provaz, druhý konec si uvázal kolem krku, a následně prováděl s Hillovou sexuální styk. Na konci celé procedury Kočvara zemřel.\n\nSusannah Hillová byla následně obviněna z jeho smrti, avšak posléze byla osvobozena. Soud se konal 16. září a porota uvěřila jejímu svědectví o příčině Kočvarovy smrti. Soudní záznamy byly následně zničeny, zřejmě aby se zabránilo veřejnému skandálu. Je však pravděpodobné, že někdo opatřil kopii, která posloužila k vytvoření částečně anekdotického letáku popisujícího okolnosti Kočvarovy smrti. Kopie soudních záznamů je údajně uchovávána v lékařské knihovně Francise A. Countwaye v Bostonu.\n\n\n"}
{"id": "504768", "url": "https://cs.wikipedia.org/wiki?curid=504768", "title": "Bolaños de Calatrava", "text": "Bolaños de Calatrava\n\nBolaños de Calatrava je město ve Španělsku v provincii Ciudad Real, vzdálené 27 km od samotného hlavního města provincie, 4 km západně od města Almagro, přičemž obě jsou stejně vzdálena od Campo de Calatrava. Taktéž hraničí na severozápadě s obcí Torralba de Calatrava, vzdálené 14 km, a na severu s obcí Daimiel a asi 17 km od obce Moral de Calatrava na jih.\n\n"}
{"id": "504782", "url": "https://cs.wikipedia.org/wiki?curid=504782", "title": "Sviták", "text": "Sviták\n\nSviták může být:\n\n"}
{"id": "504786", "url": "https://cs.wikipedia.org/wiki?curid=504786", "title": "Hemaglutinin", "text": "Hemaglutinin\n\nHemaglutinin je v nejširším slova smyslu jakýkoliv aglutinin červených krvinek, tzn. látka, která způsobuje shlukování (aglutinaci) červených krvinek k sobě. Někdy se definice poněkud zužuje ve smyslu, že za hemaglutininy nemohou být považovány protilátky. V současné době se však nejčastěji termín používá pro glykoprotein na povrchu virů (například chřipkových), díky nimž jsou viry schopné navázat se na receptory na hostitelské buňce a vyvolat infekci.\n\nK hemaglutininům v nejširším slova smyslu patří protilátky, antigeny zodpovědné za krevní skupiny, lektiny, autoimunitní faktory a různé cizorodé struktury virů, bakterií a parazitů.\n\nObal chřipkových virů obsahuje povrchové projekce délky 10-12 nm, představující 2 důležité glykoproteiny kódované virem – trimer hemaglutinin (HA) a tetramer neuraminidázu (NA).\n\nHemaglutinin je membránový protein, obsahující hlavní povrchový antigen (H) viru. Skládá se ze dvou disulfidickou vazbou spojených řetězců (HA1 a HA2), které vznikají z prekurzoru hemaglutininu proteolytickým štěpením. Biologická aktivace HA buněčnými proteázami je nezbytným předpokladem pro infekciozitu viru, protože teprve HA2 navozuje fúzi obalu viru na plasmatickou membránu buňky. Hemaglutinin, kromě toho že odpovídá za přilnutí virionu k receptorům buněčného povrchu hostitelské buňky, vyvolává také hemaglutinaci erytrocytů a indukuje tvorbu neutralizačních a hemaglutinaci inhibujících protilátek. \n"}
{"id": "504796", "url": "https://cs.wikipedia.org/wiki?curid=504796", "title": "Hynek Bítovský z Lichtenburka", "text": "Hynek Bítovský z Lichtenburka\n\nHynek Bítovský z Lichtenburka byl český šlechtic z rozrodu Ronovců.\n\nJiž v mládí byl určen k církevní kariéře. Roku 1346 mu byl přislíben kanonikát v Olomouci. Poté vystřídal několik církevních postů (prebend), byl arcijáhnem olomouckým, kanovník pražský a vyšehradský a v roce 1373 kanovník olomoucký. V majetkových poměrech vlastnil spolu s bratry část Bítova, roku 1355 ji však odprodal svému bratru Jindřichovi. Jakožto církevní hodnostář se neoženil a zemřel bezdětný.\n"}
{"id": "504808", "url": "https://cs.wikipedia.org/wiki?curid=504808", "title": "Queensrÿche", "text": "Queensrÿche\n\nQueensrÿche [kwínzraik] je americká heavymetalová / progresivně metalová skupina zformovaná v roce 1981 v Bellevue, Washington. Kapela vydala 10 studiových alb, několik EP a DVD a stále pokračuje v touringu a v nahrávání.\n\nQueensrÿche byli na scéně progresívního metalu relativně úspěšní, prodali 20 milionů alb celosvětově, včetně 6 milionů alb jen v USA.\n\nZaložení Queensrÿche se datuje na počátek roku 1980. Kytarista Michael Wilton a bubeník Scott Rockenfield byli členy skupiny zvané Cross+Fire, ta hrála písně známých heavymetalových kapel, jako Iron Maiden a Judas Priest. Zanedlouho se do řad Cross+Fire přidal kytarista Chris DeGarmo a basák Eddie Jackson a změnili název na \"The Mob\". The Mob, skupina bez zpěváka, najmula Geoffa Tateho aby s nimi zpíval na místním rockovém festivalu. V tuto dobu působil Tate v kapele zvané Babylon. Po rozpadu Babylonu Tate odzpíval pár vystoupení s The Mob, ale odešel, protože neměl zájem na produkování heavymetalové hudby.\n\nV roce 1981 shromáždili The Mob dostatek financí k natočení demo pásky. Tate byl opět požádán o pomoc. Skupina nahrála čtyři písně – \"Queen of the Reich\", \"Nightrider\", \"Blinded\" and \"The Lady Wore Black\". Toto demo přinesli do různých gramofonových společností, ale všichni je odmítli. Tate byl v té době angažovaný také v jeho v té době současné formaci \"Myth\".\n\nPo urgencích jejich nového manažera si The Mob změnili jméno na \"Queensrÿche\" (údajně jim bylo inspirací jméno jejich první skladby na demo pásce). Jak Tate později zavtipkoval \"Metalová přehláska nad \"y\" nás pronásledovala po celá léta. Strávili jsme 11 let vysvětlováním, jak se to vlastně vyslovuje.\"\n\nDemo nahrávka široce kolovala a v magazínu Kerrang! se dočkala nadšené recenze. Pod silou rostoucího ohlasu vydalo Queensrÿche demo jako samostatné EP pod svým vlastním vydavatelstvím 206 Records v roce 1983. Na základě úspěchu tohoto EP Tate souhlasil s opuštěním skupiny Myth a stal se hlavním vokalistou kapely Queensrÿche. Ve stejný rok skupina hrála pro EMI, která znovu vydala toto EP pod názvem \"Queensrÿche\", toto oslavilo průměrný úspěch se špičkou na 81 místě na Billboard žebříčku. Členové skupiny spolu nikdy nehráli živě, dokud nebyla skupina stmelena. Když bylo nakonec o několik let toto EP vydáno na CD, byla pátá stopa, zvaná \"Prophecy\", přidána na tracklist, která byla kapelou zahrána živě přibližně v roce 1983 (A také byla obsažena na \"Live in Tokyo\" videu), a v roce 2003 byla zahrnuta na remasterované verzi alba \"The Warning\" jako bonusová stopa. Tato stopa se objevila na CD vydání EPčka, které bylo nahráno během prací na albu \"Rage for Order\" (a nejedná se o stejnou verzi písně ze soundtracku k filmu \"The Decline of Western Civilization II: The Metal Years\").\n\nPo tour k jejich EP se Queensrÿche vydali do Londýna, aby nahráli své první plnohodnotné album. Skupina pracovala s producentem Jamesem Guthriem, který pracoval s Pink Floyd a Judas Priest. V září roku 1984 bylo vydáno album \"The Warning\" s mnohem více progresivními elementy, než měl jejich debut. Album zakotvilo na 61. příčce Billboard žebříčku, což pro ně byl průměrný komerční úspěch. Jejich největším hitem mimo USA byla píseň \"Take Hold of the Flame\" (přesněji v Japonsku). První plnohodnotná tour po USA (na podporu tohoto alba) byla, když jeli jako předkapela pro Kiss na jejich Animalize tour.\n\n\"Rage for Order\", vydané roku 1986, představilo mnohem více naleštěný vzhled zvuku Queensrÿche. Album obsahovalo více kláves než kytar, a skupina adoptovala image mnohem bližší glam rocku nebo glam metalu nežli byl image heavy metalu (jehož podžánrem byl glam metal). Bylo natočeno video pro skladbu \"Gonna Get Close to You\", v originále od Dalbello z roku 1984. Píseň nazvaná \"Rage for Order\" byla napsána právě pro toto album,ale ve finálním vydání nebyla zahrnuta. Hlavní riff této písně pracoval jako instrumentální kousek hraný na některých vystoupeních při tour na podporu tohoto alba a nakonec zmorfoval do skladby \"Anarchy-X\" na albu \"Operation: Mindcrime\".\n\nV roce 1988, Queensrÿche vydali album \"\", příběhové koncepční album které prověřil masivní kritický a komerční úspěch. Příběh alba se točil kolem narkomana, kterému byl vymyt mozek, aby vraždil pro podsvětí. \"Mindcrime\" byl kritiky často zmiňovaný jako význačné koncepční album jako například \"The Wall\" od Pink Floyd, \"Scenes From a Memory\" od Dream Theater a \"Tommy\" od The Who. Skupina koncertovala během let 1988 a 1989 s několika kapelami včetně Def Leppard, Guns N' Roses a Metallicy.\n\nVydání alba \"Empire\" (1990) vyšvihlo Queensrÿche na špici jejich komerční popularity. Na žebříčku zakotvili na 7. místě a prodali více než 3 miliony desek jen v USA, více než jejich 4 předchozí alba dohromady (v UK obsadili stříbrnou pozici). Power balada \"Silent Lucidity,\" disponující orchestrem, se stala prvním Top 10 singlem této kapely. Zatímco se skupina držela sociálně uvědomělých textů (týkajících se kontroly zbraní a ekologie), aranžmá alba \"Empire\" bylo mnohem přímější než kterákoliv předchozí snaha těchto umělců. Následující turné \"Building Empires\" bylo prvním dospělým turné, kde Queensrÿche vystupovali jako headliner (před tímto turné byla skupina headliner pouze na turné v Japonsku při podpoře alba \"Operation: Mindcrime\" a při vystoupeních v klubech a divadlech v USA v letech mezi 1984 a 1988). Skupina využila svůj status headlinera na podporu alba \"Operation: Mindcrime\" ve své celistvosti a také nějaké písně z alba \"Empire\". Turné trvalo 18 měsíců, déle než jakékoliv turné, které kapela podnikla od svého založení. Turné také obsahovalo vystoupení pro MTV Unplugged ve Warner Hollywood Studios v Los Angeles 27. Dubna, 1992.\n\nPo malé přestávce na zhodnocení výsledků turné a jiných osobních záležitostí kapela v říjnu 1994 vydává album \"Promised Land\" (doprovodný CD-ROM, obsahující \"Promised Land\"- tematickou hru a jiný interaktivní obsah byl vydán v Březnu 1996). Bylo to temné, intenzivně osobní album, které odráželo momentální mentální status kapely. Přesto se album chytlo na 3 příčce žebříčků a konečně bylo označeno jako platinové, nebyl to ale čistě komerční úspěch, jaký mělo album \"Empire\". Tak jako spousta jiných heavymetalových a hardrockových umělců i komerční štěstí Queensrÿche opadlo stejně jako opadla popularita grunge (který shodou okolností vznikl v Seattlu, domovském městě Queensrÿche, Bellevue – kde kapely vznikla je jeho předměstí) a na výsluní putoval alternativní rock.\n\nQueensrÿche vydali své šesté plnohodnotné album \"Hear in the Now Frontier\" v březnu 1997, fanoušky a kritiky bylo přijato velmi smíšené. Album se objevilo na 19. místě a rychle z žebříčků vymizelo. Hudební zvuk a styl tohoto alba byl více jednodušší a holejší než cokoliv, co bylo zatím touto skupinou vydáno. Někteří fanoušci a kritici poukazují na to, že na nahrávku má hlavní vliv grunge. Nehledě na reakce se singly \"Sign of the Times\" a \"You\" vysílaly v rádiu.\n\nNeuspokojivé prodeje alba byly události, která velmi sužovaly kapelu při následujícím turné. Méně jak měsíc do začátku turné \"Hear in the Now Frontier\" Geoff Tate vážně onemocněl a kapela byla donucena poprvé zrušit koncerty. A aby toho nebylo málo, tak dlouholetý vydavatel skupiny, EMI America Records, zkrachoval během stejného období. Queensrÿche byly donuceni na financování zbytku tour použít vlastní peníze, které skončilo v srpnu po pouhých dvou měsících. Skupina odehrála v prosinci hrstku představení v Jižní Americe kvůli smluvním závazkům. Během této doby oznámil zakládající člen Chris DeGarmo, že opouští Queensrÿche.\n\nPřestože oficiální důvody odchodu DeGarma nebyly nikdy zveřejněny, členové kapely uváděli vyhoření a finanční zájmy mimo Queensrÿche. Po opuštění Queensryche, DeGarmo nahrával a účinkoval s Jerrym Cantrellem v kapele s krátkou životností zvané Spys4Darwin, která vydala jedno EP v roce 2001. DeGarmo nyní pracuje jako pilot soukromého letadla.\n\nDeGarmo byl nahrazen kytaristou a producentem Kelly Grayem. Grayovo napojení na Queensrÿche sahá až k počátkům 80. let, když působil jako kytarista v \"Myth\", předchozí kapele Goeffa Tateho. Gray předtím také pracoval jako producent pro kapely jako Dokken a Candlebox. První album Queensryche s Grayem bylo vydáno v roce 1999 s názvem \"Q2K\". Bylo to také jejich první album pod novým vydavatelem, Atlantic Records. Hudebně bylo album \"Q2K\" trochu podobné progresivnímu metalu, který hrála kapela dříve a také se v něm odrážel holý zvuk podobný \"Hear in the Now Frontier\". Goeffem Tatem bylo \"Q2K\" označeno jako pokračování experimentu \"Hear in the Now Frontier\". Gray nebyl fanoušky moc přijat, někteří si mysleli, že jeho více bluesový styl není pro Queensrÿche vhodný. Navíc, snížená popularita donutila skupinu vystupovat v klubech a divadlech namísto velkých prostranství a venkovních amfiteátrů.\n\nPo vydání kolekce největších hitů v roce 2000 vyrazili Queensrÿche na nové turné, tentokrát za podpory Iron Maiden. Toto umožnilo kapele vystupovat poprvé na takových místech, jako jsou Madison Square Garden. Protože nebyli spokojeni s podporou vydavatelství Atlantic, přešli v roce 2001 k vydavatelství Sanctuary Records. V červenci téhož roku vystoupila kapela několikrát v Moore Theater v Seattlu. Vystoupení byla nahrávána a později v září 2001 vydána jako druhé živé album \"Live Evolution\". Zanedlouho po tom Kelly Gray skupinu opouští.\n\n\n\n"}
{"id": "504826", "url": "https://cs.wikipedia.org/wiki?curid=504826", "title": "Stern", "text": "Stern\n\nStern [\"štern\"] je německé slovo pro hvězdu a v českých textech může znamenat:\n\n\n\n\n\n"}
{"id": "504832", "url": "https://cs.wikipedia.org/wiki?curid=504832", "title": "Objektově orientovaná analýza a design", "text": "Objektově orientovaná analýza a design\n\nObjektově orientovaná analýza a design (object-oriented analysis and design – OOAD, resp. OOA&D) je jedním z přístupů používaným při tvorbě softwaru. V užším slova smyslu se jedná o popis systému jako skupiny samostatných objektů, které na sebe různě působí. V širším slova smyslu se jedná o komplexní přístup k tvorbě programů, který zahrnuje doporučené postupy (best practices) prakticky pro každý aspekt tvorby aplikací, které nakonec mají splňovat zákazníkovy požadavky (u kterých se předpokládají neustálé změny) a zároveň mají být snadno udržovatelné a rozšiřitelné.\n\nObjektově orientovaný systém se skládá z objektů. Chování systému vyplývá ze spolupráce těchto objektů. Ta zahrnuje zasílání zpráv mezi objekty. Zasílání zpráv se od volání funkcí liší. Když totiž cílový objekt obdrží zprávu, sám se rozhodne, jakou funkci použít pro zpracování příchozí zprávy. Stejná zpráva také může být zpracována pokaždé jinak v závislosti na momentálním stavu cílového objektu.\nOno zasílání zpráv může být implementováno různě. To záleží na architektuře modelovaného systému (resp. modelované reality) a umístění objektů, se kterými má komunikace probíhat.\n\nObjektově orientovaná analýza (OOA) zkoumá daný problém a klade si za cíl vytvořit konceptuální model informací, které patří do dané oblasti zkoumání. Analytické modely vůbec neberou v potaz jakákoliv omezení, se kterými se potýkáme při implementaci, ani konkrétní podobu budoucího systému.\n\nVýsledkem OOA je popis funkčních požadavků na systém ve formě konceptuálního modelu. Ten se obvykle skládá z diagramů případů užití (use case diagrams), diagramů tříd (class diagrams) a několika interakčních diagramů (interaction diagrams). Také může zahrnovat náhledy uživatelských rozhraní. Cílem OOA je vytvořit model, který popíše software tak, jak pracuje, aby došlo k uspokojení všech zákazníkových požadavků.\n\nObjektově orientovaný design (OOD) přetváří konceptuální model vytvořený během objektově orientované analýzy v systém implementačních tříd a rozhraní. Přitom se berou v úvahu omezení způsobená zvolenou architekturou či nefunkčními požadavky jako např. počet najednou obsluhovaných uživatelů, doba odezvy, použitý hardware a operační systém, ale také vývojové prostředí a programovací jazyk.\n\nCílem OOD je definovat, jak má být systém vytvořen.\n\nVýstup objektově orientované analýzy se stává vstupem pro OOD. Ve skutečnosti výstupy OOA nemusí být úplně kompletní, aby mohly sloužit jako vstup pro OOD. Tyto procesy mohou probíhat současně a v praxi tomu tak často bývá – výsledky jednoho procesu totiž mohou ovlivňovat a usměrňovat ten druhý. Analýza i design mohou probíhat inkrementálním postupem a veškeré materiály (dokumentace, diagramy,…) mohou být vytvářeny postupně.\n\nExistuje 5 základních konceptů OOD, které obvykle bývají zabudovány přímo do objektového programovacího jazyka. Tyto koncepty se běžně nazývají takto:\n\n\n\n\n\n"}
{"id": "504834", "url": "https://cs.wikipedia.org/wiki?curid=504834", "title": "Gustav Friedrich", "text": "Gustav Friedrich\n\nGustav Friedrich (4. června 1871 v Poděbradech – 19. listopadu 1943 v Praze) byl český archivář, historik, pedagog a editor. Studoval u Jaroslava Golla a Josefa Emlera, který ho především směroval k studiu pomocných věd historických, absolvoval Institut für Österreichische Geschichtsforschung. Stal se profesorem na filozofické fakultě UK a ředitelem Státní archivní školy. Zakladatel edice \"Codex diplomaticus et epistolaris regni Bohemiae\" s edičním plánem vydat písemnosti českých dějin do roku 1310, připravil edici desek dvorských. Je autor německých slovníků, příruček pro diplomatiku a chronologii. V roce 1920 byl členem komise, která byla Revolučním národním shromážděním pověřena vytvořením státních symbolů vznikajícího státu a jejíž návrhy byly začleněny do textu ústavy Republiky československé platné od 29. února 1920. Gustav Friedrich v této komisi především navrhl Znak Podkarpatské Rusi, který je v ukrajinské Zakarpatské oblasti oficiálně stále užíván.\n\n\n"}
{"id": "504835", "url": "https://cs.wikipedia.org/wiki?curid=504835", "title": "Sierning", "text": "Sierning\n\nSierning je tržní obec na východě Horního Rakouska v okrese Steyr-Land.\n\nSierning leží mezi městy Štýr a lázeňským městem Bad Hall na řece Steyru. Obec se rozkládá na několika terasovitých a skýtá dobré pěší a cyklistické trasy.\n"}
{"id": "504837", "url": "https://cs.wikipedia.org/wiki?curid=504837", "title": "Třída Braunschweig (K130)", "text": "Třída Braunschweig (K130)\n\nTřída Braunschweig (K130) je lodní třída korvet stavěných pro německé námořnictvo konsorciem Arge K130. Třída je náhradou raketových člunů tříd \"Albatros\" a \"Gepard\", které již nejsou schopny plnit požadavky na ně kladené. Jejich hlavním úkolem je pobřežní boj (\"littoral warfare\") a nasazení v rámci mezinárodních sil. Celkem bylo objednáno 10 korvet této třídy. V letech 2008–2013 bylo do služby přijato pět lodí první série. V roce 2016 bylo objednáno dalších pět korvet, které mají být dodány do roku 2025.\n\nKontrakt na dodání pětice fregat byl podepsán 13. prosince 2001. Korvety postavilo konsorcium ARGE K130, skládající se z firem ThyssenKrupp Marine Systems, Blohm + Voss (Hamburg), Nordseewerke (Emden) a Lürssen Werft (Brémy). Stavba první jednotky začala na sklonku roku 2003. \"Braunschweig\" a \"Magdeburg\" vstoupily do služby v roce 2008. \"Oldenburg\" byl zařazen v lednu 2013, \"Erfurt\" v únoru 2013, přičemž korveta \"Ludwigshafen am Rhein\" do služby vstoupila v březnu 2013.\n\nDne 11. listopadu 2016 byla potvrzena objednávka v hodnotě 1,5 miliardy Euro na stavbu druhé skupiny pěti korvet této třídy. Původně měla druhá série odpovídat první pětici, což mělo urychlit jejich stavbu. Německo totiž plavidla potřebovalo získat co nejdříve, aby mohlo od roku 2018 v rámci NATO nasadit čtyři korvety (při stávajícím stavu pěti plavidel jich dává k dispozici polovinu). Kontrakt ve výši 2 miliardy euro na stavbu druhé pětice byl konsorciu ARGE K130 zadán 12. září 2017.\n\nSlavnostní řezání oceli na první jednotku druhé série \"Köln\" proběhlo 7. února 2019 v loděnici Lürssen. Oproti předpokladům program nabral určité zpoždění, které ale umožnilo zapracovat některá vylepšení konstrukce, například výkonnější radar TRS-4D a novější optotronický systém Mirador Mk.2. Dodání plavidel druhé série je plánováno na roky 2022–2026.\n\nJednotky třídy \"Braunschweig\":\nKonstrukce lodí je variantou projektu \"Meko A\" z rodiny fregat a korvet společnosti Blohm + Voss. V designu lodí jsou použity prvky stealth. Využity byly též některé prvky převzaté z fregat třídy \"Sachsen\". V dělové věži na přídi je umístěn 76mm kanón OTO Melara. Protilodní výzbroj tvoří dvě dvojitá odpalovací zařízení řízených střel RBS-15 Mk.3 s dosahem přes 200 km. Obranu proti protilodním střelám zajišťují dva systémy RIM-116 Rolling Airframe Missile s dosahem 9,5 km, přičemž každý z nich nese 21 řízených střel. Výzbroj dále doplňují dva 27mm kanóny Mauser. Všechny korvety jsou vybaveny zařízením pro kladení min a hangárem. Může z nich operovat jeden vrtulník.\n\nPohon tvoří dva diesely MTU 20V 1163 TB 93 o výkonu 7400 kW, roztáčející dvojici lodních šroubů. Nejvyšší rychlost přesahuje 26 uzlů. Dosah při plavbě ekonomickou rychlostí je 2500 nám. mil.\n\n"}
{"id": "504842", "url": "https://cs.wikipedia.org/wiki?curid=504842", "title": "Operace Bodenplatte", "text": "Operace Bodenplatte\n\nOperace Bodenplatte (německy: Unternehmen Bodenplatte) ze dne 1. ledna 1945 byla posledním velkým pokusem německé Luftwaffe uštědřit spojeneckému letectvu paralyzující úder a zvrátit tak vývoj vzdušné války v rámci druhé světové války. Operace byla pro německou Luftwaffe pyrhovým vítězstvím, jelikož ztráty, které německé letectvo utrpělo, byly nenahraditelné. Hlavním cílem útoku bylo dosažení vzdušné nadvlády, toho se však docílit nepodařilo a spojeneckému letectvu se navíc utrpěné ztráty podařilo vykompenzovat již během několika týdnů.\n"}
{"id": "504848", "url": "https://cs.wikipedia.org/wiki?curid=504848", "title": "Hypergraf", "text": "Hypergraf\n\nHypergraf je pojem z teorie grafů. Jedná se o zobecnění pojmu graf. Rozdíl je v tom, že hrany hypergrafu (hyperhrany) mohou spojovat libovolný počet vrcholů, zatímco u grafu spojují hrany vždy dva vrcholy.\n\nHypergraf H je dvojice formula_1, kde formula_2 je množina \"vrcholů\" a formula_3 je množina některých podmnožin formula_2, ty se nazývají hyperhrany. To lze stručněji zapsat tak, že formula_5 (kde formula_6 je potenční množina formula_2).\n\nTato definice splývá s definicí pojmu množinového systému.\n\nDefinice hypergrafu však není zcela ustálená, v literatuře se objevují následující varianty:\n\n\nKaždý hypergraf se dá popsat jako bipartitní graf: první partita jsou vrcholy, druhá hyperhrany a hrany jsou mezi každým vrcholem a hranou, která ho obsahuje.\n\nDuální hypergraf H* vznikne „prohozením“ hyperhran a vrcholů. H*=(E,Y), přičemž Y jsou množiny hran, za každý vrchol je přidána množina všech hran, které vrchol obsahují. Pokud mají dva vrcholy stejnou takovou množinu, vznikne v duálu multihyperhrana.\n\nPokud H neobsahuje izolované vrcholy, pak H=H**.\n"}
{"id": "504897", "url": "https://cs.wikipedia.org/wiki?curid=504897", "title": "Stanislav Tecl", "text": "Stanislav Tecl\n\nStanislav Tecl (* 1. září 1990, Jindřichův Hradec, Československo) je český fotbalový útočník a bývalý reprezentant, od ledna 2017 hráč českého klubu SK Slavia Praha, od léta 2017 na hostování v mužstvu FK Jablonec. V lednu se vrátil zpět do Slavie. Třikrát byl mistrem české nejvyšší fotbalové ligy.\n\nDne 25. prosince 2016 se mu narodil syn Matěj.\n\nStanislav Tecl s fotbalem začínal v Herálci. Poté působil v letech 1998–2001 v mládežnických týmech v Humpolci, odkud v roce 2000 přestoupil do Havlíčkova Brodu.\n\nOd roku 2002 působil v FC Vysočina Jihlava. V lednu 2010 odešel hostovat do SK Slavia Praha, ale v týmu nedostal pořádnou šanci a vrátil se do Jihlavy.\n\nHned v prvním ligovém kole 2012/13 Gambrinus ligy 30. července 2012 se prosadil z pokutového kopu v divokém utkání proti domácí Slavii Praha (remíza 3:3). V 6. ligovém kole sezóny 2012/13 (2. září 2012) hostila FK Mladá Boleslav doma Jihlavu, Stanislav Tecl se podílel 2 góly na výhře hostů 3:1. V 7. ligovém kole hrála Jihlava doma proti Baníku Ostrava, Tecl se gólem podílel na výhře 3:2, když ve 26. minutě vyrovnával na 1:1. Byl to jeho šestý gól v sezóně, čímž se osamostatnil na čele ligových střelců (Jihlava zároveň zůstala po 7. kole jediným neporaženým týmem a posunula se na 5. místo průběžné tabulky). Sedmý gól přidal hned v následujícím 8. kole proti domácí Zbrojovce Brno, ale na bodový zisk to nestačilo, Jihlava podlehla mužstvu z moravské metropole 1:5. Po jednom góle přidal i v 9. kole proti Příbrami (výhra 2:1) a v 10. kole proti Teplicím (prohra 1:3). Po 10. kole měl na kontě 9 branek a společně s jabloneckým Davidem Lafatou vedl tabulku střelců Gambrinus ligy. Desátý zásah si připsal v domácím zápase 11. kola 20. října proti Spartě Praha, ve 31. minutě vyrovnával na konečných 1:1. Gól platil, ačkoli jihlavský kanonýr jej vstřelil z ofsajdu. Ještě před poločasovou přestávkou se zranil při souboji ve vzduchu s protihráčem Jiřím Jarošíkem, vyšetření prokázalo poškozené vazy v kotníku. Hráč se vyjádřil, že do konce podzimní části sezóny 2012/13 už pravděpodobně na hřiště nenastoupí.\n\nV lednu 2010 odešel na půlroční hostování do klubu SK Slavia Praha. Poprvé nastoupil 29. března proti domácímu Baníku Ostrava, který Slavii porazil 3:1. Poté odehrál 12. dubna zápas proti domácí Spartě (prohra 0:1), 25. dubna proti domácí Olomouci (prohra 1:3) a 8. května domácí utkání proti Jablonci (prohra 0:3). Stanislav Tecl zažil ve slávistickém dresu pouze prohry. Na konci sezóny se vrátil do Jihlavy.\n\nV lednu 2013 se rozhodl přijmout nabídku Plzně, kde začal zimní přípravu. Kluby zahájily jednání o přestupu a dohodly se na částce 20 milionů Kč.\n\nV přípravném zápasu začátkem ledna 2013 proti divizní Doubravce se trefil poprvé po přestupu z Jihlavy v novém mužstvu, Plzeň zvítězila vysoko 7:1. 3. února 2013 během soustředění na Kypru vstřelil dva góly v přípravném utkání proti ruskému celku FK Lokomotiv Moskva a navíc vybojoval pokutový kop, Plzeň zvítězila v divokém zápase 5:3. První ostrý start absolvoval v úvodním zápase Plzně 14. února 2013 v jarní vyřazovací části Evropské ligy 2012/13 v šestnáctifinále proti domácímu italskému mužstvu SSC Neapol. Ve druhém poločase proměnil gólovou šanci na hranici ofsajdové pasti po přistrčení Martina Filla, v 90. minutě tak stanovil konečný výsledek 3:0 pro hosty.\nTýden nato opět skóroval v odvetě a stvrdil postup Plzně do osmifinále Evropské ligy výhrou 2:0. V osmifinále zasáhl do domácího utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). Střídal i 14. března v odvetě v Istanbulu, Viktoria remizovala 1:1 a vypadla z Evropské ligy. Sezónu 2012/13 Gambrinus ligy završil ziskem ligového titulu, přestože se gólově neprosadil ani v jednom ze 14 ligových startů za Viktorii. Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV 1. ligovém kole Gambrinus ligy 2013/14 19. července 2013 se brankou z pokutového kopu podílel na kanonádě 5:0 proti Bohemians 1905. Byl to jeho první gól v lize za Plzeň. První ligový gól ze hry vstřelil 24. srpna 2013 v 6. kole proti domácímu Slovácku. V utkání jeden gól vstřelil a další vypracoval, Plzeň vyhrála 3:1. 1. listopadu 2013 vstřelil dva góly při ligové výhře Plzně 6:1 nad hostujícím Jabloncem. 22. listopadu 2013 se dvěma vstřelenými góly podílel na vítězství Plzně 3:1 nad domácí Zbrojovkou Brno. Po střeleckém soužení v závěru předchozí a v začátku této sezóny se chytil a začínal v utkání jako první útočník. V prvním jarním zápase Viktorie 23. února 2014 proti FC Baník Ostrava zajistil dvěma góly výhru 2:1. V ročníku 2013/14 obsadil s Plzní druhé místo v české lize i národním poháru.\n\nV domácí odvetě třetího předkola Ligy mistrů 2013/14 7. srpna 2013 proti estonskému celku JK Nõmme Kalju vstřelil jednu branku, Plzeň porazila soupeře vysoko 6:2 a postoupila do 4. předkola. Trefil se i v odvetě play-off předkola proti domácímu slovinskému týmu NK Maribor, kde jedinou brankou rozhodl o vítězství Plzně, Viktoria postoupila do základní skupiny Ligy mistrů. V ní se také představil, viktoriáni se střetli s německým Bayernem Mnichov, anglickým Manchesterem City a ruským CSKA Moskva. 27. listopadu 2013 vstřelil v Lize mistrů proti Manchesteru City gól na 2:2, ale Plzeň si odvezla z Anglie porážku 2:4. V prvním zápase šestnáctifinále Evropské ligy 20. února 2014 proti FK Šachtar Doněck se také jednou gólově prosadil, Plzeň ale náskok neudržela a remizovala 1:1. 20. března 2014 v odvetě osmifinále Evropské ligy proti francouzskému týmu Olympique Lyon opět skóroval, Plzeň zvítězila 2:1, ale vzhledem k porážce 1:4 z prvního duelu byla vyřazena. Tecl navíc v utkání neproměnil pokutový kop, nastřelil pouze tyč.\n\n19. října 2014 v 11. ligovém kole zařídil hattrickem výhru Plzně 3:0 proti FK Mladá Boleslav. Dvě kola před koncem ročníku 2014/15 získal s mužstvem mistrovský titul.\n\nDne 17. června 2015 přestoupil spolu se spoluhráčem z Plzně útočníkem Tomášem Wágnerem do týmu FK Baumit Jablonec, kde podepsal tříletou smlouvu do 30. června 2018. Opačným směrem odešel Jan Kopic. Podrobnosti transakce včetně ceny, nebyly oběma kluby blíže komentovány. Za své působení v Jablonci (do zimní přestávky sezóny 2016/17 ePojisteni.cz ligy) dokázal vstřelit 11 branek ve 34 ligových startech.\n\n25. ledna 2017 přestoupil do týmu SK Slavia Praha, cena transakce byla odhadnuta na 15 milionů korun. Ve Slavii už působil, coby devatenáctiletý talent na jaře 2010, ale nastoupil jen ve čtyřech ligových zápasech a nedal ani jeden gól.\n\nV sezóně 2016/17 získal se Slavií titul mistra nejvyšší české soutěže. Ve finále poháru FAČR hraném 9. května 2018 pomohl Slavii dvěma brankami do jablonecké sítě k výhře 3:1 a zisku první domácí pohárové trofeje od roku 2002.\n\nV letním přestupovém období roku 2017 stál o jeho služby formou hostování FC Fastav Zlín, vítěz MOL Cupu 2016/17 a účastník základní skupiny Evropské ligy UEFA 2017/18, hráč však upřednostnil hostování v FK Jablonec, kde v minulosti působil.\n\nAktuální k 25.1.2017.\nStanislav Tecl nastoupil za českou reprezentaci do 18 let (U18) ve 3 zápasech a za U19 ve 2 zápasech, gól nevstřelil.\n\nDne 25. dubna 2012 si v přátelském zápase v Senci proti domácímu Slovensku odbyl debut za reprezentaci U21, utkání skončilo vítězstvím českého celku 2:1. Navíc jej trenér Jakub Dovalil nominoval i na kvalifikační zápasy s Černou Horou a v Andoře, nicméně nastoupil až 10. září 2012, kdy vstřelil 2 góly Walesu v posledním utkání českého celku v kvalifikaci na Mistrovství Evropy hráčů do 21 let 2013. Byly to zároveň jeho první góly v reprezentační jedenadvacítce. Zápas skončil jasným vítězstvím České republiky 5:0, ta postoupila z prvního místa do baráže o Mistrovství Evropy U21 2013 konané v Izraeli. ČR se na závěrečný šampionát neprobojovala, v baráži vypadla s Ruskem po prohře 0:2 doma a remíze 2:2 venku. \n\nBilance v mládežnických reprezentacích:\n\nZačátkem února 2013 jej trenér Michal Bílek poprvé nominoval do českého národního mužstva pro přátelský zápas s Tureckem. Do zápasu hraného 6. února 2013 v Manise nastoupil ve druhém poločase (střídal v 63. minutě Davida Lafatu), Česká republika zvítězila 2:0.\n\nGóly Stanislava Tecla v české reprezentaci do 21 let\n\n"}
{"id": "504918", "url": "https://cs.wikipedia.org/wiki?curid=504918", "title": "Walter Byron", "text": "Walter Byron\n\nWalter Byron (2. září 1894, Winnipeg – 22. prosince 1971, Winnipeg) byl kanadský reprezentační hokejový brankář. Je členem Manitobské hokejové síně slávy.\n\nS reprezentací Kanady získal jednu zlatou olympijskou medaili (1920).\n\n\n"}
{"id": "504921", "url": "https://cs.wikipedia.org/wiki?curid=504921", "title": "Typ 212", "text": "Typ 212\n\nTyp 212 je třída pokročilých diesel-elektrických ponorek německého a italského námořnictva. Objednáno bylo celkem 10 jednotek této třídy, z toho šest Německem a čtyři Itálií. Zájem o ponorky projevilo rovněž Norsko. Z typu \"212\" je odvozena exportní třída ponorek typu \"214\".\n\nNěmecké ponorky typu \"212\" staví loděnice Howaldtswerke-Deutsche Werft a Thyssen Nordseewerke. Německé námořnictvo nejprve objednalo stavbu čtyř jednotek verze typu \"212A\". Ponorky do služby vstoupily mezi říjnem 2005 a květnem 2007 jako U31 až U34. Dne 22. září 2006 byly přiobjednány další dvě vylepšené ponorky typu \"212B\", pojmenované U35 a U36. Poslední dvě ponorky byly do služby přijaty v letech 2015–2016.\n\nItalské námořnictvo objednalo stavbu čtveřice ponorek typu \"212A\" u loděnice Fincantieri. \"Salvatore Todaro\" a \"Scirè\" byly dokončeny v letech 2005–2007. Druhá dvojice byla objednána roku 2008 a dokončena v letech 2013–2014.\n\nV roce 2017 byl typ 212CD (\"Common Design\") byl vybrán jako náhrada norských ponorek třídy \"Ula\". Celkem mají být pro Norsko postaveny čtyři ponorky. Podepsání kontraktu je očekáváno v roce 2020 a zahájení dodávek v roce 2026.\n\nJednotky typu 212:\n\nPonorky mají šest 533mm torpédometů, uspořádaných do skupin po třech. Mohou nést 12 torpéd Atlas Elektronik DM2A4 či 24 min. Palubní bojový řídící systém MSI-90U vyvinula norská společnost Kongsberg Defence & Aerospace. Ponorky rovněž nesou systém pro elektronický boj FL1800U a protitorpédový systém TAU 2000 firem ATLAS Elektronik a ELAC. Ponorky typu \"212A\" jsou diesel-elektrické koncepce. Při plavbě na hladině lodi pohání diesel MTU 16V-396, který nabijí baterie pomocí generátoru Piller GmbH. Pro tichou plavbu pod hladinou však mají na vzduchu nezávislý pohon využívající palivové články firmy Siemens (\"air-independent propulsion\" – AIP). Díky nim může ponorka zůstat ponořená několikanásobně déle, než při použití klasických akumulátorů — uvádí se až 30 dní.\n\nDruhý pár italských ponorek typu 212A by měl být vybaven novými palivovými články, jejich vývoj Itálie objednala roku 2014 u společnosti McPhy Energy.\n\nDo konstrukce verze typ 212B byly zapracovány zkušenosti získané provozem prvních jednotek třídy. Ve velitelské věži byla instalována přechodová komora pro čtyři potápěče. Norský bojový řídící systém MSI-90U nahradil domácí ISUS-90. Modernizována byla též elektronika. Například byl instalován systém Callisto B umožňující komunikaci s ponořenou ponorkou pomocí antény vlečené bójí.\n\nPro odpalování z torpédometů ponorek typu \"212A\" jsou vyvíjeny řízené střely krátkého dosahu IDAS (\"Interactive Defence and Attack system\"). Ty jsou určeny proti vzdušným cílům (primárním cílem jsou protiponorkové vrtulníky), malým hladinovým lodím a pozemním cílům na pobřeží. První zkušební odpal střely IDAS z ponořené U-33 úspěšně proběhl 29. května 2008. Začátek sériové výroby střel se očekává v roce 2016.\n\n"}
{"id": "504923", "url": "https://cs.wikipedia.org/wiki?curid=504923", "title": "Sedmička (týdeník)", "text": "Sedmička (týdeník)\n\nSedmička je regionální týdeník, který vydávalo nakladatelství Mladá fronta a. s. se sídlem v Praze od dubna roku 2009. Byl distribuován zdarma a měl 27 regionálních mutací. Byl vydáván každý čtvrtek, tištěn firmou Europrint a. s., předplatné zajišťovala společnost Mediaservis s. r. o. Projektem vydavatel navazuje na rovněž bezplatně šířený ekonomický deník E15, který vydává od konce roku 2007. Nakladatelství se vydáváním Sedmičky rozhodlo konkurovat regionálním Deníkům, již dříve vydávaným nakladatelstvím Vltava Labe Media. Internetová verze Sedmička.cz byla spuštěna 8. června 2009. \"Nezávislý\" týdeník vydává společnost Empresa Media, kterou vlastní Jaromír Soukup. V časopise se obejvují bulvární články o vyhaslých celebritách.\n\nNakladatelství Mladá fronta tak opět vrátilo na trh název, pod kterým v letech 1990–1992 vydávalo dětský časopis, který se od roku 1968 jmenoval Sedmička pionýrů.\n\nČasopis je tištěn na matném papíře, má 48 stran, formát větší A4 (30 cm na výšku). V úvodu každého čísla je hlavička listu s nápisem MLADÁ FRONTA 7 a podtitulkem s názvem regionu. Texty jsou psány ve sloupcích, doprovázeny množstvím barevných fotografií. Jednotlivé strany jsou nahoře číslovány.\n\nČlenění je zhruba do pěti částí – Téma, Zpravodajství, Publicistika, Názory a Kultura. Celkem 16 stran (třetina) je televizní program 30 televizních stanic. Část článků se týká problémů a situace regionu, další jsou společné pro všechny mutace Sedmičky, (např. v čísle 1/2010 o plánu operace Saddáma Husaina v Liberci roku 1977), či všeobecně zajímavá témata (např. Zkoušky na vysoké školy).\n\nČasopis je bezplatně šířen v různých budovách, podobně jako obdobné bezplatné tiskoviny jiných vydavatelů, například v prodejnách, restauracích, na poštách, v knihovnách, na úřadech, ve sportovních, rekreačních a zdravotnických zařízeních atd. Je možné si jej i předplatit, ovšem to již zadarmo není – v roce 2010 činí roční předplatné 650 Kč.\n\n\n"}
{"id": "504924", "url": "https://cs.wikipedia.org/wiki?curid=504924", "title": "Donald Thomas (atlet)", "text": "Donald Thomas (atlet)\n\nDonald Thomas (* 1. července 1984, Freeport) je bahamský atlet, který se v roce 2007 stal v Ósace mistrem světa ve skoku do výšky.\n\nNa střední škole se věnoval atletice. Během studií na Lindenwoodské univerzitě v USA se však začal profesionálně věnovat basketbalu. K výšce se vrátil v lednu roku 2006, nadále se ale rovněž věnoval i basketbalu.\n\nV roce 2006 skončil čtvrtý na hrách Commonwealthu v Melbourne. O rok později získal stříbrnou medaili na Panamerických hrách v Rio de Janeiru. V témže roce se stal překvapivým vítězem na mistrovství světa 2007 v japonské Ósace, kde překonal napoprvé 235 cm. Titul mistra světa potvrdil na světovém atletickém finále ve Stuttgartu. Reprezentoval na letních olympijských hrách v Pekingu 2008. V kvalifikaci však skočil pouze 220 cm a do finále nepostoupil. Sítem kvalifikace neprošel rovněž na mistrovství světa 2009 v Berlíně.\n\n"}
{"id": "504926", "url": "https://cs.wikipedia.org/wiki?curid=504926", "title": "Nové Dvory (Polná)", "text": "Nové Dvory (Polná)\n\nNové Dvory je místní částí města Polná. Nachází se 2,5 km severozápadně od Polné v okrese Jihlava v Kraji Vysočina.\n\nNázev se vyvíjel od varianty Newhöffen (1411), v obci Novodvorské (1562), Neuhöff (1654), Neuhof (1787), Neuhof a Nowy Dwory (1843).\n\nPrvní zmínka o obci pochází z roku 1423 z kroniky rodu Flesarů, v té době se zde nacházelo již 5 domů.\n\nPůvodním názvem se jmenovaly \"Deutsch Neuhof\", podle sčítání obyvatelstva 1880 nesly název Německé Dvory.\n\nOd svého založení patřily pod střítežské panství. Během středověku zpustly a obnovy se dočkaly až v 17. století, kdy došlo k novému osídlení.\n\nV letech 1869–1880 spadaly pod okres Polná, v letech 1880–1961 pod okres Německý Brod (později Havlíčkův). Do roku 1945 byly převážně německou obcí, po odsunu německých obyvatel ves osídlili čeští občané. V letech 1961–1980 byly místní částí obce Kamenná v okrese Jihlava. Od 1. dubna 1980 jsou místní částí města Polná.\n\nNové Dvory leží v okrese Jihlava v Kraji Vysočina. Nachází se 4 km jižně od Věžnic, 3,5 km severozápadně od Polné, 3,5 km severně od Dobronína a 2,5 km jihovýchodně od Kamenné. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavská brázda, v jejíž rámci spadá pod geomorfologický okrsek Dobronínská pánev. Průměrná nadmořská výška činí 500 metrů. Vsí protéká směrem na sever bezejmenný potok, který se poté vlévá do Šlapanky. Jižní částí katastru protéká Cihelenský potok a západní hranici katastru tvoří Zlatý potok. V okolí se nacházejí 3 menší rybníky. Asi kilometr na jih můžeme nalézt les Niederholec, jehož jméno se často lidově komolí na „Midrhulec“.\n\nPodle sčítání 1921 zde žilo v 33 domech 221 obyvatel, z nichž bylo 115 žen. 69 obyvatel se hlásilo k československé národnosti, 151 k německé, všech 221 obyvatel se hlásilo k Římskokatolické církvi.\n\nV Nových Dvorech sídlí technologická firma NODEL, s.r.o., Ali salon - půjčovna společenských šatů a truhlářství. Prochází tudy silnice III. třídy č. 34817 z Kamenné do Polné. Dopravní obslužnost zajišťuje dopravce ICOM transport. Autobusy jezdí ve směrech Jihlava, Dobronín, Kamenná, Polná, Brzkov a Přibyslav.\n\nMístní děti dojíždějí do základní školy v Polné. Za podpory místní myslivecké společnosti Vrchovina Kamenná – Nové Dvory se každoročně koná Mezinárodní soutěž loveckých psů. Sbor dobrovolných hasičů Nové Dvory vznikl v roce 1904. V roce 2014 má 36 členů.\n\nV roce 2001 zde postavili kapli Nejsvětější Trojice, v obci se nachází ještě další kaplička.\n\nŽil zde švédský výzkumník a vynálezce v oblasti elektroniky, optiky, Ladislav Šípek.\n\n"}
{"id": "504930", "url": "https://cs.wikipedia.org/wiki?curid=504930", "title": "Space Oddity (album)", "text": "Space Oddity (album)\n\nSpace Oddity je album anglického rockového hudebníka Davida Bowieho, vydaného v roce 1969. Původně bylo vydáno pod názvem \"David Bowie\" (ve Velké Británii) a \"Man of Words/Man of Music\" (ve Spojených státech), v roce 1972 však bylo znovu vydáno pod současným názvem Space Oddity s jiným obalem, aby tak nedocházelo k záměně s Bowieho debutovým albem David Bowie z roku 1967.\n\nAutorem hudby a textů je David Bowie.\n\nAlbum bylo vydáno ve dvou reedicích na CD, poprvé v roce 1990 americkým vydavatelstvím Rykodisc a obsahovalo tři další bonusové skladby. Podruhé album vydala společnost EMI v roce 1999. Tato edice byla digitální remastrovaná a neobsahovala žádné bonusové skladby.\n\n\n\n"}
{"id": "504931", "url": "https://cs.wikipedia.org/wiki?curid=504931", "title": "Kill (album)", "text": "Kill (album)\n\nKill je desáté studiové album americké death metalové kapely Cannibal Corpse, vydané 21. března 2006. V Evropě bylo přibaleno i DVD s živým vystoupením kapely, nahraným ve Štrasburku v roce 2004, nazvaným \"Hammer Smashed Laiterie\".\n\nObal alba je jeden z jen tří obalů alba Cannibal Corpse, které nevykazují explicitní grafické násilí. Alex Webster v rozhovoru prohlásil, že se rozhodli mít takový obal na album, protože všichni členové kapely nemohli shodnout s obalem alba. Také uvedl, že chtějí, aby se jejich fanoušci zaměřili na jejich hudbu a nebyli rušeni násilným obalem. Řekl: \"Tentokrát jsme chtěli udělat něco jiného.\" \n\n"}
{"id": "504935", "url": "https://cs.wikipedia.org/wiki?curid=504935", "title": "Soupisky hokejových reprezentací na MS 2009", "text": "Soupisky hokejových reprezentací na MS 2009\n\nMistrovství světa v ledním hokeji 2009 se zúčastnilo celkově 396 hráčů v 16 národních týmech.\n</div>\n</div>\n\n</div><div style=\"float:left;margin-right:2em\">\n\nTrenéři Ján Filc, František Hossa, Ľubomír Pokovič\n"}
{"id": "504940", "url": "https://cs.wikipedia.org/wiki?curid=504940", "title": "Kaple Panny Marie Loretánské (Vrchy)", "text": "Kaple Panny Marie Loretánské (Vrchy)\n\nKaple Panny Marie Loretánské, lidově paradoxně často nazývaná také \"Čertova kaple\", případně \"Čertovka\", stojí na kraji lesa Nadějova, na lesnatém svahu mezi vesnicemi Vrchy a Lukavec u Fulneka, asi půl hodiny cesty od první jmenované.\n\nStará pověst vypráví, že na místě dnešní kapličky rubal kolem roku 1747 dříví chudý drvoštěp Jan Kašpar. Při práci ho jednou znenadání vyrušil mládenec v mysliveckém oděvu, jenž mu sliboval veliké bohatství, pokud střemhlav skočí dolů z nejvyšší jedle, jež byla na dohled. Touha po bohatství v chuďasovi zvítězila nad rozumem a na strom tedy vyšplhal. Když byl již v samotné koruně, uslyšel zvonit poledne z vršského kostela a začal se modlit. Vtom se mu zjevila Panna Maria s Jezulátkem a hrozila mu „Nepokoušej Pána Boha a neskákej.“ Teprve v onom okamžiku prý dřevorubec poznal v mladém myslivci čerta. Ten mezitím zmizel. Kašpar děkoval Panně Marii za záchranu a majitel lesa na památku události vystavěl na onom místě kapličku. Uvnitř se nacházel obraz s nápisem: \"„Na tomto místě byl zachráněn Marií Loretánskou v roce 1747 Jan Kašpar.“\" Před opravou na počátku 21. století byl v kapli obraz s podpisem C. Pavelky a vročením Kašparovy záchrany \"1745\".\n\nDalší legenda vypráví o záměru vykácet hustý les mezi Vrchy a Lukavcem. Vrchnost najímala pro tento úkol mnoho mužů. Jeden chudý hoch se o tom dozvěděl a pojal záměr nechat se na rubání lesa zaměstnat. Když kráčel údolím od Lukavce směrem k již vykácené lysině, uzřel náhle neznámého myslivce držícího v ruce koš, stojícího pod vysokým stromem. V domnění, že jde o lesníka, mu svěřil svou prosbu dát se najmout. Myslivec však odpověděl „Nejsem lesník, ale lovec. – Ty jsi chudý, upiš mi svoji duši a já ti dám koš plný zlata!“ Chuďas však namítl: „Když ti mám upsat svou duši, musím přece vědět kdo jsi!“ Cizinec však jen odvětil „Lovím duše“ a přitom držel onen koš tak, aby mladík mohl vidět červené, v přítmí lesa lákavě svítící a lesknoucí se načervenalé zlato. Přepadla jej po něm touha tak velká, že byl ochoten i svou duši za ně upsat. Myslivec nemeškal a škrábnuv chuďase do prstu, ponořil do vytékající krve husí brko a podal mu je i s listem připraveného papíru k podpisu. Když však již mladík přiložil pero k úpisu, obklopil jej podivuhodný lesk a zdálo se mu že vidí Matku Boží snášející se z nebe. Najednou lovec zmizel a teprve tehdy si mladík uvědomil nebezpečí, jakému svou duši vystavil. V upomínku na onu událost byla vystavěna kaple.\nJiná podoba pověsti vypráví, že se na místech kaple každodenně modlíval zbožný muž. Toužil po výstavbě kaple, avšak neměl na něco podobného dostatek prostředků. Za podobných podmínek jako v předchozí pověsti mu ďábel v podobě myslivce nabídl pomoc, celý příběh také skončil obdobně jako v předchozím vyprávění. Kaple nakonec byla vystavěna a zasvěcena Panně Marii Loretánské.\n\nV letech 1769–1772 žil v blízkosti kaple poustevník Jan Schutz. Narodil se roku 1708 a byl původně členem třetího řádu sv. Františka při minoritském konventu v Opavě. V 61 letech se odhodlal k odříkavému poustevnickému životu v blízkosti kaple, živil se prací a dary od dobrodinců.\n\nNa začátku dvacátého století pobýval v blízkosti kapličky poustevník Abendrot, původně chudý švec z Fulneku. Na témže svahu si postavil jednoduchý příbytek z kamenů, přibližně šest metrů dlouhý a dva široký, se třemi okénky, z nichž jedno ústilo směrem k potoku pod svahem a dvě ke kapli, střecha byla zhotovena z kamení, rákosí a mechu. Uvnitř se nacházel kamenný krb a také lůžko sestavené z plochých kamenů. Zbytky základů stavení jsou viditelné dodnes. Poustevník se živil dary lesa a také bramborami a zeleninou, jež sám vypěstoval na tří terasovitě uspořádaných zahrádkách ve svahu. Navíc se staral o údržbu kaple, udržoval v ní věčné světlo, a její návštěvníci mu na živobytí přispívali. Vždy 12. září se konávala ke kapli pouť a poustevník přišedším připravoval něco k snědku. V zimním období přebýval ve Fulneku nebo se nechával najímat sedláky v okolních obcích, v nouzi nejvyšší chodil po žebrotě. Obec Vrchy mu nakonec po první světové válce zakázala v lese pobyt a musel se odstěhovat do Lukavce, kde zemřel ve věku 86 let.\n\nČertova kaple byla, jak je i v pověstech nepřímo zmiňováno, postavena na příkaz fulnecké vrchnosti. Neboť bývala často navštěvována zbožným lidem z Fulneka a okolí, pomáhala zabránit protestantským exulantům přebývat v lese a znesnadňovala také tajným místním nekatolíkům setkávat se ve hvozdu s cizinci.\n\nNa začátku 21. století byla kaple celkově opravena.\n\n"}
{"id": "504942", "url": "https://cs.wikipedia.org/wiki?curid=504942", "title": "Diamond Dogs", "text": "Diamond Dogs\n\nDiamond Dogs je koncepční album britského rockového hudebníka Davida Bowieho z roku 1974. Tematicky v sobě spojuje román \"1984\" od George Orwella a Bowieho vlastní vizi postapokalyptického světa ovládaného bezcitnými pop-stars byrokraty, kteří naproti všem snahám hnutí vzešli z hippies hodokvasu 60. let. Bowie zde vystupuje jako smyšlený charakter Halloween Jack, poprvé od roku 1972 se tak odklání od image Ziggyho Stardusta.\nBowie původně zamýšlel napsat muzikálovou verzi knihy \"1984\" a hned po dokončení nahrávání svého alba \"Pin Ups\" začal pracovat na scénáři. Na poslední chvíli mu však Orwellova vdova odmítla poskytnout autorská práva k románu a většina skladeb napsaných pro muzikál tak byla umístěna na druhou stranu alba Diamond Dogs.\n\nVětšina skladeb z alba zazněla na Bowieho velkém turné v roce 1974 ze kterého pochází i koncertní album \"David Live\". Právě koncertní šňůra k Diamond Dogs po USA vedla k postupnému vytváření jeho budoucího alterega The Thin White Duke, které využil na albu \"Station to Station\" a filmu \"Muž, který spadl na Zemi\" (1976) Nicolase Roega. Některé ze skladeb z tohoto alba odehrál i na turné k albu \"Station to Station\" a později se již k \"Diamond Dogs\", s výjimkou hitu „Rebel Rebel“, vracel jen zřídka (píseň „1984“ např. zazněla na živém albu \"Glass Spider\").\n\nAutorem skladeb je David Bowie, s výjimkou označených skladeb.\n\n\nAlbum vyšlo ve třech reedicích na CD, poprvé v roce 1991 americkým vydavatelstvím Rykodisc a obsahoval tři další bonusové skladby. Podruhé album vydala společnost EMI v roce 1999. Tato edice byla digitálně remastrovaná a neobsahovala žádné bonusové skladby. V roce 2004 vydala společnost EMI album potřetí, ale jako limitovanou edici při příležitosti 30. výročí vydání tohoto alba. Album obsahovalo obsáhlý booklet s fotografiemi, poznámkami Tonyho Viscontiho a dále samostatný disk s bonusovými skladbami.\n\n\n\n\n"}
{"id": "504953", "url": "https://cs.wikipedia.org/wiki?curid=504953", "title": "Kara (rozcestník)", "text": "Kara (rozcestník)\n\nKara může být:\n\n\n\n\n"}
{"id": "504962", "url": "https://cs.wikipedia.org/wiki?curid=504962", "title": "Friedrich", "text": "Friedrich\n\nFriedrich nebo Fridrich může být:\n\n\n\n\n"}
{"id": "504967", "url": "https://cs.wikipedia.org/wiki?curid=504967", "title": "Jahn", "text": "Jahn\n\nPříjmení Jahn nebo Jähn nosí více osobností:\n\n\n"}
{"id": "504978", "url": "https://cs.wikipedia.org/wiki?curid=504978", "title": "Kill", "text": "Kill\n\nKill je anglické slovo, které znamená „zabít“ a může být použito ve významu:\n\n\n\n"}
{"id": "504982", "url": "https://cs.wikipedia.org/wiki?curid=504982", "title": "NGC 61", "text": "NGC 61\n\nNGC 61 je čočková galaxie nacházející se v souhvězdí Velryby.\n\n"}
{"id": "504986", "url": "https://cs.wikipedia.org/wiki?curid=504986", "title": "NGC 62", "text": "NGC 62\n\nNGC 62 je spirální galaxie nacházející se v souhvězdí Velryby.\n\n"}
{"id": "504987", "url": "https://cs.wikipedia.org/wiki?curid=504987", "title": "City Interactive", "text": "City Interactive\n\nCity Interactive (dříve známé jako \"Lemon Interactive\") je polské studio zabývající se vývojem a distribucí počítačových her a videoher.\nSídlí ve Varšavě a má další čtyři pobočkami po celém světě.\n\nMezi recenzenty či samotnými hráči se nejedná o oblíbené ani nijak moc žádané studio.\nCity Interactive vydává hlavně poměrně primitivní FPS se špatnou hratelností.\nJejich hry si mnohokrát odnesly různé anticeny, například Beauty Factory byla dle serveru Metacritic druhou nejhorší hrou roku 2008.\nPochlubit se mohou distribucí mnoha kvalitních her (MotorM4X, World of Goo), ale za způsob distribuce byli několikrát kritizováni.\n\nCity Interactive tvoří od roku 2003, společnost však vznikla už v roce 2002.\nNa začátku byla činnost studia velmi různorodá, v roce 2006 studio koupilo engine Chrome (engine), na kterém vytvořilo první FPS hry, které se však dočkaly minimálního úspěchu.\nO dva roky později studio koupilo další engine JupiterEX, na němž vytváří hry až do dnešních dní.\n\nPortfolio studia obsahuje převážně nízkorozpočtové FPS. Některé z nich:\n\n\n\n\n\nStudio vytváří své hry v rekordním čase, často se jejich střílečky objevovaly i po méně než dvou měsících vývoje.\nTato překotná rychlost však hry silně poznamenala.\nHratelnost či technická úroveň se vlastně vůbec nemění, na hrách pracují stále ti samí lidé a vývoj se posunuje minimálně.\n\nNěkdy dokonce tvůrci okopírovali i samotné levely hry.\n\nDíky miniaturnímu rozpočtu však jejich hry i přes svou nízkou kvalitu vydělávají.\nV České republice momentálně (1/2010) vychází tři časopisy, které se zabývají vydáváním jejich her (PC Premiéra, PC FUN, PC-CD).\n\n"}
{"id": "504989", "url": "https://cs.wikipedia.org/wiki?curid=504989", "title": "Angvundasčorr", "text": "Angvundasčorr\n\nAngvundasčorr ( ) je nejvyšší hora stejnojmenného masívu a také celého pohoří Lovozerské tundry na poloostrově Kola v Murmanské oblasti na severu evropské části Ruska. Dosahuje nadmořské výšky 1126 metrů. Název hory pochází ze sámštiny a znamená „hora s písčitým svahem“.\n\nMasív odděluje doliny potoků Činglusuaj a Sengisjok. Na jeho úpatí se rozkládá jezero Sengisjavr. Druhou významnou horou v masívu je Kedykvarpachk.\n\n"}
{"id": "504992", "url": "https://cs.wikipedia.org/wiki?curid=504992", "title": "Thomas", "text": "Thomas\n\nThomas může být:\n\n\n\n\n\n"}
{"id": "504993", "url": "https://cs.wikipedia.org/wiki?curid=504993", "title": "NGC 63", "text": "NGC 63\n\nNGC 63 je spirální galaxie vzdálená od nás zhruba 61 milionů světelných let v souhvězdí Ryb.\n\n"}
{"id": "504994", "url": "https://cs.wikipedia.org/wiki?curid=504994", "title": "Justo Gallego Martínez", "text": "Justo Gallego Martínez\n\nJusto Gallego Martínez (20. září 1925, Soria) je bývalý španělský mnich, který po dobu 52 let staví vlastní chrám v Mejorada del Campo, města poblíž Madridu.\n\nSyn selské rodiny musel v 27 letech odejít kvůli tuberkulóze z trapistického kláštera v Santa María de Huerta Soria. Po překvapivém uzdravení začal v roce 1961 z vděčnosti Bohu stavět kostel („katedrálu“) v místě jím zděděné nemovitosti. Martinez Gallego žije se svou sestrou v blízkosti své katedrály.\n\nGallego Martínez pracuje dál na stavbě katedrály i přes svůj pokročilý věk (je mu více než 90 let), bez oficiální podpory katolické církve, bez plánů a bez stavebního povolení, většinou sám, někdy s pomocí šesti synovců a dobrovolníků. Občas se obrací o pomoc i k odborníkům. Práci financuje prostřednictvím prodeje a pronájmu zemědělské půdy, kterou zdědil, nebo prostřednictvím soukromých darů. V roce 2005 ve Španělsku jeho rozestavěný chrámu proslavila reklamní kampaň na nápoj Aquarius.\n\nPo dlouhá léta ho v městečku Mejorada ležícím 20 km od Madridu nazývali \"šíleným mnichem\". Dnes, kdy Justo získal mezinárodní uznání (dokonce v Muzeu of Modern Art v New Yorku je fotografická výstava stavby jeho chrámu) se jeho stavba stala turistickou atrakcí. Míří k ní mnoho turistů z celého světa, kteří znamenají pro jinak vcelku nezajímavé městečko značný přínos do pokladen místních podnikatelů a obce. Díky tomu se konečně Justo dočkal uznání a finanční i fyzické pomoci i od svých spoluobčanů.\n\nMartinez nazývá svůj chrám \"catedral Nuestra Señora del Pilar, Madre de Dios\" (katedrála Panny Marie, Matky Boží). Mezi lidmi se zakořenil jednodušší název Catedral de Justo. Jeho chrám je 55 metrů dlouhý, 25 široký a 35 vysoký. Vedou se spory o tom, zda bude někdy vysvěcen biskupem.\n\nStavba je klasická bazilika stavěná ve španělském stylu s impozantním západním průčelím, hlavní lodí, s galeriemi, s klenbami a kopulí. Má dokonce i rozsáhlou kryptu. Většina stavebních materiálů a nářadí, které užívá, jsou recyklované. I používané každodenní předměty a materiály byly darovány stavebními firmami a nedalekou továrnou. Vysoké sloupy jsou postaveny z vybouraných cihel a vyplněny betonem, klenby Justo tvoří ze starých ocelových pružin vyplněných betonem, jako bednění mu často slouží i lepenkové krabice.\n\n"}
{"id": "504995", "url": "https://cs.wikipedia.org/wiki?curid=504995", "title": "Byron", "text": "Byron\n\nPříjmení Byron nosí více různých osobností:\n\n"}
{"id": "505002", "url": "https://cs.wikipedia.org/wiki?curid=505002", "title": "Seznam evropských dinosaurů", "text": "Seznam evropských dinosaurů\n\nSeznam rodových jmen neptačích dinosaurů, jejichž fosílie byly objeveny na území Evropy.\n"}
{"id": "505014", "url": "https://cs.wikipedia.org/wiki?curid=505014", "title": "Lu Jan-sun", "text": "Lu Jan-sun\n\nLu Jan-sun ( , , * 14. srpna 1983, Tchaj-pej, Tchaj-wan) je současný tchajwanský profesionální tenista. Ve své dosavadní kariéře vyhrál na okruhu ATP World Tour 2 turnaje ve čtyřhře. Nejvýše byl ve dvouhře umístěn 1. listopadu 2010 na 33. místě a ve čtyřhře 31. ledna 2005 na 86. místě žebříčku ATP.\n\nJan-sun Lu se zúčastnil 33 zápasů v Davisově poháru za tým Tchaj-wanu s bilancí 14–8 ve dvouhře a 6–5 ve čtyřhře.\n\n\n"}
{"id": "505028", "url": "https://cs.wikipedia.org/wiki?curid=505028", "title": "Roman Řehounek", "text": "Roman Řehounek\n\nRoman Řehounek (* 27. listopad 1961 Pardubice) je bývalý dráhový cyklista. V roce 1985 získal zlatou medaili v závodech tandemů na světovém šampionátu v italském Bassano del Grappa. V roce 1986 získal své druhé zlato na světovém šampionátu v Colorado Springs.\n"}
{"id": "505029", "url": "https://cs.wikipedia.org/wiki?curid=505029", "title": "Helmuth Raithel", "text": "Helmuth Raithel\n\nHelmuth Hans Walter Paul Raithel (9. dubna 1907 – 12. září 1990) byl německý důstojník Reichswehru, Wehrmachtu a Waffen-SS za druhé světové války v hodnosti SS-Standartenführer (\"Plukovník\"). Byl držitelem mnoha vojenských vyznamenání včetně Německého kříže ve zlatě.\n\nHelmuth Raithel se narodil 9. dubna roku 1907 jako mladší syn armádního podplukovníka Augusta Raithela v hornobavorském městě Ingolstadt. Jeho starší bratr, Wilhelm Raithel, se propracoval v období druhé světové války propracoval až do hodnosti Generálporučíka (\"Generalleutnant\").\n\nV roce 1913 nastoupil na obecnou školu, kde strávil pouze tři roky a následně přestoupil na Wittelbachské gymnázium v Mnichově. Studia na čas přerušil na jaře roku 1923, když vstoupil jako šestnáctiletý do jednotek Freikorps a byl zařazen k oddílu Roßbach pod velením kapitána Gerharda Roßbacha. S touto jednotkou se účastnil Pivního puče v Mnichově v němž podporoval pokus o státní převrat Adolfa Hitlera.\n\nPo neúspěšném puči se vrátil ještě tentýž rok na gymnázium, kde později v roce 1926 maturoval. Ačkoliv nikdy nevstoupil do nacistické NSDAP, tak byl za svou účast vyznamenán vysokým politickým oceněním, krevním řádem.\n\nPo úspěšném složení maturitní zkoušky se Raithel rozhodl vstoupit do armády, kam vstoupil k 1. dubnu roku 1926 jako důstojnický čekatel (\"Fahnenjunker\") a byla mu udělena hodnost vojín (\"Schutze\") s níž byl zařazen k výcvikovému praporu od 19. bavorského pěšího pluku (\"Infanterie-Regiment Nr. 19\") ze 7. divize generála Friedricha von Kressensteina.\n\nPo absolvování základního výcviku byl převelen k 3. rotě od téže pluku, kde zůstal až do 1. října roku 1927, kdy jako důstojnický čekatel již v hodnosti desátníka (\"Unteroffizier\") byl odvelen na pěchotní školu do Drážďan. Zde absolvoval výcvikový kurz a po jeho dokončení mu byla v srpnu roku 1928 udělena hodnost praporčík (\"Fähnrich\").\n\nNásledně absolvoval na stejné škole další výcvikový kurz, který dokončil v srpnu roku 1929 a byl povýšen do hodnosti staršího praporčíka (\"Oberfähnrich\"). Zároveň se vrátil zpět ke svému domovskému 19. pěšímu pluku, kde byl u jeho 9. roty ze III. praporu jmenován do funkce velitele čety.\n\nPo povýšení do hodnosti poručík (\"Leutnant\") k počátku června roku 1930 byl jmenován do stejné funkce u 2. roty z téže praporu. V říjnu téhož roku se přesouvá k 11. rotě, kde opět ve stejné funkci sloužil až do poloviny října roku 1934, kdy byl již v hodnosti nadporučíka (\"Oberleutnant\") zařazen ke zpravodajskému výcviku na armádní zpravodajské škole v braniborském Jüterbogu. Následně vystřídal několik jednotek jako jejich zpravodajský důstojník, ale také sloužil jako pobočník velitele 99. pluku horských myslivců podplukovníka Hermanna Kreße ze 1. horské divize generála Ludwiga Küblera.\n\nVe funkci pobočníka velitele pluku však zůstal pouze do počátku října roku 1938 a následně byl jmenován velitelem 6. roty z 99. pluku horských myslivců. S vypuknutím druhé světové války v září roku 1939 byla celá divize odvelena do Polska, aby se zapojila do invazních sil. Raithel zde úspěšně velel své 6. rotě a za zásluhy v boji mu byl 25. září téhož roku udělen železný kříž II. třídy.\n\nNa počátku října byl však od roty odvelen a následně zařazen na pokročilý výcvik pro horské jednotky na vojenské škole v tyrolském městě Fulpmes. Výcvik dokončil v létě následujícího roku a již v srpnu byl jmenován velitelem II. praporu ze 143. pluku horských myslivců (\"Gebirgsjäger-Regiment 143\").\n\n\n\n\n"}
{"id": "505030", "url": "https://cs.wikipedia.org/wiki?curid=505030", "title": "Finsko-volžské jazyky", "text": "Finsko-volžské jazyky\n\nFinsko-volžské jazyky jsou podskupinou finsko-permských jazyků ugrofinské větve uralské jazykové rodiny.\n\n\n"}
{"id": "505032", "url": "https://cs.wikipedia.org/wiki?curid=505032", "title": "Münchhausenův syndrom", "text": "Münchhausenův syndrom\n\nMünchhausenův syndrom je duševní porucha, při které postižený předstírá tělesnou nebo duševní poruchu, pro kterou je následně léčen. Možný je i Münchhausenův syndrom v zastoupení, kdy postižený předstírá poruchu u závislé osoby, obvykle u dítěte. Pro diagnózu je podstatné, že postižená osoba nemá motivaci chorobu předstírat, chorobné je právě ono předstírání.\n\nSyndrom je pojmenován po baronu Münchhausenovi, který je též znám jako Baron Prášil.\n\nMezinárodní klasifikace nemocí (MKN) uvádí, že jde o \"úmyslné vyvolávání nebo předstírání somatických nebo psychických příznaků či nezpůsobilosti (umělá porucha) a znamená, že osoba opakováně předstírá symptomy bez zjevné příčiny a může sáhnout i k sebepoškozování pro vyvolání příznaků poruchy\". Motivace je nejasná, pravděpodobně jde o vnitřní pocit s cílem osvojit si roli nemocného a získat pozornost okolí či zdravotnického personálu.\n\n\n"}
{"id": "505038", "url": "https://cs.wikipedia.org/wiki?curid=505038", "title": "YafaRay", "text": "YafaRay\n\nYafaRay (původně YafRay, Yet Another Free Raytracer) je zdarma dostupný open-source ray tracing engine, distribuovaný pod licencí LGPL. YafaRay je určený zejména pro fotorealistické renderování.\nV současné době je možné využívat tento renderer jako externí renderovací engine pro 3D modelovací program Blender.\n\nVývoj byl započat v roce 2001. První oficiální stabilní download verze byla k dispozici v červenci roku 2002. Původní název byl odvozen od počátečních písmen anglického názvu Yet Another Free Raytracer - Yafray. Tento název byl používán do verze 0.0.9. Jednalo se také o poslední verzi, která byla přímo integrovaná do GUI Blenderu. Vývojová verze 0.1.0 nesla již název YafaRay. Hlavním rozdílem oproti původní verzi (Yafray) byl způsob volání renderu a to skrze exportní skript napsaný v jazyce Python.\n\nYafaRay je určen primárně pro renderování statických obrázků, zejména architektonických modelů a vizualizací objektů. S jeho pomocí je možno ale také renderovat i celé animace. YafaRay používá pro vykreslování 3D scén kromě přímého osvětlení také metodu globální iluminace. Konkrétně algoritmy jako Path tracing, Photon Mapping, Final Gather a Bidirectional Pathtracing.\n\nKromě různých metod vykreslování 3D scén je možné používat i pokročilejší technologie, využívané zejména pro docílení fotorealistického efektu renderů, jako jsou například efekty osvětlení scény pomocí HDRI (HDR) mapy, Volumetrics (Reakce světla s částicemi obsaženými ve vzduchu, používá se zejména pro vytvoření efektu mlhy, vodních par atd.), Depth of Field (Hloubka ostrosti scény) a dalších.\n\nPřipravovaná verze 0.1.2 bude také schopna detekovat a následně renderovat částice (tráva, vlasy apod.).\n\nYafaRay využívá pro definování hodnot materiálů jednotlivých 3D modelů umístěných ve scéně vlastní hodnoty a po této stránce rozšiřuje výstupní možnosti interního renderovacího enginu Blenderu.\n\nV roce 2010 se YafaRay rozhodl přihlásit do programu Google Summer of Code. Z mnoha připravovaných projektů byly akceptovány:\n\nZejména implementace Irradiance Caching (pro potřeby architektonických vizualizací) a SubSurface Scattering bude znamenat další krok kupředu.\n\n"}
{"id": "505047", "url": "https://cs.wikipedia.org/wiki?curid=505047", "title": "Paraldehyd", "text": "Paraldehyd\n\nParaldehyd (systematický název \"2,4,6-trimethyl-1,3,5-trioxan\") je cyklický trimer acetaldehydových molekul. Formálně se jedná o derivát 1,3,5-trioxanu. Příslušným tetramerem je metaldehyd. Paraldehyd je bezbarvá kapalina, špatně rozpustná ve vodě, dobře v ethanolu. Na vzduchu pomalu oxiduje, hnědne a páchne po kyselině octové. Silně reaguje s většinou plastů a pryží.\n\nParaldehyd byl poprvé syntetizován Wildenbuschem v roce 1829. Používá se v průmyslu a v lékařství.\n\nTeoreticky jsou možné čtyři stereoizomery. Struktury (1) a (2) jsou známy jako cis- a trans-paraldehyd. Struktury (3) a (4) z prostorových důvodů neexistují.\n\nPři zahřívání s katalytickým množstvím kyseliny paraldehyd depolymerizuje zpět na acetaldehyd:\n\nProtože se s paraldehydem lépe zachází, lze ho použít nepřímo či přímo jako syntetický ekvivalent bezvodého acetaldehydu (bod varu 20 °C). Například se dá použít přímo v původní podobě pro syntézu bromalu (tribromacetaldehydu):\n\nParaldehyd byl zaveden do klinické praxe ve Velké Británii italským lékařem Vincenzem Cervellem v roce 1882.\n\nMá tlumivé účinky na CNS a byl brzy shledán jako účinné antikonvulzivum, hypnotikum a sedativum. Stal se součástí některých expektorancií, přestože není znám mechanismus účinku, kromě placebo efektu.\n\nParaldehyd byl poslední injekcí podanou Edith Alice Morrell v roce 1950 Johnem Bodkinem Adamsem, podezřelým ze sériových vražd. Byl za její vraždu souzen, nicméně osvobozen.\n\nParaldehyd se běžně používal k vyvolání spánku u osob trpících deliriem tremens, byl však pro tyto účely nahrazen jinými léčivy. Je jedním z nejbezpečnějších hypnotik a do 60. let 20. století se normálně podával večer v psychiatrických a geriatrických léčebnách. Až 30 % dávky se vyloučí plícemi, zbytek je metabolizován v játrech. To přispívá k silnému nepříjemnému zápachu dechu.\n\nParaldehyd se používá při léčbě křečí. V dnešní době se s ním někdy léčí status epilepticus. Na rozdíl od diazepamu a jiných benzodiazepinů v terapeutických dávkách nepotlačuje dýchání a je proto bezpečnější, pokud nejsou k dispozici prostředky k resuscitaci nebo pokud je už pacientovo dýchání zhoršeno. To z něj činí užitečné nouzové léčivo pro rodiče a jiné osoby pečující o děti s epilepsií. Protože rozdíl mezi antikonvulzivní a hypnotickou dávkou je malý, léčba paraldehydem obvykle vyvolává spánek.\n\n"}
{"id": "505057", "url": "https://cs.wikipedia.org/wiki?curid=505057", "title": "Bertold Bretholz", "text": "Bertold Bretholz\n\nBertold Bretholz, narozen jako Salamon Berthold Bretholz, křestní jméno uváděno také jako Berthold, (9. července 1862 v Příboře – 27. listopadu 1936 v Brně) byl německočeský historik, editor a archivář.\n\nStudoval na Vídeňské univerzitě a na Ústavu pro rakouský dějezpyt. Vedl brněnský městský archiv, působil v Moravském zemském archivu, kde se stal i ředitelem. Sepisoval dějiny Moravy a podílel se na vydávání edice \"Codex diplomaticus et epistolaris Moraviae\". Mezi obory jeho zájmu patřila Kosmova kronika česká, kterou připravil pro vydání v \"Monumenta Germaniae Historica\". Vypracoval teorii o tom, že Němci do Čech nepřišli při kolonizacích, ale žili tam spolu se Slovany od jejich příchodu na území. Ve zpochybnění této teorie se výrazně angažoval Josef Pekař.\n\n\n\n"}
{"id": "505060", "url": "https://cs.wikipedia.org/wiki?curid=505060", "title": "Železná kopule", "text": "Železná kopule\n\nŽelezná kopule (též železná klenba; : כיפת ברזל, \"kipat barzel\"; : Iron Dome) je mobilní systém protivzdušné obrany vyvinutý izraelskou společností Rafael Advanced Defense Systems, který je určený ke zneškodnění raket krátkého doletu a minometných granátů. Důvodem pro vytvoření systému byly neustálé raketové útoky z Pásma Gazy na jižní Izrael a ochrana civilního obyvatelstva jak na jihu, tak na severu země.\n\nPro izraelské námořnictvo vznikla námořní verze systému, která byla integrována do výzbroje korvety INS \"Lahav\". Jejím hlavním úkolem je ochrana izraelských těžebních zařízení ve Středozemním moři.\n\nBěhem druhé libanonské války v roce 2006 vypálil Hizballáh zhruba 4000 raket (drtivá většina z nich byly rakety krátkého doletu typu Kaťuša), které dopadly na území severního Izraele, včetně Haify, třetího největšího izraelského města. Při masivních raketových útocích zahynulo 44 izraelských civilistů a na 250 tisíc Izraelců se muselo evakuovat a přemístit do jiných částí Izraele. Zároveň se odhaduje že téměř milion Izraelců bylo během konfliktu upoutáno k protiraketovým krytům.\n\nNa jihu země bylo od roku 2000 do roku 2008 vypáleno více než 4 tisíce raket a 4 tisíce minometných granátů. Za těmito útoky stál převážně Hamas. Naprostá většina vypálených raket byly rakety typu Kassám, avšak díky podzemním pašeráckým tunelům již Hamas rozšířil svůj arzenál i o rakety typu Grad. Téměř milion Izraelců, žijících na jihu země je v možném dostřelu raket palestinských teroristů, což je vážnou bezpečnostní hrozbou státu a jeho občanům.\n\nŽelezný dóm byl v únoru 2007 vybrán tehdejším ministrem obrany Amirem Perecem, coby izraelské obranné řešení hrozby útoků raket krátkého doletu. Od té doby byl systém za téměř 210 milionů dolarů vyvíjen ve spolupráci s Izraelskými obrannými silami (IOS).\n\nSystém je navržen tak, aby zneškodnil rakety krátkého doletu a 155mm dělostřelecké granáty o dostřelu 70 kilometrů. Želená kopule má být provozuschopná ve dne i v noci, za nepříznivých povětrnostních podmínek a je schopna reagovat na několik hrozeb současně.\n\nŽelezná kopule má tři základní komponenty:\n\nRadar systému odhalí odpálení rakety, spočítá její trajektorii, přenese tuto informaci do řídícího centra, kde zmíněnou informaci využijí k určení místa dopadu. V případě, že vypálená raketa či granát představují hrozbu, je vypálena protiraketová střela, která raketu zničí daleko od dopadového území.\n\nSystém Železná kopule je kritizován za své příliš vysoké náklady. Odhadované náklady na jednu protiraketovou střelu Tamir se pohybují mezi 35 a 50 tisíci dolary, zatímco cena hrubě vyráběných raket Kassám se nepohybuje výše než několik set dolarů za kus. Na tuto kritiku reagovala společnost Rafael v tom smyslu, že otázka ceny je zbytečně zveličována, neboť radar systému bude schopen vypočítat, která z raket může potenciálně zasáhnout obydlenou oblast a zneškodní tak pouze takové rakety, které představují hrozbu.\n\nKritici rovněž tvrdili, že Železná kopule je ve zneškodňování Kassámů neúčinná, a to vzhledem ke krátké vzdálenosti a době letu mezi odstřelovacími místy v Pásmu Gazy a často ostřelovaným jihoizraelským městem Sderot. Argumentovali tím, že jiný protiraketový systém by byl efektivnější a bylo zmíněno jméno obranného systému Nautilus (známý též jako THEL). Systém Nautilus byl Izraelem a Spojenými státy vyvíjen v letech 1995 až 2005, ale nakonec byl projekt zastaven, s odůvodněním, že je neproveditelný. Americká zbrojní firma Northrop Grumman však navrhla vývoj pokročilejšího prototypu Nautila s názvem Skyguard.\n\nSkyguard by měl ke zneškodňování raket používat laserový paprsek a cena každého jeho použití je odhadována na 1000 až 2000 dolarů. Při investici 180 milionů dolarů společnost Northrop Grumman tvrdí, že by byla schopna dodat systém k nasazení během 18 měsíců. Představitelé izraelského ministerstva obrany však tento návrh odmítli se zdůvodněním delší proveditelnosti a dodatečných nákladů. Rovněž uvedli, že po dodatečných vylepšeních je Železná kopule plně schopna Kassámy zneškodnit.\n\n\nBěhem první etapy operačního nasazení Železné kopule zapojí Izraelské vojenské letectvo do obsluhy větší podíl vojáků ze Sderotu, čímž chce zvýšit motivaci mezi místní mládeží, která je věkově pod hranicí odvodu do armády. Cílem je, aby se mladí chtěli do projektu zapojit. Izraelský 947. prapor protivzdušné obrany Stinger („Střelci“) bude první jednotkou, která bude systém obsluhovat.\n\nOperace Pilíř obrany (2012) - 85% účinnost\n\nOperace Ochranné ostří (2014) - 90% účinnost\n\nRaketový a minometný útok na Izrael ve dnech 4. - 5. května 2019 - 86% účinnost\n\n\n\n"}
{"id": "505062", "url": "https://cs.wikipedia.org/wiki?curid=505062", "title": "4. pařížský obvod", "text": "4. pařížský obvod\n\n4. pařížský obvod (francouzsky: \"4 arrondissement de Paris\") též nazývaný obvod Radnice (\"Arrondissement de l'Hôtel-de-Ville\") je městský obvod v Paříži. Většina obvodu leží na části území historické čtvrtě Marais. Jeho název je odvozen budovy pařížské radnice, která se zde nachází.\n\n4. obvod leží na pravém břehu Seiny, ovšem zahrnuje i většinu ostrova Cité a celý ostrov Sv. Ludvíka. Na jihu hraničí s 5. obvodem (jejich hranici tvoří řeka), na západě jej odděluje od 1. obvodu \"Boulevard de Sébastopol\" a \"Boulevard du Palais\" na ostrově Cité, na severu tvoří hranici se 3. obvodem ulice \"Rue Rambuteau\" a \"Rue des Francs-Bourgeois\" a na východě sousedí jednak nepatrně s 11. obvodem přes \"Boulevard Beaumarchais\" a dále s 12. obvodem (\"Place de la Bastille\" a \"Boulevard Bourdon\").\n\nV roce 2006 měl obvod 29 138 obyvatel a hustota zalidnění činila 18 211 obyvatel na km². Zdejší obyvatelstvo tvoří 2% pařížské populace.\n\nRadnice 1. obvodu se nachází na náměstí \"Place Baudoyer\" č. 2. Současným starostou je od roku 2017 Ariel Weil za Socialistickou stranu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 13-16.\n\n\n\nVe filmu \"Paříži, miluji tě\" je 4. obvodu věnována třetí povídka \"Le Marais\", kterou režíroval Gus Van Sant.\n\n"}
{"id": "505063", "url": "https://cs.wikipedia.org/wiki?curid=505063", "title": "Soupisky hokejových reprezentací na MS 2003", "text": "Soupisky hokejových reprezentací na MS 2003\n\n</div>\n</div>\n"}
{"id": "505064", "url": "https://cs.wikipedia.org/wiki?curid=505064", "title": "5. pařížský obvod", "text": "5. pařížský obvod\n\n5. pařížský obvod (francouzsky: \"5 arrondissement de Paris\") též nazývaný obvod Pantheon (\"Arrondissement du Panthéon\") je městský obvod v Paříži. Většina obvodu leží na části území historické Latinské čtvrtě a nachází se zde mnoho vysokých škol. V této oblasti bylo v 1. století př. n. l. založeno antické město \"Lutèce\". Název obvodu je odvozen od významné památky a zdejší dominanty – pařížského Panthéonu.\n\n5. obvod leží na levém břehu Seiny. Na východě a na jihu hraničí s 13. obvodem přes bulváry \"Hôpital\", \"Saint-Marcel\" a \"Port-Royal\", který je i jižní hranicí se 14. obvodem, na západě jej odděluje od 6. obvodu \"Boulevard Saint-Michel\" a na severu tvoří hranici se 4. obvodem řeka Seina.\n\nV roce 2006 v obvodu žilo 61 475 obyvatel a hustota zalidnění činila 24 203 obyvatel na km. Zdejší obyvatelstvo představuje 2,7% pařížské populace.\n\nRadnice 1. obvodu se nachází na náměstí \"Place du Panthéon\" č. 21. Současným starostou je od roku 1983 Jean Tiberi za Unii pro lidové hnutí (UMP) s výjimkou v období 1995-2001, kdy zastával funkci pařížského starosty.\n\n5. obvod má v pařížské městské radě čtyři zástupce. Od roku 2008 jimi jsou Jean Tiberi (UMP), Chantal Bach (Nový střed), Christian Saint-Étienne (Avenir démocrate) a Lyne Cohen-Solal (Socialistická strana).\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 17-20.\n\n\n\nVe filmu \"Paříži, miluji tě\" je 5. obvodu věnována druhá povídka \"Quais de Seine\", kterou režírovala Gurinder Chadha.\n\n"}
{"id": "505065", "url": "https://cs.wikipedia.org/wiki?curid=505065", "title": "6. pařížský obvod", "text": "6. pařížský obvod\n\n6. pařížský obvod (francouzsky: \"6 arrondissement de Paris\") též nazývaný Lucemburský obvod (\"Arrondissement du Luxembourg\") je městský obvod v Paříži. Část obvodu leží na území historické Latinské čtvrtě, takže severní oblasti bylo v 1. století př. n. l. založeno antické město Lutetia, zatímco jih obvodu byl zastavěn především v 19. století. Název obvodu je odvozen od významné památky – Lucemburského paláce, který je dnes sídlem francouzského senátu.\n\n6. obvod se rozkládá na levém břehu Seiny. Na jihu tvoří hranici se 14. obvodem a 15. obvodem \"Boulevard du Montparnasse\", na západě jej oddělují od 7. obvodu ulice \"Rue de Sèvre\" a \"Rue des Saints-Pères\", na severu tvoří hranici s 1. obvodem řeka Seina a na východě sousedí s 5. obvodem přes \"Boulevard Saint-Michel\".\n\nV roce 2006 měl obvod 45 278 obyvatel a hustota zalidnění činila 21 060 obyvatel na km.\n\nRadnice 6. obvodu se nachází na náměstí \"Place Saint-Sulpice\" s adresou v \"Rue Bonaparte\" č. 78. Současným starostou je od roku 1994 Jean-Pierre Lecoq za Unii pro lidové hnutí (UMP).\n\n6. obvod má v pařížské městské radě tři zástupce. Od roku 2008 jsou jimi Jean-Pierre Lecoq a Geneviève Bertrand (oba UMP) a Romain Lévy (Socialistická strana).\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 21-24.\n\n\n\n\n\nJeden z románů o soukromém detektivovi Nestoru Burmovi spisovatele Léo Maleta \"La nuit de Saint-Germain-des-Prés\" (Noc v Saint Germain des Prés) se odehrává v 6. obvodu.\n\nVe filmu \"Paříži, miluji tě\" je 6. obvodu věnována sedmnáctá povídka \"Quartier Latin\", kterou natočili Gérard Depardieu a Frédéric Auburtin.\n\n"}
{"id": "505066", "url": "https://cs.wikipedia.org/wiki?curid=505066", "title": "7. pařížský obvod", "text": "7. pařížský obvod\n\n7. pařížský obvod (francouzsky: \"7 arrondissement de Paris\") též nazývaný obvod Bourbonský palác (\"Arrondissement du Palais-Bourbon\") je městský obvod v Paříži. Ve čtvrti se nachází množství velvyslanectví, např. Finska, Švédska, Tuniska, Polska nebo České republiky na \"Avenue Charles Floquet\" č. 15, které představuje nejhonosnější sídlo ČR v zahraničí. Také zde sídlí několik francouzských ministerstev jako ministerstvo zahraničních věcí, ministerstvo obrany, ministerstvo národní výchovy, ministerstvo práce, ministerstvo dopravy, ministerstvo zemědělství nebo ministerstvo zdravotnictví a francouzský premiér. Dále zde má sídlo prefektura regionu Île-de-France a centrála francouzské Socialistické strany.\n\n7. obvod leží na levém břehu Seiny a má zhruba tvar trojúhelníku, jehož severní hranu tvoří řeka a kde hraničí s 1. obvodem, 8. obvodem a 16. obvodem. Na jihovýchodě jej oddělují od 6. obvodu ulice \"Rue de Sèvre\" a \"Rue des Saints-Pères\", na jihu a jihozápadě sousedí s 15. obvodem (\"Avenue de Suffren\", \"Rue Pérignon\", \"Avenue de Saxe\" a \"Rue de Sèvre\").\n\nV roce 2006 v obvodu žilo 56 612 obyvatel a hustota zalidnění činila 13 842 obyvatel na km. V roce 1999 měl obvod 56 988 obyvatel, což představovalo 2,7% pařížské populace.\n\nRadnice 7. obvodu se nachází na ulici \"rue de Grenelle\" č. 116. Současnou starostkou je od roku 2008 Rachida Dati za Unii pro lidové hnutí (UMP).\n\n7. obvod má v pařížské městské radě pět zástupců. Od roku 2008 jimi jsou Rachida Dati, Michel Dumont, Emmanuelle Dauvergne, Yves Pozzo di Borgo a Martine Namy-Caulier za koalici (UMP/Nový střed).\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 25-28.\n\n\n\nVe filmu \"Paříži, miluji tě\" je 7. obvodu věnována devátá povídka \"Tour Eiffel\", kterou režíroval Sylvain Chomet.\n\n"}
{"id": "505067", "url": "https://cs.wikipedia.org/wiki?curid=505067", "title": "8. pařížský obvod", "text": "8. pařížský obvod\n\n8. pařížský obvod (francouzsky: \"8 arrondissement de Paris\") též nazývaný Elysejský obvod (\"Arrondissement de l'Élysée\") je městský obvod v Paříži. Název je odvozen od Elysejského paláce, sídla francouzských prezidentů. V tomto obvodu má své sídlo rovněž francouzské ministerstvo vnitra, politická strana UMP nebo významná společnost EDF. Také je zde mnoho zahraničních ambasád, především USA a dále např. Číny, Norska, Španělska, Alžírska, Ekvádoru nebo Zimbabwe.\n\n8. obvod leží na pravém břehu Seiny. Na jihu hraničí přes řeku se 7. obvodem, na západě jej odděluje od 16. obvodu \"Avenue Marceau\", severozápadní hranici se 17. obvodem tvoří \"Avenue de Wagram\", se stejným obvodem hraničí i na severu (\"Boulevard de Courcelles\" a \"Boulevard des Batignolles\") a na východě sousedí jednak s 9. obvodem (ulice \"Rue d'Amsterdam\", \"Rue du Havre\", \"Rue Tronchet\" a \"Rue Vignon\") a dále s 1. obvodem (\"Rue Saint-Florentin\" a Place de la Concorde).\n\nV roce 2006 měl obvod 39 088 obyvatel a hustota zalidnění činila 10 074 obyvatel na km. Zdejší obyvatelé tvoří 1,8% pařížské populace.\n\nRadnice 8. obvodu sídlí v \"Hôtel Cail\" na ulici \"Rue de Lisbonne\" č. 3. Současným starostou je od roku 1983 François Lebel za Unii pro lidové hnutí (UMP).\n\n8. obvod má v pařížské městské radě tři zástupce. Od roku 2008 jsou jimi François Lebel, Martine Merigot de Treigny a Pierre Lellouche (všichni UMP).\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 29-32.\n\n\n\n\n\nVe filmu \"Paříži, miluji tě\" je 8. obvodu věnována čtrnáctá povídka \"Quartier de la Madeleine\", kterou režíroval Vincenzo Natali s Elijahem Woodem v hlavní roli.\n\n"}
{"id": "505068", "url": "https://cs.wikipedia.org/wiki?curid=505068", "title": "9. pařížský obvod", "text": "9. pařížský obvod\n\n9. pařížský obvod (francouzsky: \"9 arrondissement de Paris\") též nazývaný obvod Opera (\"Arrondissement de l'Opéra\") je městský obvod v Paříži. Je pojmenován podle budovy Pařížské opery.\n\n9. obvod se nachází na pravém břehu Seiny. Na jihu hraničí s 2. obvodem (jejich hranici tvoří bulváry \"Poissonière\", \"Montmartre\", \"Italiens\" a \"Capucines\"), na západě jej oddělují od 8. obvodu ulice \"Rue d'Amsterdam\", \"Rue du Havre\", \"Rue Tronchet\" a \"Rue Vignon\", na severu tvoří hranici s 18. obvodem bulváry \"Clichy\" a \"Rochechouart\" a na východě sousedí s 10. obvodem přes ulici \"Rue du Faubourg Poissonière\".\n\nV roce 2006 měl obvod 58 497 obyvatel a hustota zalidnění činila 26 833 obyvatel na km. V roce 1999 zde žilo 55 838 obyvatel, což znamená 2,5% pařížské populace.\n\nRadnice 9. obvodu se nachází v ulici \"Rue Drouot\" 6. Současným starostou je od roku 2001 Jacques Bravo za Socialistickou stranu.\n\n9. obvod má v pařížské městské radě čtyři zástupce. Od roku 2008 jimi jsou Jacques Bravo, Pauline Veron a Philippe Torreton za koalici Socialistické strany a Zelených a Delphine Burkli za koalici UMP/Nový střed.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 33-36.\n\n\n\nVe filmu \"Paris, je t'aime\" je 9. obvodu věnována třináctá povídka \"Pigalle\", kterou režíroval Richard La Gravenese.\n\n"}
{"id": "505069", "url": "https://cs.wikipedia.org/wiki?curid=505069", "title": "10. pařížský obvod", "text": "10. pařížský obvod\n\n10. pařížský obvod (francouzsky: \"10 arrondissement de Paris\") též nazývaný obvod Entrepôt (\"Arrondissement de l'Entrepôt\") je městský obvod v Paříži. Svůj neobvyklý název (česky: \"Skladiště\", \"Překladiště\") získal podle skladů na zboží, které zde kdysi stály. Na území obvodu se nacházejí dvě velká pařížská nádraží – Východní a Severní.\n\n10. obvod leží na pravém břehu Seiny. Na jihu hraničí s 2. obvodem (\"Boulevard de Bonne-Nouvelle\") a se 3. obvodem (\"Boulevard Saint-Denis\" a \"Boulevard Saint-Martin\"), na jihovýchodě s 11. obvodem přes ulici \"Rue du Faubourg-du-Temple\", na východě jej odděluje od 19. obvodu \"Boulevard de la Villette\", na severu tvoří hranici s 18. obvodem \"Boulevard de la Chapelle\" a na západě sousedí s 9. obvodem (\"Rue du Faubourg-Poissonière\").\n\nV roce 2006 měl obvod 92 082 obyvatel a hustota zalidnění činila 31 862 obyvatel na km. Při sčítání v roce 1999 zde žilo 89 612, což představuje 4,1% pařížské populace.\n\nRadnice 10. obvodu sídlí v ulici \"Rue du Faubourg-Saint-Martin\" č. 72. Současným starostou je od roku 2001 Rémi Féraud za Socialistickou stranu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 37-40.\n\n\n\n\nJeden z románů o soukromém detektivovi Nestoru Burmovi spisovatele Léo Maleta \"M´as-tu vu en cadavre?\" se odehrává v 10. obvodu.\n\nVe filmu \"Paris, je t'aime\" je 10. obvodu věnována šestnáctá povídka \"Faubourg Saint-Denis\", kterou režíroval Tom Tykwer.\n\n"}
{"id": "505070", "url": "https://cs.wikipedia.org/wiki?curid=505070", "title": "11. pařížský obvod", "text": "11. pařížský obvod\n\n11. pařížský obvod (francouzsky: \"11 arrondissement de Paris\") též nazývaný obvod Popincourt (\"Arrondissement de Popincourt\") je městský obvod v Paříži. Je nejhustěji obydleným obvodem v Paříži.\n\n11. obvod leží na pravém břehu Seiny. Na jihu hraničí s 12. obvodem (jejich hranici tvoří ulice \"Rue du Faubourg-Saint-Antoine\" mezi \"Place de la Bastille\" a \"Place de la Nation\"), na západě jej oddělují od 4. obvodu \"Boulevard Beaumarchais\" a od 3. obvodu \"Boulevard des Filles-du-Calvaire\" a \"Boulevard du Temple\", na severu tvoří hranici s 10. obvodem ulice \"Rue du Faubourg-du-Temple\" a na východě sousedí s 20. obvodem (\"Boulevard de Charonne\", \"Boulevard de Ménilmontant\" a \"Boulevard de Belleville\").\n\nV roce 2006 v obvodu žilo 152 436 obyvatel a hustota zalidnění činila 41 536 obyvatel na km, což jej činí nejhustěji osídleným územím v Paříži a jedním z nejvyšších v Evropě. V roce 1999 zde žilo 149 102, tedy 6,8% pařížské populace.\n\nRadnice 11. obvodu se nachází na náměstí \"Place Léon Blum\" č. 12. Současným starostou je od roku 2008 Patrick Bloche za Socialistickou stranu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 41-44.\n\n\n\n\n\nVe filmu \"Paříži, miluji tě\" je 11. obvodu věnována sedmá povídka \"Bastille\", kterou režírovala Isabel Coixet.\n\n"}
{"id": "505071", "url": "https://cs.wikipedia.org/wiki?curid=505071", "title": "12. pařížský obvod", "text": "12. pařížský obvod\n\n12. pařížský obvod ( ) též nazývaný obvod Reuilly je městský obvod v Paříži. V obvodu sídlí francouzské ministerstvo financí, jehož budova na břehu Seiny je jednou z místních dominant. Obvod je pojmenován po bývalé osadě Reuilly, která zanikla při rozšíření pařížského předměstí Faubourg Saint-Antoine. Jméno se udrželo i v názvu ulice \"Rue de Reuilly\" a rovněž zdejší stanice metra. Do 12. obvodu patří i Vincenneský lesík na jihovýchodě. Tento park se však nepovažuje za součást vnitřní Paříže, neboť není obydlený a nachází se až za boulevardem périphérique.\n\nV tomto obvodu byly nalezeny nejstarší stopy lidského osídlení na území Paříže. Při stavebních pracích ve čtvrti Bercy byly objeveny na levém břehu bývalého ramene Seiny pozůstatky vesnice ze 4. a 3. století př. n. l. Našly se zde monoxyl, šíp a luk a nástroje z kostí a kamene.\n\nSamotný 12. obvod vznikl v roce 1860, kdy se součástí Paříže staly čtvrtě Bel-Air a Picpus), které dříve patřily k sousední obci Saint-Mandé.\n\n12. obvod leží na pravém břehu Seiny, která tvoří jeho západní hranici se 13. obvodem, na severozápadě jej odděluje od 4. obvodu \"Boulevard Bourdon\" a Place de la Bastille, na severu tvoří hranici s 11. obvodem ulice \"Rue du Faubourg Saint-Antoine\" a s 20. obvodem ulice \"Cours de Vincennes\", na východě a jihovýchodě sousedí s městem Vincennes.\n\nV roce 2009 měl obvod 143 128 obyvatel a hustota zalidnění činila 22 469 obyvatel na km. O deset let dříve zde žilo 136 591 osob, což znamená 6,2% pařížské populace.\n\nRadnice 12. obvodu se nachází na \"Avenue Daumesnil\" č. 130. Současnou starostkou je od roku 2001 Michèle Blumenthal za Socialistickou stranu.\n\n12. obvod má v pařížské městské radě deset zástupců. Od roku 2008 jimi jsou Michèle Blumenthal, Christian Sautter, Sandrine Charnoz, Jean-Louis Missika, Karen Taieb, Alexis Corbière, Catherine Vieu-Charier, Christophe Najdovski za koalici PS/PCF/MRC/Zelení a Jean-Marie Cavada a Christine Lagarde za koalici UMP/Nový střed/Avenir démocrate.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 45-48.\n\n\n\n\n\nJeden z románů o soukromém detektivovi Nestoru Burmovi spisovatele Léo Maleta \"Casse-pipe à la Nation\" se odehrává v 12. obvodu.\n\n"}
{"id": "505086", "url": "https://cs.wikipedia.org/wiki?curid=505086", "title": "Čokoláda (film)", "text": "Čokoláda (film)\n\nČokoláda (v anglickém originále:\"Chocolat\") je britsko-americký romanticko-psychologický film režiséra Lasse Hallströma z roku 2000 s Juliette Binocheová a Johnny Deppem v hlavní roli, který byl natočen na motivy stejnojmenné románové novely Joanne Harrisové, jež byla i spoluscenáristkou tohoto filmu. Film se natáčel v obci Flavigny-sur-Ozerain.\n\nDěj filmu se odehrává v malém západofrancouzském městečku v druhé polovině 50. let 20. století. Do městečka přichází tajemná mladá žena Vianne Rocherseová svojí malou dcerkou Anouk. Vianne si zde pronajme od Armande Voizinové obchodní prostory, kde otevře netradiční cukrárnu respektive obchod s čokoládou a čokoládovými cukrovinkami. Postupně si získává na svoji stranu přízeň všech zdejších obyvatel nejen svými čokoládovými sladkostmi, ale také svojí vlídnou, přívětivou a milou povahou. Zpočátku si sice znepřátelí místního starostu a zbožného šlechtice hraběte de Reynaud (Alfred Molina), který proti ní za pomoci místního faráře štve místní obyvatele, ale nakonec si získá i jeho přízeň. V polovině filmu se seznámí s mladým kočovným hudebníkem Rouxem (Johnny Depp), se kterým se spřátelí a naváže vztah, který v ní vzbudí touhu usadit se zde natrvalo.\nFilm byl nominován na cenu \"BAFTA\", \"Zlatý glóbus\" i cenu Americké akademie umění a věd \"Oscar\" v kategoriích nejlepší film, nejlepší ženský herecký výkon v hlavní roli (Juliette Binocheová), nejlepší ženský herecký výkon ve vedlejší roli (Judi Denchová), nejlepší adaptovaný scénář (Robert Nelson Jacobs) a nejlepší filmová hudba (Rachel Portmanová).\n\n"}
{"id": "505087", "url": "https://cs.wikipedia.org/wiki?curid=505087", "title": "Medibank International Sydney 2010 – ženy", "text": "Medibank International Sydney 2010 – ženy\n\nTenisový turnaj WTA Medibank International Sydney 2010 se konal ve dnech 10. až 16. ledna v australském Sydney venku na kurtech s tvrdým povrchem. Turnaj patřil do kategorie WTA Premier Tournaments a byl součástí WTA Tour 2010. Odměny činily 600 000 USD.\n\nPrvní 2 nasazené hráčky měly v 1. kole volný los.\n\n\n\n"}
{"id": "505088", "url": "https://cs.wikipedia.org/wiki?curid=505088", "title": "Čokoláda (rozcestník)", "text": "Čokoláda (rozcestník)\n\nČokoláda může být:\n\n\n\n"}
{"id": "505090", "url": "https://cs.wikipedia.org/wiki?curid=505090", "title": "Brauner", "text": "Brauner\n\nPříjmení Brauner, přechýlené Braunerová, nosí více osobností:\n\n\n\n"}
{"id": "505091", "url": "https://cs.wikipedia.org/wiki?curid=505091", "title": "Konrad Johannesson", "text": "Konrad Johannesson\n\nKonrad Jonasson \"Konnie\" Johannesson (10. srpna 1896, Glenboro, Manitoba – 25. října 1968, Winnipeg, Manitoba) byl kanadský reprezentační hokejový obránce.\n\nS reprezentací Kanady získal jednu zlatou olympijskou medaili (1920).\n\n\n"}
{"id": "505095", "url": "https://cs.wikipedia.org/wiki?curid=505095", "title": "Tantiéma", "text": "Tantiéma\n\nTantiéma je podíl na zisku. Slovo pochází z francouzského \"tantième\" = tolikátý (díl). Jako termín se používá zejména ve dvou speciálních významech:\n\nČeský obchodní zákoník používá slovo tantiémy pouze v souvislosti s akciovými společnostmi. V případě společnosti s ručením omezeným mají společníci (spoluvlastníci) podíl na zisku obdobný dividendám. Valná hromada společnosti s ručením omezeným však může rozhodnout o vyplacení tantiém jednatelům, členům dozorčí rady nebo i zaměstnancům.\n\nČeský autorský zákon se formou a způsobem určování odměny autorům nezabývá: zmiňuje nutnost souhlasu autora s užitím díla, ale nerozebírá, jaké finanční podmínky si může autor pro užití stanovit; obecně zákon hovoří například o „výnosech z práva autorského“ nebo „právu na odměnu“, aniž by jmenovitě rozlišoval, že výnosy mohou být definovány buď fixně, nebo formou podílu na zisku. Obecně § 49 zákona 121/2000 Sb. hovoří o odměně a nezavádí žádný speciální termín pro odměnu formou podílu na zisku; jiná ustanovení používají opis, jako např. „výše odměny dohodnutá v závislosti na výnosech z využití licence“, „odvést odměnu z prodejní ceny, která činí 5 %“ atd. Rovněž občanský zákoník v úpravě smlouvy o dílo a zákoník práce v úpravě odměny z dohody o práci konané mimo pracovní poměr nezavádějí speciální termín pro odměny, jejichž výše se určuje podle výnosů či zisku, ani pro pohyblivou složku mzdy, která může být závislá na výnosech či zisku.\n\nTantiémy jsou příjmy zdaňované dle § 6 zákona č. 586/1992 Sb., o daních z příjmu.\nZ tantiém se odvádí zdravotní pojištění - na osoby, kterým jsou vypláceny, je pohlíženo jako na zaměstnance (tj. povinnost společnosti nahlásit tyto osoby na zdravotní pojišťovny jako zaměstnance ode dne jmenování, do dne odvolání a odvádět za ně pojistné).\n"}
{"id": "505097", "url": "https://cs.wikipedia.org/wiki?curid=505097", "title": "Rive droite", "text": "Rive droite\n\nRive droite (francouzsky \"Pravý břeh\") je označení převážně severní části města Paříže nacházející se na pravém břehu řeky Seiny.\n\nNa rozdíl od levého břehu, kde se nachází mnoho škol v Latinské čvtvrti, a která má proto intelektuální charakter, je pravý břeh známý více pro svůj obchod a finance. Leží zde např. obchodní čtvrtě Quartier des Halles a \"Le Sentier\" nebo Palais Brongniart, tradiční sídlo Pařížské burzy.\n\nNa pravém břehu leží následující pařížské obvody:\n\n"}
{"id": "505106", "url": "https://cs.wikipedia.org/wiki?curid=505106", "title": "NGC 64", "text": "NGC 64\n\nNGC 64 je spirální galaxie vzdálená od nás zhruba 329 milionů světelných let nacházející se v souhvězdí Velryby.\n\n"}
{"id": "505111", "url": "https://cs.wikipedia.org/wiki?curid=505111", "title": "Robert Benson (lední hokejista)", "text": "Robert Benson (lední hokejista)\n\nRobert John \"Bobby\" Benson (18. května 1894, Winnipeg, Manitoba – 7. září 1965, Winnipeg, Manitoba) byl kanadský reprezentační hokejový obránce.\n\nS reprezentací Kanady získal jednu zlatou olympijskou medaili (1920).\n\n\n"}
{"id": "505116", "url": "https://cs.wikipedia.org/wiki?curid=505116", "title": "Allan Woodman", "text": "Allan Woodman\n\nAllan Charles \"Huck\" Woodman (11. března 1899, Winnipeg, Manitoba, Kanada – 17. března 1963, Winnipeg, Manitoba, Kanada) byl kanadský reprezentační hokejový záložník.\n\nS reprezentací Kanady získal jednu zlatou olympijskou medaili (1920).\n\n\n"}
{"id": "505117", "url": "https://cs.wikipedia.org/wiki?curid=505117", "title": "Rive gauche", "text": "Rive gauche\n\nRive gauche (francouzsky: \"levý břeh\") je označení jižní části města Paříže nacházející se na levém břehu řeky Seiny.\n\nNa rozdíl od pravého břehu, který je známý pro svůj obchod a finance, se na levém břehu nachází mnoho škol, především v Latinské čtvrti a spolu se čtvrtí Montparnasse byl v 1. polovině 20. století sídlem mnoha umělců a intelektuálů. Tímto označením se inspiroval i modní návrhář Yves Saint-Laurent, který zde sídlil a proto pojmenoval síť svých butiků \"Yves Saint-Laurent Rive Gauche\".\n\nNa levém břehu leží následující pařížské obvody:\n"}
{"id": "505126", "url": "https://cs.wikipedia.org/wiki?curid=505126", "title": "Medibank International Sydney 2010 – muži", "text": "Medibank International Sydney 2010 – muži\n\nTenisový turnaj ATP Medibank International Sydney 2010 se konal ve dnech 11. až 16. ledna v australském Sydney venku na kurtech s tvrdým povrchem. Turnaj patřil do kategorie ATP World Tour 250 a byl součástí ATP World Tour 2010. Odměny činily 484 750 USD.\n\nPrvní 4 nasazení hráči měli v 1. kole volný los.\n\n\n\n"}
{"id": "505129", "url": "https://cs.wikipedia.org/wiki?curid=505129", "title": "Za všechno může televize", "text": "Za všechno může televize\n\nZa všechno může televize ( ) je devátý díl druhé řady amerického animovaného seriálu Simpsonovi poprvé vysílaný 20. prosince 1990.\n\nMaggie, po zhlédnutí dílu Itchyho a Scratchyho praští Homera do hlavy paličkou. Marge si usmyslí, že v animácích je moc násilí a začne proti němu bojovat. Uspěje, a tak Itchy a Scratchy jsou jen mírumilovnou slátaninou. Do Springfieldu má zatím dorazit socha Michelangelův David a to se nelíbí členkám Margina hnutí. Jenže Marge proti němu nic nemá a díky tomu televizní rada posoudí, že když nemá nic proti nahotě, nemá nic proti násilí v animácích. Vše se vrací do starých kolejí.\n"}
{"id": "505130", "url": "https://cs.wikipedia.org/wiki?curid=505130", "title": "František Zyka (1904)", "text": "František Zyka (1904)\n\nFrantišek Zyka (6. ledna 1904 Brno – duben 1971, Brno), mistr houslař. \n\nZačal se učit v oboru soustružník, ale přešel k firmě Václav Lídl na Zelném trhu v Brně, kde se v letech 1919–1922 vyučil houslařem u Jana Podešvy a Antonína Gally. U firmy pak zůstal pracovat až do roku 1945. V listopadu 1943 absolvoval mistrovskou zkoušku. Po skončení druhé světové války tři měsíce pracoval v Brně u houslaře Josefa Kreutzera.\n\nV roce 1929 se oženil s Marií, roz. Chrástovou, a 20. února 1930 se jim narodil syn František Zyka mladší (1930-1988), který se později stal rovněž houslařem. \n\nOd roku 1945 pracoval soukromě ve svém bytě na Husově ul.3 v Brně, kde měl zároveň i houslařský ateliér. Později se přestěhoval do dílny po houslaři Františku Trávníčkovi. V roce 1949 byla ale dílna zrušena, a tak se opět vrátil na Husovu ul. 3, kde pracoval ve svém bytě do roku 1955. Toho roku dostal možnost se přestěhovat i s rodinou do bytu na Dominikánské náměstí 6 (od roku 1952 náměstí Družby národů), kde současně dostal do pronájmu i prostory v přízemí domu pro účel houslařského ateliéru. Zde pracoval do roku 1971, kdy zemřel. \n\nByl členem Kruhu umělců houslařů.\n\nJeho žáky ve firmě Lídl byli např. Bohumil Buček a Karel Matuška. Mezi lety 1947–1950 vyučil ve své dílně rovněž svého syna. ( František Zyka mladší ) \n\nPostavil kolem 80 nástrojů. Používal žluto-oranžový lak. \nPracoval převážně po vzoru Guarneri del Gesú.\n\n"}
{"id": "505132", "url": "https://cs.wikipedia.org/wiki?curid=505132", "title": "Sergej Witte", "text": "Sergej Witte\n\nSergej Juljevič Witte (, 29. června 1849, Tiflis, Ruské impérium – 13. března 1915, Petrohrad), také znám jako Sergius Witte, byl ruský politik, diplomat a předseda Rady ministrů Ruského impéria – historicky první premiér Ruska od roku 1905.\n\nSergej Witte se narodil německému luteránskému otci a gruzínské matce. Byl vychováván u rodičů své matky. Po skončení studií na Kišiněvském gymnáziu odešel Witte na Oděskou univerzitu v oboru matematika. Po maturitě se živil jako soukromý podnikatel, zvláště administrativou různých linek železnice v Rusku.\n\nWitte sloužil v letech 1889 – 1891 jako ředitel odboru železnic v ministerstvu financí. Během této doby dohlížel na ambiciózní program stavby Transsibiřské magistrály.\n\nCar Alexandr III. v roce 1893 jmenoval Witteho ministrem financí, kterým byl až do roku 1903. Během jeho působení v tomto mandátu zažila ruská ekonomika nebývalý růst. Witte silně povzbuzoval zahraniční investory k tomu, aby investovali do Ruska. Witte také povzbuzoval růst ruského průmyslu, zejména těžbu kovů, petroleje, a výstavbu dopravních sektorů. Pro zlepšení ekonomiky a přitáhnutí zahraničních investorů obhajoval Witte omezení sil ruské autokracie.\n\nV roce 1905 jmenoval car Mikuláš II. Witteho ruským ministerským předsedou, tuto pozici držel ovšem pouhý rok. V pokusu o další modernizaci ruské ekonomiky dohlížel Witte na jednání o potřebách industrializace. Tato konference měla poskytovat doporučení budoucích reforem a data vstupu reforem v platnost.\n\nRoku 1905 odjel do USA, kde podepsal smlouvu o ukončení rusko-japonské války. Během svého pobytu v USA se setkal s americkým bankéřem a podnikatelem Johnem Pierpontem Morganem.\n\nBěhem ruské revoluce z roku 1905 vydal Witte manifest o vzniku a svolání parlamentu, vzniku konstituční monarchie, a organizaci Listiny základních práv a svobod z říjnového manifestu.\n\nPo prvních volbách do nově vytvořeného ruského parlamentu Dumy rezignoval Witte na svůj post ministerského předsedy. Dále působil v ruské politice jako člen Státní rady, ale již nikdy nezískal výraznou roli ve vládě. Po vypuknutí první světové války varoval, aby se Rusko konfliktu neúčastnilo, avšak nedlouho po vypuknutí konfliktu Witte zemřel. Jeho skon do značné míry caru Mikulášovi II. usnadnil situaci v jeho protireformační politice.\n"}
{"id": "505135", "url": "https://cs.wikipedia.org/wiki?curid=505135", "title": "Quartier Saint-Merri", "text": "Quartier Saint-Merri\n\nQuartier Saint-Merri (\"čtvrť Svatý Merri\") je 13. administrativní čtvrť v Paříži, která je součástí 4. městského obvodu. Má rozlohu 31,3 ha a je vymezena řekou Seinou na jihu, \"Boulevardem Sébastopol\" na západě, ulicí \"Rue Rambuteau\" na severu a ulicemi \"Rue des Archives\" a \"Rue de Lobau\" na východě.\n\nČtvrť byla pojmenována po kostele sv. Mederika, zasvěcenému pařížskému biskupovi ze 7. století a patronovi pravého břehu, jehož jméno ve francouzštině obvykle zkracováno na Merri nebo Merry.\n\n"}
{"id": "505139", "url": "https://cs.wikipedia.org/wiki?curid=505139", "title": "Frank Fredrikson", "text": "Frank Fredrikson\n\nSigurður Franklin „Frank“ Fredrickson (11. června 1895 Winnipeg, Manitoba – 28. května 1979 Toronto, Ontario) byl kanadský reprezentační hokejový útočník.\n\nS reprezentací Kanady získal jednu zlatou olympijskou medaili (1920).\n"}
{"id": "505141", "url": "https://cs.wikipedia.org/wiki?curid=505141", "title": "Soupisky hokejových reprezentací na MS 2008", "text": "Soupisky hokejových reprezentací na MS 2008\n\nMistrovství světa v ledním hokeji 2008 se zúčastnilo 399 hráčů v 16 národních týmech.\n</div>\n</div>\n</div><div style=\"float:left;margin-right:2em\">\n\nTrenéři Július Šupler, Miroslav Miklošovič\n"}
{"id": "505144", "url": "https://cs.wikipedia.org/wiki?curid=505144", "title": "Haldor Halderson", "text": "Haldor Halderson\n\nHaldor (Harold) \"Slim\" Halderson (6. ledna 1900, Winnipeg, Manitoba – 1. srpna 1965, Winnipeg, Manitoba) byl kanadský reprezentační hokejový útočník. Je členem Manitobské hokejové síně slávy.\n\nS reprezentací Kanady získal jednu zlatou olympijskou medaili (1920).\n\n\n"}
{"id": "505148", "url": "https://cs.wikipedia.org/wiki?curid=505148", "title": "Moorilla Hobart International 2010", "text": "Moorilla Hobart International 2010\n\nTenisový turnaj WTA Moorilla Hobart International 2010 se konal ve dnech 11. - 17. ledna v australském Hobartu venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "505149", "url": "https://cs.wikipedia.org/wiki?curid=505149", "title": "Magnus Goodman", "text": "Magnus Goodman\n\nMagnus \"Mike\" Goodman (6. března 1898, Winnipeg, Manitoba – 18. července 1991, Miami, Florida) byl kanadský reprezentační hokejový útočník. Je členem Manitobské hokejové síně slávy.\n\nS reprezentací Kanady získal jednu zlatou olympijskou medaili (1920).\n\n\n"}
{"id": "505154", "url": "https://cs.wikipedia.org/wiki?curid=505154", "title": "Otakar IV. Štýrský", "text": "Otakar IV. Štýrský\n\nOtakar IV. Štýrský (19. srpna 1163 – 8. května 1192) byl v letech 1164 až 1180 markrabětem štýrským a po povýšení Štýrska na vévodství od roku 1180 do roku 1192 vévodou štýrským.\n\nNarodil se v roce 1163 jako syn štýrského markraběte Otakara III. a jeho manželky Kunhuty z Vohburgu. Na konci roku 1164 se jeho otec vydal na pouť do Svaté země, ale už na cestě v uherské Pécsi 31. prosince1164 nečekaně zemřel. Po zemřelém markraběti zůstali dva potomci: starší, ale nelegitimní Leopold, který nemohl nastoupit na místo svého otce a stal se štýrským ministeriálem, a teprve roční Otakar IV., který se stal markrabětem. Ve vládě ho až do roku 1175, kdy pravděpodobně osobně převzal vládu, zastupovala regentská vláda v čele s jeho matkou Kunhutou. V letech 1175–1176 válčil s rakouským vévodou Jindřichem II. Roku 1180 dosáhl povýšení Štýrska na vévodství a stal se tak prvním štýrským vévodou.\n\nByl však nevyléčitelně nemocný (trpěl malomocenstvím) a proto nebyl také nikdy zasnouben a nemohl mít děti. V polovině 80. let 12. století došlo k rakousko-štýrskému sblížení, jehož výsledkem byly v roce 1186 Georgenberské úmluvy, které rakouskému vévodovi Leopoldovi V. zajišťovaly dědictví Štýrska po smrti bezdětného Otakara. Když 8. května 1192 Otakar IV. zemřel, jeho dědicem se stal Leopold V. Babenberský.\n\nPoslední štýrský vévoda z rodu hrabat z Trangau byl pohřben společně se svými rodiči v kartuziánském klášteře Seiz v dnešním Slovinsku.\n\n\n"}
{"id": "505160", "url": "https://cs.wikipedia.org/wiki?curid=505160", "title": "Chris Fridfinnson", "text": "Chris Fridfinnson\n\nKristmundur N. Fridfinnson (14. června 1898, Baldur, Manitoba, Kanada – 10. listopadu 1938, Selkirk) byl kanadský reprezentační hokejový útočník.\n\nS reprezentací Kanady získal jednu zlatou olympijskou medaili (1920).\n\n\n"}
{"id": "505165", "url": "https://cs.wikipedia.org/wiki?curid=505165", "title": "Cyril Weidenborner", "text": "Cyril Weidenborner\n\nCyril \"Cy\" Aloysius Weidenborner (30. března 1892, Saint Paul, Minnesota – 26. listopadu 1983, Beltrami, Minnesota) byl americký reprezentační hokejový brankář.\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505172", "url": "https://cs.wikipedia.org/wiki?curid=505172", "title": "Nemanja Matić", "text": "Nemanja Matić\n"}
{"id": "505174", "url": "https://cs.wikipedia.org/wiki?curid=505174", "title": "Startovací komplex 19 na Cape Canaveral Air Force Station", "text": "Startovací komplex 19 na Cape Canaveral Air Force Station\n\nStartovací komplex 19 (LC-19) byl jedním ze startovací míst na základně Cape Canaveral Air Force Station na ostrově Merritt ve státě Florida. Byl postaven na konci padesátých let dvacátého století společně s komplexy LC-15, LC-16 a LC-20. Zpočátku zde probíhaly testovací starty raket SM-68 Titan a LGM-25 Titan 2. Později byl komplex předán NASA a přizpůsoben pro starty raket Titan 2 GLV v programu Gemini.\n\nCelkem se zde uskutečnilo 27 startů. První start se zde konal 14. srpna 1959, ale start byl neúspěšný a raketa SM-68 explodovala na odpalovací rampě. První úspěšný start se odehrál 2. února 1960. Od roku 1964 zde startovaly rakety Titan 2 GLV programu Gemini. Mise Gemini 1 a 2 byly bezpilotní a Gemini 3 až 12 měly dvoučlennou posádku.\n\n"}
{"id": "505180", "url": "https://cs.wikipedia.org/wiki?curid=505180", "title": "Henrique Hilário", "text": "Henrique Hilário\n\nHenrique Hilário Meireles Alves Sampaio (* 21. říjen 1975) je bývalý portugalský fotbalový brankář. Mimo Portugalska působil v Anglii. Za A-tým Portugalska si připsal jeden odchytaný zápas.\n\nHilário přestoupil do Chelsea v roce 2006, aby kryl záda jasné jedničce Chelsea Petrovi Čechovi. V klubové hirearchii byl třetím brankářem za Carlem Cudicinim. Když Cudicini v zimě 2008 přestoupil do konkurenčního Tottenhamu, stal se dvojkou za Petrem Čechem.\n\nNa podzim 2009 byl poprvé povolán do portugalské reprezentace. Odehrál za portugalské A-mužstvo pouze jediný přátelský zápas 3. března 2010 proti Číně (výhra 2:0).\n\n"}
{"id": "505184", "url": "https://cs.wikipedia.org/wiki?curid=505184", "title": "Hunky Dory", "text": "Hunky Dory\n\nHunky Dory je čtvrté album britského rockového hudebníka Davida Bowieho, vydaného před vánoci roku 1971. Kritici na serveru All Music Guide označili album za \"kaleidoskopický zástup stylů, svázaných pouze Bowieho smyslem pro vizi: pronikavá, filmová směs vysokého i nízkého umění, nejednoznačné sexuality, kýče a kvality.\"\nNa albu je znatelný návrat k euforickému popu z alba Space Oddity, zejména ve skladbách jako \"\"Kooks\"\" nebo \"\"Fill Your Heart\"\". Skladbu \"\"Kooks\"\" Bowie věnoval svému novorozenému synovi, známému jako Zowie Bowie. Nachází se zde i složitější materiál a to v podobě písně \"\"Quicksand\"\" inspirované buddhismem nebo z části autobiografická skladba \"\"The Bewlay Brothers\"\". Nejznámější jsou však skladby \"\"Changes\"\", \"\"Oh! You Pretty Things\"\" a \"\"Life on Mars?\"\", které dodnes tvoří část Bowieho koncertního repertoáru.\n\nBowie také vzdal hold svým idolům tohoto období: \"\"Song for Bob Dylan\"\" (česky: Píseň pro Boba Dylana), \"\"Andy Warhol\"\" nebo skladba \"\"Queen Bitch\"\", inspirovaná hudbou americké skupiny Velvet Underground. Skladba \"\"Changes\"\" byla vydána jako singl na podporu nového alba. Přestože je obecně považována za jednu z nejtypičtějších a nejznámějších Bowieho skladeb, se skladba nikdy nestala oficiální hitem. Kritika na album i singl reagovala pozitivně a album se prodávalo poměrně dobře. Během mánie, kterou způsobilo další Bowieho album \"The Rise and Fall of Ziggy Stardust\" a \"Spiders from Mars\", prodej stoupl natolik, že \"Hunk Dory\" se ocitl rok po svém vydání na třetím místě albumového žebříčku ve Velké Británii. V roce 1973 se singl \"\"Life on Mars?\"\" dostal na třetí místo hitparády singlů.\n\nV roce 1998 hudební časopis Q uspořádal anketu mezi čtenáři a \"Hunk Dory\" se dostala na 43. místo v žebříčku nejlepších alb všech dob. Televizní stanice VH1 umístila album na 47. místo v obdobném žebříčku. V žebříčku 500 nejlepších alb časopisu Rolling Stone se album umístilo na 107. místě.\n\nAutorem hudby a textů je David Bowie.\n\n\nAlbum bylo vydáno ve dvou reedicích na CD, poprvé v roce 1990 americkým vydavatelstvím Rykodisc a obsahuje další čtyři bonusové skladby. Podruhé album vydala společnost EMI v roce 1999. Tato edice byla digitálně remastrována a neobsahovala žádné bonusové skladby.\n\n\n\n"}
{"id": "505187", "url": "https://cs.wikipedia.org/wiki?curid=505187", "title": "Georgij Lvov", "text": "Georgij Lvov\n\nGeorgij Jevgeňjevič Lvov (rusky \"Георгий Евгеневич Львов\"; , Drážďany, Sasko – 7. března 1925, Paříž, Francie) byl ruský kníže ze šlechtického rodu Lvovů, politik a předseda ruské prozatímní vlády v roce 1917.\n\nGeorgij Lvov se narodil v Drážďanech do rodiny pocházející z rodu Rurikovců. Jeho rodina se brzy přestěhovala do Alexinu. Lvov studoval na Lomonosově univerzitě, pak pracoval ve státních službách až do roku 1893. Jeho manželkou byla hraběnka Julie Alexejevna Bobrinská (1867-1903), prapravnučka carevny Kateřiny II. a jejího milence Grigorije Orlova.\n\nBěhem rusko-japonské války organizoval Lvov stávky, a po revoluci v roce 1905 se připojil k Konstituční demokratické straně. O rok později byl zvolen do Dumy a po odchodu Sergeje Witteho byl nominován na dalšího ministerského předsedu. Místo Lvova však volby vyhrál Ivan Goremykin.\n\nV době Stolypinových reforem se zaměstnával otázkou kolonizace Sibiře. V roce 1913 byl Lvov zvolen do Moskevské městské rady, ministr vnitra Nikolaj Malkakov však tuto volbu prohlásil za neplatnou. Do vypuknutí první světové války byl Lvov předsedou organizace Zemstvo.\n\nBěhem únorové revoluce, která svrhla cara Mikuláše II., se Lvov stal hlavou prozatímní vlády, formálně jmenované carem jako jeho posledního zásah do politiky.\n\nLvovova vláda však neměla dostatečnou podporu, Lvov proto v červenci roku 1917 odstoupil ve prospěch ministra spravedlností jeho vlády Alexandra Kerenského.\n\nOsm měsíců po svržení panovníka převzali moc v zemi bolševici pod Leninovým vedením. Po Říjnové revoluci odcestoval Lvov i s rodinou do Ťumeně, kde jej v roce 1918 zatkla nově založená sovětská tajná policie Čeka a převezla ho do Jekatěrinburgu. O tři měsíce později byl ještě s dalšími dvěma osobami (jednou z nich byl Nikolaj Dmitrijevič Golicyn, Lvovův předchůdce ve funkci carského ministerského předsesy), propuštěn s podmínkou, že neopustí město. Tuto podmínku však Lvov nedodržel a bez prodlení uprchl do Omska. Tam se mu pod ochranou Československých legií podařilo sestavit protibolševickou vzdorovládu. Jejím jménem byl poté vyslán do USA, aby zde zajistil podporu a finanční prostředky pro bílou armádu v boji proti bošelvikům.\n\nJeště před definitivní porážkou bílých emigroval kníže Lvov do Paříže, kde znovuzaložil Semgor, organizaci na podporu ruského exilu, kterou bolševici v Rusku roku 1919 zakázali. Za tímto účelem do Evropy převedl majetek výboru uložený u amerických bank. \nSám Georgij Jevgeňjevič Lvov žil téměř bez prostředků v Paříži, kde byl i nadále činný v ruském emigrantském hnutí až do své smrti 7. března 1925. Byl pochován na pravoslavném ruském hřbitově v Sainte-Geneviève-des-Bois nedaleko Paříže.\n\n\n"}
{"id": "505189", "url": "https://cs.wikipedia.org/wiki?curid=505189", "title": "Pokovování", "text": "Pokovování\n\nPokovování je jedna z metod povrchové úpravy kovů či jiných materiálů (např. plastů).\n\n\nPrincip pokovování spočívá v tom, že částečky určitého kovu, které jsou přítomny v roztoku jeho soli, se usadí na povrchu materiálu, který do tohoto roztoku vložíme.\n\nMějme stříbrný prsten, který chceme pokovit rhodiem. Prsten se ponoří do roztoku rhodité soli, konkrétně síranu rhoditého. K prstenu je připojen záporný náboj a prsten se pak stává katodou. Anodu tvoří čisté rhodium. Jakmile dojde k uzavření obvodu, rhodium z roztoku se přitáhne ke katodě a vytvoří povlak v řádech jednotek mikrometrů na stříbrném prstenu. Síranový aniont je přitahován k rhodiové anodě a postupně s ní reaguje zpět na síran rhoditý. V důsledku toho rhodiová anoda mizí, a proto musí být měněna. Prsten se pak vyjme z roztoku již s vrstvou rhodia. Toto je galvanické neboli elektrolytické pokovování.\nPokovování se také používá při výrobě nejrůznějších předmětů. Pokovování chrání kovové povrchy před korozí za současného zvýšení jejich estetického vzhledu. Klasickým příkladem je chromování chirurgických nástrojů i jiných zařízení používaných v medicíně (sterilizátory, zubařské nástroje a podobné předměty sloužící k vyšetření pacienta). V civilním životě nalezneme chromované předměty často ve vybavení koupelen, jako součást luxusních automobilových doplňků a v řadě dalších aplikací.\n"}
{"id": "505191", "url": "https://cs.wikipedia.org/wiki?curid=505191", "title": "Silnice 431 (Izrael)", "text": "Silnice 431 (Izrael)\n\nSilnice 431 (: כביש 431) je příměstská rychlostní silnice v jižní části telavivské metropolitní oblasti Guš Dan v Izraeli. Silnice spojuje Ajalonskou dálnici na západě s dálnicí H1 na východě, poté pokračuje východně směrem na Modi'in jako místní silnice.\n\nSilnice má šest pruhů (tři v každém směru) a její celková délka je 23 kilometrů. Její součástí je dvanáct křižovatek, z toho 5 z nich ji napojuje na jiné rychlostní silnice. Zároveň zahrnuje dalších 54 kilometrů obslužných silnic, včetně exitů a nájezdů.\n\nProvedení silnice umožňuje, že v části jejího dělícího pruhu je železniční trať, a to mezi Ejn ha-Kore a Modi'inem, mezi Beer Ja'akovem a křižovatkou ha-Rišonim a mezi křižovatkou Anava a Modi'inem.\n\nSilnice 431 byla prvním projektem typu PFI/PPP v Izraeli. Společnost Netivej ha-Jovel, dceřiná společnost firem Danya Cebus a Africa Israel Investments Ltd. vyhrála tendr na výstavbu, údržbu a provoz silnice po dobu 25 let. K únoru 2009 se cena silnice pohybovala kolem 2,5 miliard šekelů (zhruba 620 milionů dolarů). Po dokončení silnice v únoru 2009 společnost očekává dotaci od státu ve výši 200 milionů šekelů (50 milionů dolarů).\n\n"}
{"id": "505199", "url": "https://cs.wikipedia.org/wiki?curid=505199", "title": "Stara Hercegovina", "text": "Stara Hercegovina\n\nStara Hercegovina je lidové pojmenování hercegovské oblasti Osmanské říše, která byla v roce 1878 podle I. článku Sanstefanské mírové smlouvy připojena ke knížectví Černé Hory, kde tvoří jeho severní část. Uvedený článek smlouvy popsal nové hranice Černé Hory a byl doplněn mapou zachycující připojované území. Berlínský kongres ponechal I. článek Sanstefanské smlouvy beze změny a uznal nezávislost Černé Hory.\n\nPo první balkánské válce bylo k Černé Hoře rozhodnutím Londýnské mírové konference připojeno i bývalé hercegovské území kolem města Pljevlja, které bylo do té doby součástí Novopazarského sandžaku, koridoru, který spojoval osmanské území s Bosnou a Hercegovinou.\n"}
{"id": "505202", "url": "https://cs.wikipedia.org/wiki?curid=505202", "title": "Roving", "text": "Roving\n\nRoving (z angl.: provazec, přást) je svazek nekonečných textilních vláken bez zákrutu (nebo s minimálním zákrutem) s tloušťkou větší než 68 tex. (Jemnější svazky nekonečných vláken jsou filamenty). \n\nRovingy se vyrábí ze všech vláken z vysokou pevností, především ze skla, aramidu, uhlíku a čediče. \n\nJemnost rovingu se v praxi obvykle označuje vedle jemnosti filamentů také celkovým počtem filamentů v tisících (1000 filamentů = 1k). Běžně se dodávají tloušťky 1k, 3k, 6k, 12k, 24k. \n\nJemnost jednotlivých filamentů se udává v decitexech. Např. uhlíkový roving 12k má celkovou jemnost 8000 dtex, tj. 0,67 dtex × 12 000. \n\nHybridové rovingy sestávají z filamentů z rozdílných materiálů. Většinou se směsují vlákna s vysokou pevností s termoplastickými vlákny. V závislosti na objemovém podílu vláken se mohou hybridové rovingy zpracovávat i bez přídavku matricového materiálu, který je zde nahrazen termoplastickými vlákny. \nJiná možnost zhotovení hybridových rovingů je povrstvení termoplastickým práškem. \n\nRoving má v podélném směru vysokou pevnost a tuhost. Po mechanické stránce se jedná o \"unidirekcionální\" vrstvu, která má v příčném směru jen malou pevnost.\nPevnost a tuhost paralelně natažených rovingů je proto vyšší než u tkanin (nebo pletenin) ze stejného materiálu, kde jsou rovingy zvlněné a vlákna komplexně zatížena.\nPevnost rovingu se zvyšuje v laminátu – u rovingu ze skleněných vláken o 40 % a z uhlíkových vláken o 50–80 %.\n\n\nSekané rovingy se také předkládají jako výchozí materiál při výrobě metodou \"Sheet Molding Compound\", \"Bulk Molding Compound\" nebo \"LFT\" \n\n\nU pneumatikových plášťů a hnacích řemenů se rovingy používají ke zpevnění základního elastického materiálu. \n\nKonstrukční díly, které jsou převážně zatěžovány v jednom směru, se mohou zhotovovat z rovingů. Na základě orientace vláken se zde mluví o unidimenzionální vrstvě. Příklady těchto dílů: listová péra, listy rotorů, nosníky křídel. \n\nJako lokální zpevnění se rovingy dají použít v hnacích řemenech. Uplatňují se také k lokálnímu zpevnění a vyztužení výkrojků a kol. Důležité je také použití k okrouhlému armování konstrukčních dílů např. u rychloběžných částí, u tlakových nádrží a betonových vzpěr.\n\nRoving může ve formě smyčky sloužit k zavedení soustředěných tažných sil do konstrukčního dílu. Ve formě pásma se najde v nosných lanech a kabelech např. při stavbě mostů. Z aramidových rovingů se vyrábí lana s vysokým dynamickým zatížením.\n\n"}
{"id": "505204", "url": "https://cs.wikipedia.org/wiki?curid=505204", "title": "Pravoslav Řídký", "text": "Pravoslav Řídký\n\nŠtábní kapitán Pravoslav Řídký (9. května 1907 Moravská Ostrava – 18. ledna 1943 Castel Benito) byl během druhé světové války důstojníkem generálního štábu československé armády ve Velké Británii.\n\nPravoslav Řídký byl synem ruského legionáře Jakuba Řídkého. Maturoval v roce 1925 a z úcty ke svému již zesnulému otci si vybral povolání vojáka. Studoval na vojenské akademii v Hranicích, odkud vyšel v roce 1927 jako poručík pěchoty. Vystřídal více jednotek a v roce 1935 se stal příslušníkem pluku útočné vozby v Milovicích. Na zdejším vojenském učilišti se postupně vypracoval až na post profesora. Pracoval i jako vojenský kontrolní orgán u nejvýznamnějších československých zbrojovek při výrobě různých typů obrněných vozidel u nichž prováděl i technicko-jízdní zkoušky. Od 1. dubna 1937 se stal posluchačem Vysoké školy válečné v Praze. V době všeobecné mobilizace v září 1938 dočasně pracoval na velitelství VIII. sboru v Uherském Hradišti. \n\nPo okupaci v březnu 1939 místo nástupu na post civilního úředníka odešel 7. července do Polska a odtud v srpnu téhož roku do Francie. Zde složil francouzské důstojnické zkoušky a začal působit v československých velících strukturách, od 3. ledna 1940 pak u 1. československé divize v Agde. Po porážce Francie byl mezi vojáky evakuovanými do Velké Británie. Zde působil u československých obrněných jednotek, k jejichž prospěchu se zúčastnil stáží u tankových jednotek britských a polských. V červnu 1942 odplul společně s pplk. Karlem Lukasem na další stáž do Egypta, tentokrát přímo k bojovým jednotkám. Po přidělení k 10. tankové divizi se oba zúčastnili bojů u El Alameinu. 17. listopadu byli oba nedaleko Derny raněni leteckou pumou načež prodělali léčení v Káhiře. Pravoslav Řídký se na frontu vrátil na začátku prosince 1942. 18. ledna 1943 i se svým skotským řidičem zahynul při německém náletu u Castel Benito, kde byli posléze oba i pohřbeni. \n\n"}
{"id": "505205", "url": "https://cs.wikipedia.org/wiki?curid=505205", "title": "Fortuna Víkend šampionů 2010", "text": "Fortuna Víkend šampionů 2010\n\nFortuna Víkend šampionů 2010 byl 4. ročníkem fotbalového halového turnaje, který je hrán v pražské O areně. Oproti předchozím ročníkům byly všechny zápasy turnaje hrány v jeden den, a sice v sobotu 9. ledna 2010.\n\n\nNejprve byla sehrána vzájemná utkání ve dvou tříčlenných skupinách.\n\n"}
{"id": "505208", "url": "https://cs.wikipedia.org/wiki?curid=505208", "title": "Caffè latte", "text": "Caffè latte\n\nCaffè latte (italsky také \"caffè e latte\" nebo \"caffellate\", nikoliv pak \"caffe latté\" či pouze \"latte\") je druh kávového nápoje s horkým mlékem. Často se podává ve vysoké sklenici, avšak není to pravidlem . Známou variantou tohoto nápoje je Latte macchiato.\n\nPro přípravu caffè latte si nahřejeme mléko a nalijeme jej do sklenice na latte. Následně si připravíme espresso. Připravenou kávu opatrně naléváme do mléka.\n\n"}
{"id": "505213", "url": "https://cs.wikipedia.org/wiki?curid=505213", "title": "Šustis", "text": "Šustis\n\nŠustis je řeka na západě Litvy, pramenící v okrese Šilalė, avšak většina toku je v okrese Šilutė, ústí do řeky Šyši 17,1 km od jejího ústí jako její pravý přítok. Dolní tok meandruje podstatně více než horní.\n\nŠustis pramení 3 km na jih od městysu Teneniai. Teče zpočátku na západ, po 2 km se stáčí na jih a protíná hranice mezi okresy Šilalė a Šilutė, dále teče přes Vainutský les, kde se stáčí opět směrem západním. Až do obce Šyliai teče prakticky neobydleným územím. Ještě před obcí řeka protéká rybníkem jménem Šylių tvenkinys (19,7 km od ústí, rozloha 11,1 ha), dále protéká středem obce a za ní na levém břehu se nachází hradiště Šylių (Brokorių) piliakalnis. U obce Brokoriai se opět stáčí na jih a začíná více meandrovat. Před městem Žemaičių Naumiestis protéká rybníkem jménem Žemaičių Naumiesčio tvenkinys (11,5 km od ústí, rozloha 32 ha), na západním okraji města po soutoku s řekou Šelmuo se stáčí ostře na západ. Protéká středem obce Laučiai a u vsi Jonaičiai se vlévá zprava do řeky Šyša. Průměrný spád je 187 cm/km. \nV úseku řeky od Nového Města Žemaičiů (Žemaičių Naumiestis) až do jeho ústí jsou chráněny tyto ryby:\npstruh obecný mořský, pstruh obecný potoční, podoustev říční, mihule. Řeka patří do pstruhového pásma, kde je od 1. října do 31. prosince zakázáno lovit přívlačí (spinning), vláčením, na nástrahy živočišného původu.\n\nŠustis je v litevštině rodu ženského, čísla jednotného. V češtině by použití skloňování podle ženského rodu bylo možné, ale značně neobvyklé.\n\nTento způsob skloňování není potvrzen ÚJČ AV ČR!\n"}
{"id": "505215", "url": "https://cs.wikipedia.org/wiki?curid=505215", "title": "Holiny", "text": "Holiny\n\nHoliny mohou být:\n"}
{"id": "505216", "url": "https://cs.wikipedia.org/wiki?curid=505216", "title": "Latte macchiato", "text": "Latte macchiato\n\nLatte macchiato [late makjáto] v italském jazyce znamená doslova „umazané“, či „skvrnité mléko“, je horké mléko s vrstvou espressa (espresso), doplněné mléčnou pěnou.\n\nUž od dávných dob jsou Italové známí tím, že mají rádi kávu. Samozřejmě se každodenní dýchánky v rytmu praženého nápoje neobešly bez toho, aby občas byly přítomné i děti. Jelikož zpravidla žadonily o to, aby se i jim dostalo kávy, vzniklo „Latte macchiato“ (= „mléko se skvrnou“) - příprava byla naprosto jednoduchá, horké mléko bylo doplněno o nepatrné množství kávy, jen pro zabarvení. Spokojenost byla na obou stranách, děti se honosily tím, že pijí kávu a rodiče měly zasloužený klid k odpočinku u svého praženého potěšení. Prvotní vizáž však byla jiná než dnes - mléko bez mléčné pěny, lehce zabarvené kávou.\n\nLatte macchiato se připravuje z našlehaného mléka a espressa. Suroviny jsou stejné jako při přípravě cappuccina, ale liší se způsob přípravy. V nerezové konvičce za pomoci páry našleháme studené mléko (cca 0,3 litru dle objemu sklenice) na mléčnou pěnu. Teplota mléka po našlehání by neměla přesáhnout 70 °C (jakmile začne být konvička horká na dotek). Pěna musí být jemná, velké bubliny odstraníme poklepáním konvičky o stůl. Mléko s pěnou přelijeme do sklenice tak, aby pěna dosahovala kousek pod okraj sklenice - používá se střední nebo vysoká úzká sklenice (mléko můžeme pro zjednodušení šlehat přímo ve sklenici, ale musíme dávat větší pozor na teplotu mléka). Do další malé nahřáté konvičky vyextrahujeme espresso, které poté pomalu nalijeme do sklenice. Ve sklenici se vrstvy oddělí a uvidíme dole mléko, nad ním mléko s espressem a nahoře mléčnou pěnu. Pokud to přístroj umožňuje, můžeme espresso extrahovat do sklenice přímo. Nalévání espressa vytvoří na pěně skvrnu, proto se tomuto nápoji říká latte machhiato = skvrnité mléko. S využitím tyčinky nebo špejle můžeme dotvořit skvrnu do zajímavých tvarů, tomuto umění se říká latte art.\n\nStejně jako u cappuccina, latte machhiato se nezdobí skořicí, protože ta přebíjí chuť kávy. V případě přání je latte macchiato možné dozdobit kakaovým sirupem nebo kakaem. Skořici lze použít pouze na výslovné přání zákazníka.\n\n"}
{"id": "505219", "url": "https://cs.wikipedia.org/wiki?curid=505219", "title": "Caffè macchiato", "text": "Caffè macchiato\n\nCaffè macchiato (italská výslovnost , někdy též espresso macchiato) je italský druh kávy, espresso, s malým množstvím teplého, zpěněného mléka. Voda zabírá nanejvýš 1/3 malého šálku.\n\nSlovo macchiato znamená v italštině skvrnitý nebo tečkovaný. Dle klasické školy se jedná o espresso s kapkou mléčné pěny vloženou do cremy lžičkou.\n\nModerní macchiato vypadá jako miniaturní cappuccino — espresso je ve svém 80 ml šálku doplněno až po okraj mléčnou pěnou, kde může barista malovat různé obrázky, ať už technikou latte art, nebo dokreslováním.\n"}
{"id": "505221", "url": "https://cs.wikipedia.org/wiki?curid=505221", "title": "Kanál (biologie)", "text": "Kanál (biologie)\n\nKanál je v buněčné biologii membránový protein, který umožňuje transport určitého typu molekul po jejich koncentračním spádu či po spádu elektrochemického potenciálu. Přitom nevyžaduje pro svou práci ATP. Pokud je kanál určený pro průchod iontů, používá se konkrétnější označení iontový kanál, molekuly vody transportují akvaporiny, a podobně. Mnohé kanály jsou schopné se otevírat a zavírat na základě určitého signálu z nitra nebo z okolí buňky.\n\nV lidském genomu se vyskytuje asi 400 genů kódujících bílkoviny, jež tvoří kanály.\n\n\"Klasifikace transportních mechanismů vychází z názvoslovné komise Mezinárodní unie pro biochemii a molekulární biologii (IUBMB) tak, jak je v české podobě uvedena v článku od Kotyka .\"\n\n\"α-Helikální kanály \"\n\n\"β-Hřebenové poriny \" \n\n\"Toxiny tvořící póry \"\n\n\"Kanály syntetizované mimo ribosomy - 12 rodin\"\n"}
{"id": "505224", "url": "https://cs.wikipedia.org/wiki?curid=505224", "title": "Šindži Nakano", "text": "Šindži Nakano\n\nŠindži Nakano (japonsky 中野 信治, 1. dubna 1971) je japonský automobilový závodník, v letech 1997 až 1998 jezdil ve Formuli 1 za týmy Prost a Minardi.\n\nV roce 1984 začal závodit na motokárách a do roku 1988 získal několik japonských titulů. V roce 1989 přestoupil do japonské Formule 3, kde napoprvé získal 7. místo. Pro roky 1990 a 1991 se přesunul do Evropy a jezdil zde Formuli Opel, získal jedno vítězství a vrátil se do rodné země, kde do roku 1996 opět závodil ve Formuli 3 a Formuli 3000.\n\nDebutoval při Grand Prix Austrálie 1997 za tým Prost Grand Prix. Díky dvěma šestým místům získal 2 body a obsadil 18. příčku v Poháru konstruktérů.\n\nPro sezonu 1998 přestoupil do stáje Minardi. Jeho nejlepším výsledkem byla 7. pozice v Grand Prix Kanady 1998, proto nezískal ani bod a v hodnocení pilotů se vůbec neumístil.\n\nV roce 1999 testoval monopost Jordan Grand Prix.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nPo odchodu z Formule 1 závodil během let 2000 až 2002 v americké sérii Champ Car. Nejlepším umístěním byla 4. pozice v Torontu a v celkovém pořadí obsadil nejlépe 17. místo v roce 2002. Roku 2003 získal 15. místo v závodě 500 mil Indianapolis.\n\nV letech 2006 - 2008 se zúčastnil vytrvalostní 24 hodin Le Mans.\n\nOficiální stránky\n"}
{"id": "505229", "url": "https://cs.wikipedia.org/wiki?curid=505229", "title": "Programme Delivery Control", "text": "Programme Delivery Control\n\nProgramme Delivery Control (PDC), dříve Video Programming System (VPS), je analogově vysílaný signál, který je vysílán spolu s televizní stanicí a slouží domácím videorekordérům k přesnému určení začátku a konce nahrávání televizních pořadů. Je standardizován v normě ETSI EN 300 231\n\nSignál PDC, je-li vysílatelem podporován, přenáší po celou dobu vysílání daného pořadu časový kód začátku pořadu, tak jak byl oznámen v programovém věstníku. Videorekordér namísto spouštění nahrávání podle časovače vyhodnocuje přijímaný signál PDC a spustí nahrávání v okamžiku, kdy je vysílán stejný časový kód, jako naprogramovaný čas začátku pořadu. Díky tomu je pořad nahrán i s případným zpožděním.\n\nK správné funkci PDC videorekordéru je nezbytně nutné nastavit čas začátku nahrávání přesně shodně s časem uvedeným v programovém věstníku. Při použití PDC videorekordér nebere zřetel na nastavenou délku záznamu - pořad je vždy zaznamenán až do svého konce. Z toho důvodu není možné nahrávat více pořadů za sebou v rámci jednoho záznamu; pro každý pořad je nutné zadat zvláštní záznam do časovače videorekordéru.\n\nNorma uvádí dva možné způsoby přenosu signálu. Starší způsob používá k přenosu vyhrazený (nejčastěji 16.) televizní řádek, tento způsob přenosu se obchodně označuje jako VPS kód.\nNověji je k přenosu používán systém teletextu, to bývá označováno jako kód PDC.\n\nPři přenosu vyhrazeným řádkem je určitý televizní řádek, který náleží do vertikálního zatemňovacího intervalu, vyhrazen pro přenos signálu VPS. V Evropě je k tomuto účelu vyhrazen 16. řádek. Je použito dvoufázové kódování Manchester s přenosovou rychlostí 2,5 Mbit/s. Jedná se však o okamžitou rychlost v době vysílání vyhrazeného řádku, v ostatních řádcích se nepřenáší nic. Průměrná přenosová rychlost je tak pro TV systém s 625 řádky přibližně 625krát nižší.\n\nPřenos vyhrazeným řádkem trpí několika nedostatky. Především spousta zařízení zpracující TV signál, jako například DVB Set Top Boxy nebo hlavní stanice televizních kabelových rozvodů, neumí VPS kód zpracovat, takže je na jejich výstupu znehodnocen.\nDruhým problémem VPS kódu je nemožnost zcela přesně signalizovat překrytí dvou pořadů, například pokud je jeden pořad přestávkou druhého. Videorekordér v takovém případě nemá šanci se dozvědět, zda pořad definitivně skončil, nebo je v něm jen zařazena přestávka.\n\nZ těchto důvodů byl navržen přenos časového kódu uvnitř teletextu prostřednictvím speciálního servisního paketu 8/30/2. Navíc byly přidány čtyři logické kanály, takže je možné současně signalizovat stav vysílání čtyř různých pořadů.\n\nČeská televize vysílá signál VPS prostřednictvím vyhrazeného 16. řádku již od devadesátých let 20. století. Vysílání trvá na analogových vysílačích dodnes, VPS kód je i součástí doplňkových informací programů ČT1 a ČT2 (VBI streamu) v digitálním vysílání DVB-T i DVB-S z orbitální pozice 23,5°E (služba Skylink/CS Link).\n\nOd 1. listopadu 2006 navíc Česká televize u všech svých programů vysílá signál PDC prostřednictvím teletextu.\n\nPrima TV vysílá signál VPS na 16. řádku na hlavním programu - Prima. Tento signál je však šířen pouze v analogovém vysílání a na satelitním digitálním vysílání DVB-S z orbitální pozice 23,5°E (služba Skylink/CS Link). V DVB-T vysílání tento kód není.\n\nTV Nova kód VPS nevysílá, resp. vysílá na 16. řádku speciální VPS kód, oznamující rekordérům, aby nahrávaly pořady podle interního časovače.\n\nSystém VPS/PDC je podporován drtivou většinou videorekordérů systému VHS. Přibližně do roku 2000 podporují rekordéry pouze přenos vyhrazeným řádkem, od tohoto roku jsou podporovány oba způsoby přenosu.\n\nSystémem VPS/PDC jsou také vybaveny některé DVD rekordéry; často je však jejich použití omezené pouze na příjem analogového vysílání.\n\nExistuje také softwarový rekordér/filtr, který na základě VPS/PDC signálu ukládá pouze vybraný pořad.\n"}
{"id": "505233", "url": "https://cs.wikipedia.org/wiki?curid=505233", "title": "Patnácté Vánoce u Simpsonů", "text": "Patnácté Vánoce u Simpsonů\n\nPatnácté vánoce u Simpsonů ('Tis the Fifteenth Season) je 7. díl 15. řady amerického seriálu Simpsonovi napsaný Michaelem Pricem.\n\nHomer dostane od pana Burnse kartičku se „současným“ baseballovým hráčem, za kterou mu dá Komiksák vše co má v pokladně. Simpsonovi jdou nakupovat na Springfieldskou promenádu, kde se Homer projeví jako sobec, když si za peníze na stromeček koupí ten nejzbytečnější dárek (mluvící astroláb) a Marge s dětmi se na něj začnou zlobit.\n\nHomer uvidí jednu z variací na Vánoční koledu od Charlese Dickense a rozhodne se napravit. Stane se nejhodnějším člověkem ve městě, ale Flanders mu bude závidět a proto dá všem lidem dárky. Homer ho bude chtít trumfnout, ale Líza mu řekne, že si myslí, že by lidé byli šťastnější bez dárků.\n\nHomer ukradne všechny dárky ve městě a bude je chtít spálit. Utvoří se zuřící dav, který ho bude chtít zabít. Ned se ho pokusí zachránit, ale neúspěšně. Homer bude v bezpečí až poté, co se na obloze objeví hvězda (ve skutečnosti Krtkova poslední světlice) a lidé mu odpustí.\n\nNakonec Homer s Nedem rozdají dárky zpět a Vočko se pokusí o sebevraždu a uklouzne po římse.\n"}
{"id": "505234", "url": "https://cs.wikipedia.org/wiki?curid=505234", "title": "Hanuš Thein", "text": "Hanuš Thein\n\nHanuš Thein (17. ledna 1904 Pardubice – 30. prosince 1974 Praha) byl významný český operní pěvec (bas) a režisér. Mezi lety 1927–1939 a 1945–1973 působil v pražském Národním divadle.\n\nV letech 1922–1928 vystudoval zpěv na Konzervatoři hudby v Praze , kde pak řadu let působil i jako pedagog (mezi lety 1950 až 1974 zde byl profesorem operního herectví a režie) . Zpěv studoval u E. Fuchse a operní režii u Ferdinanda Pujmana.\n\nStudoval též na právnické fakultě University Karlovy v Praze (od roku 1922), ale studia zanechal v roce 1927 po nabídce od Otakara Ostrčila na stálé hostování a později angažmá v Národním divadle. Zde působil jako sólista opery (od roku 1929) i jako režisér opery (od roku 1932) až do roku 1973. V sezónách 1963/1964, 1964/1965 a 1967/1968 byl šéfem opery. Dotkla se jej i nacistická perzekuce při aplikaci norimberských rasových zákonů. Mezi lety 1939–1945 proto nebyl členem Národního divadla a v roce 1945 byl internován (do té doby byl chráněn tzv. smíšeným manželstvím) v Terezíně, odkud několik dní před koncem války utekl. Zemřel v Praze 30. prosince 1974 na infarkt. Je pohřben na pražském Vyšehradě.\n\nZa svůj život hrál či režíroval mnoho představení. Mezi jeho nejvýznamnější role patřil Kecal v \"Prodané nevěstě\", Doktor Bartolo v \"Lazebníku sevillském\" či Bartolo ve \"Figarově svatbě\", z režijních počinů můžeme jmenovat \"Prodanou nevěstu\", \"Káťu Kabanovou\" či \"Romeo, Julie a tma\". Četné úspěchy slavil také v zahraničí např. v Německu, Nizozemsku a Velké Británii.\n\n\n\n"}
{"id": "505237", "url": "https://cs.wikipedia.org/wiki?curid=505237", "title": "PDC", "text": "PDC\n\nPDC je zkratka s více významy:\n\n\n"}
{"id": "505243", "url": "https://cs.wikipedia.org/wiki?curid=505243", "title": "Čepel (Krkonoše)", "text": "Čepel (Krkonoše)\n\nČepel (polsky \"Góra Czepiel\", německy \"Tüpelstein\") je horská rozsocha v České republice ležící v Krkonoších.\n\nČepel je horská rozsocha tvořící asi 2 kilometry dlouhý hřeben vybíhající severním směrem z hory Mravenečník. Nachází se asi 4 kilometry severozápadně od Žacléře. Jeho severní konec se leží v místě sedla mezi Horními Albeřicemi a polským Niedamirówem. Přibližná nadmořská výška sedla je 860 metrů. Severně od sedla na Čepel navazuje masív polského vrcholu Kopina. Nadmořská výška rozsochy od sedla k Mravenečníku, tedy od severu k jihu, neustále stoupá. Kóta 901 m n. m., která je pod názvem \"Čepel\" v mapách uváděna, není samostatným vrcholem ani nejvyšším bodem, ale pouhým spočinkem. Po hřebenu vede státní hranice mezi Českou republikou a Polskem. Západní i východní svah Čepele jsou poměrně prudké a se značným převýšením. Západní tj. český svah leží na území Krkonošského národního parku.\n\nHřeben Čepele tvoří hlavní evropské rozvodí Severního a Baltského moře. Západní svah je odvodňována levými přítoky Albeřického potoka, jehož vody jsou odváděny do řeky Úpy. Východní svah je odvodňován levými přítoky Bóbru.\n\nNa hřebenu i na svazích Čepele se střídají lesy a louky. Vrcholové partie přiléhajícího Mravenečníku jsou zalesněné, naopak sedlo na severním konci zalesnéné není.\n\nVe vrcholových partiích Čepele se nevyskytují zpevněné komunikace, pouze nezpevněné lesní cesty. Přímo po hřebenové cestě, která kopíruje státní hranici, je vedena červeně značená Cesta bratří Čapků z Pomezních Bud do Trutnova a souběžně s ní polská zelená značka ze stejného místa do Královeckého sedla. Přes stejný výchozí bod jsou souběžné až na hřebenu Čepele.\n"}
{"id": "505244", "url": "https://cs.wikipedia.org/wiki?curid=505244", "title": "Krysáci", "text": "Krysáci\n\nKrysáci jsou animovaný seriál Cyrila Podolského natočený v produkci České televize v roce 2005 ve Filmových ateliérech Zlín. Cyril Podolský je společně s Martinem Šinkovským také autorem scénáře. Seriál popisuje život dvou krys: Hodana a Huberta a jednoho laboratorního potkana Edy, kteří žijí na smetišti poblíž Vizovic spolu s trpaslíkem Ludvíkem. V seriálu se setkávají s dalšími obyvateli smetiště. Postavy seriálu namluvili Bolek Polívka a Jiří Pecha. Hudbu složil Miroslav Wanek a pro seriál ji natočila skupina Už jsme doma. \n\nPodle hotového seriálu byla napsány dvě knihy Jiřího Žáčka s ilustracemi Ivana Mračka \"Krysáci\" (2010) a \"Krysáci už jsou zase spolu\" (2013).\n\nSeriál má 26 dílů:\n"}
{"id": "505246", "url": "https://cs.wikipedia.org/wiki?curid=505246", "title": "Mary Poppins (film)", "text": "Mary Poppins (film)\n\nMary Poppins je americký pohádkově romantický filmový muzikál společnosti Walt Disney režiséra Roberta Stevensona z roku 1964 s Julií Andrewsovou a Dickem Van Dykem v hlavní roli.\n\nFilm byl natočen na motivy stejnojmenné knihy Pamely Lyndon Traversové z roku 1934.\n\nFilm byl nominován celkem 13 krát na cenu Americké akademie umění a věd Oscar, zvítězil celkem v pěti kategoriích:\n\nPoznámka:Cen akademie by zřejmě mohlo být i více, kdyby v témže roce nebyl natočen snímek \"My Fair Lady\", který jich získal osm.\n\nZ technického hlediska se jedná o velmi pozoruhodné filmové dílo, neboť poměrně velká část snímku se odehrává v nereálném světě animovaného prostředí plné disneyovských zvířátek s tím, že zde ale vystupují čtyři živí herci. Film kromě toho dále obsahuje řadu dalších filmových triků a speciálních vizuálních efektů.\n\nCelý děj filmu se odehrává v Londýně v roce 1910. V londýnské Třešňové ulici zde žijí manželé Banksovi se svými dvěma dětmi, synem Michaelem a děvčátkem Jane. Pan Banks je bankovní úředník, paní Banksová se angažuje v hnutí sufražetek, svým dvěma dětem se věnují málo, mají na to guvernantku. Obě děti však nejsou se svými vychovatelkami spokojeny, často zlobí a lezou jim na nervy, guvernantky se zde často střídají. Během jedné z častých výměn guvernantky pan Banks podá inzerát do novin na novou guvernantku, obě děti sepíšou své požadavky na pro ně správnou vychovatelku na papír, rozezlený pan Banks, ale jejich požadavky zamítne a jejich žádost roztrhá na kousky a ty pak zahodí do domácího krbu. Kouzelný vítr však útržky dětského dopisu odnese pryč, druhý den ráno na prahu Banksova domu stojí Mary Poppinsová (Julie Andrewsová) s původním dětským dopisem v ruce.\n\nNa první pohled se Mary Poppinsová od ostatních guvernantek ničím neodlišuje, je přísná a působí velmi upjatým a nesmlouvavým dojmem. Nicméně jedná se o kouzelnou osobu plnou humoru, fantazie, jež umí čarovat a provádět zcela nemožné věci. Obě děti společně s ní a s potulným muzikantem a kominíkem Bertem (Dick Van Dyke) během několika dní zažijí několik zcela nereálných pohádkových dobrodružství. Hned první vycházka do blízkého parku se promění na více jak dvacetiminutový výlet do nereálného disneyovského (kresleného) světa plného disneyovských zvířátek a postaviček. Další dobrodružství zažijí společně s kominíkem Bertem na londýnských střechách, při návštěvě strýčka Alberta a konečně i při návštěvě banky svého otce. Kouzelná bytost Mary Poppins od obou dětí odejde v okamžiku kdy oba rodiče konečně pochopí, že se musí svým dětem mnohem více věnovat než tomu bylo až doposud, že je obě děti velmi potřebují.\n\nO přípravě tohoto filmu pojednává snímek \"Zachraňte pana Bankse\" z roku 2013, který vypráví příběh o tom, kterak Walt Disney velmi dlouho přemlouval autorku předlohy P. L. Traversovou k tomu, aby mu prodala autorská práva ke své knize.\n\n"}
{"id": "505253", "url": "https://cs.wikipedia.org/wiki?curid=505253", "title": "Jan I. Bretaňský", "text": "Jan I. Bretaňský\n\nJan I. Bretaňský (\"fr. Jean le Roux\" (1217/1218 – 8. října 1286, Fréhel) byl vévoda bretaňský, hrabě z Richmondu, účastník poslední kruciáty Ludvíka IX. a autor dvorské poezie.\n\nJan se narodil jako prvorozený syn Petra Mauclerca, bratrance francouzského krále a bretaňské dědičky Alix. Matka zemřela při porodu třetího potomka a ovdovělý Mauclerc se stal poručníkem malého Jana, budoucího bretaňského vévody. Po smrti Ludvíka VIII. byl Mauclerc jedním z nespokojených buřičů, jež organizovali vzpoury proti regentské vládě královny vdovy. Jako vévoda popudil své vazaly hrabivostí a snahou o změnu dosavdních místních zvyklostí a roku 1230 se dočkal vzpoury. Odbojní vazalové nakonec přísahali, že podpoří právo Mauclercova prvorozeného na bretaňské vévodství.\n\nJan se svého dědictví ujal roku 1237 a zůstal věrný politice svého otce. Vůči šlechtě a církvi se choval sice stejně, ale poněkud taktičtěji a postupně se mu podařilo se svými nepřáteli smířit nebo je porazit na bitevním poli jako se to stalo Petrovi z Craonu. V letech 1240-41 se rozhořel spor mezi vévodou a nespokojeným Hervém z Léonu a poté pětiletý konflikt s Oliverem z Clissonu a Eudem z Pontchâteau. Roku 1257 se vévoda pomstil Alanovi z Avagouru na městě Dinan, které vyplenil. Bylo jeho zvykem využívat finanční neschopnosti svých odbojných vazalů a získával tak jejich majetky pro sebe či své příbuzné. Roku 1240 nechal z Bretaně vyhnat Židy a bojoval proti lichvě.\n\nZúčastnil se tuniské kruciáty krále Ludvíka IX. a podařilo se mu z válečného dobrodružství vyváznout ve zdraví. Ovšem dluhy, které nadělal společně se svými vojáky, nebyly splaceny ještě roku 1312. Po králově skonu se přidal k výpravě anglického prince Eduarda a dostal se s ním do Svaté země. Do Bretaně se vrátil roku 1273.\n\nJan Bretaňský se 16. června 1236 oženil s prvorozenou dcerou navarrského krále Theobalda I. S rukou nevěsty měl Jan případně získat i navarrské království. Dva roky po svatbě se však narodil Theobaldovi vytoužený syn a Jan Bretaňský se roku 1254 za úplatu 3 tisíc livrů vzdal svého nároku na navarrský trůn.\n\nZemřel v pokročilém věku po téměř padesáti letech vlády a byl pohřben v cisterciáckém klášteře Prières, jehož byl fundátorem. Díky štědrému mecenášství vévodova otce Petra Mauclerca ke katedrále v Chartres, se pod jižní rozetou dochovala vitráž s bretaňským erbem a idealizovanou podobou Jana, jeho rodičů a sestry.\n\n"}
{"id": "505259", "url": "https://cs.wikipedia.org/wiki?curid=505259", "title": "Adolf Galland", "text": "Adolf Galland\n\nAdolf \"Dolfo\" Joseph Ferdinand Galland (19. března 1912 – 9. února 1996) byl německý stíhací pilot za druhé světové války a v letech 1941 až 1945 také velitel německých stíhacích sil.\n\nGalland vstoupil do Luftwaffe roku 1933 a i přes několik vážných zranění, která utrpěl během dvou leteckých havárií, nadále pokračoval v kariéře vojenského pilota. Během roku 1937 získal cenné zkušenosti u neblaze proslavené Legii Condor, nasazené ve Španělské občanské válce. V roce 1940 vstoupil do stíhacího letectva a během bitvy o Francii velice rychle získal status stíhacího esa. V roce 1941, kdy mu bylo 29 let, se s počtem 94 sestřelů stal generálním inspektorem stíhacích sil (německy: \"General der Jagdflieger\").\n\nVelel 11. února 1942 vzdušnému doprovodu křižníků Scharnhorst, Gneisenau a Prinz Eugen při jejich průniku Lamanšským průlivem z Brestu do Německa při operaci Cerberus. \n\nGalland se i nadále účastnil zkoušek mnoha typů letadel a příležitostně i ostrých bojových misí. V lednu 1945 byl spolu s několika dalšími důstojníky degradován zpět na řadového stíhače poté, co otevřeně zpochybnil velitelské kompetence vrchního velitele Luftwaffe Hermanna Göringa. \n\nBěhem své kariéry dosáhl 104 uznaných sestřelů v 705 misích, za což byl vyznamenán rytířským křížem s dubovou ratolestí a meči a stal se tak jedním z 27 vojáků, kteří byli tímto nejvyšším německým řádem vyznamenáni.\n\nGalland zažil konec války v nemocnici v Tegernsee v Bavorsku poté, co byl 26. dubna 1945 ve svém Me 262 zraněn do kolena střelbou ze stíhacího letounu P-51 Mustang při svém útoku na formaci B-26 Marauderů. V květnu 1945 se Galland vzdal Armádě Spojených států amerických. Jako válečný zajatec byl letecky dopraven do Anglie a umístěn v zajateckém táboře 7 v Latimeru. Od roku 1946 do začátku roku 1947 pracoval pro Historical Division US Forces, European Theater. Propuštěn byl 28.dubna 1947.\n\nOd roku 1948 do roku 1955 byl Galland v Argentině za tehdejšího prezidenta Juana Peróna, kam byl najat jako konzultant argentinského letectva. Pracoval pod generálem Juanem Franciskem Fabriem, velitelem argentinského vojenského letectva. Po návratu do Německa se stal majitelem obchodní a poradenské kanceláře. \n\nV roce 1953 vydal Adolf Galland svou autobiografii pod názvem \"Die Ersten und die Letzten.\"\n\nSpolečnost United Artists najala Gallanda jako konzultanta pro film \"Battle of Britain z roku\" 1969.\n\n\n\n"}
{"id": "505262", "url": "https://cs.wikipedia.org/wiki?curid=505262", "title": "420 (lodní třída)", "text": "420 (lodní třída)\n\nLodní třída 420 (The International 420 Class) je dvouposádková loď pro okruhový jachting se třemi plachtami a trapézem, vhodná pro dospělé i mládež již od 12 let. Její jméno vzniklo od její celkové délky, je totiž přesně 420 centimetrů. Díky tomu, že kombinuje jízdní vlastnosti lodě se spinakrem a hrazdami a jednoduchost nižších tříd, je velmi oblíbená mezi mladistvými závodícími jachtaři i jachtařskými začátečníky. V celé Evropě je hojně používaná jako loď pro team racing, neboli závody družstev.\n\nRoku 1959 ji navrhl Christian Maury a od té doby se rozšířila do 60 zemí světa. Její parametry jsou přesně dané a všichni výrobci je musí striktně dodržovat, je to tzv. \"monotyp\". Třída se nejrychleji ujala ve Francii, jako tréninková loď pro vyšší lodní třídu, International 470. V pozdních šedesátých letech je několik kusů nakoupeno jachtkluby v Anglii pro trénink a team racing. Po čase se ukázalo, že má lepší jízdní vlastnosti než většina jejích současníků mezi loděmi pro mládež a stala se zde lodní třídou doporučenou Královskou Jachetní společností (RYA).\n\nTřídová pravidla dovolují jízdu na této lodi při závodech od 12 let. Na této lodi se mladí jachtaři velmi často učí základní principy jízdy na dvouposádkové lodi se spinakrem a trapézem a spolupráci mezi kosatníkem a kormidelníkem. Ideální hmotnost posádky je mezi 110–140 kg, kdy je výhodnější mít těžšího kosatníka na trapézu a lehčího kormidelníka vzadu. Vzhledem k tomu, že je tato loď poměrně lehká, je váha posádky velmi důležitým faktorem.\n\nVe více než čtyřiceti zemích světa je považována za nejlepší tréninkovou loď a i po více než padesáti letech od svého navržení je stále velmi populární.\n\n\n"}
{"id": "505263", "url": "https://cs.wikipedia.org/wiki?curid=505263", "title": "Raymond Bonney", "text": "Raymond Bonney\n\nRaymond Lenroy Bonney (5. dubna 1892, Phoenix, New York – 19. října 1964, Ottawa, Kanada) byl americký reprezentační hokejový brankář.\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505274", "url": "https://cs.wikipedia.org/wiki?curid=505274", "title": "Dokud běžíš / Dopis španělské princezně", "text": "Dokud běžíš / Dopis španělské princezně\n\nDokud běžíš / Dopis španělské princezně (2009) je singl skupiny Květy. Vyšel pouze na malé gramofonové desce (průměr 17 cm). Nahrávky byly pořízeny během nahrávání alba \"Myjau\" (2009). Na straně A je píseň \"Dokud běžíš\", která vyšla na albu \"Myjau\" (ale už se nedostala na LP verzi tohoto alba a byla tehdy k volnému stažení na profilu skupiny na webu Bandzone.cz), na straně B pak vyšla píseň \"Dopis španělské princezně\", která jinak nevyšla (nevyšla tedy v žádném digitálním formátu).\n\nSingl byl představen na koncertě ve Staré pekárně v Brně 21. prosince 2009, oficiálně vyšel až na začátku ledna 2010 (je na něm ale vročení 2009). Obal vytvořila Pavla Kačírková.\n\n\n\n"}
{"id": "505277", "url": "https://cs.wikipedia.org/wiki?curid=505277", "title": "Leon Tuck", "text": "Leon Tuck\n\nLeon Parker Tuck (25. května 1891, Winchester, Massachusetts – 2. září 1953, Boston, Massachusetts) byl americký reprezentační hokejový obránce.\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505281", "url": "https://cs.wikipedia.org/wiki?curid=505281", "title": "Seznam představitelů Malty", "text": "Seznam představitelů Malty\n\nVrcholnými orgány výkonné moci Malty jsou prezident a vláda vedená premiérem:\n\n"}
{"id": "505289", "url": "https://cs.wikipedia.org/wiki?curid=505289", "title": "Edward Fitzgerald (lední hokejista)", "text": "Edward Fitzgerald (lední hokejista)\n\nJames Edward \"Ed\" Fitzgerald (3. října 1891, Northfield, Minnesota – 18. dubna 1966) byl americký reprezentační hokejový obránce.\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505296", "url": "https://cs.wikipedia.org/wiki?curid=505296", "title": "Koncesní listina", "text": "Koncesní listina\n\nKoncesní listina byl doklad, kterým se prokazovalo oprávnění k provozování koncesované živnosti. S účinností od 1. července 2008 byla zákonem č. 130/2008 Sb. koncesní listina a živnostenský list jako doklady, kterými se prokazuje živnostenské oprávnění, nahrazeny výpisem ze živnostenského rejstříku.\n\nKoncesní listina byla do 30. června 2008 upravena v § 54 živnostenského zákona. Koncesní listinu vydával podnikateli do patnácti dnů od právní moci rozhodnutí o udělení koncese místně příslušný živnostenský úřad. V koncesní listině vydané fyzické osobě se uvádělo jméno a příjmení, rodné číslo, bydliště, obchodní firma, identifikační číslo, místo podnikání, předmět podnikání, údaj, zda je živnost provozována průmyslovým způsobem, doba, na kterou se koncesní listina uděluje, datum jejího vydání a den vzniku práva provozovat živnost. Pokud byla koncesní listina vydávána právnické osobě, pak se uvedla její obchodní firma nebo název, sídlo, identifikační číslo, předmět podnikání, údaj, zda je živnost provozována průmyslovým způsobem, doba, na kterou se koncesní listina uděluje, datum jejího vydání a den vzniku práva provozovat živnost.\n\nVe vztahu k rozesílání opisů koncesní listiny platil podobný postup jako v případě opisů živnostenského listu. Živnostenský úřad tak poskytoval opis místně příslušnému správci daně, Českému statistickému úřadu, úřadu práce a příslušné správě sociálního zabezpečení, příslušné zdravotní pojišťovně a orgánu nebo organizaci, která podle zvláštního zákona vedly registr všech pojištěnců všeobecného zdravotního pojištění. Živnostenský úřad také musel neprodleně oznámit příslušným orgánům cizinecké a pohraniční policie vydání koncesní listiny. Povinnost musel živnostenský úřad splnit do třiceti dnů od vydání, změny nebo právní moci koncesní listiny. Navíc – na rozdíl od povinností ve vztahu k rozesílání opisů živnostenského listu – měl živnostenský úřad v případě koncesních listin také povinnost ve vztahu k orgánu, který k udělení koncese vydával stanovisko.\n\n"}
{"id": "505298", "url": "https://cs.wikipedia.org/wiki?curid=505298", "title": "Francis Goheen", "text": "Francis Goheen\n\nFrank Xavier \"Moose\" Goheen (9. února 1894, White Bear Lake, Minnesota – 13. listopadu 1979, White Bear Lake, Minnesota) byl americký reprezentační hokejový záložník. Patří do hokejové síně slávy (od roku 1952) a americké hokejové síně slávy (od roku 1973).\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505307", "url": "https://cs.wikipedia.org/wiki?curid=505307", "title": "Anthony Conroy", "text": "Anthony Conroy\n\nAnthony Joseph Conroy (15. října 1895, Saint Paul, Minnesota – 11. leden 1978, Saint Paul, Minnesota) byl americký reprezentační hokejový útočník.\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505308", "url": "https://cs.wikipedia.org/wiki?curid=505308", "title": "Chotěšov (Velhartice)", "text": "Chotěšov (Velhartice)\n\nChotěšov () je vesnice spadající pod obec Velhartice v okrese Klatovy, kraji Plzeňském. V roce 2011 zde trvale žilo 101 obyvatel. Leží na úpatí vrchu Teleček (886 m) na Šumavě v přírodním parku Kochánov. Vesnice se nachází v nadmořské výšce 700–790 m.\n\nPrvní písemná zmínka o vesnici pochází z roku 1412. Chotěšov byl velká zemědělská vesnice, ve které byly 4 velké dvory. V roce 1869 zde byla založena kaplička, zasvěcení svatému Antonínu. V roce 1879 zde byl založen hasičský sbor, který tak patří mezi nejstarší sbory dobrovolných hasičů v Plzeňském kraji. Od roku 1896 tu existovala škola, která byla v roce 1972 zrušena. Na místě bývalé školy se dnes nachází hostinec. V roce 1948 zde bylo 40 domů a žilo zde 250 obyvatel. Lidé se živili řemesly jako jsou tesařství, hostinství, cestářství, tkadlectví, kovářství, kolářství, a další. Pod vesnicí se nacházela osada, kde se pěstoval len a u rybníka stála velká slepičárna. Roku 1969 byl vybudován vodovod a kanalizace. Chatu zde vlastnil například skokan na lyžích Jiří Raška.\n\n\n"}
{"id": "505313", "url": "https://cs.wikipedia.org/wiki?curid=505313", "title": "Fitzgerald", "text": "Fitzgerald\n\nPříjmení Fitzgerald či FitzGerald nosí více různých osobností:\n\n"}
{"id": "505326", "url": "https://cs.wikipedia.org/wiki?curid=505326", "title": "Franco Cardini", "text": "Franco Cardini\n\nFranco Cardini (* 5. srpna 1940 Florencie, Itálie) je italský historik a profesor středověkých dějin na univerzitě ve Florencii. \n\nPo studiu historie na univerzitách ve Florencii, Poitiers a Moskvě, pracoval a učil v Paříži, Göttingenu, Vídni, Madridu, Bostonu, Turku, Sao Paulu, Jeruzalému, Damašku a Bari. Od roku 1989 působí na univerzitě ve Florencii. Je autorem velkého množství knih věnovaných středověkým dějinám, vztahu křesťanství a islámu, Jeruzalému a křížovým výpravám, které byly přeloženy do mnoha jazyků (např. angličtiny, francouzštiny, němčiny, španělštiny, ruštiny, polštiny, češtiny aj.) Pracoval také pro různé noviny a televizi RAI a je také autorem několika historických románů z prostředí křížových výprav.\n\n\n\n"}
{"id": "505327", "url": "https://cs.wikipedia.org/wiki?curid=505327", "title": "SK Baťov 1930", "text": "SK Baťov 1930\n\nSportovní klub Baťov 1930 je moravský fotbalový klub sídlící ve městě Otrokovice. Klub byl založen v roce 1930 pod názvem SK Otrokovice. Od sezony 2014/15 hraje Přebor Zlínského kraje (5. nejvyšší soutěž).\n\nNejvětším úspěchem klubu je odehrání jednoho ročníku v nejvyšší soutěži (1964/65) pod názvem TJ Jiskra Otrokovice (viz níže).\n\nVe druhé lize se klub objevil naposled v ročníku 1965/66, ve třetí nejvyšší soutěži hrál naposled v sezoně 1977/78.\n\nKlub se proslavil rekordním penaltovým rozstřelem proti FC Fryšták. Utkání zlínského krajského přeboru ze 3. června 2016 rozhodl až 52. pokutový kop, čímž byl vytvořen nový světový rekord.\n\n\nV sezoně 1960/61 vyhrál otrokovický dorost moravsko–slezskou skupinu dorostenecké ligy. Poté se stal mistrem ČSR, když nejprve v sobotu 10. června 1961 na Letné podlehl pražské Dukle 1:2, aby ji v sobotu 24. června 1961 v otrokovické odvetě porazil 2:0 (branky vstřelili Šimčík a Kotásek) a postoupil tak do celostátního finále proti Slovanu Bratislava. Po výhrách 5:0 v Bratislavě (hráno v sobotu 1. července 1961) a 3:2 v Otrokovicích (sobota 8. července 1961, obě branky Jiskry dal Kotásek) se stal mistrem Československa v dorostenecké kategorii bratislavský Slovan.\n\n\nPoznámky:\n\nJosef Klus (13/0/2),\nJiří Prokeš (13/0/5),\nJosef Šimon (4/0/0) –\nJaroslav Čevela (25/1),\nAntonín Daněk (6/0),\nJosef Gajdůšek (25/1),\n... Hajduk (7/0),\nJan Hastík (14/0),\nČestmír Chaloupka (25/5),\nStanislav Chmela (23/3),\nLuboslav Jenyš (17/0),\nJán Kollárik (25/1),\nJosef Laga (12/0),\n... Malota (4/0),\nJiří Ottopal (4/0),\nJiří Penner (4/1),\nMilan Púchly (6/2),\nMiroslav Šprňa (10/0),\nMiroslav Toman (24/0),\nIvo Tomešek (13/0),\n... Ulman (2/0),\n... Vaněk (1/0),\nMilan Vinkler (12/1),\nFrantišek Zatloukal (15/5),\nFrantišek Žůrek (4/0) –\ntrenér Jan Frejek\n\n\n"}
{"id": "505328", "url": "https://cs.wikipedia.org/wiki?curid=505328", "title": "Jürgen Harder", "text": "Jürgen Harder\n\nJürgen Harder (13. června 1918, Swinemünde, Německé císařství – 17. února 1945, Strausberg, Třetí říše) byl stíhací pilot německé Luftwaffe za druhé světové války, vyznamenaný rytířským křížem. Harder dosáhl 64 sestřelů během ~500 misí, přičemž 47 sestřelů, včetně devíti čtyřmotorových spojeneckých bombardérů, získal v bojích nad západní Evropou.\n\nHarder zemřel dne 17. února 1945 po pádu svého stroje Messerschmitt Bf 109 G-14 (výr. čís.: \"Werk.Nr. 784 738\"), který se zřítil z důvodu poruchy motoru. Dle techniků, kteří prozkoumali trosky letadla, se z válce č. 12 odtrhl píst, který následně prorazil těleso motoru. Kouř z poškozeného motoru poté vnikl do kabiny a přiotrávený Harder z tohoto důvodu ztratil kontrolu nad svým letadlem.\n\nHarderův starší bratr Harro se s jedenácti uznanými leteckými vítězstvími stal jedním z nejúspěšnějších německých stíhačů nasazených ve Španělské občanské válce. Byl zabit v akci dne 12. srpna 1940, během bojové mise jeho letky III./Jagdgeschwader 53.\n\n\n"}
{"id": "505332", "url": "https://cs.wikipedia.org/wiki?curid=505332", "title": "Cornelius Gurlitt", "text": "Cornelius Gurlitt\n\nCornelius Gurlitt (10. února 1820, Altona, dnes část Hamburku - 17. června 1901, tamtéž) byl německý hudební skladatel. Je znám především díky svým oblíbeným a hudebně cenným etudám. \n\nZákladní hudební vzdělání získal Gurlitt od altonského varhaníka Johanna Friedricha Grönlanda (1777–1834). Do roku 1840 pak byl žákem Johanna Rudolfa Reineckeho, otce svého spolužáka a přítele Carla Reineckeho. Ve svém vzdělávání pokračoval v Kodani, kde byli jeho učiteli Johan Ernst Hartmann (varhany), Bernhard Courlænder (klavír) a Christoph Ernst Friedrich Weyse (kompozice). Kromě toho se spřátelil se skladatelem Nielsem Wilhelmem Gadem.\n\nV roce 1841 se Gurlitt usadil v Hirschholmu poblíž Kodaně a působil jako učitel hudby. V roce 1844 publikoval \"Šest písní pro zpěv a klavír, op. 2\" a v březnu 1845 získal, stejně jako před dvěma lety Gade a Carl Reinicke, královské stipendium. \n\nOdcestoval přes Altonu nejprve do Lipska, kde Gade řídil koncerty Gewandhausorchestru. Pak pokračoval do Říma, kde jeho bratr Louis Gurlitt studoval malířství. V Římě si získal pověst vynikajícího hudebníka. Papežská \"Accademia di Santa Cecilia\" mu udělila čestné členství a v roce 1855 ho jmenovala čestným profesorem hudby. Během svého pobytu v Římě absolvoval úspěšně i studium malířství.\n\nPo návratu do Altony v roce 1848 ho zaměstnal Christian August, vévoda z Augustenburgu, jako učitele pro své tři dcery. Během Prusko-dánské války (1848-1851) působil jako důstojník ve vojenské kapele dánské armády. Naproti tomu během Dánsko-německá války (1864) hrál ve vojenské kapele na německé straně.\n\nV roce 1866 se stal varhaníkem v chrámu sv. Trojice v Altoně, v roce 1879 královským hudebním ředitelem. Od roku 1879 vyučoval sborový zpěv na konzervatoři v Hamburku a v roce 1887 se stal čestným členem hamburského Svazu hudebníků. V roce 1847 se stal také členem altonské zednářské lóže \"Carl zum Felsen\".\n\nZemřel v roce 1901 ve svém rodném městě Altona. Je pohřben se svou manželkou na hřbitově Norderreihe.\n\nByl velmi plodným skladatelem. V jeho více než 230 skladbách převažují kompozice pro klavír. Kromě toho napsal mnoho písní, dvě operety, jednu operu, symfonickou a komorní hudbu.\n\n\n"}
{"id": "505333", "url": "https://cs.wikipedia.org/wiki?curid=505333", "title": "FC Lokomotíva Košice", "text": "FC Lokomotíva Košice\n\nFC Lokomotíva Košice (celým názvem: Football Club Lokomotíva Košice, a.s.) je slovenský fotbalový klub, který sídlí v krajském městě Košice. Zápasy odehrává v nedaleké obci Družstevná pri Hornáde (8 km od Košic). Založen byl v roce 1946, letopočet založení je i v klubovém emblému. Klubové barvy jsou modrá a bílá. Od sezóny 2014/15 působí ve druhé fotbalové lize. V minulosti hrál i 1. slovenskou ligu a 1. československou ligu.\n\nSvé domácí zápasy odehrává klub na stadionu Družstevná pri Hornáde s kapacitou 656 diváků. Největší úspěchy slavil na Štadiónu Lokomotívy v Čermeli.\n\nKlub byl založen v roce 1946 jako \"ŠK Železničiari Košice\", 22. července 1946 vznikl po sloučení s \"ŠK Sparta Košice\" klub \"ŠK Železničiari Sparta Košice\". K dalšímu sloučení došlo 6. srpna 1949, kdy vzniklo \"Dynamo ČSD Košice\" spojením s klubem \"Dynamo Košice\", které pod původním názvem \"ŠK Jednota Košice\" hrálo od roku 1945 1. ligu. V lize klub vydržel až do roku 1953, kdy už nesl jméno \"TJ Lokomotíva Košice\".\n\nPo fúzi s \"TJ VSŽ Košice\" v roce 1965 působila Lokomotíva krátce jako \"TJ Lokomotíva VSŽ Košice\", po zrušení této fúze v roce 1967 se vrátila k původnímu názvu. Rok 1965 znamenal rovněž návrat do 1. československé ligy, ve které s výjimkou jednoho ročníku klub pravidelně nastupoval až do roku 1986. Se započítáním výsledků ŠK Jednoty strávila Lokomotíva v nejvyšší československé fotbalové soutěži celkem 29 sezon, ve kterých odehrála 778 zápasů s bilancí 285 výher, 180 remíz, 313 proher se skórem 1123:1205. Nejlepšího umístění dosáhla v sezonách 1951 a 1977/78, kdy skončila třetí. Nejvíc ligových startů si připsal Gejza Farkaš, který v letech 1969-1984 odehrál 335 zápasů. Nejvíc ligových gólů (celkem 104) vstřelil Ladislav Józsa.\n\n\nZdroj: \n\n\n\nZdroj: \n\n\n\nZdroj: \n\n\nFC Lokomotíva Košice „B“ byl rezervní tým košické Lokomotívy. Největšího úspěchu dosáhl v sezóně 1966/67, kdy se ve Divizi (tehdejší 3. nejvyšší soutěž) umístil na 9. místě.\n\n\nZdroj: \n\n\n\nZdroj: \n\n\n"}
{"id": "505339", "url": "https://cs.wikipedia.org/wiki?curid=505339", "title": "Fadděj Faddějevič Bellingshausen", "text": "Fadděj Faddějevič Bellingshausen\n\nFadděj Faddějevič Bellingshausen (, poněmčeně Fabian Gottlieb Thaddeus von Bellingshausen) (20. září 1778 – 25. ledna 1852) byl důstojník Ruského carského námořnictva, mořeplavec a kartograf. Je považován za objevitele Antarktidy.\n\nPo Fabianu Gottliebu Bellingshausenovi je pojmenováno mnoho míst, například Bellingshausenovo moře v Jižním oceánu, Bellingshausenův ostrov v Jižních Sandwichových ostrovech, Faddějovy ostrovy v moři Laptěvů, Bellingshausenova stanice na Ostrově krále Jiřího, Bellingshausenova litosférická deska, kráter Bellinsgauzen na Měsíci a planetka 3659 Bellingshausen.\n\nNarodil se v rodině Baltských Němců na statku Lahetaguse na estonském ostrově Saaremaa (Ösel). Ten patřil v době jeho života k Ruskému impériu. Jeho otec byl Fabian Ernst von Bellingshausen a matka Anna Katharina von Folckern.\n\nV deseti letech se přihlásil jako kadet k carskému námořnictvu a v osmnácti absolvoval námořní akademii v Kronštadtu. Během studia poruštil své jméno a přestal používat šlechtické „von“. Stal se velkým obdivovatelem Jamese Cooka.\n\nV letech 1803 až 1806 sloužil na Kruzenšternově lodi \"Naděžda\", se kterou se účastnil první ruské námořní výpravy kolem světa. Zde prokázal mimo jiné i své vlohy pro kartografii. Po výpravě byl povýšen do hodnosti kapitán-poručíka a pokračoval v kariéře v ruském námořnictvu. Sloužil nejprve na Baltu, od roku 1810 pak prováděl rozsáhlý hydrografický výzkum v Černém moři.\n\nV letech 1819 – 1821 velel námořní výpravě k jižnímu polárnímu kruhu a velmi významně přispěl k objevům a výzkumu v antarktické oblasti. Pravděpodobně byl prvním, kdo Antarktidu spatřil.\n\nPo návratu byl povýšen na kontradmirála a sloužil dál v ruském námořnictvu. V roce 1826 se oženil s Annou Dmitrijevnou Bajkovou. Měl 7 dětí, z nichž čtyři se dožily dospělosti. V letech 1828 až 1829 sloužil v rusko-turecké válce a v září 1828 velel útoku na Varnu. V roce 1838 byl povýšen na admirála a roku 1839 se stal přístavním velitelem Kronštadtu, kterým byl až do své smrti. Zároveň mu byl udělen Řád sv. Vladimíra prvního stupně.\n\nKdyž v roce 1819 car Alexandr I. vydal zplnomocnění k uspořádání námořní výpravy do jižních polárních oblastí, byl Bellingshausen pověřen velením. Byl osloven v květnu 1819 a na přípravu expedice měl jen velmi málo času. Přesto byla výprava velmi dobře vybavená jak potřebami pro posádku, tak moderními přístroji. Cílem totiž nebylo pouhé probádání neznámých oblastí, ale také mnohá vědecká pozorování. Bellingshausen sledoval při své plavbě trasu Jamese Cooka, na jehož cestu měla výprava oficiálně navázat. Podle rozkazů měl nejprve prozkoumat Jižní Georgii a Jižní Sandwichovy ostrovy a potom pokračovat v cestě na jih, až kam to bude možné. Ruská expedice tak Antarktidu obeplula kolem dokola.\n\nDne 4. července 1819 vyplul Bellingshausen z přístavu Kronštadt se dvěma loděmi; výpravě velel z 600tunové válečné korvety \"Vostok\" doprovázené 530tunovou nákladní lodí \"Mirnyj\", kterou řídil Michail Petrovič Lazarev. Posádka čítala 205 mužů. Obě plavidla měla jako jedinou ochranu proti ledu měděné oplechování. Příliš pomalé tempo lodě Mirnyj však ztěžovalo průběh celé výpravy.\n\nPrvní zastávkou byl anglický přístav Portsmouth. V Anglii se Bellingshausen setkal se sirem Josephem Banksem. Ten se o 50 let před ním účastnil první výpravy Jamese Cooka a mohl ruské expedici poskytnout cenné informace, včetně map. Rusové opustili Anglii 5. září a před Rio de Janeiro, kde kotvili od 2. do 20. listopadu, se vydali k Jižní Georgii. Dorazili tam 27. prosince 1819 a pak pluli dál k Jižním Sandwichovým ostrovům.\n\nDne 26. ledna 1820 překročil Bellingshausen se svými lidmi jako druhý v historii jižní polární kruh (první byl James Cook v roce 1773). O dva dny později, 28. ledna 1820 se přiblížili k antarktické pevnině v místech dnešního pobřeží princezny Marty (). Kvůli šelfovému ledu však nemohli přistát a museli zůstat kotvit asi 40 km od pobřeží. Spor o první zhlédnutí Antarktidy podle nejnovějších bádání A. G .E. Jonese vyhrává právě Bellingshausenova výprava. Jen o dva dny později Antarktidu spatřil Brit Edward Bransfield a po několika měsících (17. listopadu) i Američan Nathaniel Palmer. K pevnině se ruské lodě přiblížily během týdne ještě jednou, tentokrát v místech pobřeží princezny Ragnhildy. 22. února 1820 se však dostaly do těžké bouře, a Bellingshausen byl nucen odvelet výpravu k severu.\n\nDne 11. dubna Vostok zakotvil v zálivu Port Jackson v dnešním Sydney. Pomalejší Mirnyj dorazil o 8 dní později. 20. května lodě opět vypluly, tentokrát však do Tichomoří, kde strávily zimní sezónu. Výprava navštívila během července a srpna roku 1820 Nový Zéland a část Polynésie, přičemž zde zaznamenala množství dosud neznámých atolů v souostroví Tuamotu. Do Sydney se vrátili 21. září a po krátké přestávce vypluli znovu k jihu. Ještě několikrát překročili jižní polární kruh, ale bouře je vždy donutily zamířit zpět na sever. Až 21. ledna 1821 objevili nový antarktický ostrov a pojmenovali jej podle Petra I. Zde dosáhli nejjižnějšího bodu celé výpravy – 69°59´ jižní šířky. Kvůli špatnému počasí nemohli přistát, a tak se plavili dál k Jižním Shetlandám. 28. ledna spatřili další pevninu a pojmenovali ji jako pobřeží Alexandra I. Jedná se o dnešní ostrov Alexandra I., který je s pevninou spojen mocnou vrstvou šelfového ledu. Zde také potkali osm anglických a amerických tuleňářských lodí a setkali se s Nathanielem Palmerem. Vostok a Mirnyj se poté vrátily přes Rio de Janeiro a Lisabon do Kronštadtu 4. srpna 1821. Plavba tedy trvala celkem 751 dní a zemřeli při ní pouze 3 muži.\n\nVýprava může být hodnocena jako velmi úspěšná. Kromě objevení Antarktidy bylo nalezeno mnoho nových ostrovů v antarktické oblasti i v Tichomoří. Byla provedena různá hydrografická, atmosférická, zoologická, botanická i etnografická pozorování a byly zpracovány nové mapy. Ty dosáhly takové kvality, že byly používány až do roku 1940. Přesto nebyly lodě uvítány s přílišným nadšením a Bellingshausen dokázal své objevy publikovat až deset let po návratu, v roce 1831. I dlouho poté byla jeho výprava mimo Rusko jen málo známá, neboť spisy byly z ruštiny poprvé přeloženy až v roce 1902 (do němčiny) a 1945 (do angličtiny).\n\n\n"}
{"id": "505341", "url": "https://cs.wikipedia.org/wiki?curid=505341", "title": "Kahan", "text": "Kahan\n\nSlovo Kahan může označovat:\n\n\n\n"}
{"id": "505342", "url": "https://cs.wikipedia.org/wiki?curid=505342", "title": "Gurlitt", "text": "Gurlitt\n\nGurlitt ():\n"}
{"id": "505345", "url": "https://cs.wikipedia.org/wiki?curid=505345", "title": "Čerstvě natřeno", "text": "Čerstvě natřeno\n\nČerstvě natřeno (2005) je debutové album české písničkářky Martiny Trchové. Obsahuje 13 autorských písní a \"Malou sambu o srdci\", kterou složil Jan-Matěj Rak, nahraných převážně v kapelových aranžích.\n\nPřed nahráváním alba vystupovala Martina Trchová ve dvojici s Karolinou Skalníkovou. Základ k albu tvořil šestipísničkový \"Maxisingl\" z roku 2003 nahraný v podstatě v koncertních aranžích tohoto dua. Všech šest písniček z tohoto dema pak vyšlo i na \"Čerstvě natřeno\". Výjimku z kapelových aranží alba tvoří písnička \"Návrat ztraceného syna\", kterou nahrála Trchová sama s kytarou, a dvojice písniček \"Indiánská\" a \"Křížem krážem\", ty jsou na albu v podstatě v obdobných aranžích, v jakých je hrála Trchová se Skalníkovou na koncertech. Po vydání alba kolem Trchové a Skalníkové nějakou dobu fungovala kapela (Ondřej Kout – bicí, Martin Mráz – basová kytara), pak se ale Trchová vrátila ke komornějšímu hraní.\n\n\n\n\nK písni \"Odnikudnikam\" vznikl v květnu 2005 klip pro pořad Na moll v České televizi. Účinkovala v něm Martina Trchová, Karolina Skalníková a Mário Bihári.\n"}
{"id": "505348", "url": "https://cs.wikipedia.org/wiki?curid=505348", "title": "Werner Mölders", "text": "Werner Mölders\n\nWerner Mölders (18. března 1913, Gelsenkirchen – 22. listopadu 1941, Vratislav) byl stíhací pilot německé Luftwaffe, který se zúčastnil španělské občanské války a druhé světové války. Letecké eso Mölders se stal prvním pilotem v historii, který překonal hranici 100 sestřelů. Za své bojové úspěchy získal Španělský kříž ve zlatě s meči a brilianty a Rytířský kříž s dubovými ratolestmi, meči a brilianty. Velmi se angažoval ve vývoji nových bojových leteckých taktik. Stál například za vývojem čtyřčlenné letecké formace \"Schwarm\" (roj), během vzdušných soubojů s nepřítelem využíval jednoduchou taktiku, kterou lze charakterizovat heslem „udeř na protivníka tvrdě a z velké blízkosti“.\n\nMölders vstoupil do německého válečného letectva (\"Luftwaffe\") roku 1934 ve věku 21 let. Roku 1938 byl převelen k Legion Condor, která podporovala Francisca Franca během španělské občanské války, a dosáhl 15 sestřelů. Během druhé světové války byl v bitvě o Francii a bitvě o Británii sám třikrát sestřelen, ale zároveň dosáhl 53 potvrzených sestřelů spojeneckých letadel. V roce 1941, kdy měl na svém kontě již 68 vítězství, byl se svojí JG 51 (Jagdgeschwader 51 ~ stíhací eskadra 51) převelen na východní frontu, aby se zapojil do plánovaného útoku na Sovětský svaz. Během 22. června 1941 přidal na své konto další čtyři sestřely a o týden později již překonal rekord 80 vítězství Manfreda von Richthofen z roku 1918. V polovině července téhož roku se celkový počet jeho vzdušných vítězství přehoupl přes hranici 100 uznaných sestřelů.\n\nNacistické velení mu poté z obav o jeho život neumožňovalo účastnit se rozsáhlejších bojových misí. Ve věku 28 let byl povýšen do hodnosti \"Oberst\" (plukovník) a jmenován inspektorem stíhacího letectva. Působil na poloostrově Krym, kde řídil leteckou podporu německého postupu. Po sebevraždě \"Generalobersta\" (generálplukovníka) Ernsta Udeta, stíhacího esa z první světové války, byl Mölders povolán do Berlína, aby se zde zúčastnil pohřbu. Během cesty do hlavního města však letoun Heinkel He 111, ve kterém cestoval jako pasažér, zastihla silná bouře a selhal jeden z motorů. Pilot se s letadlem neúspěšně pokusil o nouzové přistání na letišti ve Vratislavi a Mölders po pádu letadla spolu s dvěma dalšími osobami zahynul. Jak nacistická armáda Wehrmacht, tak zprvu i německá spolková armáda Bundeswehr uctívaly jeho památku; jeho jméno nesla stíhací eskadra, torpédoborec a kasárna. Roku 2005 Německý spolkový sněm tyto posmrtné pocty na základě zprávy Úřadu pro vojenskou historii zrevidoval a Möldersovo jméno bylo z názvu eskadry i kasáren odstraněno.\n\nMölders se narodil 18. března 1913 v německém Gelsenkirchenu jako syn středoškolského učitele Victora Mölderse a jeho ženy Annemarie, rozené Riedlové. Byl v pořadí třetím dítětem, měl starší sestru jménem Annemarie, staršího bratra Hanse a mladšího bratra Victora. Jeho otec byl při svém povolání i poručíkem v záloze u 145. královského pěšího pluku a dne 2. března 1915 byl zabit v boji v Argonneském lese. Po smrti manžela se Wernerova matka Annemarie rozhodla přestěhovat i s dětmi do domu svých rodičů ve městě Brandenburg an der Havel.\n\nV Brandenburgu spatřil malý Werner nový otcovský vzor v místním kaplanovi Erichu Klawitterovi, který v něm postupně probudil víru v Boha. Mezi lety 1919 až 1931 Mölders postupně navštěvoval základní školu a poté gymnázium. Během studií se u něj projevil značný zájem o vodní sporty, především veslování. Byl členem dvou místních veslařských klubů, nejprve \"Saldria-Brandenburg\" a poté \"Brandenburger Ruderclub\", se kterým se mu dostalo mnohých úspěchů v závodech. Stal se též členem katolického sdružení mládežníků \"Bund Neudeutschland in der katholischen Jugendbewegung\". Gymnaziální studia ukončil na jaře 1931 maturitní zkouškou a zanedlouho poté vyslovil touhu stát se důstojníkem v ozbrojených silách.\n\nDne 1. dubna 1931 vstoupil do Reichswehru a byl zařazen k II. praporu 2. pěšího pluku ve východopruském Allensteinu, na post důstojnického čekatele u pěchoty. Dne 1. října 1931 mu byla udělena hodnost \"Fahnenjunker-Gefreiter\" (svobodník–praporečník) a 1. dubna 1932 pak povýšil do hodnosti \"Fahnenjunker-Unteroffizier\" (desátník–praporečník). Po dokončení základního vojenského výcviku byl přijat ke studiu na Vojenské škole v Drážďanech (\"Dresdner Kriegsschule\"). Dne 1. června 1933 úspěšně složil závěrečné zkoušky a následně byl povýšen na \"Fähnricha\" (praporčíka). Mölders byl znovu přeřazen, tentokrát k \"Preußisches Pionier-Battalion 1\" (1. pruský ženijní prapor) v Mnichově. Během prvních let výcviku učinil Mölders první pokusy splnit si sen o létání, když se dobrovolně přihlásil k pilotnímu výcviku, přičemž ale byl označen za fyzicky nezpůsobilého. Po jisté době však učinil další, tentokrát již úspěšný pokus, a byl uznán jako „způsobilý s omezením“ (německy: bedingt tauglich) k započetí leteckého výcviku. Po svém povýšení do hodnosti \"Oberfähnrich\" (nadpraporčík) ze dne 1. února 1934, nastoupil Mölders k leteckému výcviku na Německé škole dopravního létání (\"Deutsche Verkehrsfliegerschule\") v Chotěbuzi. Výcvik probíhal od 6. února do 31. prosince 1934. 1. března 1934 byl povýšen do hodnosti \"Leutnant\" (poručík) a připojil se k nedávno vzniklé Luftwaffe. V dobách, kdy Mölders s létáním začínal, trpěl často nevolností a zvracením. Problémy s nemocí z létání však pouhou silou vůle překonal a výcvik ukončil jako nejlepší z ročníku. Další fáze Möldersova výcviku probíhala od 1. ledna 1935 do 30. června 1935 na škole bojového létání v Tutowě a poté na škole stíhacích pilotů ve Schleißheimu poblíž Mnichova. 21. května 1935 již získal nově vzniklý odznak pilota Luftwaffe.\n\nDne 1. června 1935 byl \"Leutnant\" Mölders zařazen k \"Fliegergruppe Schwerin\" (I. Gruppe Sturzkampfgeschwader 162 „Immelmann“, zkr. I./StG 162). Dne 7. března 1936, během remilitarizace Porýní, odletěl Mölders spolu se svou Staffel (letkou) ze základny v Lippstadtu, přelétl Porúří a jako jeden z prvních přistál v Düsseldorfu. V této době poznal Luisu Baldaufovou, se kterou se o pár let později (krátce před svou smrtí) oženil. 20. dubna 1936, v den monumentálních oslav padesátých narozenin Adolfa Hitlera, bylo slavnostně povýšeno mnoho důstojníků, včetně Mölderse. Möldersovi se tohoto dne dostává povýšení do hodnosti \"Oberleutnant\" (nadporučík), se zpětnou účinností ke dni 1. dubna téhož roku.\n\nTéhož času se Mölders stal velitelem výcvikové Staffel u II. Gruppe Jagdgeschwader 134 „Horst Wessel“. II. Gruppe spadala pod velení \"Majora\" Theo Osterkampa, který se stal jedním z prvních Möldersových vzorů. 15. března 1937 byl Mölders jmenován velitelem 1. Staffel Jagdgeschwader 334 (zkr.: 1./JG 334) a působil jako instruktor ve Wiesbadenu.\n\nV roce 1936 vyslalo nacistické Německo vojenskou pomoc politickému hnutí falangistů bojujícímu ve španělské občanské válce. Součástí pomoci bylo i vyslání Legion Condor. Mölders k ní byl převelen a 14. dubna 1938 tedy připlul lodí do španělského Cádizu. Byl zařazen ke 3. Staffel Jagdgruppe 88 (3. letka 88. stíhací skupina, zkr.: J/88), které velel Adolf Galland, toho času \"Oberleutnant\". Tato Staffel, vyzbrojená dvouplošníky Heinkel He 51, měla svou základnu u řeky Ebro v Provincii Valencia. Jednotka byla později dovyzbrojena modernějšími stíhačkami Messerschmitt Bf 109 C.\n\nKdyž se musel Galland dne 24. května 1938 vrátit zpět do Německa, stal se Mölders velitelem celé Staffel. 15. června dosáhl prvního sestřelu poblíž města Algar, jednalo se o dvojplošník sovětské výroby Polikarpov I-15. Do konce roku 1938 se se svými 15 sestřely stal vedoucím leteckým esem Legion Condor. Nad Španělskem mu bylo uznáno sestřelení celkem dvou Polikarpovů I-15, jedenácti Polikarpovů I-16 a jednoho Tupolev SB-2. Navíc si nárokoval sestřel jednoho I-16 ze dne 23. září 1938, který ale nebyl potvrzen.\n\nNa základě výjimečných velitelských a bojových schopností byl Mölders 18. října 1938 povýšen na \"Hauptmanna\" (kapitána), se zpětnou účinností od 1. října. Svého čtrnáctého a zároveň posledního potvrzeného sestřelu dosáhl 3. listopadu 1938 a 5. prosince téhož roku se vrátil zpět do Německa. Od 6. prosince 1938 do března 1939 působil jako člen Inspektorátu stíhacího letectva při Říšském ministerstvu letectví v Berlíně. Jeho úkolem zde byl vývoj nových taktických příruček bojové pilotáže. V březnu 1939 byl jmenován velitelem (\"Staffelkapitän\") 1. Staffel Jagdgeschwader 133 (zkr.: 1./JG 133; ~ 1. letky stíhací eskadry 133), přičemž zde tento post převzal po \"Oberleutnantovi\" Hubertusi von Bonin. JG 133 byla později přejmenována na Jagdgeschwader 53 „Pik As“ (česky: Pikové eso).\n\nZa své bojové zásluhy obdržel 4. května 1939 medaile \"Medalla de la Campaña\" a \"Medalla Militar\" a 6. června téhož roku získal Španělský kříž s meči a brilianty. Legion Condor se do Německa oficiálně vrátila 6. června 1939 a navrátivší se pěší jednotky slavnostně pochodovaly celým Berlínem směrem k Lustgarten, kde vzdaly poslední hold padlým vojákům. Na počest vysoce vyznamenaných vojáků ze Španělské občanské války se v mramorové galerii Říšského kancléřství konal slavnostní banket. Mölders byl usazen ke stolu č. 1 spolu s \"General der Flieger\" (generálem letectva) Hugem Sperrlem, španělským generálem Donem Antoniem Arandou, generálem Gonzalem Queipo de Llano, \"Oberstem\" Walterem Warlimontem, \"Oberleutnantem\" Donatem, \"Leutnantem\" Reinhardem Seilerem a \"Oberfeldwebelem\" (vrchním šikovatelem) Ignatzem Prestelem.\n\nSpolu s dalšími letci se Mölders, na základě zkušeností ze Španělska, podílel na vývoji taktických manuálů pro stíhací piloty Luftwaffe (\"Jagdwaffe\"). V jejich rámci byla vyvinuta taktická formace stíhaček zvaná Schwarm (česky: roj). Tato formace pilotům zajišťovala výborný rozhled, rozšířila možnosti vzájemné obrany a dále podpořila možnost iniciativy jednotlivých pilotů. Formace napodobuje uspořádání prstů na rozevřené lidské ruce. Schwarm se dělil na dvě \"Rotten\", každá \"Rotte\" sestávala ze dvou letadel: vedoucí (\"Rottenführer\"), kterého kousek stranou a s určitým převýšením následovalo jeho číslo (\"Katschmarek\"). V rámci manuálů \"Jagdwaffe\" bylo též vyvinuto tzv. „překřížení zatáčky“, které znemožňovalo letounu nacházejícímu se na kraji formace \"Schwarm\", aby se od formace příliš vzdálil v případě nutnosti vykonat prudkou zatáčku v oblastech, kde existovalo značné riziko přímého střetu s nepřítelem. Podobná formace o pěti letounech ve tvaru písmene V, je zmiňována v tréninkovém manuálu Royal Air Force z roku 1922, útočný manévr formace letadel lze pak datovat až do roku 1918. Během Španělské občanské války si oblíbil taktiku souboje s nepřítelem, která spočívala v co nejtěsnějším přiblížení k nepřátelskému letounu a následném využití plné palebné síly svého letadla vůči zmíněnému protivníkovi.\n\nPo vypuknutí druhé světové války byla Möldersova eskadra umístěna při západní hranici Německa, za účelem ochrany regionu Mosela–Sársko–Rýnská Falc. 8. září 1939 došlo během letu k poruše Möldersova letadla, které se po dopadu převrátilo a Mölders utrpěl poranění páteře, které jej vyřadilo z boje na několik dnů. K letce se navrátil dne 19. září. Následujícího dne dosáhl svého prvního sestřelu druhé světové války, když v oblasti Vaalserberg sestřelil francouzský letoun Curtiss H75 ze stíhací letky Groupe de Chasse II/5, za což byl vyznamenán Železným křížem 2. třídy.\n\n26. září 1939 dostala Jagdgeschwader 53 rozkaz zformovat III. Gruppe (~ III. skupinu). Mölders tedy svěřil velení letky do rukou \"Oberleutnanta\" Hans-Karla Mayera a začal formovat novou Gruppe s označením III./Jagdgeschwader 53 (zkr.: III./JG 53) na základně Wiesbaden–Erbenheim. O dva týdny později ohlásil velitel Mölders, že III. Gruppe, čítající 40 pilotů a 48 letadel, je plně připravena k boji.\n\nToho času se tzv. podivná válka (německy: „Sitzkrieg“, anglicky: „phoney war“, francouzsky: „la drôle de guerre“) začala pomalu chýlit ke svému konci a operace Fall Gelb (označení pro vpád do zemí dnes známých jako Benelux a dále do Francie ze dne 10. května 1940) posléze odstartovala bitvu o Francii a celkový počet Möldersových sestřelů tak dosáhl čísla 23. Po započetí západního tažení totiž na své konto přidal sestřel jednoho Bristolu Blenheim, dvou Curtissů H75, dvou stíhaček Morane-Saulnier MS.406 a čtyř Hurricanů. 14. května byl ovšem Mölders sestřelen během útoku na nepřátelské bombardéry nedaleko města Sedan. Letoun se mu však podařilo zavčasu opustit a neutrpěl žádné vážné zranění. Svého třiatřicátého a čtyřiatřicátého sestřelu dosáhl 27. května 1940, patnáct kilometrů jihozápadně od francouzského města Amiens, kde sestřelil dva stíhače Curtiss Hawk. Následně se tak díky svým zásluhám stal prvním stíhacím pilotem, oceněným Rytířským křížem Železného kříže a 29. května byly jeho úspěchy zmíněny i ve válečném zpravodajství tzv. Wehrmachtberichtu.\n\nDne 5. června 1940 cca v 18.40, byl Mölders během své 133. bojové mise znovu sestřelen, tentokráte poblíž Compiègne stíhačkou Dewoitine D.520 (s/n: 266) z letky Groupe de Chasse II/7 francouzského letectva, pilotovanou podporučíkem (\"sous-lieutenant\") Reném Pomier-Layrarguesem. Francouzský pilot totiž Mölderse dokonale překvapil tzv. „útokem ze slunce“. Mölders byl zajat a jeho prvotní zkušenosti s francouzským vězením byly tvrdé. Měl odřený obličej a jeho Rytířský kříž mu byl francouzskými vojáky odcizen jako trofej. O zlepšení podmínek se postaral až kapitán Giron, který se i zasadil o navrácení ukradeného kříže. Během zajetí Mölders požádal francouzské věznitele o setkání s podporučíkem Pomier-Layrarguesem, aby si mohl potřást rukou s mužem, který jej sestřelil; dověděl se však, že podporučík pouhých třicet minut po jejich střetu zemřel v boji. O tři týdny později však došlo k Möldersovu propuštění na svobodu, jelikož Francie kapitulovala. Když byl později francouzský voják, který zbil Mölderse, odsouzen k smrti, dostavil se Mölders k maršálovi Hermannu Göringovi a požádal jej o milost. Žádosti bylo vyhověno.\n\nPo návratu do Německa byl Mölders dne 19. června 1940 povýšen na majora a 27. července téhož roku převzal velení Jagdgeschwader 51 (zkr.: JG 51; ~ stíhací eskadra 51) od Thea Osterkampa, nedávno povýšeného do hodnosti generálmajora. Mölders podnikl první operační let s Jagdgeschwader 51 dne 28. července, kdy zaútočil na Spitfiry 41. squadrony RAF, které vedl F/O (\"Flying Officer\" ~ nadporučík) A. D. J. Lovell. Podle jedné verze, s největší pravděpodobnosti ovšem nepravdivé, se měl Mölders během tohoto bojového letu nad Doverem střetnout s pilotem ze 74. squadrony RAF, konkrétně se mělo jednat o F/Lt (\"Flight Lieutenant\" ~ kapitán) Adolpha G. „Sailor“ Malana, DFC, (os. č.:37604). Adolph Malan byl stíhacím esem pocházejícím z Jihoafrické unie a bojujícím na straně britského RAF. Mölders měl při tomto souboji utrpět průstřel předloktí, kolene a levé nohy (poté nouzově přistál nedaleko francouzského Wissantu). \"Oberleutnant\" (~ nadporučík) Richard Leppla z Möldersovy letky však měl Malana následně sestřelit. Ve skutečnosti byl ale Mölders raněn v souboji se Spitfirem 41. squadrony RAF, pilotovaným F/O Johnem Terencem Websterem, DFC (os. č.: 37436), který 5. září 1940 v 15.25 zemřel při náhodné kolizi se Spitfirem I (s/n: P9428), v jehož kokpitu seděl S/L H. Hood, DFC (os. č.: 26110).\n\nStephen Bungay, autor knihy \"Nejnebezpečnější nepřítel: Historie bitvy o Británii\", k tomuto souboji poznamenává: „Brzy odpoledne, při své první akci na postu \"Kommodore\", vedl Mölders jednotku složenou z I. a II. Gruppe Jagdgeschwader 51 (I. a II./JG51) proti Doveru, jako doprovod náletu na konvoj. Galland ho se svou III. Gruppe Jagdgeschwader 26 (III./JG 26) kryl z výšky. Ve 13.50 se zvedly 74. a 257. squadrony RAF a po nich 41. O tom, co se odehrálo pak, existuje několik různých svědectví.\nNejčastěji se uvádí, že Mölders se zapletl se 74. squadronou a ve chvíli, kdy Mölders napadl jednoho z jejích pilotů, ho začal ostřelovat velitel squadrony Adolph „Sailor“ Malan. Jiná verze hovoří o tom, že se 74. squadrona zapletla s JG 26 a že Mölderse, který pronásledoval F/Lt Lovella ze 41. squadrony, zasáhl jeho kolega F/O John Webster. Této verzi sice chybí romantické kouzlo souboje dvou slavných es, ale je téměř jistě pravdivá. Ať se to seběhlo jakkoliv, 74. squadrona ztratila dva piloty i s jejich stroji, další dva Spitfiry byly poškozeny a Lovellův Spitfire zasažen. JG 51 přišla o jeden Messerschmitt a dva poškozené; jeden z nich patřil Möldersovi, jenž byl také raněn do nohy…“. Mölders o souboji s J. T. Websterem později vypověděl:\n\nMöldersova zranění, ačkoliv nijak závažná, jej odstavila od operačního létání na dobu jednoho měsíce. Jagdgeschwader 51 byla v době jeho rekonvalescence vedena generálmajorem Osterkampem. Dne 1. srpna 1940 vydal Adolf Hitler \"Směrnici vůdce č. 17\" (\"Führer Weisung Nr. 17\"); jednalo se o sérii strategických opatření za účelem poražení sil RAF a následného získání vzdušné nadvlády nutné pro započetí operace Seelöwe – plánu na invazi do Velké Británie. Mölders se k eskadře vrátil 7. srpna 1940, zdravotní stav mu však ještě stále neumožňoval zapojit se do operace Orlí útok (\"Unternehmen Adlerangriff\") o šest dnů později.\n\nDo plné bojové služby se vrátil až 28. srpna 1940, kdy se zúčastnil dvou ostrých bojových letů. Během jedné z těchto misí byl sestřelen a zajat \"Oberleutnant\" Kircheis, jeho přítel a „číslo“; jeho místo poté zaujal \"Oberleutnant\" Georg Claus. 31. srpna téhož roku se Möldersovi povedlo sestřelit dva britské Hurricany po sobě a jeho úspěch byl opět zmíněn ve válečném zpravodajství Wehrmachtbericht. 11. září se jeho mladší bratr Victor Mölders stal velitelem (\"Staffelkapitän\") 2. Staffel Jagdgeschwader 51 (zkr.: 2./JG 51; ~ 2. letky stíhací eskadry 51), dne 5. října 1940 byl však Victor sestřelen, zajat a celý zbytek války byl nucen strávit v britském zajetí. 20. září se Wernerovi Möldersovi povedlo sestřelit dva Spitfiry z 92. squadrony RAF a počet jeho vzdušných vítězství se vyšplhal na 54. Byl prvním pilotem Luftwaffe, který tohoto počtu ve druhé světové válce dosáhl a 21. září byl vyznamenán připnutím dubových ratolestí k Rytířskému kříži. Vyznamenání mu 23. září osobně připnul Adolf Hitler v budově Říšského kancléřství v Berlíně. Po slavnostní ceremonii jej Göring osobně pozval do svého loveckého sídla v Rominter Heide.\n\nMölders se ke své letce vrátil na konci září a stále dosahoval nových bojových vítězství, dne 11. října jich měl na kontě již 57. V ten den se mu povedlo nad Canterbury sestřelit Spitfire I (s/n: X4562) ze 66. squadrony RAF pilotovaný J. H. T. Pickeringem. Ten však, i přes vážná zranění, stihl svůj letoun zavčas opustit. Další tři sestřelené Hurricany z 12. října navýšily počet Möldersových vítězství na 60 a 25. října byl povýšen do hodnosti \"Oberstleutnant\" (podplukovník). Zatímco Mölderse sužovaly nepříjemné záchvaty chřipky, byl nad řekou Temží sestřelen jeho přítel, \"Oberleutnant\" Georg Claus, s nímž odlétal více než šedesát bojových misí. 1. prosince Mölders dosáhl celkově 69. sestřelu, tento byl pro rok 1940 poslední. Jeho letka poté dostala několikatýdenní volno, které trávila v lyžařském středisku Vorarlberg, aby se měla možnost zotavit a připravit na následné boje proti RAF nad Lamanšským průlivem a okupovanou Francií. Jeho novým „číslem“ se v lednu 1941 stal \"Oberleutnant\" Hartmann Grasser.\n\nPrvního sestřelu roku 1941 Mölders dosáhl 10. února, 26. února celkový počet jeho vítězství dosáhl 74. K poslednímu vzdušnému vítězství v rámci bojů na Lamanšským průlivem došlo dne 8. května 1941 nedaleko Doveru, kde sestřelil jeden Spitfire. Möldersova služební knížka toho času obsahovala záznamy z 238 bojových misí a dalších 71 průzkumných letů, počet přímých bojových střetů dosahoval čísla 70.\n\nV červnu 1941 byla eskadra Jagdgeschwader 51 spolu s velkou částí německých vzdušných sil převelena na východní frontu, aby se zde zúčastnila plánovaného přepadení Sovětského svazu. 22. června, v prvním dni bojových operací, sestřelil podplukovník Mölders čtyři sovětské bombardéry Tupolev SB-2, jednu I-15 \"Čajka\" (původně identifikovanou jako \"Curtiss\") a byl vyznamenán přidáním mečů k Rytířskému kříži s dubovými ratolestmi. Mölders se stal teprve druhým pilotem, kterému se dostalo takto vysokého vyznamenání. Adolf Galland totiž získal toto ocenění, k radosti své eskadry Jagdgeschwader 26 (zkr.: JG 26), o den dříve.\n\nVyznamenání bylo předáno Adolfem Hitlerem 3. července 1941 ve Vlčím doupěti u Rastenburgu. 30. června se Mölders po sestřelení pěti sovětských bombardérů stal nejúspěšnějším pilotem v rámci jediného válečného konfliktu a jeho konto vítězství se vyšplhalo na 96, čímž překonal rekord leteckého esa z první světové války Manfreda von Richthofen, přezdívaného „Rudý Baron“. 12. července 1941 hlásila Möldersova letka zničení celkově 500 letadel od začátku operace Barbarossa, za tuto dobu ztratila pouhá tři letadla. Toho dne navíc eskadra Jagdgeschwader 51 dosáhla svého 1200. vzdušného vítězství, které bylo připsáno \"Hauptmannoví\" Lepplovi.\n\nBěhem 13. a 14. července sestřelil další tři sovětské bombardéry Petljakov Pe-2 a počet jeho vítězství dosáhl čísla 113. Dne 15. července dosáhl Mölders 115. potvrzeného sestřelu, který byl zároveň 100. v rámci druhé světové války, což při návratu z akce náležitě oslavil vítězným průletem nad letištěm. Následujícího dne se dozvěděl, že byl za svůj úspěch oceněn přidáním briliantů ke svému Rytířskému kříži. Mölders byl prvním ze 27 pilotů vyznamenaných tímto oceněním. Oficiálně mu však byly brilianty připnuty až 28. září 1941, tedy více než dva měsíce po oznámení. 20. července byl s okamžitou platností povýšen na \"Obersta\" (plukovníka), což mu již znemožnilo účastnit se rozsáhlejších bojových misí. Současně byl přeložen na Říšské ministerstvo letectví (zkr.: RLM), přičemž velení Jagdgeschwader 51 převzal major Friedrich Beckh.\n\nMölders byl poté opět povolán k Hitlerovi, který mu 28. září osobně připnul brilianty k rytířskému kříži. Poté Mölders do 6. srpna 1941 pracoval na Říšském ministerstvu letectví a od 7. srpna 1941 byl inspektorem stíhacího letectva (\"Inspekteur der Jagdflieger\"). Do této vysoké funkce byl jmenován ve věku 28 let; zodpovídal v ní za vytváření operačních a taktických doktrín pro strategické operace Luftwaffe.\n\nV září 1941 byl převelen na Krym spolu s II. \"Gruppe\" Jagdgeschwader 3 (II./JG 3) \"Hauptmanna\" Gordona Galloba, svůj hlavní stan umístil na letiště v Čaplince. Odtud vyrážel svým letadlem Fieseler Fi 156 na inspekce letišť stíhacích sil a osobně koordinoval letecké bojové operace. Mölders byl pověřen, aby jakožto \"Flieger-Nahkampfführer\" (velitel přímé letecké podpory) jednou provždy skoncoval se sovětským letectvem nad Krymem, které značně znepříjemňovalo a zpomalovalo postup 11. armády Ericha von Manstein.\n\nMansteinova armáda se přes Išunskou šíji snažila probít na Krymský poloostrov, přičemž v první linii útoku stanul LIV. armádní sbor sestávající z 22., 46., 73. a části 170. pěší divize. Za nimi následoval XXX. sbor se 72., 170. a 50. pěší divizí. LIV. a XXX. armádní sbory byly zanedlouho následovány XXXXII. sborem, sestávajícím ze 132. a 24. pěší divize. Mansteinovým jednotkám se na odpor postavilo osm sovětských divizí 51. armády spolu se čtyřmi divizemi jezdectva. Sověti měli k dispozici rovněž cca 80 000 mužů z evakuované Oděssy a značné množství tanků.\n\nOd 18. října začala II./JG 3, k níž se ještě navíc přidala III. \"Gruppe\" Jagdgeschwader 77 (III./JG 77), neustále napadat veškerá sovětská bojová letadla. Toho dne si stíhači Luftwaffe nárokovali sestřelení 19 sovětských letounů, což pro německá pozemní vojska znamenalo poměrně velkou úlevu. Na kompletní zlomení sovětských vzdušných sil nad Krymem to však nestačilo. Dne 19. října podnikli Sověti rychlý protiútok, když 40. BAP VVS ČF (40. bombardovací letecký pluk vojenského letectva Černomořského loďstva; pozn.: VVS ČF – \"Vojenno-vozdušnyje sily Černomorskogo flota\") vyslal do útoku na letiště v Čaplince veškeré dostupné střemhlavé bombardéry Petljakov Pe-2. Útok zastihl Němce zcela nepřipravené, přičemž nejvíce bomb dopadlo na přistávací dráhu. Proti uzemněným stíhačkám však útok nebyl příliš efektivní, neboť většina z nich byla pouze poškozena nebo krátkodobě vyřazena z provozu. Ve dvou následujících dnech však Sověti získali vzdušnou nadvládu v oblasti nad Pěrekopem.\n\nLetectvu Černomořského loďstva se poté téměř měsíc dařilo držet jednotky Wehrmachtu před pomyslnými branami Krymu. \"Hauptmann\" Gollob sdělil Möldersovi, že stávající jednotky IV. Fliegerkorpsu přidělené na krymské bojiště jsou příliš slabé na to, aby Sovětům mohly způsobit výraznější ztráty, do Čaplinky byla proto navíc přesunuta III./JG 52 se sedmadvaceti bojeschopnými stíhačkami Bf 109. 23. října vyslal Mölders do útoku stíhací skupiny II./JG 3, III./JG 52 a III./JG 77 s cílem definitivně vyčistit oblohu nad Krymem, přičemž je sám ze země řídil rádiem. Sovětští stíhači byli agresivitou německých pilotů dokonale zaskočeni a za oběť tak Němcům padly desítky letadel, mnoho z nich bylo navíc vážně poškozeno. Sovětská vzdušná nadvláda na Pěrekopem tím byla definitivně zlomena. Ztráty byly tak vážné, že sovětští piloti museli znovu přesedlat na starší typy letadel, jako například I-153 nebo I-16, což nepůsobilo dobře na jejich morálku. Dne 24. října se bombardérům ze Sturzkampfgeschwader 77 (StG 77), Kampfgeschwader 27 (KG 27) a KG 51 podařilo prolomit sovětské obranné pozice a o tři dny později došlo ke zhroucení celé sovětské krymské fronty.\n\nDne 25. října obdržela 5./32. IAP VVS ČF (5. skupina 32. stíhacího pluku Černomořského loďstva), vedená nadporučíkem Michailem Avdějevem, čtyři stíhačky Jak-1, které byly k dispozici pro doprovod skupiny Pe-2 ze 40. BAP, jež měla udeřit na postupující německé jednotky. Skupina byla napadena stíhačkami ze III./JG 52, která byla ze země naváděna Wernerem Möldersem, jež se nacházel přímo v předních zákopech. Sověti však urputně bojovali a k jejich úspěchům patřilo například sestřelení \"Oberleutnanta\" Dietera Zehla, který byl posléze prohlášen za nezvěstného. Sověti se však nehodlali vzdát ani ve zcela beznadějné situaci, což 30. října potvrdil čin poručíka Nikolaje Sinjakova, který se svým těžce poškozeným Il-2 dopadl na postupující kolonu německých vozidel ve stylu kamikaze.\n\nMölders se často neoficiálně účastnil i bojových misí; začátkem listopadu 1941 vzal na výukovou misi mladého pilota Herberta Kaisera proti formaci sovětských Il-2 Šturmoviků. Kaiserovi na jednom z nich předvedl jak je účinně zasáhnout palivovou nádrž sovětského stroje umístěnou za kabinou pilota. Šturmovik se okamžitě zřítil k zemi. Kaiser poté zopakoval, co před chvílí viděl, přičemž sestřelil další dva sovětské stroje. Předpokládá se, že Mölders během těchto dvou měsíců sestřelil přibližně dalších třicet letadel, přinejmenším šest z nich je uvedeno v neoficiálních zápisnících jeho kolegů pilotů.\n\nDíky neustálé podpoře Möldersových stíhačů se tak nebe nad Krymem podařilo poměrně úspěšně čistit od sovětských letadel. Prolomit mohutnou pozemní obranu se Němcům podařilo 28. října, přičemž se zbylé sovětské jednotky začaly stahovat směrem k Sevastopolu a Kerči. 1. listopadu byla dobyta Simferopol a Kerč padla 15. listopadu. 22. listopadu však Mölders odcestoval z Krymu na pohřeb stíhacího esa Ernsta Udeta a do dalších bojů již nezasáhl, jelikož mu nebylo souzeno vrátit se zpět.\n\n22. listopadu 1941 cestoval Mölders jako pasažér na palubě Heinkelu He 111 Kampfgeschwader 27 „Boelcke“ (zkr.: KG 27, ~ bombardovací eskadra 27) z Krymu do Německa, kde se měl zúčastnit pohřbu stíhacího esa z první světové války \"Generalobersta\" Ernsta Udeta. Letoun se však v silné bouři zřítil při marném pokusu o nouzové přistání na letišti ve Vratislavi (polská Wrocław). Mölders, pilot letadla \"Oberleutnant\" Kolbe a palubní mechanik Hobbie po pádu letadla zahynuli. Major Dr. Wenzel a radista Tenz pád přežili. Dr. Wenzel utrpěl otřes mozku, zlomeninu ruky a nohy a Tenz zlomeninu kotníku. Mölders utrpěl zlomeninu páteře a měl rozdrcený hrudní koš, tedy zranění neslučitelná se životem. Dle pozdějších spekulací by měl Mölders šanci na přežití, pokud by byl připoután bezpečnostním pásem.\n\nDne 28. listopadu byl Möldersovi v Berlíně vypraven pohřeb a jeho rakev byla dočasně uložena na čestný dvůr Říšského ministerstva letectví. Čestnou stráž u jeho rakve stáli v den pohřbu Johann Schalk, Günther Lützow, Walter Oesau, Joachim Müncheberg, Adolf Galland, Wolfgang Falck, Herbert Kaminski a Karl-Gottfried Nordmann. Mölders byl pochován na berlínském hřbitově Invalidenfriedhof vedle hrobů Ernsta Udeta a Manfreda von Richthofen. V berlínském Tiergartenu byla na jeho počest vypálena salva z 8,8cm flaku, smuteční řeč pronesl říšský maršal Hermann Göring.\n\nWerner Mölders byl znám pro svou sílu charakteru. Mužstvo jej nazývalo Táta (něm.: Vati), což symbolizovalo jeho otcovský přístup ke svým podřízeným a snahu o vytvoření co nejlepších podmínek v kolektivu.\n\nMölders byl ženatý s Luisou Baldaufovou, rozenou Thurnerovou, vdovou po jeho zemřelém kamarádovi, který byl zabit v boji 13. září 1941. Kaplan Erich Klawitter, který si Mölderse pamatoval jako malého chlapce, pro něj vedl ve Falkensteinu svatební obřad. Za svědky si vzal své kolegy, poručíka Erwina Fleiga a \"Oberleutnanta\" Hartmanna Grassera. Z manželství vzešla dcera Verena, která se ovšem narodila již jako pohrobek.\n\nAutoritám Třetí říše se Klawitterova aktivita ve vedení církevních sňatků nezamlouvala. Klawitter byl proto vyloučen z Komory pro Říšskou kulturu (\"Reichskulturkammer\") a roku 1936 byl po zavedení tzv. Kazatelnového paragrafu označen za politicky nespolehlivého. Kazatelnový paragraf byl pozůstatkem tzv. Kulturního boje (\"Kulturkampf\") z druhé poloviny 19. století, který církvi zakazoval kritizovat stát z kazatelny.\n\nBývalá Möldersova eskadra Jagdgeschwader 51, byla 22. listopadu 1941 na jeho počest pojmenována „Mölders“, pouhých pár hodin po jeho smrti. Členové eskadry si poté na své uniformy mohli nechat našít rukávovou pásku s tímto názvem. Jeho smrt ovšem byla využita i jiným způsobem. Zakrátko totiž nechala britská rozvědka nad celým Německem z letadel rozsypat letáky s tzv. Möldersovým dopisem (\"Möldersbrief\"). Jednalo se o kopie dopisu, který pravděpodobně vlastnoručně napsal a odeslal proboštovi ze Schwerinu. Dotyčný dopis měl být po nehodě nalezen při ohledání Möldersova těla. Mölders v něm vyznává svou silnou víru v katolicismus a konstatuje, že i mnoho přesvědčených nacionálních socialistů nalézá ve víře oporu, především ve chvílích, kdy stojí tváří v tvář smrti.\n\nMöldersovu předčasnou smrt, která navíc přišla těsně po sebevraždě Ernsta Udeta, nemohl Sefton Delmer, šéf britské antipropagandy ignorovat a nevyužít. Plánoval využít jeho velké popularity v Německu a vytvořit prostřednictvím katolické víry dojem, že byl Mölders vlastně odpůrcem nacismu. Dopis však byl napsán značně důmyslně, jelikož neobsahoval jedinou zmínku o odporu proti státu, není v něm zmíněn ani nacionální socialismus a využívá pouze metafory typu „neznabozi“ apod. Většina Němců, kteří dopis četli, však věděla, co měl metaforami na mysli.\n\nDopis vyvolal ve vysokých nacistických kruzích značný rozruch, zvláště poté, co byl předčítán i v kostelích z kazatelen. Šéf nacistické propagandy Joseph Goebbels si do svého deníku poznamenal přesvědčení, že dopis musel uměle vyrobit a distribuovat někdo z katolických kruhů. Ani odměna 100 000 říšských marek, vyhlášená Goebbelsem, nepomohla původce dopisu odhalit. Pátráním po původu a pravosti dopisu bylo pověřeno gestapo, které mimo jiné donutilo Möldersovu matku, aby vydala oficiální vyjádření, podle nějž nebyl dopis psán Möldersovým stylem a nemohl tedy pocházet z jeho pera. Gestapo se sice snažilo vytvořit dojem, že je celý dopis pouhým podvrhem, k tomuto cíli mu však nedopomohly ani represálie a tvrdé metody při výsleších.\n\nHřbitov Invalidenfriedhof, na kterém byl Mölders pohřben, se nachází v oblasti někdejšího Východního Berlína. V roce 1975 komunistické vedení rozhodlo o zavezení celého hřbitova zeminou, hřbitov se totiž nacházel v tzv. pásmu smrti před Berlínskou zdí. Po znovusjednocení Německa byl dne 11. října 1991 Möldersův hrob obnoven díky úsilí jeho kamaráda ze školních let, Heriberta Rosala. Znovuposvěcení hrobu byli přítomni hosté ze Spojených států, Velké Británie, Rakouska, Španělska a Maďarska.\n\nNa jeho počest byl 13. dubna 1968 pojmenován nový torpédoborec Německého námořnictva \"Mölders\" (D186), jenž byl v aktivní službě mezi lety 1969 až 2003. Od 24. června 2005 je ústředním exponátem Námořního muzea ve Wilhelmshavenu. 9. listopadu 1972 získala základna 34. signálního pluku ve dolnosaském Visselhövede přízvisko „Mölders“. Roku 1973 byla Jagdgeschwader 74 (~ stíhací eskadra 74) se základnou v Neuburg an der Donau rovněž pojmenována „Mölders“. Rukávové nášivky eskadry představil Günther Rall, bývalé letecké eso a Möldersův přítel.\n\nMöldersova kariéra a dědictví nabízejí jeden z příkladů vlivů heroismu německých ozbrojených sil na poválečnou kulturu. V roce 1998, na 61. výročí vybombardování města Guernica během Španělské občanské války, rozhodl Německý spolkový sněm, že by někdejší členové Legie Condor neměli nadále užívat vojenských poct. V roce 2005 rozhodlo německé spolkové ministerstvo obrany o odebrání přízviska „Mölders“ z názvu stíhací eskadry Jagdgeschwader 74 (zkr.: JG 74). Rozhodnutí bylo potvrzeno dne 11. března 2005 spolkovým ministrem obrany Peterem Struckem, v 10.00 byly z uniforem oficiálně odebrány rukávové nášivky a odstraněno jméno z praporu eskadry. V lednu 2006 bylo jméno „Mölders“ na základě rozhodnutí Spolkového sněmu odstraněno i z názvu kasáren ve Visselhövede.\n\nMöldersovi příznivci však rozhodnutí napadli argumentem, že k jeho vstupu do Legie Condor došlo až po vybombardování Guernicy. Poukazovali především na jeho nejednoznačný vztah vůči nacistické ideologii a naproti tomu nevyvratitelný závazek vůči katolicismu. Nejenže vstoupil do manželství s Luisou Baldaufovou prostřednictvím církevního sňatku i přes odpor politického vedení Třetí říše, ale navíc též vstoupil 1. října 1925 do katolické mládežnické organizace \"Bund Neudeutschland\", jíž byl v letech 1929 až 1931 vedoucím. Autority Třetí říše ji označovaly za závadnou; 26. ledna 1938 uvedl oficiální stranický deník Völkischer Beobachter, že organizace \"Bund Neudeutschland\" byla postavena mimo zákon z důvodu prokázané protistátní činnosti, na základě Dekretu Říšského prezidenta k ochraně lidu a státu (\"Verordnung des Reichspräsidenten zum Schutz von Volk und Staat\") ze dne 28. února 1933. Navzdory různým peticím politiků a vysoce postavených aktivních či penzionovaných vojáků, k nimž patřili např. Horst Seehofer, Günther Rall a Jörg Kuebart, uvedl Úřad pro vojenskou historii (\"Militärgeschichtliches Forschungsamt\", zkr.: MGFA), že Möldersovo členství v katolické organizaci dostatečně neprokazuje jeho kritický postoj vůči nacistickému režimu. Dále uvedl pochybnosti, zda se Mölders dostatečně distancoval od nacionálního socialismu. V důsledku toho zůstalo předchozí nařízení Spolkového ministerstva obrany nezměněno.\n\nJiné průzkumy poukazují na Möldersův nejednoznačný vztah vůči nacionálně socialistickému zřízení. Mölders mohl být v kontaktu s biskupem Clemensem Augustem von Galen, který byl vůči režimu silně kritický. Von Galen veřejně kritizoval Gestapo pro jeho „vyšetřovací metody“ a dále pak politicky posvěcené eutanázie mentálně postižených osob. Dle zápisníku Galenova sekretáře Heinricha Portmanna, měl Mölders prohlásit, že se vzdá veškerých svých vojenských vyznamenání ukáže-li se, že jsou tvrzení o organizovaných eutanáziích pravdivá. Portmann navíc uvedl, že se Hitler během předávání briliantů k Rytířskému kříži Mölderse dotázal, zda má něco na srdci. Mölders údajně prohlásil: „Nechejte prosím biskupa z Münsteru na pokoji.“ Hitler jej měl ujistit slovy: „Ano, biskupovi z Münsteru se nic nestane.“ MGFA v roce 2005 prohlásil, že je tato historka nejspíše nepravdivá. 28. června 2007 však svůj názor přehodnotil a konstatoval, že mezi Möldersem a Galenem ke kontaktům skutečně docházelo.\n\nDůkazy též prokazují Möldersův sklon k nadřazování kamarádských vztahů nad politiku. Dle výpovědi jeho bratra Victora Mölderse, měl Werner zachránit svého blízkého přítele Georga Kücha, který byl na základě Norimberských zákonů klasifikován jako poloviční Žid, před smrtí v koncentračním táboře. Přátelství mezi Möldersem a Küchem se datovalo do doby jejich společného studia na gymnáziu \"Saldria-Gymnasium\" v Brandenburgu an der Havel. Küchova matka Alice, rozená Siegelová, byla židovského původu. Küchův otec Richard vlastnil místní lékárnu v Brandenburgu. Sám Georg byl studentem farmacie a na základě Norimberských zákonů byl pouhé dva semestry před absolutoriem vyloučen z univerzity. V roce 1940 jeho otec onemocněl a vedení lékárny se tak pro rodinu stalo byrokratickým problémem. Georg Küch tedy uprostřed února 1941 kontaktoval svého přítele Mölderse. Ten dne 16. února Kücha kontaktoval s ujištěním, že se celé záležitosti ujme a požádal jej, aby se v žádném případě nepokoušel věc řešit sám. Když Richard Küch v červnu 1941 zemřel, bylo jeho manželce umožněno lékárnu prodat za běžnou tržní cenu. Za normálních okolností by jí, jakožto Židovce, byla lékárna zkonfiskována. Do konce roku 1943 navíc nebyla nucena nosit nášivku se žlutou Židovskou hvězdou. Poté byla transportována do Koncentračního tábora v Terezíně, kde pracovala jako kuchařka. Georg Küch, Alice Küchová i Georgova sestra Friedel holokaust přežili. Friedel Küchová později opakovaně uváděla, že za ochranu rodiny se zasadil Werner Mölders, přičemž tato pomoc byla znatelná i dlouho po jeho smrti. MGFA však tuto výpověď prohlásil za „značně spekulativní“ a blíže se jí nezabýval.\n\n\n\n"}
{"id": "505354", "url": "https://cs.wikipedia.org/wiki?curid=505354", "title": "Damper", "text": "Damper\n\nDamper je tradiční australský chléb bez droždí. Základem je pšeničná mouka, voda, sůl a někdy i mléko, ke kynutí se může použít kypřicí prášek. Tradičně se peče ve žhavém popelu, nejdřív 10 minut, poté se přikryje popelem a peče se dalších 20–30 minut. V dnešní době se často peče také v troubě. Jí se se sušeným nebo vařeným masem, případně se polévá třtinovým sirupem („zlatý sirup“, ).\n\nDamper byl původně připravován dobytkáři, kteří se pohybovali ve vzdálených oblastech po týdny až měsíce pouze s moukou, cukrem, čajem a dalšími surovinami, které byly dostupné.\n\nDamper se dá v Austrálii běžně koupit v pekárnách. Stal se také populární mezi táborníky. Existuje několik variant tohoto chleba, více či méně odpovídajících původnímu receptu.\n"}
{"id": "505357", "url": "https://cs.wikipedia.org/wiki?curid=505357", "title": "Mistrovství Evropy v rychlobruslení 2010", "text": "Mistrovství Evropy v rychlobruslení 2010\n\nMistrovství Evropy v rychlobruslení 2010 se konalo ve dnech 9. a 10. ledna 2010 v rychlobruslařské hale Vikingskipet v norském Hamaru. Jednalo se o 21. společné mistrovství Evropy a celkově o 35. evropský ženský šampionát a 104. mistrovství Evropy pro muže. Z předchozího šampionátu obhajoval titul pouze Nizozemec Sven Kramer, Němka Claudia Pechsteinová v závodech nestartovala.\n\nV Hamaru zvítězil Sven Kramer, pro něhož to byla již čtvrtá zlatá medaile z mistrovství Evropy za sebou, a Martina Sáblíková, která tak navázala na 1. místo z evropského šampionátu v roce 2007.\n\nKromě Martiny Sáblíkové se závodů v Hamaru z českých závodníků zúčastnila taky Karolína Erbanová a Milan Sáblík.\n\nMužského mistrovství Evropy se zúčastnilo celkem 32 závodníků z následujících zemí: Nizozemsko (4), Norsko (4), Německo (3), Rusko (3), Švédsko (3), Bělorusko (2), Francie (2), Itálie (2), Polsko (2), Česko (1), Finsko (1), Lotyšsko (1), Rakousko (1), Rumunsko (1), Španělsko (1), Švýcarsko (1).\n\nZávodníci na prvních 15 příčkách zajistili pro své země odpovídající počet míst pro start na Mistrovství světa ve víceboji 2010.\n<nowiki>*</nowiki> pád\n\nŽenského mistrovství Evropy se zúčastnilo celkem 26 závodnic z následujících zemí: Německo (4), Nizozemsko (4), Norsko (3), Polsko (3), Rusko (3), Česko (2), Bělorusko (1), Dánsko (1), Maďarsko (1), Rakousko (1), Rumunsko (1), Švédsko (1), Ukrajina (1).\n\nZávodnice na prvních 14 příčkách zajistily pro své země odpovídající počet míst pro start na Mistrovství světa ve víceboji 2010.\n\n"}
{"id": "505358", "url": "https://cs.wikipedia.org/wiki?curid=505358", "title": "Soupisky hokejových reprezentací na MS 2007", "text": "Soupisky hokejových reprezentací na MS 2007\n\nMistrovství světa v ledním hokeji 2007 se zúčastnilo 393 hráčů v 16 národních týmech.\n\n</div>\n</div>\n</div><div style=\"float:left;margin-right:2em\">\nTrenéři Alois Hadamczik, Josef Paleček, František Musil \n"}
{"id": "505361", "url": "https://cs.wikipedia.org/wiki?curid=505361", "title": "Laoské království", "text": "Laoské království\n\nLaoské království ( ) je označení pro zaniklý stát existující v letech 1949 (1945) – 1975.\n\nOd roku 1707 byl laoský stát rozdělen na tři samostatná království – Vientiane, Čampassak a Luang prabang. Do poloviny 19. století tyto státy ovládalo Thajsko. V roce 1893 zde Francouzi zřídili protektorát, který byl součástí jejich kolonie tzv. Francouzská Indočína. Za druhé světové války byl Laos okupován Japonci.\nRoku 1945 zde byla vyhlášena nezávislost, ale o rok později Francie silou obnovila koloniální zřízení. V roce 1949 konečně získal Laos nezávislost v rámci Francouzské unie. V roce 1953 získal plnou nezávislost. Země byla v tomto období zmítána občanskou válkou a v 70. letech velmi trpěla zatažením do vietnamské války. Občanská válka skončila roku 1973.\n\nV roce 1975 proběhl násilný komunistický převrat, a po uchopení moci komunisty byl král donucen abdikovat a tak byla zrušena monarchie a vyhlášena socialistická republika. Zemi ovládlo komunistické hnutí Pathet Lao. U moci v Laosu jsou komunisté dodnes. V roce 1980 byl podle většinového názoru komunisty zavražděn bývalý korunní princ a syn krále Savang Vatthana, princ Vong Savang.\n\n\n"}
{"id": "505369", "url": "https://cs.wikipedia.org/wiki?curid=505369", "title": "Vřetenuškovití", "text": "Vřetenuškovití\n\nVřetenuškovití (Zygaenidae) jsou čeleď motýlů řádu Lepidoptera. Do čeledi patří i motýli podčeledi Procridinae (zelenáčci). Většina vřetenuškovitých žije v tropech, ale jsou docela hojně zastoupeni i v mírném klimatickém pásu. Je popsáno asi 1000 druhů. Mají charakteristické kyjovité zakončení tykadel.\n\n"}
{"id": "505370", "url": "https://cs.wikipedia.org/wiki?curid=505370", "title": "Beatrix Anglická", "text": "Beatrix Anglická\n\nBeatrix Anglická (25. června 1242 Bordeaux – 24. března 1275 Londýn/ březen 1277) byla bretaňská vévodkyně z dynastie Plantagenetů.\n\nNarodila se jako dcera anglického krále Jindřicha III. a Eleonory Provensálské. 13. října 1260 byla v Saint-Denis provdána za svého vrstevníka, budoucího bretaňského vévodu Jana II. Během manželství Beatrix porodila šest dětí. Zemřela po patnáctiletém manželství v Londýně a byla pohřbena v londýnském františkánském kostele, který podlehl roku 1666 požáru.\n\n"}
{"id": "505372", "url": "https://cs.wikipedia.org/wiki?curid=505372", "title": "Jiří Kostka", "text": "Jiří Kostka\n\nJiří Kostka (5. října 1910 Radvanice – 6. srpna 1985 Plzeň) byl český herec a otec herce Petra Kostky a herečky Zory Kostkové. \n\nJiří Kostka pocházel ze starého divadelnického rodu, jako herec začínal nejprve u kočovných divadelních společností, později vystřídal několik oblastních scén (Pardubice, Olomouc, Plzeň, Ostrava), natrvalo však zakotvil až v plzeňském divadle Divadle Josefa Kajetána Tyla, kde působil zhruba 30 let od roku 1949 do roku 1979.\n\nHrál například ve filmu \"Slunce, seno, jahody\", kde jako kouzelný dědeček ukazoval Šimonovi svůj mlýn. V komedii Jára Cimrman ležící, spící ztvárnil dvojroli císaře Františka Josefa I. a jeho dvojníka, kriminálníka Macháně.\n\n"}
{"id": "505374", "url": "https://cs.wikipedia.org/wiki?curid=505374", "title": "Místodržící", "text": "Místodržící\n\nMístodržící může být nebo se váže k:\n"}
{"id": "505385", "url": "https://cs.wikipedia.org/wiki?curid=505385", "title": "Nokia 3220", "text": "Nokia 3220\n\nNokia 3220 je mobilní telefon firmy Nokia s klasickou konstrukcí, ve své době s dobrou podporou her. Má po stranách 4 blikátka (2 vlevo, 2 vpravo). Displej je bíle podsvícený, některé klávesy jsou vertikálně spojené v jednu.\n\nKlasická konstrukce s vyměnitelnými kryty a možností do zadní části vložit vlastní papír s potiskem.\n\nDisplej je aktivní, barevný (256k barev) s rozlišením 128×128 bodů. Bíle podsvícený.\n\nTelefon má vestavěných 5 her. Má profily, podporu dlouhých sms, mms, slovník.\n"}
{"id": "505391", "url": "https://cs.wikipedia.org/wiki?curid=505391", "title": "Zemský okres Regen", "text": "Zemský okres Regen\n\nZemský okres Regen (německy \"Landkreis Regen\")\nje okres v německé spolkové zemi Bavorsko, ve vládním obvodě Dolní Bavorsko. Okresním městem je Regen.\n\nGeograficky se území kraje nachází v oblasti Bavorského lesa. Na severovýchodě okres sousedí s Českou republikou. Sousedními bavorskými okresy jsou: zemský okres Freyung-Grafenau na východě, zemský okres Deggendorf na jihu, zemský okres Straubing-Bogen na západě a zemský okres Cham na severozápadě.\n"}
{"id": "505393", "url": "https://cs.wikipedia.org/wiki?curid=505393", "title": "Titanismus", "text": "Titanismus\n\nTitanismus je zejména literární postoj, v němž autor vyzvedá hrdinský, osamělý a beznadějný vzdor osamělého hrdiny proti bohům, anebo se tak sám stylizuje. Objevuje se v literatuře od romantismu až do počátku 20. století. Masaryk pokládal titanismus za jeden z charakteristických projevů moderní krize.\n\nTitáni byli v řecké mytologii nejstarší generace bohů, synů a dcer Úrana a Gaie. Nejvýznamnější z nich, Kronos, se pomstil svému otci Úranovi za to, že svrhl do podsvětí jeho sourozence, a spolu s Rheiou pak vládli nad světem. Titány nakonec přemohl a svrhl Zeus, který také převzal jejich vládu. Jednoho z Titánů, Prométhea, představil už Aischylos jako tragického hrdinu a vzbouřence a Prométheus se pak stal také oblíbeným hrdinou romantiků a revolucionářů 19. století.\n\nV knize „Moderní člověk a náboženství“ rozebírá T. G. Masaryk řadu literárních děl 19. století (Goethe, Musset a další) a snaží se na nich ukázat společný rys jakési neplodné vzpoury, který nazývá „moderním titanismem“. Titanismu v literatuře věnoval rozsáhlou studii také Václav Černý.\n\nTitanismus se objevuje i ve vrcholném díle slavného anglického romantického básníka Percy Bysshe Shelleyho, zvaném Odpoutaný Prométheus.\n"}
{"id": "505396", "url": "https://cs.wikipedia.org/wiki?curid=505396", "title": "Faust (Goethe)", "text": "Faust (Goethe)\n\nFaust je veršovaná tragédie Johanna Wolfganga von Goetha o dvou dílech, pokládaná za jeden z nejvýznamnějších textů německé literatury. Goethe na \"Faustovi\" pracoval s přestávkami po celý svůj život.\n\nNěkdy se \"Faust\" označuje za „nehratelné knižní drama“. Inscenovat Fausta v úplnosti je skutečně velmi náročné, a to už vzhledem k rozsahu díla (přes 12 tisíc veršů, tj. trojnásobek \"Hamleta\"). Většinou se na divadle hraje jen upravený první díl, druhý díl se na jevištích uvádí vzácně.\n\nČasem se mění hodnocení I. a II. dílu dramatu. V 19. století se ještě považoval II. díl Fausta za nepodařený. Například Josef Jiří Kolár r. 1863 v předmluvě ke svému průkopnickému překladu prvního dílu soudí, že ve druhém dílu je „mnoho nesrozumitelného a mnoho nesmyslu“ a je zbytečné jej překládat. Až ve 20. století divadlo objevilo II. díl \"Fausta\" jako fascinující dramatický text.\n\nGoethe látku \"Fausta\" promýšlel již od mládí. Nejranější podoba díla, známá jako \"Urfaust\", byla zapsána mezi lety 1772 a 1775. V roce 1790 byl vytištěn tzv. \"Fragment\" I. dílu, pro nějž autor přibásnil dvě scény a řadu míst změnil. Předběžná verze I. dílu byla dokončena r. 1806 a vydána r. 1808. V letech 1828–1829 Goethe text revidoval.\n\nDruhý díl Fausta zapsal Goethe v posledních letech svého života. 3. dějství II. dílu vyšlo ve 4. svazku posledního vydání sebraných spisů ještě za autorova života na jaře 1827. Celé dílo bylo dokončeno v létě 1831 a vydáno, podle autorova přání, posmrtně v roce 1832.\n\nGoethe zpracoval středověkou legendu o učenci Faustovi, jenž zaprodal svou duši peklu. Předlohou faustovských legend je skutečná historická postava dr. Johanna Georga Fausta (asi 1480–1540), středověkého německého alchymisty, o kterém již za jeho života kolovaly pověsti o jeho spolčení s ďáblem.\n\n\nHra se otevírá \"Věnováním\", jímž básník naznačuje poměr k dílu svého mládí, ke kterému se po dlouhé době navrací.\n\nNásleduje \"Předehra na divadle\", v níž divadelní ředitel, básník a komik diskutují o smyslu divadla.\n\nV \"Prologu v nebi\" uzavírají Hospodin a Mefistofeles sázku o Faustovu duši.\n\nDoktor Jindřich Faust si bolestně uvědomuje, že zestárl, aniž dosáhl skutečného poznání, proslulosti nebo jmění, a ani si nedokázal užívat životních radostí. Podepisuje s ďáblem Mefistofelem smlouvu ve formě sázky – jestliže bude aspoň na okamžik spokojen, propadne jeho duše ďáblu; ten mu za to bude sloužit až do jeho smrti. Mefistofeles Fausta omladí, vezme jej na cestu po světě a pomáhá mu zapříst poměr s mladou Markétkou. Vztah končí tragicky: Markétka porodí nemanželské dítě, v zoufalství je zabije, je uvězněna a čeká na popravu. Faust ji chce pohnout k útěku, ona však odmítá. Faust ji ponechává jejímu osudu a milosti Boží.\n\nFaust zde vystupuje jako činný a sebevědomý podnikatel, vojevůdce a státník („zhlédneme malý a pak velký svět“).\n\nDruhý díl je rozdělen do pěti jednání, jejichž hlavní témata jsou:\n\n1. akt: Ocitáme se nejprve v půvabné krajině, potom na dvoře mladého, lehkomyslného císaře. Faust vynalézá papírové peníze a zachraňuje císaře před úpadkem. Na žádost císaře vyvolá z podsvětí přelud trojské Heleny. Je uchvácen její krásou a zamiluje se do ní.\n\n2. akt: Děj se vrací do staré Faustovy laboratoře. Někdejší fámulus Wagner nyní chemickou cestou stvořil umělou bytost, Homunkula. Faust se vydává hledat Helenu, s ním i Homunkulus, který touží po tom, aby se mohl organicky dotvořit. Následuje klasická Valpuržina noc, která zobrazuje to, co je ve starověkých bájích nestvůrné a přízračné. Homunkulus se nakonec rozlije do moře, když se jeho skleněný obal rozbil o skálu.\n\n3. akt: Faust získává Helenu, antický symbol krásy. Jejich syn Euforion, sotva se narodil, vyrůstá rychle ve vášnivého mladého muže. Euforion, zplozenec antické Řekyně a středověkého Germána, je symbolem umění romantického, vzniklého z prolnutí klasicismu a gotiky. Euforion brzy umírá, když se zřítí z výše. Potom zmizí také Helena; po obou zůstává jen jejich šat. Sen antiky tak pro Fausta skončil.\n\n4. akt: Faust a Mefisto přispějí císaři v občanské válce proti vzdorocísaři. Po vyhraném boji si Faust vyžádá na císaři zemi na pobřeží v léno, aby mohl „hranici zúžit širé mořské pláně, kus pevniny jí urvat odhodlaně“.\n\n5. akt: Faust je již velmi starý, ale stále činorodý muž. Pomocí hrází a přehrad zatlačil moře, získal majetek obchodem a pirátstvím a vybudoval na nové půdě palác. Je podrážděný, protože mu nepatří blízká chatka dvou stařečků a kaplička („když nepatří mi pár těch stromů, já nevěřím, že můj je svět.“). Poručí Mefistofelovi, aby staré manžele přestěhoval. Ďáblův zákrok končí vraždou a požárem. Personifikovaná Starost na Fausta dýchne, a on oslepne. Ani teď ale neztrácí víru v sebe. Po proklamaci plánů na lepší život svých poddaných („na volné hroudě s volným lidem stát“) mluví o předtuše okamžiku blaženosti v budoucnu a padá mrtev. Mefistofeles se domnívá, že Faust prohrál sázku a uplatňuje nárok na jeho duši. Díky Faustovu ustavičnému spění, ale i díky Markétčině přímluvě jeho duše nepropadá ďáblu. Sbor andělů odnáší to, co je na Faustovi nesmrtelného, do nebe.\n\nPřeklady lze rozdělit podle toho, zda jsou prvotně určeny pro četbu nebo pro inscenaci.\n\n\nJak uvádí Vladimír Just, Goethův Faust je v jistém ohledu „naddimenzovaný“, „nejednotný“ či „neústrojný“. Díky tomu je ale otevřen potenciálně nekonečnému počtu interpretací.\n\nJednou z obtížně vyložitelných částí je zabití Filemona a Baucis na začátku pátého aktu 2. dílu. Buď šlo o chladnokrevnou vraždu nebo o znak toho, že už Faust podléhá stařecké pošetilosti. Přitom bychom ale očekávali, že dosáhl jisté moudrosti. Objevují se i názory, že Goethovi již na přesvědčivý závěr nestačily síly. František Tomáš Bratránek scénu ve svém \"Výkladu Goethova Fausta\" interpretuje hegelovsky jako srážku dvou sobectví a jejich překonání. Carl Gustav Jung se s touto scénou nesmířil a byl by přál Faustovi „ještě trochu očistce“.\n\nTaké Masaryk se pozastavuje nad tím, jak bezohledně se Faust starých manželů zbavuje, tím spíše, že čin již nelze omluvit vášní. Dle Masaryka „Goethe staví proti skepsi velikou synthesi umělecko-filosoficko-náboženskou. Faust je typ egoismu docela uvědomělého, egoismu hrozného. Přes všecku svou sílu nezvítězil. Titan rozumu, ale slaboch srdcem“.\n\nEduard Goldstücker chápe novou pevninu urvanou moři jako překonání středověku, pátý akt (pirátství a jiné zločiny) jako zobrazení původní, dravé kapitalistická akumulace a závěr jako vizi lidské společnosti, která by ve stálém boji pouze s přírodou rostla k stále vyšší svobodě.\n\nPodle Karla Kosíka je zničení příbytku stařečků projevem zaslepenosti. Kosík klade vedle sebe následující výjevy: hořící chatrč, oslepený Faust deklamující ódu a Lemurové hloubící hrob. Faust je posedlý chtivostí vládnout a kontrolovat, stará se výhradně o své dílo. Podle Kosíka Faust vyhrál sázku s ďáblem, ale vyhrál ji příliš absolutním způsobem a stal se obětí výhry; ďábel sázku prohrál, ale ironicky, a stal se neoddělitelnou součástí systému, v němž nikomu není dovoleno poeticky „prodlít“.\n\nDle Jana Patočky je Faust tragédií pouze Markétčinou, ne Faustovou; pantragismus je jen povrch, duše se prodat nemůže, nesmrtelnost není problémem, ale výchozím bodem. V tomto vidí Patočka spřízněnost Goetha s Hegelem.\n\nSám Goethe se k výkladům Fausta vyjádřil: „Jen si pořád nemyslete, že je plané všecko, co není nějakou abstraktní myšlenkou a ideou! To mi přijdou a ptají se, jakou ideu jsem se snažil ztělesnit ve svém Faustovi. Jako bych to sám věděl a dovedl vyjádřit! Od nebe světem k peklu; to by bylo něco, musí-li to již být; to však není idea, nýbrž chod děje. A dál, že ďábel prohrává sázku a že člověk, který z těžkého bloudění usiluje stále výš, k lepšímu, může být spasen, to je sice účinná a dobrá myšlenka, která mnoho vysvětluje, ale není to idea, jež by byla základem celku i každé jednotlivé scény zvlášť.“\n\n\n\n\n\n"}
{"id": "505413", "url": "https://cs.wikipedia.org/wiki?curid=505413", "title": "Daniel Krob", "text": "Daniel Krob\n\nDaniel Krob (* 12. července 1966 Sokolov) je český hudebník, skladatel a zpěvák, kytarista skupin Arakain, Kreyson, Ferat, Zeus, Kryptor, Pink Alternative, Daniel Krob Band, Bohemica a Kreyson Memorial.\nDo českého showbyznysu vstoupil v roce 1988 jako vítěz konkurzu do skupiny Arakain, s níž pak v roce 1989 natočil její první řadové album \"Thrash The Trash.\" Jeho jediná skladba Noc se stala součástí této desky. Album získalo za 130 000 prodaných kusů LP zlatou desku. Po dvouletém působení následně odchází na konci roku 89 do skupiny Kreyson, pro niž vytvořil logo, přední a zadní stranu obalu jejího alba \"Anděl na útěku\" (prodáno přes 150 000 kusů).\n\nKoncem roku 1992 zakládá rockovou skupinu Zeus. První oficiální představení kapely Zeus proběhlo 8.4.1993 v rámci koncertu Iron Maiden v Ostravě. Zeus byl managementem Iron Maiden vybrán aby se stal jejich první předkapelou z východního bloku.\n\nNásledně Zeus vydává desku The Little Heroe a působí nějaký čas v Německu.\n\nJako spoluautor a kytarista se podílel na první studiové nahrávce zpěvačky Anny K \"Já nezapomínám\".\n\nV roce 1994 zakládá chovatelskou stanici psů Plzeňský Rocker.\n\nV roce 1996 je osloven Magdalenou Dietlovou a stává se obchodním ředitelem právě vznikajícího společenského časopisu Xantypa.\n\nNa přelomu roku 2000 pod uměleckým jménem Daniel Daniel vydává album Motýl a svým videoklipem o ztracených dětech iniciuje zřízení telefonní Linky vzkaz domů 800 111 113 u Nadace Naše dítě. V roce 2004 skládá hudbu k filmu režiséra Marka Dobeše \"Choking Hazard\" (2004) a bonusová DVD.\n\nZačátkem roku 2012 vydal retrospektivní CD \"Daniel Krob\", s Alešem Brichtou ve vzpomínkovém programu \"Arakain memorial\" vystupoval ve skladbách Proč, Amadeus a Šeherezád, za zraněného kytaristu skupiny The Snuff odehrál jarní turné a v jejich videoklipové skladbě Boxed In nahrál sólo. Se svým triem v Praze předskočil skupině Gotthard a na podzim vystupoval na společném turné se skupinou Harlej po celé ČR.\n\nV roce 2013 dotočil svůj autorský projekt, instrumentální CD Magická kytara, v němž hraje kytarové skladby na klasickou kytaru.\n\n2013 zahajuje spolupráci s organizací proFem o.p.s. v projektu Hudbou proti domácímu násilí působí na zlepšení situace v oblasti domácího násilí a jiných forem násilí především na ženách.\n\nDaniel Krob v roce 2013 vystupoval na turné skupiny Citron, kde byl doprovázen bubeníkem Marty Voděrou\n(ex Brichta band, Dirty Game, Proximity) a Standou Jokielem na basu. V této sestavě se představil i na Metalfestu v Plzni a MOR 2013 ve Vizovicích. Ve stejném roce následuje slovenské Tour s Arakain Memorial. V letošním roce 2014 vydává nové EP Šachmat, kde představuje 5 skladeb z nového  připravované CD Rock koně a také dva bonusy. Koncem roku 2014 zakládá nové akustické hudební seskupení s názvem Bohemica a společným koncertem se světově uznávaným kytaristou Štěpánem Rakem zahajuje Bohemica koncertní působení po pódiích České republiky.\n\nV roce 2014 přibírá do své kapely zpěváka Petra Doldy Dolénka a na podzimní Tour 2015 spojené s vydáním nového CD Rock koně pozve mladého a nadějného klávesáka Marka Svobodu.\n\n2016 se společně s Milošem Horákem a jeho spolkem Hook podílí na benefičním koncertu pro Hendikep v Rehabilitačním ústavu v Kladrubech a podporuje charitativní sbírku Jamka pro hendikep.\n\nV květnu 2016 oslovuje bývalé členy neaktivní skupiny Kreyson s projektem \"Anděl na útěku po 25 letech opět živě\". K projektu se po boku Daniela Kroba po několikaměsíčních přípravách přidají hudebníci: bubeník Robert \"Killer Vondrovic\" (ex.Arakain, ex Kreyson), kytarista Radek \"Reddy\" Kroc (ex Kreyson), zpěvák Petr \"Doldy\" Dolének, basista Stanislav \"Jokki\" Jokiel a klávesista Marek \"Elrin\" Svoboda a v říjnu 2016 oznamují svůj návrat na rockovou scénu. První předpremiérové koncerty \"Kreyson - Anděl na útěku\" jsou naplánované na prosinec 2016, oficiální Tour \"Kreyson - Anděl na útěku\" se chystá na jaro 2017 a uskupení kolem Daniela Kroba jej nakonec realizuje jako \"Kreyson Memorial\". V této sestavě koncertují a v roce 2019 vydávají debutové album Strážci plamenů. Produkuje videoklip ke skladbě Motorka, ve kterém zachycuje reálný příběh Gabriely Novotné, první české motorkářky na Rallye Dakar.\n\n\"1989 Singl Arakain - Ku-Klux-Klan/Orion\"\n\n\"1990 Arakain - Thrash the trash\"\n\n\"1990 Kreyson - Anděl na útěku\"\n\n\"1991 Kreyson a Ladislav Křížek - Zlatej chlapec\"\n\n\"1993 Zeus - The Little Heroe\"\n\n\"2000 Daniel Krob - Motýl\"\n\n\"2004 Jakub Smolík - Samotář\"\n\n\"2004 Choking Hazard\"\n\n\"2012 Daniel Krob - Daniel Krob\"\n\n\"2013 Daniel Krob - Magická kytara\"\n\n\"2014 Daniel Krob - Šachmat EP\"\n\n\"2015 Daniel Krob - Rock koně\"\n\n\"2019 Kreyson Memorial - Strážci plamenů\"\n\n\"2000 Videoklip ke skladbě Motýl\"\n\n\"2001 Videoklip ke skladbě Stůj neodcházej\"\n\n\"2004 Choking Hazard - film, hudba, skladatel\"\n\n\"2005 To nevymyslíš - TV seriál hudba, skladatel\"\n\n\"2013 - Videoklip ke skladbě Život je reálnej (DK)\"\n\n\"2015 - Videoklip ke skladbě Královská čest (Šachmat)\"\n\n\"2019 - Videoklip ke skladbě Motorka (Strážci plamenů)\"\n\n\"1994 Anarchuz\"\n\n\"1994 Psanec Kid a spol\"\n\n\"1994 Kryptor\"\n\n\"1994 JOJ\"\n\n\"1996 Pink Alternative\"\n\n\"1997 Black and White\"\n\n\"2004 Jakub Smolík\"\n\n\"2012 The Snuff\"\n\n\"2012 Arakain Memorial\"\n\n\"2014 The Snuff - CD Lotus\"\n\nDaniel Krob se věnuje leteckému modelářství v kategorii F3M, obří akrobatické rádiem řízené modely létající extrémní akrobacii na hudbu. Modely skutečných letadel mají rozměry 3 metry a váží 18 kg. Jsou poháněné benzínovými dvou či čtyřválcovými motory zahraniční nebo i české výroby. Od roku 2011 je předsedou Modelklubu Lipence - největšího modelářského klubu v ČR .\n\n"}
{"id": "505414", "url": "https://cs.wikipedia.org/wiki?curid=505414", "title": "Šerlich", "text": "Šerlich\n\nŠerlich (německy \"Scherlich\") je hora v Orlických horách (výška 1027 m) a zároveň hojně navštěvovaný turistický cíl. Přes vrchol vede Jiráskova cesta, hlavní hřebenová trasa Orlických hor. Na jihovýchodním úbočí stojí Masarykova chata z roku 1925, navržená architektem Bohuslavem Fuchsem (jeho první realizované dílo).\n\nSamotný vrchol se nachází nedaleko česko-polské hranice, asi 600 metrů od zmíněné Masarykovy chaty. Z vrcholu je výhled na ostatní hory Orlických hor, na polské Bystřické hory a při dobré viditelnosti i na Králický Sněžník.\n\nZhruba 500 metrů JV od hlavního vrcholu a 100 m nad Masarykovou chatou se nachází menší vyvýšenina, kterou autoři projektu \"Tisícovky Čech, Moravy a Slezska\" pojmenovali Šerlich - JV vrchol (1019 m, souřadnice ).\n\n"}
{"id": "505415", "url": "https://cs.wikipedia.org/wiki?curid=505415", "title": "Torchwood", "text": "Torchwood\n\nTorchwood je britský vědeckofantastický seriál z produkce společnosti BBC. Volně navazuje na seriál \"Pán času\" (\"Doctor Who\") a pokračuje svou vlastní linií, ale v některých dílech se tyto seriály prolínají. Na rozdíl od původního seriálu je \"Torchwood\" určen dospělému publiku a je svým pojetím i tématy mnohem temnější. Doposud vznikly čtyři série, dostupné i na DVD a blu-ray.\n\nPojednává o tajné mimovládní organizaci jménem Torchwood Institute založené královnou Viktorií, po její příhodě na stejnojmenném panství. Organizace sídlí ve velšském Cardiffu, kterým prochází „časová trhlina“, jež způsobuje zvýšený výskyt mimozemských předmětů a tvorů. Úkolem Torchwoodu je chránit Zemi a její obyvatele před nebezpečím z vesmíru.\n\nHlavním představitelem je kapitán Jack Harkness (John Barrowman), nesmrtelný bývalý časový agent z daleké budoucnosti, který na Zemi pobývá už od 19. století a vyskytuje se též v několika epizodách seriálu \"Doctor Who\". Dalšími členy týmu jsou bývalá policistka Gwen Cooperová (Eve Myles), počítačová specialistka Toshiko Sato (Naoko Mori) (1.-2. série), lékař Owen Harper (Burn Gorman) (1.-2. série) a asistent Ianto Jones (Gareth David-Lloyd) (1.-3. série).\n\n"}
{"id": "505417", "url": "https://cs.wikipedia.org/wiki?curid=505417", "title": "Vietcong (počítačová hra)", "text": "Vietcong (počítačová hra)\n\nVietcong je počítačová hra vytvořená českým vývojovým studiem Pterodon a Illusion Softworks. Vyšla v březnu 2003, průměrné hodnocení v recenzích se pohybovalo okolo 70–80 %.\nDěj se odehrává během války ve Vietnamu v roce 1967. Hry se prodalo více než 1 milion kusů.\n\nHráč hraje za hlavního hrdinu Steva R. Hawkinse, narozeného 13. října 1939 ve Wilmingtonu v Severní Karolíně, který plní různé průzkumné i bojové mise. Ve hře pak velí týmu s různým kódovým označením od mise k misi. Patří do něj: Le Duy Nhut – stopař, Vietnamec, bojoval za Viet Minh, ale pak přešel na jih a dal se k LLDB, C. J. Hornster – kulometčík, Defort – radista, Crocker – týmový medik (doktor), Bronson – ženista. Tým kromě střelecké podpory přináší i další výhody, jakými jsou i například léčení, rádiové spojení a doplňování nábojů. Na začátku mise je v briefingu také nastínění povah některých členů týmu. Během misí pak v bojové vřavě pokřikují na nepřítele a spolubojovníky různé hlášky jako: „Ratata, kurva, ratatata“ – Hornster.\n\nPohyb po vietnamské džungli je poněkud omezen „zdmi“ na okraji map. I když má hráč k dispozici mapy, může požádat průvodce, aby ho vedl. Ten může upozornit na hrozící nebezpečí, jako jsou například pasti a hlídkující nepřátelští vojáci. Gameplay je také poněkud jiný než u ostatních FPS her z té doby. Je to způsobeno tím, že v ostatních válečných hrách bojujete proti oficiálnímu nepříteli. Ve Vietcongu bojujete guerilový boj proti Vietcongům a všem jejím trikům, jako jsou pasti nebo tunely.\n\nOproti ostatním hrám má hráč možnost výběru zbraní před misí, na střelnici. Může si vybrat jak americké, tak i ukořistěné zbraně. Na střelnici si může vyzkoušet jejich přesnost a účinnost na třech terčích a několika lahvích. Poté se může přesunout do osobního bunkru, kde lze poslouchat rádio s dobovou hudbou, přečíst si dokumenty o členech týmu, dokumenty o dostupných zbraních nebo svůj vlastní deník. Lokace bunkru a střelnice se v průběhu hry značně mění. Ne však radikálně, pouze „někdo“ přesune nábytek. Samotná mise se spustí přečtením dokumentu o misi na stole v bunkru.\n\nSamotné mise se navzájem svou výplní dost liší. Jednou je tu osvobození zajatého rukojmího, podruhé prolézaní velkého podzemního města. I lokace jsou navzájem dost odlišné, ale každý druh lokací má ve hře poměrně krátkou délku. Jednou je tu kaňon s potokem, podruhé hustá džungle, potřetí obrovský kopec, rozvaliny chrámu a podzemní města. Ta jsou asi nejvíce atmosférickou lokací. Nekonečné bloudění a pomalý přesun občas vyvolává u hráčů podivné pocity sklíčenosti.\n\nHra obsahuje spoustu dobové hudby, hlavně proto punk, garage rock a blues rock. Nejznámější skladba ze soundtracku je „Hey Joe“ od Jimiho Hendrixe a skladba „Pseudohendrix“ od Rudých Koster. Další je např. I Wanna Be Your Dog od Iggyho Popa a The Stooges. Dobová hudba se většinou ozývá pouze z rádia v bunkru, kde ji uvádí „Double J – Jonah Jukovsky“, kde jednotlivé skladby prokládá zprávami a vtipy. Hudba se také ozývá na začátku misí při videích.\n\nSeznam skladeb zahrnuje:\nVietcong byl v Česku prodáván v dabované verzi.\nVe hře je použit původní engine od firmy Pterodon Ptero-Engine II.\n\n\nRozšíření původní hry, datadisk Vietcong: Fist Alpha, bylo vydáno v březnu 2004 s několika novými vylepšeními a s původním Vietcongem vyšlo jako \"Vietcong:Purple Haze\" pro PC. Vietcong: Purple Haze byl vydán také v říjnu stejného roku jako rozšířená verze pro PlayStation 2 a Xbox, vyvinuto Coyote Games. Obsahuje sedm singleplayer misí a několik nových multiplayerových map. Nové zbraně: Sten, M-14, M-14 s optikou, Děgtjarev DP, Sten MK II, Škorpión, Tokarev SVT1940, Tokarev SVT1940 s optikou. Novými postavami jsou seržant Warren Douglas (hlavní postava) a stopař Nguyen Nham.\n\nDruhý, zato ale velmi obsahově malý datadisk ke hře Vietcong se nazývá Vietcong: Red Dawn. Nabízí pouze jednu misi, která se odehrává při západu slunce a tak je obloha až nereálně rudá (od toho název \"Red dawn\"). Mise je založena na častém boji s nepřátelskými odstřelovači.\n\n"}
{"id": "505420", "url": "https://cs.wikipedia.org/wiki?curid=505420", "title": "Nightwork", "text": "Nightwork\n\nNightwork byla převážně česky zpívající hudební skupina, která vznikla jako záminka k záškoláctví jejich zakladatelů Františka Soukupa a Emila Kopty. Název vznikl anglickým překladem slov \"noční práce\" a vyjadřuje tak časový původ její hudební tvorby. Pravděpodobně méně známé, avšak původní jméno NightWork, postupně zastínilo zjednodušené označení.\n\nPřevážnou část kapely tvořili profesionální herci, jejichž cílem bylo spojit hudbu s divadlem. Na tuto skutečnost pak poukazovali na svých koncertech a svou skupinu představovali jako \"zábavovou kapelu\". Její členové si libovali v recesi a patosu, čehož bohatě využívali ve své umělecké tvorbě.\n\nPředělanou verzí písně \"Mája\", kterou si kapela získala své první fanoušky a jejíž videoklip zhlédlo na stránkách YouTube přes čtyři milióny diváků, se kapela dostala do povědomí širší veřejnosti. Populární v pravém slova smyslu se však skupina stala až poté, když v roce 2008 do éteru vypustila píseň \"Globální oteplování\" a šokovala veřejnost videoklipem, v němž se s invencí ujala podpory homosexuální menšiny. Tento počin vzbudil vlnu diskuzí a mediální kritiky, avšak ve výsledku se kapela touto aktivitou proslavila a sklidila velký ohlas v Česku i na Slovensku.\nNeustálou provokací a mystifikací se snažila vymanit konvenci a navázat tak na Monty Pythony, na Voskovce a Wericha, či Jaroslava Haška.\n\nJejich absurdní přístup ke všemu, co dělali, předurčil jejich dráhu k nečekanému startu. Během několika let se kapela postupně poprala s konkurencí a po několik let se držela na předních příčkách českých hudebních hitparád.\n\nV počátcích kapely spolupracoval s Františkem Soukupem spolužák Emil Kopta. Rozdílnost v názorech na repertoár skupiny a její samotnou propagaci ale oba její zakladatele brzy donutila, aby spolupráci ukončili. Podobně tak tomu bylo i u dalších členů kapely. Po odjezdu Emila Kopty do Anglie vystřídal jeho místo herec a muzikant Jakub Prachař.\n\nOd samotného vzniku si kapela prošla dosti bouřlivým vývojem. Žádné z hudebních vydavatelství nemělo o jejich kontroverzní styl hudby zájem a jejich snaha prosadit se na trhu českého showbyznysu byla hned zkraje odsouzena k neúspěchu. Nepomohla ani slavná jména rodičů některých členů kapely, ba naopak, nevyhnuli se nařčení z protekce a byli vyhozeni ze všech nahrávacích studií. Zaujatost hudebních společností je nakonec donutila, aby si své debutové album vydali sami. Ve vlastní produkci našli později výhodu a bezbřehou svobodu pro svou tvorbu.\n\nPo této nemilé konfrontaci s hudebními vydavateli se za ně nakonec postavil skladatel Ondřej Soukup, otec Františka Soukupa, který jim zapůjčil vlastní nahrávací studio. Avšak ani s první deskou se vytoužený úspěch nedostavil.\n\nNásledovala částečná a tehdy již finální úprava v obsazení kapely, na druhém CD přibyly písně \"Globální oteplování\" či \"Vánoční čas\" a frontmanem skupiny se stal zpěvák Vojtěch Dyk, na jehož hlas posluchači velmi kladně reagovali. Kapela si vytvořila image, kterou na sebe strhla pozornost zejména mladého publika, avšak později v jejich hudebně-hereckém projevu našlo zalíbení i publikum starší, bez rozdílu věku.\n\nPo úspěchu s písní Mája, cover verzi původní skladby nazpívané Karlem Gottem, ke které natočili v rekordním čase 19 minut a 25 sekund videoklip, vpustili do českých rádií píseň na oslavu homosexuality, jíž si vysloužili nemalou kritiku za koncepci, kterou píseň prezentovali. Skladba byla následně označena jako nepřípustná, paradoxně však získala ohlas nejen u homosexuální menšiny a přestože byla pro svůj kontroverzní obsah stažena z YouTube i rádií, stala se hitem, který dodnes vzbuzuje spekulace, zdali se jedná o tristní žert či uvědomělý boj proti vžitým předsudkům vůči této sexuální orientaci. Tento počin se s kapelou nese po celou její existenci a sehrál velmi významnou roli ve vývoji a žánrovém začlenění této hudební formace.\n\nSvé prvenství, v současné době v téměř ojedinělém žánru hudební tvorby, kterému skupina bezpochyby kraluje, obhájila kapela Nightwork i v následujících letech. S albem \"Tepláky, aneb kroky Františka Soukupa\", jímž vyvolali teplákové šílenství po celé republice, zaujali i akademiky české populární hudby a stali se majiteli několika hudebních ocenění. Úvodní song \"Tepláky\" propagovali s nezbytnou dávkou recese i mimo koncertní pódia, jako tomu bylo například při předávání hudebních cen Český slavík. Touhou vybočovat z řady, jíž jsou členové kapely pověstní, si vytvořili nálepku nihilistických buřičů, kteří se hrdě hlásí k názoru, že to, co nešokuje, nikoho nezajímá, a že recese je jejich obrana proti blbosti. Pro mnoho kritiků je proto v jejich případě velmi těžké zůstat nestrannými a uchovat si zdravý nadhled, aby v souvislosti s jejich aktivitami nevznikaly mylné mediálně propírané závěry.\n\nVýsměch a recese však nejsou jedinými projevy, kterými se profilují. Kapele je přičítán i přínos v oblasti charity a dobročinných akcí, zejména těch, které pomáhají dětem a handicapovaným lidem. Neváhají se veřejně vymezit vůči politickému dění, korupčním metodám, bezpráví a české malosti.\n\nSkupina již od počátku svého působení inklinuje k mystifikaci, v níž se její členové vzájemně podporují a snaží se rozvířit strnulé vody pohodlné české mysli, která v některých případech bezduše hltá vše, co jí bulvární plátky servírují.\nNevraživost mezi kapelou a bulvárním tiskem nakonec vyústila ve vzájemnou válku. Nekompromisní, leč přesně mířený útok kapely do svědomí českého bulváru však s sebou nesl mnohá úskalí v podobě vzrůstajícího zájmu o kapelu jako celek či její jednotlivé členy a snahu co nejvíc poškodit vyvoleného. Neutichající hon na soukromí členů kapely nebral konce, a tak se na čas stáhla do ústraní, aby se v klidu připravila na další koncertní turné a rozšířila svůj repertoár.\n\nBěhem tohoto období se skupina začala živit převážně reklamou a podobnou nehudebně výdělečnou činností. Spekulace o jejich možném rozpadu a odchodu jejich zpěváka ze skupiny podněcovala nejedna jeho aktivita a iniciativa v sólové dráze. Přestože kapela nadále hostovala na mnoha festivalových scénách, zůstával jejich repertoár dlouhou dobu beze změn a členové kapely se začali věnovat především mimoskupinovým projektům. Převažovaly remaky písní, ať již pro akci \"Red Bull Soundclash\", pro hudbu k filmu Signál či pro film Revival. Nová tvorba většinou souvisela s určitým projektem, například podpora akce \"Čtení pomáhá\", vlastní akce \"Homo sapiens Nightworki\" nebo úvodní píseň k filmu Signál. Teprve v druhé polovině roku 2012 byl jejich repertoár rozšířen o písně z připravovaného alba.\n\nV březnu 2013 kapela oficiálně oznámila chystané tour s názvem \"ČAUKi MŇAUKi TOUR\" (dříve ČAUKY MŇAUKY TOUR), které měla odstartovat na podzim roku. To se nakonec zkrátilo na jediný koncert 25. listopadu v O Areně, po kterém se kapela rozhodla odejít z hudební scény a toto turné se tak stalo jejich posledním oficiálním koncertem v jejich společné tvorbě.\n\nV prosinci roku 2019 vydala skupina singl \"- 90 -\", a to bez původního frontmana Vojtěcha Dyka.\n\nAnketa Zlatý slavík:\nCeny Anděl:\nHudební ceny Óčka:\nHudební ceny Žebřík:\nHudební ceny Music Chart:\nHudební festivalové ceny:\n\n\n\nZáznam koncertu a křtu na DVD z pražské Incheba arény z října 2010\n\nBonusy:\n\n\n\n\nText: František Soukup, Jakub Prachař\n\nHudba: František Soukup, Petr Kaláb\n\n\n\n\n\n\n\n"}
{"id": "505424", "url": "https://cs.wikipedia.org/wiki?curid=505424", "title": "Heineken Open 2010", "text": "Heineken Open 2010\n\nTenisový turnaj ATP Heineken Open 2010 se konal ve dnech 11. - 16. ledna v novozélandském Aucklandu venku na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2010. Odměny činily 355 500 USD.\n\nPrvní 4 nasazení hráči měli v 1. kole volný los.\n\n\n"}
{"id": "505426", "url": "https://cs.wikipedia.org/wiki?curid=505426", "title": "Katedrála Notre-Dame (Lucemburk)", "text": "Katedrála Notre-Dame (Lucemburk)\n\nKatedrála Notre-Dame v Lucemburku je římskokatolická katedrála založená v roce 1613 původně jako jezuitský kostel. Jedná se o významný příklad pozdně gotické architektury, obsahuje však i renesanční prvky.\n\nKostel byl založen 7. května 1613. 17. října 1621 byl zasvěcen Neposkvrněnému početí Panny Marie. V roce 1778, poté, co jezuité odešli z Lucemburku, byl přejmenován na kostel sv. Mikuláše a sv. Terezie. V roce 1796 byla do kostela přemístěna milostná soška Panny Marie Těšitelky zarmoucených, patronky města i národa. 31. března 1848 byl kostel zasvěcen Panně Marii, 27. června 1870 jej papež Pius IX. povýšil na katedrálu. V letech 1935-1938 byla katedrála kvůli velkému množství přicházejících poutníků rozšířena pod vedením lucemburského architekta Huberta Schumachera.\n\nV kryptě katedrály se nacházejí hroby členů velkovévodské rodiny – Jana Lucemburského, Marie-Adléty Lucemburské, Marie Anny Portugalské, Šarloty Lucemburské, jejího manžela Felixe Bourbonsko-Parmského a jejich snachy Josefíny Šarloty Belgické.\n\nNa hřbitově přiléhajícím ke katedrále je Národní památník odboje a deportace, jehož ústředním prvkem je bronzová socha \"Politický vězeň\", vytvořená lucemburským sochařem Lucienem Wercollierem.\n\nV katedrále se každý rok mezi čtvrtou a šestou nedělí velikonoční koná pouť k milostné sošce Panny Marie Těšitelky zarmoucených. Soška je vysoká asi 73 centimetrů a byla vytvořena z lipového dřeva v roce 1624. Zobrazuje Pannu Marii s malým Ježíšem. Už od sedmnáctého století přichází k sošce mnoho poutníků a oktáv Matky Boží je v Lucembursku dodnes jedním z vrcholů církevního roku.\n"}
{"id": "505437", "url": "https://cs.wikipedia.org/wiki?curid=505437", "title": "PcW16", "text": "PcW16\n\nPcW16 je poslední sériově vyráběný osmibitový počítač. V roce 1995 zakončil řadu PCW počítačů firmy Amstrad zaměřených na kanceláře, resp. určených jako moderní náhrada psacího stroje. \n\nPočítač obsahuje procesor Z80 běžící rychlostí 16 MHz Vedle 1 MB DRAM pro data obsahuje také 1 MB SRAM, v níž byl uložen BIOS, operační systém a programy.\n\nPcW16 je dále vybaven černobílou grafikou 640 * 480 bodů, zabudovaným monochromatickým monitorem (jak je u modelů PCW zvykem), myší standardu PC se sériovým konektorem, klávesnicí typu PC-AT (standard PS/2, 102 kláves, některé klávesy jsou výrazně barevně odlišeny), sériovým a paralelním rozhraními a disketovou jednotkou 3,5\". Na rozdíl od předchozích modelů PCW nebyl standardně dodáván s tiskárnou. Počítač nemá expanzní konektor pro HW rozšíření, pro některé je vyhrazeno místo přímo na základní desce. Další zařízení lze připojovat přes paralelní rozhraní (např. typicky amstradovskou 3\" disketovou jednotku pro převod souborů ze starších PCW pomocí programu LocoLink).\n\nNa rozdíl od svých předchůdců pracuje v grafickém operačním systému nazvaným Rosanne, vizuálně připomínajícím systém Apple Macintoshe (System 6). Bootuje (asi za 20 s) přímo do grafického rozhraní a má správce úloh, který umožňuje přepínat mezi aplikacemi – menu každé aplikace obsahuje jako první položku \"Tasks\". Systém obsahuje balík programů pro \"home office\" – textový procesor, tabulkový procesor, adresář, kalendář/diář a připomínkovač/budík, kalkulačku a správce souborů. Dokáže číst a zapisovat na diskety formátované staršími typy PCW, jako nativní disketový formát však již používá dobový standard počítačů PC s rozšířenou délkou jmen souborů (31 znaků). Díky grafice poskytuje při práci s textem WYSIWYG. Počítač umí číst dosavadní datové formáty PCW, používá však novější ze světa PC (texty ukládá v RTF). Podporuje laserové, inkoustové a klasické 24-jehličkové tiskárny (nikoliv 9-jehličkové). \n\nPočítač nebyl příliš úspěšný, jednak nebyl plně kompatibilní s předchozími typy PCW (neběžel už na CP/M, který jen mohl emulovat) a přes své kvalitní programové vybavení nebyl tak univerzální jako běžná PCčka, proto pro něj nevznikaly nové programy, také nebyl využitelný pro moderní komunikaci na internetu. Na rozdíl od tehdejších PC s harddisky počítač ukládá data pouze na disketu a zabudovaná SRAM nemá dostatečnou kapacitu pro externí aplikace, které však nejdou spouštět ani z diskety, neboť ta je určena jen pro ukládání dat. Nevznikly ani slibované HW doplňky (1 MB RAM, 2 MB SRAM, ext. disk. jednotka, ROM modul, modul pro připojení harddisku, VGA karta).\n"}
{"id": "505440", "url": "https://cs.wikipedia.org/wiki?curid=505440", "title": "Roy Oswalt", "text": "Roy Oswalt\n\nRoy Edward Oswalt (* 29. srpna 1977, Weir, Mississippi, USA) je americký baseballový nadhazovač. V Major League Baseball hrál 10 sezón v klubu Houston Astros, v jehož dresu debutoval 6. května 2001. Od roku 2010 je členem týmu Philadelphia Phillies.\n\nRoy Oswalt je startovací nadhazovač (\"Starting Pitcher\") a nosí číslo dresu 44. Nadhazuje i odpaluje pravou rukou. Je považován za jednoho z nejkvalitnějších nadhazovačů v Národní lize.\n\nRoy Oswalt byl třikrát vybrán do Major League Baseball All-Star Game (v letech 2005, 2006 a 2007). Se svým klubem postoupil v roce 2005 do Světové série, v níž Astros podlehli týmu Chicago White Sox.\n\nV sezónách 2004 a 2005 Oswalt dvakrát po sobě vyhrál 20 zápasů základní části Major League Baseball. V letech 2002 a 2004 udělil soupeřovým pálkařům přes 200 strikeoutů.\n\nV roce 2000 reprezentoval USA na Olympijských hrách a získal zlatou medaili.\n\nV roce 2006 Oswalt podepsal s Astros pětiletou smlouvu s roční opcí za 73 milionů dolarů. Tato smlouva vyprší po sezóně 2011, kdy chce Oswalt podle vlastních slov ukončit kariéru, a neplánuje tedy využití opce na rok 2012.\n\n"}
{"id": "505442", "url": "https://cs.wikipedia.org/wiki?curid=505442", "title": "Portman", "text": "Portman\n\nPříjmení Portman nebo Portmann nosí více různých osobností:\n\n"}
{"id": "505455", "url": "https://cs.wikipedia.org/wiki?curid=505455", "title": "Pamela Lyndon Travers", "text": "Pamela Lyndon Travers\n\nPamela Lyndon Travers, rodným jménem Helen Lyndon Goff (9. srpna 1899, Maryborough, Queensland, Austrálie – 23. dubna 1996, Londýn, Spojené království) byla australská herečka a spisovatelka žijící ve Spojeném království. Psát začala v meziválečném období a ve psaní pokračovala i v období po 2. světové válce. Jejím vůbec nejznámějším dílem se staly knihy o Mary Poppinsové.\n\nNarodila se v Austrálii, vyrůstala na cukrové plantáži v Maryborough spolu se svými dvěma sestrami. Její otec Travers Robert Goff byl bankovním úředníkem, její matka se jmenovala Margaret Agnessová. Své dětství strávila v Austrálii. Do svých 20 let pracovala jako herečka, tanečnice a spisovatelka v rodné Austrálii. Toužila vidět svět, proto odcestovala do irského Dublinu, kde se spřátelila s irským básníkem Georgem Russelem. Nějakou dobu žila v Irsku, později v Londýně, cestovala i do USA. V době, kdy se zotavovala z vážné choroby v roce 1934 napsala knihu Mary Poppins. Před jejím vydáním přijala pseudonym P. L. Travers.\n\nNapsala celkem osm knih o Mary Poppinsové. Zemřela v Londýně ve věku 96 let. V roce 1977 získala vyznamenání OBE (Officer of the Order of the British Empire) za literární dílo.\n"}
{"id": "505463", "url": "https://cs.wikipedia.org/wiki?curid=505463", "title": "Molíkovití", "text": "Molíkovití\n\nMolíkovití (Acrolepiidae) jsou čeleď motýlů řádu Lepidoptera. Housenky jsou dlouhé 10 až 12 mm a tečkované. Dospělí motýli mají rozpětí křídel 16 až 18 mm a jsou aktivní v noci.\n\nNěkteré druhy:\n\n\n\n"}
{"id": "505470", "url": "https://cs.wikipedia.org/wiki?curid=505470", "title": "Stefan Żeromski", "text": "Stefan Żeromski\n\nStefan Żeromski (14. října 1864, Strawczyn, Ruské impérium, dnes Polsko – 20. listopadu 1925, Varšava, Polsko) byl polský spisovatel a dramatik patřící do uměleckého hnutí \"Mladé Polsko\". Často bývá nazýván \"synem polské literatury\" nebo \"svědomím národa\". Psal také pod literárními pseudonymy: Maurycy Zych, Józef Katerla a Stefan Iksmoreż.\n\nStefan Żeromski se narodil ve zchudlé šlechtické rodině. Jeho otec Wincent nemohl jít při tzv. lednovém povstání bojovat, kvůli nemoci jeho ženy, zato vojáky materiálně podporoval v jejich boji proti ruské nadvládě. Żeromski navštěvoval školu v Kielcích, přestože bydlel ve Strawczynu. V roce 1874 studoval na kielském gymnáziu obor literatura. Matka mu zemřela v roce 1879 a otec v roce 1883. Roku 1886 onemocněl tuberkulózou. Kvůli tomuto onemocnění a kvůli finančním těžkostem studium na gymnáziu ukončil předčasně v roce 1886, aniž získal maturitu. V té době se setkal se socialistickými myšlenkami a účastnil se i agitační činnosti mezi dělníky. Živil se jako soukromý učitel. V roce 1892 pobýval Żeromski krátce v Curychu, Vídni, Praze i Krakově. V témže roce se Żeromski oženil. Odjel se ženou i jejími dcerami z prvního manželství do Švýcarska, kde pracoval jako knihovník v polském muzeu (\"Muzeum Narodowe Polskie\") v Rapperswil. Tam napsal svůj román \"Syzyfowe prace\". Ve Švýcarsku se setkal mimo jiné s Gabrielem Narutowiczem a Edwardem Abramowskim.\n\nRoku 1897 se Żeromski vrátil do Polska, kde až do roku 1904 pracoval také jako knihovník v Bibliotece Ordynacji Zamojskiej. V roce 1899 se mu narodil syn Adam. V roce 1904 se Żeromski přestěhoval do Zakopaneho a věnoval se pouze literatuře. Od roku 1905 se Żeromski angažoval v různých socialistických organizacích a inicioval vzdělávací kursy pro dělnickou mládež. V roce 1909 odjel s rodinou do Paříže, kde strávil tři roky. V roce 1913 si vzal za ženu malířku Annu Zawadzkou, se kterou měl dceru Moniku. Po vypuknutí první světové války se Żeromski přihlásil do polských legií, ale do bojů nezasáhl. Roku 1918 se vrátil. Během války v roce 1918 onemocněl a zemřel jeho syn Adam. Na podzim téhož roku se Żeromski stal, jakožto známá osobnost, prezidentem efemérní Republiky Zakopané, jejíž činitelé si silně angažovali v československo-polských pohraničních sporech na Oravě a Spiši.\n\nOd roku 1921 dostal možnost bydlet v Královském zámku ve Varšavě, který byl v té době využíván i jako sídlo významných osob politiky a kultury. V roce 1924 byl nominován na Nobelovu cenu za literaturu.\n\nZemřel roku 1925 a je pohřben na hřbitově 'Cmentarz ewangelicko-reformowany' ve Varšavě. V roce 1928 bylo na jeho počest pojmenováno muzeum v Kielcích.\n\n\n\n\n\n\n\n"}
{"id": "505472", "url": "https://cs.wikipedia.org/wiki?curid=505472", "title": "Gonadotropin", "text": "Gonadotropin\n\nGonadotropin či gonadotropní hormon je jakýkoliv savčí hormon (obvykle glykoproteinové povahy), který stimuluje vývoj pohlavních orgánů (gonád). Obecně tyto hormony navozují v těle vývoj pohlavních buněk a stimulují produkci dalších pohlavních hormonů (steroidů). Ke gonadotropinům patří:\nMimo tyto tři glykoproteiny se k gonadotropinům může řadit také prolaktin, který však má odlišnou chemickou stavbu, nicméně má vliv na vývoj pohlavních orgánů. Jindy vykazuje vlastnosti gonadotropních hormonů také placentární laktogen.\n"}
{"id": "505487", "url": "https://cs.wikipedia.org/wiki?curid=505487", "title": "Slasti Otce vlasti", "text": "Slasti Otce vlasti\n\nSlasti Otce vlasti je český komediální film z roku 1969 režiséra Karla Steklého a scenáristy Jana Procházky s Jaromírem Hanzlíkem, Danielou Kolářovou a Milošem Kopeckým v hlavních rolích. \nJedná se o první velkou filmovou roli Daniely Kolářové a zároveň první film, kde poprvé vystupovala známá herecká partnerská dvojice Kolářová–Hanzlík.\n\n\nFilm se odehrává zhruba v první polovině 14. století, humornou a komediální formou líčí mládí a vladařské začátky Otce vlasti resp. budoucího císaře a krále Karla IV. Lucemburského (Jaromír Hanzlík).\n\nDěj filmu začíná v době Karlova válečného tažení do Severní Itálie, kdy zde pomáhal svému otci Janu Lucemburskému, pokračuje jeho návratem do Čech a seznámení s francouzskou princeznou Blankou z Valois (Daniela Kolářová). Následují počátky Karlovy vlády v českých zemích, jeho rozepře s otcem Janem (Miloš Kopecký), druhé tažení do Itálie, narození prvního dítěte včetně Karlova uvěznění a útěku z vězení na hradě Křivoklátě.\n"}
{"id": "505488", "url": "https://cs.wikipedia.org/wiki?curid=505488", "title": "Joseph McCormick (lední hokejista)", "text": "Joseph McCormick (lední hokejista)\n\nJoseph \"Joe\" Wallace McCormick (12. srpna 1894, Buckingham, Québec – 14. června 1958 Toronto, Ontario) byl kanadsko-americký reprezentační hokejový útočník. Joe byl Kanaďan, ale pro olympijské hry v roce 1920 nastoupil za americký tým.\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505489", "url": "https://cs.wikipedia.org/wiki?curid=505489", "title": "Státověda", "text": "Státověda\n\nStátověda je věda, která se zabývá vznikem, fungováním a znaky státu a vztahem mezi jeho institucemi. Obecná státověda se zabývá srovnáním ústav jednotlivých států a od ústavního práva ji odlišuje její všeobecnost.\n\n"}
{"id": "505490", "url": "https://cs.wikipedia.org/wiki?curid=505490", "title": "Siegfried Knappe", "text": "Siegfried Knappe\n\nSiegfried Knappe (15. ledna 1917 Brunsbüttel – 1. prosince 2008 Cincinnati) byl důstojník německé armády během druhé světové války. Ke konci války byl umístěn v Berlíně, kde denně informoval ve vůdcově bunkru o situaci.\n\nJako mladý poručík dělostřelectva (Leutnant der Artillerie) v armádní skupině Kleist, se účastnil invaze do Francie. Byl vyznamenán za akce, které se konaly v noci ze dne 14. června 1940. Akce se uskutečnila v oblasti Paříže, jižně od Tremblay-en-France, na kanálu Ourcq. Skupina francouzských námořníků zřejmě nebyla informována o rozhodnutí vyhlásit v Paříži otevřené město. Jako výsledek, bránily most s kulomety z domu přes kanál. Německé pěchotě se nepodařilo vyčistit prostor z minometné palby, byla vyžádána dělostřelecká podpora. Přestože byl praporní pobočník a nebylo jeho povinností střílet, odešel na frontu s pěchotou. Protože oblast byla zalesněna, 105 mm dělo mělo být připraveno vystřelit téměř na místě zblízka přímo do domu. Německá pěchota byla skryta za budovy u mostu, kde manévrovala.\n\nKulka jej zranila na zadní straně ruky vystupující přes zápěstí. Dne 19. června 1940 byl evakuován. Za statečnost obdržel Železný kříž 2. třídy a získal také černý Odznak za zranění za své zranění. \n\nV boji pokračoval na východní frontě a v italské kampani. Zatímco účast na invazi Sovětského svazu v roce 1941, kdy obdržel Železný kříž 1. třídy za statečnost, a to zejména pro hlavní dělostřelecké útoky z přední pozice. V průběhu své kariéry byl dvakrát zraněn. Po absolvování Koleje generálního štábu byl povýšen do hodnosti majora a 2. světovou ukončil válku v boji o Berlín ve štábu generála Helmutha Weidlinga ve funkci ordonančního důstojníka a posledního operačního důstojníka.\n\nPo návratu ze sovětského zajetí se přestěhoval se svou rodinou do Spojených států. Tam napsal své memoáry, které byly publikovány pod názvem „Soldat: Vzpomínky německého vojáka, 1936-1949.“\n\nSvými paměťmi pomohl při vytváření filmu \"Pád Třetí říše\", který vypráví o posledních dnech německého diktátora Adolfa Hitlera. Sám se v tomto filmu také objevuje, jeho postavu ztvárnil herec Oleg Popov.\n\nZemřel 1. prosince 2008 ve věku 91 let.\n"}
{"id": "505493", "url": "https://cs.wikipedia.org/wiki?curid=505493", "title": "Herbert Drury", "text": "Herbert Drury\n\nHerbert Joseph Drury (2. března 1895, Midland, Ontario – 1. července 1965, Pittsburgh, Pensylvánie) byl americký reprezentační hokejový obránce.\n\nS reprezentací USA získal dvě stříbrné olympijské medaile (1920 a 1924).\n\n"}
{"id": "505496", "url": "https://cs.wikipedia.org/wiki?curid=505496", "title": "Mat (rozcestník)", "text": "Mat (rozcestník)\n\nMat nebo MAT může být:\n\n\n\n\n"}
{"id": "505499", "url": "https://cs.wikipedia.org/wiki?curid=505499", "title": "George Geran", "text": "George Geran\n\nGeorge \"Gerry\" Pierce Geran (15. října 1896, Holyoke, Massachusetts – září 1981, Brooklyn, New York, USA) byl americký reprezentační hokejový útočník.\n\nS reprezentací USA získal jednu stříbrnou olympijskou medaili (1920).\n\n\n"}
{"id": "505503", "url": "https://cs.wikipedia.org/wiki?curid=505503", "title": "Francis Synott", "text": "Francis Synott\n\nFrancis Allen \"Red\" Synott (28. prosince 1890, Chatham, Nový Brunšvik – 12. říjen 1945) byl americký reprezentační hokejový útočník.\n\nS reprezentací USA získal dvě stříbrné olympijské medaile (1920 a 1924).\n\n\n"}
{"id": "505507", "url": "https://cs.wikipedia.org/wiki?curid=505507", "title": "Voština (konstrukce)", "text": "Voština (konstrukce)\n\nVoština je konstrukce, která se používá jako jádro s různou výškou, velikostí a tvarem buněk v sendvičových kompozitech.\nKoncept vynalezl Norman de Buyne ve Velké Británii a nechal jej patentovat v roce 1938 jako hliníkovou voštinu pro sendvičové kompozity. Průmyslově se vyrábí od roku 1945. Označení voština je odvozeno z podobnosti se šestihrannou strukturou plástů včelího medu.\n\nVoštiny se formují z plošného materiálu několika různými technologiemi.\n\nJeden z moderních výrobních postupů sestává z vrapování folie (příčné vlny) – stříhání fólie – spojováním dvou listů vzniká panel s šestihrannými dutinami v příčném směru – nanášení pryskyřice a sušení – řezáním panelu v podélném směru se tvoří voštinové plásty s určitou tloušťkou \n\nJako výchozí materiál se používají skleněná, aramidová nebo uhlíková fólie nebo textilie a někdy hliníkový plech.\n\nZnámé jsou např. voštiny z aramidových vláken (Kevlar) slepených fenolovou pryskyřicí. Stěny voštin mají vzhled papíru, buňky mají průměr od 3,2 do 5 mm, hustotu 32-96 kg/m³ a tlakovou pevnost 1-7 MPa.\nZ odborné literatury jsou známé také jiné než šestiúhlé tvary voštin, např. skládané nebo pyramidové \n\nPři výrobě sendvičů se voštinová plástev před přiložením překryje lepící fólií, která se pak při vyšší teplotě roztaví a spojí voštiny s potahem.\n\n"}
{"id": "505508", "url": "https://cs.wikipedia.org/wiki?curid=505508", "title": "Albin Jansson", "text": "Albin Jansson\n\nAlbin „Abbe“ Jansson (9. října 1897 Stockholm – 22. března 1985 Göteborg) byl švédský reprezentační hokejový brankář.\n\nV roce 1920 byl členem Švédské hokejové týmu, který skončil čtvrtý na Letních olympijských hrách. Odehrál jeden zápas jako brankář.\n\n"}
{"id": "505509", "url": "https://cs.wikipedia.org/wiki?curid=505509", "title": "Píďalkovití", "text": "Píďalkovití\n\nPíďalkovití (Geometridae) jsou čeleď motýlů řádu Lepidoptera. V této čeledi bylo dosud popsáno kolem 26 000 druhů. Nejznámějším druhem je drsnokřídlec březový, který byl subjektem mnoha genetických výzkumů.\n\n\n\n"}
{"id": "505511", "url": "https://cs.wikipedia.org/wiki?curid=505511", "title": "Soupisky hokejových reprezentací na MS 2006", "text": "Soupisky hokejových reprezentací na MS 2006\n\n</div>\n</div>\n</div><div style=\"float:left;margin-right:2em\">\n\n"}
{"id": "505512", "url": "https://cs.wikipedia.org/wiki?curid=505512", "title": "Aisė", "text": "Aisė\n\nAisė je řeka na západě Litvy, na území okresů Klajpedského (okresní město Gargždai) a Šilutského, pravý přítok řeky Veiviržas (10 km od jeho ústí do řeky Minija).\n\nPramení ve vsi Brožiai (která je na polovině cesty silnice Vėžaičiai - Veiviržėnai), teče zprvu na jih, u vsi Trepkalniai se stáčí na západ, teče kolem severního okraje lesa Padumblės miškas, míjí zleva zahrádkářskou kolonii, kde se do ní vlévá říčka Tverupis, u vsi Šiūpariai se stáčí ostře na jih, míjí ves Pozingiai, protéká obcí Pėžaičiai (na levém břehu zůstává část této obce Aisėnai), vískami Dvyliai, Diegliai, kde se stáčí pozvolna na západ (na severním okraji lesa Stonaičių miškas), protéká vsí Aisėnai a vzápětí po 1 km se vlévá do řeky Veiviržas jako její pravý přítok (9,9 km od jeho ústí do řeky Minija). Údolí řeky je 200 - 400 m široké, je zvýrazněno od obce Pėžaičiai níže po toku. Šíře koryta je 6 - 10 m, hloubka 0,4 - 205 m. 17 km od pramene je řeka regulovaná. Prúměrný spád je 2,59 m/km. Rychlost proudu je 0,1 - 0,3 m/s.\nAisė náleží k Ichtyologické rezervaci Veivirže. Od roku 2003 jsou v řece Aisė chráněny tyto druhy ryb: pstruh obecný mořský, pstruh obecný potoční, mihule, vranka obecná. Od 1. října do 31. prosince je na řece Aisė zcela zakázáno lovit ryby jakýmkoliv způsobem.\n\nNázev souvisí s kořenem indoevropského slova \"eis\", s významem \"pohybující se\", \"rychle se pohybovat\". V díle \"Popisy křížových výprav do Litvy\" (německy \"Die Litauischen Wegeberichte\") v roce 1384 je řeka zmiňována jako \"Ayse\", pruský historik a zeměpisec Kaspar Henneberg na mapě z roku 1576 řeku zmiňuje jako \"Eisse\".\n"}
{"id": "505521", "url": "https://cs.wikipedia.org/wiki?curid=505521", "title": "Europa Tower", "text": "Europa Tower\n\nEuropa Tower () se nachází ve Vilniusu, hlavním městě Litvy. Budova má 33 nadzemních pater a se svou výškou 129 m je to nejvyšší mrakodrap v Pobaltí. Europa Tower se, jako součást kancelářského a nákupního centra \"Europos aikste\", tyčí mezi ostatními mrakodrapy v nově budované mrakodrapové čtvrti v městské části Šnipiškės. Stavba byla zahájena koncem roku 2002 a dokončena v dubnu 2004, otevřena byla 1. května 2004, v den vstupu Litvy do Evropské unie.\n"}
{"id": "505525", "url": "https://cs.wikipedia.org/wiki?curid=505525", "title": "Roland Dalhäuser", "text": "Roland Dalhäuser\n\nRoland Dalhäuser (* 12. dubna 1958, Birsfelden, Basilej-venkov) je bývalý švýcarský atlet, který v roce 1981 získal zlatou medaili ve skoku do výšky na HME v Grenoble.\n\nV roce 1980 reprezentoval na letních olympijských hrách v Moskvě, kde ve finále obsadil výkonem 224 cm páté místo. O dva roky později skončil sedmý na mistrovství Evropy v Athénách. Zúčastnil se prvého mistrovství světa v atletice v Helsinkách 1983 i následujícího v Římě 1987. Na obou šampionátech však neprošel sítem kvalifikace.\n\n\n"}
{"id": "505553", "url": "https://cs.wikipedia.org/wiki?curid=505553", "title": "Truvér", "text": "Truvér\n\nTruvér ( ) byl severofrancouzský středověký básník-skladatel, který své milostné písně sám interpretoval. Název vznikl ze slova trubadúr jeho přepisem v okcitánštině.\n\nTruvéři byli výrazně ovlivněni trubadúry a své písně skládali v dialektech severní Francie.\n\nPopulární obrázek truvéra nebo trubadúra je tulácký muzikant vandrující od města k městu s loutnou na zádech. Takoví lidé sice existovali, ale byli to především žongléři nebo minstrelové čili žakéři. Trubadúři a truvéři však představovali především aristokratickou hudbu. Byli to současně básníci a skladatelé, kteří byli buď podporováni aristokraty, nebo byli často sami aristokraty.\n"}
{"id": "505558", "url": "https://cs.wikipedia.org/wiki?curid=505558", "title": "Fettuccine", "text": "Fettuccine\n\nFettuccine (v překladu \"stužky\") je typ těstovin oblíbený v římské kuchyni. Jedná se o široké nudle připravované z vajec a mouky (obvykle jednoho vejce na 100 g mouky), které jsou širší, ale jinak podobné typu těstovin tagliatelle (z města Bologna). Často se podávají s ragú.\n\nPopulární úpravou těchto těstovin jsou Fettuccine Alfredo.\n\n"}
{"id": "505565", "url": "https://cs.wikipedia.org/wiki?curid=505565", "title": "Stará Lesná", "text": "Stará Lesná\n\nStará Lesná (maďarsky Felsőerdőfalva, německy Altwalddorf) je obec na Slovensku, v Prešovském kraji, pod Tatrami. Žije zde 959 obyvatel. První historická zmínka o obci pochází z roku 1294. Mezi hlavní památky patří římskokatolický kostel sv. Petra a Pavla. Původně raně gotická budova se v 18. století dočkala barokní přestavby. V obci je také evangelický kostel postavený v roce 1822.\n"}
{"id": "505574", "url": "https://cs.wikipedia.org/wiki?curid=505574", "title": "Atentát na Alexandra II.", "text": "Atentát na Alexandra II.\n\nAtentát na Alexandra II. je událost z , kdy byl zavražděn ruský car Alexandr II. členy levicové organizace Svoboda lidu.\n\nZatímco prostí Rusové Alexandra II. zbožňovali a vítali při přehlídkách, ilegální skupinky intelektuálů považovaly Ruské impérium za tyrana a Alexandra II. za krutého utiskovatele, který prohluboval ruské samoděržaví (ve skutečnosti ho Alexandr II. liberalizoval).\n\nNa Alexandra II. bylo spácháno již pět atentátů, žádný však nevyšel. Car z nich vyvázl buď lehce zraněn, nebo nezraněn vůbec.\nJistá pařížská cikánka Alexandru II. při jeho pobytu v Paříži předpověděla, že na jeho osobu bude spácháno sedm atentátů a skutečně se tak stalo.\n\nPrvním, kdo chtěl Alexandra II. zabít, byl roku 1866 student Dmitrij Karakozov. Ten se při slavnostním průvodu ukryl mezi diváky. Když se k němu car přiblížil, vytáhl pistoli a vystřelil dvě rány. Ani jedna kulka však nezasáhla svůj cíl. Karakozov byl chycen a odsouzen k trestu smrti oběšením.\n\nKarakozovým činem se nechal roku 1881 inspirovat fanatický polský student a člen organizace \"Svoboda lidu\" Ignacy Hryniewiecki. Ten poté začal spřádat plány na zabití Alexandra II. Všem členům organizace poslal dopisy, v nichž velebil Dmitrije Karakozova a jeho čin, a považoval za nezbytné zlikvidovat tyranského cara. V dopisech bylo psáno, aby se ti, kdo se chtějí atentátu zúčastnit, do dopisu podepsali a dopisy vrátili zpět. Hryniewiecki dostal dopisy zpět od Andreje Željabova, Nikolaje Kibalčiče, Sofie Perovské, Gesji Gelfmanové, Timofeje Michajlova a Nikolaje Rysakova. Hryniewiecki poté začal spoluspiklencům vysvětlovat své plány.\n\nHryniewiecki zjistil, že vhodná chvíle k uskutečnění atentátu nastane při přehlídce vojska v Petrohradu. Zjistil také, že Alexandr II. pojede přes most přes řeku Něvu. Podle plánu budou Michajlov a Rysakov stát uprostřed mostu, a až se car přiblíží, hodí na něj bombu. Kdyby car přežil, zasáhne Hryniewiecki. Kdyby car náhodou stále žil, vrhne se na něho Željabov s dýkou.\n\nV předvečer atentátu Hryniewiecki napsal: \"\"Alexandr II. musí zemřít… Zemře a společně s ním zemřeme i my, jeho nepřátelé, jeho vrazi… Dějiny jasně ukazují, že nádherný strom svobody vyžaduje lidské oběti…\"\"\n\nHryniewieckého plán se až na malé odchylky do puntíku splnil. 13. března 1881 zahájil car Alexandr II. vojenskou přehlídku v Petrohradu. Když carův kočár projížděl po mostě přes řeku Něvu, ztratil zřejmě Michajlov nervy, bombu položil na chodník a odešel domů. Z davu tak vystoupil Nikolaj Rysakov a hodil na carův kočár bombu. Výbuch zabil dva kozáky a malého chlapce, který šel náhodou kolem. Zato car vyvázl bez újmy a se slovy \"\"Díky bohu, jsem živ\"\" přikázal kočímu, aby jel dál. Rysakov byl obklíčen a zatčen.\n\nNa druhém konci mostu již čekal Ignacy Hryniewiecki. Když car z kočáru vystoupil a chtěl pomoci raněným, Hryniewiecki nečekal, přiskočil k carovi a hodil po něm bombu, která pod carovýma nohama explodovala. Car byl velmi těžce zraněn, a po několika hodinách zemřel. Při atentátu však zahynul i sám Hryniewiecki.\n\nRysakov nakonec udal své spoluspiklence. Vrchním soudcem se stal nový car Alexandr III. Jediný, kdo byl ochoten se soudem spolupracovat, byl Rysakov, který soudu podal cenné informace o organizaci Svoboda lidu, a o svých komplicích. Od cara tak dostal slib, že nebude popraven. I přesto však byl i s ostatními spiklenci odsouzen k trestu smrti.\n\nRozsudky byly vykonány 15. dubna 1881. Sofie Perovská před popravou políbila ostatní odsouzené, jen Rysakova nepolíbila. První byl oběšen Nikolaj Kibalčič. Druhý oběšený byl Timofej Michajlov, třetí byl Nikolaj Rysakov, čtvrtá byla Sofie Perovská a nakonec byl oběšen i poslední spiklenec Andrej Željabov. Rysakovova poslední slova byla: \"\"Ten, kdo zabíjí, je vinný jen jestli souhlasí s vězením nebo provazem. Jestli zvolí vězení, zrazuje své přátele.\"\"\n\nTěla pak byla pohřbena v neoznačených hrobech.\n\nZe skupiny spiklenců nebyla popravena pouze Gesja Gelfmanová, která byla v době soudu těhotná. Byla odsouzena k doživotním nuceným pracím a zemřela v následujícím roce.\n"}
{"id": "505580", "url": "https://cs.wikipedia.org/wiki?curid=505580", "title": "Alkupis (přítok Salantu)", "text": "Alkupis (přítok Salantu)\n\nAlkupis je potok na západě Litvy, pramenící 1 km na sever od usedlosti Orvidů, ves Gargždelė, okres Kretinga. Teče zprvu na jih, u vsi Gargždelė obloukem stáčí až do směru severozápadního a kříží cestu Salantai - Imbarė, za kterou se ostře vrací zpět do směru jihozápadního, teče po jižním okraji Salantů, po opuštění okraje města protéká Imbarėským lesem, za kterým se stáčí na jih a dále teče po jeho západním okraji. Vlévá se do řeky Salantas na jihojihozápad od města Salantai u hradiště Imbarės piliakalnis jako jeho levý přítok 14,2 km od jeho ústí do Minije. Při řece jsou také dva hřbitovy, tři památné balvany, pohřebiště a památník obětem holokaustu.\n\nAlkupis má dva levé a dva pravé menší přítoky.\n\nAlkupis je v litevštině stejně jako v češtině v jednotném čísle rodu mužského. (Rozdíl od několika jiných litevských názvů, zakončených také na -is).\n"}
{"id": "505581", "url": "https://cs.wikipedia.org/wiki?curid=505581", "title": "Sendvič (laminát)", "text": "Sendvič (laminát)\n\nSendvič je zvláštní druh laminárního kompozitu, který sestává ze dvou vnějších vrstev překrývajících mezivrstvu (jádro) z lehkého materiálu. Vnější části jsou tenké, ale tuhé, vnitřní vrstva, tzv. distanční, je tlustší, zpravidla méně pevná hmota.\n\nNa schematickém nákresu vpravo je A sendvičový panel, B obě vnější vrstvy a C voštinové jádro laminátu.\n\nSendvič se liší od jednoduchých laminátů\n\nNa vnější vrstvy sendviče působí tažné a tlakové síly, zatímco distanční materiál musí udržovat velikost průřezu a čelit smykovému zatížení.\n\nNa vnější vrstvy sendvičů se nejčastěji používají lamináty vyztužené skleněnými nebo uhlíkovými vlákny, pro některé účely také kovové folie.\n\nMezivrstva může být např. z voštin, z lehkého dřeva nebo z polymerních pěn (PVC, PU aj.)\n\nNa vnější vrstvu kompozitu (např. laminát ze skleněných vláken) se nanáší pryskyřice, na kterou se pokládá a přitlačí jádro sendviče. Po několika sekundách se pryskyřice rozpustí a následuje napojení horní vnější vrstvy. Aby se dosáhlo optimálního spojení jednotlivých vrstev, prochází kompozit zařízením s vakuovým vakem, hydraulickým lisem nebo autoklávem.\n\nSériově se vyrábí kompozity s tloušťkou mezi 1 a cca 100 mm, hmotnost může být až pod 40 g/m².\n\nje velmi mnohostranné - od trupu lodí, letadel a automobilů přes konstrukční díly ve stavebnictví k rotorům větrných elektráren. Laminární kompozity se často používají zejména tam, kde je požadována odolnost proti korozi a abrazi.\n\n"}
{"id": "505585", "url": "https://cs.wikipedia.org/wiki?curid=505585", "title": "Světový pohár v severské kombinaci 2009/2010", "text": "Světový pohár v severské kombinaci 2009/2010\n\nSvětový pohár v severské kombinaci 2010/11 byl 27. ročníkem závodů nejvyšší úrovně v severské kombinaci (skok na lyžích + běh na lyžích) mužů. Světový pohár se skládal z devatenácti individuálních závodů a dvou závodů družstev. Zahájen byl 28. listopadu 2009 ve finském Kuusamu a ukončen 14. března 2009 závodem ve norském hlavním městě Oslo. Vítězství z minulého ročníku obhajoval Fin Anssi Koivuranta.\n\n"}
{"id": "505588", "url": "https://cs.wikipedia.org/wiki?curid=505588", "title": "Quartier de la Madeleine", "text": "Quartier de la Madeleine\n\nQuartier de la Madeleine (\"čtvrť Madeleine\") je 31. administrativní čtvrť v Paříži, která je součástí 8. městského obvodu. Má rozlohu 76,1 ha a je vymezena Place de la Concorde a \"Avenue Gabriel\" na jihu, krátkými úseky ulic \"Avenue Matignon\", \"Rue Rabelais\", \"Rue Jean Mermoz\" a \"Rue du Faubourg-Saint-Honoré\" na západě, \"Rue La Boétie\" a \"Rue Pépinière\" a \"Rue Saint-Lazare\" na severu a ulicemi \"Rue du Havre\", \"Rue Tronchet\" a \"Rue Vignon\" na východě. Území čtvrti odpovídá rozloze středověké osady Ville l'Évêque, která byla k Paříži připojena v roce 1722.\n\nČtvrť nese jméno kostela Madeleine.\n\n"}
{"id": "505590", "url": "https://cs.wikipedia.org/wiki?curid=505590", "title": "Lucie Redlová", "text": "Lucie Redlová\n\nLucie Redlová (* 17. února 1980 Valašské Meziříčí) je česká zpěvačka a písničkářka.\n\nVystudovala ekonomii na Fakultě sociálních věd Univerzity Karlovy v Praze.\n\nNa přelomu let 2001 a 2002 stála u zrodu valašskomeziříčské folkrockové kapely Docuku, kde zpívá a hraje na mandolínu. O několik měsíců později již vystoupila i sólově se zhudebněnými texty Radky Bzonkové. V této době již měla za sebou spolupráci s Žambochy (ze které po čase vyplynulo i hostování na prvním albu Žambochů) a několik příležitostných vystoupení s dalšími projekty.\n\nPřes Textovou dílnu Slávka Janouška se seznámila s textařem Jakubem Horákem, jeho písnička \"Otevřte sa, mraky\" se dostala také do repertoáru Docuku.\n\nV roce 2009 vydala první sólovou desku \"První, poslední\", která obsahuje 12 zhudebněných textů Bzonkové a Horáka. Na albu se objevuje několik hostů, nejzásadnějším je producent alba Steve Wall z irské skupiny The Walls.\n\nKe konci roku 2009 Lucie Redlová oznámila vznik doprovodné kapely Garde (Jiří Krumpoch – kytara, Ivan Trpík – basová kytara, Milan Kratochvíl – bicí). Novým kytaristou je Martin Knor z kapely Mňága a Žďorp. V roce 2012 vyšlo kapele u Indies Scope album s názvem Křižovatka, kterou produkoval americký hudebník a bývalý punker Tim Eriksen (proslavil s mj. spoluprací na soundracku k filmu Návrat do Cold Mountain či na Grammy nominovaném CD Omara Sosy Across the Divide). Album bylo natočeno u Ondřeje Ježka a vyznačuje se výrazným posunem od folku k folk-rocku či bigbítu.\n\nRedlová ale nadále vystupuje i sama či ve společnosti dalších písničkářů/písničkářek.\nNa jaře 2013 ohlásila nový projekt MDŽ s podtitulem \"Muzikantky, Dámy, Ženy\", ve kterém spojila síly s dalšími dvěma ženami, Jitkou Šuranskou a Beatou Bocek.\n\nLucie Redlová je dcera Vlasty Redla.\n\n\nJako host účinkuje na albech Žamboši – \"To se to hraje...\" (2006), Zhasni – \"Je to tak nutný...\" (2009), Traband – \"Neslýchané!\" (2011), Květy – \"V čajové konvici\" (2011) a Beata Bocek – \"O Tobje\" (2016).\n\nVystupuje také na sampleru \"\" (2015) s písní \"Ďáblíci\".\n\n"}
{"id": "505598", "url": "https://cs.wikipedia.org/wiki?curid=505598", "title": "Place des Victoires", "text": "Place des Victoires\n\nPlace des Victoires (v překladu \"Vítězné náměstí\") je náměstí v Paříži na hranicích 1. a 2. obvodu, asi 500 metrů severně od Louvru. Patří k tzv. „\"královským náměstím\"“ v Paříži. Bylo postaveno na počest krále Ludvíka XIV., jehož jezdecká socha stojí uprostřed náměstí.\n\nNávrh na založení náměstí dal maršál François de La Feuillade (1631-1691), který tím chtěl vzdát čest králi Ludvíkovi XIV. Nové náměstí mělo svým názvem upomínat královo vítězství ve francouzsko-nizozemské válce (1672–1679). Bylo postaveno podle plánů architekta Julese Hardouin-Mansarta, které předpokládaly výstavbu kruhového náměstí o poloměru asi 80 metrů, na které měly vést tři ulice. Jednotně pojatá výstavba pochází z let 1687-1690. V přízemí domů se počítalo s obchody (v současnosti jsou to převážně luxusní obchody), ve vyšších patrech pak byly byty pro šlechtu.\n\nUprostřed náměstí byla v roce 1686 postavena asi 12 m vysoká socha krále Ludvíka XIV. sochaře Martina Desjardina. Tento pomník byl stržen za Francouzské revoluce v roce 1792. V roce 1810 byla na jeho místě postavena socha generála Desaixe. V roce 1828 místo ní byla instalována současná jezdecká socha krále Ludvíka XIV., jíž autorem je sochař François Joseph Bosio (1768-1845).\n\n\n"}
{"id": "505613", "url": "https://cs.wikipedia.org/wiki?curid=505613", "title": "Quartier Saint-Gervais", "text": "Quartier Saint-Gervais\n\nQuartier Saint-Gervais (\"čtvrť Svatý Gervác\") je 14. administrativní čtvrť v Paříži, která je součástí 4. městského obvodu. Má rozlohu 42,2 ha a je vymezena na jihu řekou Seinou a dále ulicemi \"Rue de Lobau\" a \"Rue des Archives\" na západě, \"Rue des Francs-Bourgeois\" na severu a \"Rue de Turenne\" a \"Rue Saint-Paul\" na východě.\n\nČtvrť nese jméno jednoho z patronů kostel svatého Gervásia a Protásia, který se nachází mezi ulicemi \"Rue de Brosse\" a \"Rue des Barres\".\n\n"}
{"id": "505618", "url": "https://cs.wikipedia.org/wiki?curid=505618", "title": "Budka (album)", "text": "Budka (album)\n\nBudka (2000) je album nahrávek Petra Lutky a Emila Pospíšila z roku 1982. K původním nahrávkám, pořízeným na dvoustopý magnetofon, byla playbackem přihrána elektrická kytara. Nahrávky byly digitalizovány Vladimírem Misterkou v roce 2000. Distribuce: Indies Records.\n\n\n\nNení li uvedeno jinak, autorem písní je Jiří Zych.\n\n\n"}
{"id": "505624", "url": "https://cs.wikipedia.org/wiki?curid=505624", "title": "Quartier de l'Arsenal", "text": "Quartier de l'Arsenal\n\nQuartier de l'Arsenal (\"čtvrť Zbrojnice\") je 15. administrativní čtvrť v Paříži, která je součástí 4. městského obvodu. Má rozlohu 48,7 ha a je vymezena z jihu řekou Seinou, a dále ulicemi \"Rue Saint-Paul\" a \"Rue de Turenne\" na západě, \"Rue du Pas-de-la-Mule\" a Place des Vosges na severu a \"Boulevardem Beaumarchais\", \"Place de la Bastille\" a \"Boulevardem Bourdon\" na východě.\n\nČtvrť byla pojmenována podle bývalé zbrojnici, ve které dnes sídlí Bibliothèque de l'Arsenal.\n\n"}
{"id": "505625", "url": "https://cs.wikipedia.org/wiki?curid=505625", "title": "Trump International Hotel and Tower (Chicago)", "text": "Trump International Hotel and Tower (Chicago)\n\nTrump International Hotel and Tower, známý také jako Trump Tower, je mrakodrap v centru Chicaga ve státě Illinois. Budova je pojmenována podle amerického multi-miliardáře Donalda Trumpa.\nBudova byla původně plánována jako tehdejší nejvyšší budova světa, ale po teroristických útocích z 11. září 2001 bylo budově ubráno několik pater, v dnešní době to je třetí nejvyšší mrakodrap v USA hned po Willis Tower.\n\nStřecha posledního 92. patra je ve výšce 356,5 m, přičemž celková výška budovy i s anténou je 423 m. Stavba probíhala od roku 2005-2009. Podlahová plocha je 242 000 m.\n\nBudova se nachází v centru Chicaga ve státě Illinois v USA. Věž sousedí s řekou Chicago river v městské části River North Gallery District v ulici North Wabash Avenue na místě bývalé budovy Chicago Sun-Times.\n\nV budově se nachází komerční prostory, 486 luxusních bytů, luxusní hotel s 339 pokoji, restaurace a parkovací garáže.\nDo 12. patra domu jsou obchodní prostory, a garáže, v 14.–15. patře se nachází klub zdraví a lázně, 16. patro je obsazeno restaurací, která nese jméno Sixteen (šestnáct) a byla otevřena v roce 2008, od 17. do 27. patra je hotel a od 28. do 89. patra jsou byty.\n\n\n"}
{"id": "505634", "url": "https://cs.wikipedia.org/wiki?curid=505634", "title": "Fimmvörðuháls", "text": "Fimmvörðuháls\n\nFimmvörðuháls je průsmyk mezi ledovci Mýrdalsjökull a Eyjafjallajökull na jihu Islandu.\nPrůsmyk se nachází ve výšce 1116 m n. m.\nNázev \"Fimmvörðuháls\" lze do češtiny přeložit jako \"Průsmyk pěti kamenných mužíků\" nebo \"Průsmyk pěti mohyl\".\nMužíci (mohyly), v islandštině \"Varða\", množné číslo \"Vörður\", se používají jako značení cest a jedná se o\nněkolik kamenů naskládaných na sebe.\n\nPrůsmykem prochází jedna z nejpopulárnějších islandských turistických cest spojující Skógar a Þórsmörk.\nProchází kolem mnoha vodopádů řeky Skógá, největší z nich je známý Skógafoss.\nJe však přístupná jen od poloviny června do konce srpna.\nCesta je dlouhá 22 kilometrů a její převýšení je 1000 metrů.\nZ Þórsmörku můžete po Laugavegur pokračovat do Landmannalaugaru, čímž vytvoříte trasu na čtyři až šest dnů.\n\nNa jižní straně sedla, přibližně uprostřed turistické cesty, se nacházejí dvě vysokohorské chaty. Novější \"Fimmvörðuskáli\" spravuje Útivist, jedno z islandských turistických sdružení.\nO něco jižněji se nachází starší, zato však větší chata \"Baldvinsskáli\".\n\n"}
{"id": "505635", "url": "https://cs.wikipedia.org/wiki?curid=505635", "title": "Zora Kostková", "text": "Zora Kostková\n\nZora Kostková (* 16. února 1952 Plzeň) je česká herečka a divadelní pedagožka, po svém otci Jiřím Kostkovi sestra herce Petra Kostky a teta herečky Terezy Kostkové. Po studiích na pražské DAMU je od roku 1974 dodnes v trvalém angažmá v Divadle Josefa Kajetána Tyla v Plzni. V červenci 2008 byla oceněna plzeňským oceněním – plaketou Bohumila Kulhánka.\n\nSedm let vyučovala fonetiku a herectví na Plzeňské konzervatoři, externě spolupracuje i se Západočeskou univerzitou v Plzni, vyučuje komunikační dovednosti.\n\nJedná se o spoluautorku česko-francouzské knihy pro děti \"Mlhášek\".\n\n"}
{"id": "505636", "url": "https://cs.wikipedia.org/wiki?curid=505636", "title": "Cypa", "text": "Cypa\n\nCypa je potok na západě Litvy (Klaipėdský kraj), v Žemaitsku, v okrese Klaipėda. Vytéká z jezera Kalotė, teče zpočátku na sever, ale záhy mezi vesnicemi Zeigiai a Normantai se stáčí na západ a ústí do Baltského moře u vsi Karklė. Ještě před vsí Karklė protéká malým rybníčkem.\n"}
{"id": "505640", "url": "https://cs.wikipedia.org/wiki?curid=505640", "title": "Emil Pospíšil", "text": "Emil Pospíšil\n\nEmil Pospíšil (22. dubna 1958 Olomouc – 14. října 1994 České Budějovice) byl český folkový kytarista, hráč na sitár, skladatel, zpěvák a producent. Byl spoluhráčem Oldřicha Janoty, Petra Lutky, Vladimíra Merty, Karla Plíhala, Vladimíra Veita a dalších.\n\n\n\n"}
{"id": "505641", "url": "https://cs.wikipedia.org/wiki?curid=505641", "title": "Quartier Notre-Dame", "text": "Quartier Notre-Dame\n\nQuartier Notre-Dame (\"čtvrť Panny Marie\") je 16. administrativní čtvrť v Paříži, která je součástí 4. městského obvodu. Má rozlohu 37,9 ha a zahrnuje východní část ostrova Cité a celý ostrov Svatého Ludvíka. Její hranice proto tvoří řeka Seina, pouze na západě ji od sousedního 1. obvodu odděluje \"Boulevard du Palais\".\n\nČtvrť byla pojmenována podle katedrály Notre-Dame stojící na ostrově Cité.\n\n"}
{"id": "505642", "url": "https://cs.wikipedia.org/wiki?curid=505642", "title": "Velššpringršpaněl", "text": "Velššpringršpaněl\n\nVelššpringršpaněl (: \"Welsh Springer Spaniel\"), psáno také Welššpringršpaněl, je středně velké psí plemeno, řadící se mezi slídiče. Je určené pro nošení vodního ptactva. Patří k rychlejším a největším druhům španělů. V rámci klasifikace Mezinárodní kynologické federace (FCI) náleží do skupiny 8. (slídiči, retrívr a vodní psi), sekce 2. (slídiči).\n\nJedná se o střední plemeno stavěné pro vytrvalost a tvrdou práci. Konstrukce je spíše jemná, ale dobře osvalená. Srst, která pokrývá celé tělo, je dlouhá, nepromokavá, na dotek jemná. Zbarvení bývá bílé s oranžovými až červenými znaky. Srst tvoří na uších volánky a na ocasu prapor.\n\nHlava je mírně klenutá. Čenich středně dlouhý, rovný, takřka kvadratický. Oříškově hnědé oči mají mírný a pozorný výraz. Menší přiléhavé uši ve tvaru vinného listu. Tělo je krátké a svalnaté s hlubokým hrudníkem. Nohy nejsou příliš dlouhé. Ocas je zvykem kupírovat nikdy není nesený nad úrovní hřbetu, stále v živém pohybu. vyzařuje z něj elán a podnikavost. Výška v kohoutku se u psů pohybuje okolo 48 cm, u fen je to okolo 46 cm.\n\nVelšpringšpaněl je energické a pracovité zvíře. Je schopen pracovat mnoho hodin až do úplného vyčerpání za každých podmínek. Na druhou stranu je velmi hravý, přítulný a vděčný. Miluje děti a nemá problém s novým členem rodiny. Nebývá agresivní ani nervózní. Celkově je to optimistický pes, který se však nedoporučuje chovat ve městech díky jeho neúnavnosti. Pokud jej chovatel chce chovat společně s jinými domácími zvířaty, například kočkami, je vhodné psa s nimi seznámit již v nízkém věku. Stejně jako jiná plemene z 8. skupiny mají rádi vodu.\n\nŠpanělé jsou jedna z nejstarších člověku známých skupin psů. První zmínka o červeno-bílých španělech pochází z roku 1570 z Velké Británie. Ti byly používáni k vyhledání a plašení zvěře, která se poté chytala do sítí. Později, když se začaly k lovu používat zbraně, měli špringeršpanělé za úkol vyhnat zvěř z úkrytu. V 18. století se začínali barevně odlišovat angličtí a velšštíšpringr španělé. Červeno-bílý špringr se nacházel převážně v oblasti Walesu a jinde jen zřídka. První velššpringršpaněl se jmenoval Corrin a úspěšně porážel ostatní španěly na sportovních soutěžích. Roku 1902 byl sepsán oficiální standard a plemeno bylo oficiálně uznáno FCI. Díky své povaze a loveckým instinktům došlo k rozšíření plemene do celého světa.\n\nPotřebuje hodně pohybu a odpovídající, nejlépe lovecké zaměstnání. Lovenou zvěř vždy nahlas hlásí a je schopen následovat ji několik kilometrů Srst je zapotřebí po každém návratu z terénu vyčesat. Nezbytný je důsledný výcvik od útlého mládí. Trpí na ušní infekce, je nutná zvýšená péče.\n\n\n"}
{"id": "505646", "url": "https://cs.wikipedia.org/wiki?curid=505646", "title": "Marie Marešová", "text": "Marie Marešová\n\nMarie Marešová (22. června 1922, Plzeň – 3. prosince 2003, Praha) byla česká herečka, neteř herce Františka Kováříka. \n\nByla dcerou Emila Mareše, ochotnického režiséra. Svoji hereckou kariéru zahájila v roce 1939 (zde hrála po boku Miroslava Horníčka) v plzeňském Divadle Josefa Kajetána Tyla, kde hrála ve studentském avantgardním souboru. Po 2. světové válce zde od roku 1945 do roku 1947 posléze hrála i ve svém prvním angažmá. Z Plzně odešla do Prahy, kde působila nejprve dva roky v Divadle satiry, od roku 1949 až do roku 1990 , tedy více jak 40 let byla členkou hereckého souboru Realistického divadla (dnešní Švandovo divadlo) na Smíchově.\n\nV českém filmu a posléze i v televizi hrála především vedlejší či epizodní role. Od poloviny 60. let se začala uplatňovat v dabingu.\n\n\n"}
{"id": "505648", "url": "https://cs.wikipedia.org/wiki?curid=505648", "title": "Národní rozvaděč vody", "text": "Národní rozvaděč vody\n\nNárodní rozvaděč vody (: המוביל הארצי, \"ha-Movil ha-Arci\") je největší vodní dílo v Izraeli. Jeho hlavním úkolem je přivádět vodu z Galilejského jezera na severu země do hustě obydlených center a aridního jihu a umožnit efektivní využívání vody a regulaci vody v zemi.\n\nKaždou hodinu může rozvaděčem protéct až 72 tisíc m vody, což je 1,7 milionu m vody denně. Většina vodních děl je v Izraeli kombinována s národním rozvaděčem vody, jehož celková délka je asi 130 kilometrů. Rozvaděč je tvořen soustavou obřích potrubí, otevřených kanálů, tunelů, nádrží a rozsáhlých čerpacích stanic. Jeho vybudování bylo velkou technickou výzvou, neboť vede značně různorodým terénem o různých nadmořských výškách.\n\nOd přečerpávací stanice u Galilejského jezera vede rozvaděč potrubím kopcovitou krajinou Dolní Galileji. Poblíž města Ajlabun se kříží s vodním tokem Nachal Calmon, jejichž vody se ale nemísí. V místech křížení byla zbudována umělá vodní nádrž Ma'agar Calmon. Za ní pak stojí čerpací stanice, která z nádrže pod tlakem čerpá vodu do potrubí o průměru 2,8 metrů. Po asi jednom kilometru se pak potrubí mění v otevřené koryto, které klesá do údolí Bejt Netofa. Jde o nejvyšší bod Národního rozvaděče vody. Rozvaděč poté prochází ve východozápadním směru podél celého údolí Bejt Netofa, jímž probíhá v otevřeném korytu. Na jihozápadním konci údolí ústí do soustavy dvou umělých nádrží Ma'agar Bejt Netofa (neboli Ma'agar Eškol), z nichž opět vstupuje do potrubí.\n\nPrvotní plány byly vytvořeny ještě před založením Izraele, avšak detailní plánování započalo až po roce 1948, kdy Izrael vznikl. Výstavba projektu, původně známá jako Jordánský projekt, začala v roce 1953, během plánovací fáze, dlouho před tím, než byl v roce 1956 dokončen podrobný konečný plán. Projekt byl navržen podnikem Tahal a vybudován státním podnikem Mekorot. Byl zahájen během funkčního období premiéra Davida Ben Guriona a dokončen za premiéra Leviho Eškola. Celková cena projektu dosáhla 420 milionů izraelských lir (v cenách roku 1964).\n\nNárodní rozvaděč vody byl slavnostně otevřen v roce 1964, s tím, že 80 % přepravené vody bylo určeno pro zemědělství a 20 % na pitnou vodu. Postupem času se však poměr vody pro zemědělství a pro pitné potřeby změnil a počátkem 90. let dodával polovinu pitné vody v Izraeli. Podle prognóz bude v roce 2010 vodní rozvaděč zajišťovat 80 % pitné vody. Důvody pro zvyšování poptávky po pitné vodě jsou dvojí. Izrael jednak zažívá populační růst, a to především v centrální části země, což zvyšuje nároky na vodu. Kromě toho dochází s růstem životní úrovně i ke zvýšení poptávaného množství vody. V rámci izraelsko-jordánské mírové smlouvy z roku 1994 se navíc Izrael zavázal, že bude každoročně Jordánsku odvádět 50 milionů m vody.\n\n"}
{"id": "505650", "url": "https://cs.wikipedia.org/wiki?curid=505650", "title": "Paříži, miluji tě", "text": "Paříži, miluji tě\n\nPaříži, miluji tě (\"Paris, je t'aime\") je romantický povídkový film z roku 2006 natočený v koprodukci Francie, Lichtenštejnska, Švýcarska a Německa, který se odehrává v Paříži. Film se skládá z 18 epizod, jejichž ústředním motivem je láska a francouzská metropole. Každou povídku natočil jiný režisér a každá se odehrává v jiném pařížském obvodu.\n\nFilm byl poprvé uveden 18. května 2006 na 59. mezinárodním filmovém festivalu v Cannes. V České republice měl premiéru 1. května 2008. V roce 2009 byl obdobně natočen povídkový film o New Yorku s názvem \"New York, I Love You\".\n\nPůvodně bylo plánováno natočit 20 epizod pro každý obvod jednu. Dvě povídky však nakonec nebyly do filmu zahrnuty. 12. obvod, o kterém točil Raphaël Nadjari a 15. obvod, který tvořil Christoffer Boe. Povídky byly natáčeny v letech 2002-2005. Každý z režisérů dostal jednu čtvrť a měl natočit krátký film (5-8 minut), jehož ústředním motivem je láska.\n\nMuž projíždí čtvrtí a hledá místo k zaparkování, což se mu nakonec podaří. Frustrovaný z toho, že žije sám, pozoruje z auta kolemjdoucí páry, těhotné ženy a matky s dětmi. Ale pak u jeho auta omdlí procházející žena. S pomocí kolemjdoucích ji naloží do auta. Když žena přijde k sobě, nabídne jí, že ji odveze a ona jej uchopí vděčně za ruku.\n\nTři chlapci sedí na nábřeží Seiny, plkají a pokřikují na procházející mladé dívky. Nedaleko sedící mladá muslimka v doslechu se shovívavě usmívá. Když odchází, zakopne a rozbije si koleno. Jeden z mladíků jí přiběhne na pomoc a snaží se jí uvázat šátek. Ptá se ho, proč říkají ženám věci, které nechtějí slyšet a on jí, proč nosí šátek, když je tak hezká. Dívka jde do pařížské mešity a mladík ji po malém zaváhání doprovází. Potkají jejího dědečka, který ho přátelsky vyzve, aby je doprovodil.\nMladý muž a žena přijdou jako zákazníci do tiskárny, aby zde nechali reprodukovat obraz. Zatímco žena odejde s tiskařem dohodnout odstín barvy, mladík se obrátí na mladého dělníka a vypráví mu o svých pocitech, jako by se už někdy viděli a dá mu své telefonní číslo. Druhý mladík ale nic neříká. Když zákazníci odejdou, zeptá se anglicky tiskaře, že dostal nějaké číslo od muže, kterému francouzsky nerozuměl ani slovo. Ten mu vysvětlí, že je to telefonní číslo. Mladík vyběhne z tiskárny a běží ulicemi.\n\nNa lavičce ve stanici metra čeká americký turista na vlak a čte si v průvodci, že je nevhodné dívat se lidem přímo do očí. Na protějším nástupišti vidí mladý pár, jak se hádá. Pohledy mužů se střetnou a Francouz mu začne nadávat. Dívka přeběhne k turistovi, sedne si vedle něj a políbí ho. Její přítel přiběhne a turistu zbije. Pak se s dívkou usmíří a odcházejí pryč. Turista leží mezi pohlednicemi s Monou Lisou zakoupenými v Louvru.\n\nMladá žena vstává brzy ráno na chudém předměstí. Odnese své dítě do obecních jeslí, kde mu zazpívá španělskou ukolébavku (\"Qué Linda Manita\"), aby usnulo. Po dlouhé cestě do centra s mnoha přestupy dorazí do práce. Pracuje v bohaté domácnosti jako chůva. Aby dítě uspala, zazpívá mu stejnou ukolébavku.\nPříběh se odehrává v pařížské asijské čtvrti. Postarší obchodní zástupce kadeřnické firmy při výstupu z metra vyleká ženu, až ta pustí nákupní tašku. Chce se jí jen zeptat, kde najde kadeřnický salón. Majitelkou kadeřnického salónu je paní Li, která dělá thaibox. Pomáhá jí v salóně a ona mu vysvětlí, že jeho jméno Henny připomíná v její řeči větu „\"Miluji tě\"“. Nakonec ho doprovodí na metro.\n\nMuž sedí v bistru a čeká na svou ženu, které chce oznámit, že ji už nemiluje a odejde ke své milence. Vybavuje si, co všechno už na své ženě nemiluje. Když přijde, žena se rozpláče ještě dřív, než jí stačí něco říct. Jde zrovna od lékaře, který jí oznámil, že má vzácnou formu leukemie a bude žít jen pár měsíců. Muž se rozhodne stát při ní až do konce. Rozejde se s milenkou a postupně se do své ženy opět zamiluje. Po její smrti zůstane sám.\n\nOd smrti svého malého syna trpí matka depresemi. Jednou v noci ji probudí jeho hlas. Vyběhne na náměstí \"Place des Victoires\", kde potká kovboje na koni, který ji zavede za synem, aby se s ním naposledy rozloučila a mohla se vrátit ke své dceři a manželovi.\nChlapec vypráví, jak se seznámili jeho rodiče. Jeho otec je mim, který bydlel sám a nedopatřením byl zatčen. Ve vězení na strážnici se setká s ženou - také mimem. Oba jsou propuštěni a projíždějí se nočními ulicemi kolem Eiffelovy věže.\n\nCelý příběh je natočen bez střihu v jediném záběru. Mladá žena se na ulici setkává se starším mužem. Hovoří spolu o Gaspardovi. Žena se bojí, aby Gaspard nic nezjistil. Teprve v závěru vyjde najevo, že se jedná o dceru a jejího otce a Gaspard je její malý syn, který spí v kočárku. Dcera si chce zajít s kamarádkou do kina. Dědeček tedy hlídá venku dítě v kočárku, jakmile ale dcera odejde a on si zapálí cigaretu, Gaspard se probudí a začne křičet.\n\nAmerická herečka natáčí v Paříži film. Na večírek za ní přijde její dealer, ona si jde vybrat peníze a pak potřebuje rozměnit. Jdou proto do bistra. Ona mu dá své telefonní číslo a on slíbí, že za ní přijde na natáčení. Nakonec ale místo sebe pošle náhradníka, protože musel odejet za významným zákazníkem.\n\nNa náměstí \"Place des Fêtes\" je těžce zraněný černoch. Mladá záchranářka mu dává první pomoc a on ji poprosí, aby si spolu vypili kávu. Zatímco její pomocník jde do bistra, on jí vypráví, že se spolu už jednou setkali v podzemní garáži, kde pracoval. Tehdy se do ní zamiloval. Pak přišel o místo v garáži. Později mu na náměstí skupina mladíků ukradne kytaru a pobodá. Poté umírá.\nPostarší muž jde do nevěstince a na baru potká ženu. Poté odejde na pokoj za prostitutkou, kam za ním přijde žena z baru. Ukáže se, že to jsou manželé a pohádají se, protože ona se nechala přemluvit k této hře. Obviní ho, že ji už nedokáže ničím překvapit. Když se blíží ke svému domu, před vchodem stojí skupina hudebníků, která hraje její oblíbenou písničku. On jí řekne, že je jediná žena, kterou kdy miloval.\n\nMladý turista kráčí noční Paříží a překvapí krásnou upírku, jak ze své oběti saje krev. Ona ho nakonec nekousne a jen na něj zamilovaně hledí. Mladík si střepem z láhve rozřízne zápěstí a nabízí jí svou krev. Ona ale odmítne. Mladík ztratí vědomí, spadne ze schodů a zabije se. Ona ho oživí vlastní krví, takže se z něj stane též upír a vzájemně se poté láskyplně zakousnou do krku.\nDva turisté se procházejí po hřbitově Père Lachaise. Jsou v Paříži na líbánkách. William je nespokojený, protože nedodržují stanovený plán, Frances hledá hrob Oscara Wilda, jehož humor miluje. Její snoubenec ale žádný smysl pro humor nemá, což ženě vadí a nechce si ho proto vzít. Uteče. Muži se zjeví duch Oscara Wilda a povzbudí ho, jak získat snoubenku zpět vtipnými citáty.\n\nTato epizoda byla uváděna též samostatně jako krátkometrážní film pod názvem \"True\".\nSlepému mladíkovi zavolá přítelkyně a oznámí mu definitivní rozchod. Thomas si vzpomíná, jak se poprvé setkali. Šel po ulici a slyšel nějakou dívku volat o pomoc. Přistoupil k oknu a dívka mu řekla, že se připravuje na přijímačky na hereckou školu. Následuje klipovitě natočený sestřih z uplynulého společně prožitého roku. Ona přijímačky udělá, přestěhuje se z Bostonu do Paříže. Stane se z nich pár a najdou si podnájem v ulici \"Faubourg Saint-Denis\". Pak se telefon ozve znovu. Volá opět Francine a ptá se, jestli její divadelní replika byla přesvědčivá a že se přerušilo spojení. Protože se mladík hned neozývá, ptá se ho, jestli ji slyší. On odpoví: „\"Ne, já tě vidím\"“.\nDva starší manželé žijící již velmi dlouho odděleně (ona v Paříži, on v USA), se setkávají v bistru vedle Lucemburských zahrad, aby se dohodli na oficiálním rozvodu. Ona žije s mladým cyklistou, on má velmi mladou přítelkyni, se kterou čeká dítě. Vedou spolu velmi sarkastický rozhovor, ze kterého je přesto cítit oboustranná náklonnost.\n\nPříběh vypráví americká účastnice kursu francouzštiny, která jako turistka odjela na týden do Paříže, aby zažila město a procvičila se v jazyce. Není už mladá, hezká ani štíhlá a žije bez partnera, takže do Paříže přijíždí sama. Prochází se městem, zajde si na oběd do čínské restaurace, navštíví hřbitov Montparnasse, kde rozjímá o smrtelnosti před hrobem Porfiria Díaze a zastaví se u společného hrobu Jeana-Paula Sartra a Simone de Beauvoir, kterou si splete se Simonem Bolívarem. Vyjede si na Věž Montparnasse a prohlíží si město z výšky a zalituje, že zde není nikdo, komu by mohla říct, jak je ten výhled krásný. V jedné uličce si představuje, jaké by to bylo, kdyby roznášela dopisy v Paříži a ne ve svém rodném Denveru, takže by znala zdejší obyvatele. Nakonec se posadí v parku Montsouris na lavičku a tu náhle ucítí, že miluje Paříž a Paříž miluje ji.\n\nV poslední krátké sekvenci filmu se některé příběhy a osudy vzájemně prolnou.\n\nRežie: Bruno Podalydès\nRežie: Gurinder Chadha\n\nRežie: Gus Van Sant\nRežie: Ethan a Joel Coenovi\n\nRežie: Walter Salles, Daniela Thomas\n\nRežie: Christopher Doyle\nRežie: Isabel Coixet\nRežie: Nobuhiro Suwa\n\nRežie: Sylvain Chomet\nRežie: Alfonso Cuarón\n\nRežie: Olivier Assayas\n\nRežie: Oliver Schmitz\n\nRežie: Richard LaGravenese\nRežie: Vincenzo Natali\n\nRežie: Wes Craven\nRežie: Tom Tykwer\n\nRežie: Gérard Depardieu, Frédéric Auburtin\nRežie: Alexander Payne\n\n"}
{"id": "505653", "url": "https://cs.wikipedia.org/wiki?curid=505653", "title": "Curych (kanton)", "text": "Curych (kanton)\n\nKanton Curych (německy \"Kanton Zürich\", francouzsky \"Canton Zurich\", italsky \"Cantone Zurigo\", rétorománsky \"Chantun Turitg\", švýcarskou němčinou \"Kanton Züri\") je německy mluvící kanton na severovýchodě Švýcarska. Oficiálním jazykem je němčina, ale v tomto kantonu lidé mluví švýcarským dialektem němčiny, curyštinou (Züritüütsch).\n\nKanton se nachází na sever od Alp. Jeho severním sousedem je kanton Schaffhausen, západním sousedem je kanton Aargau, na jihu hraničí s kantony Zug a Schwyz. Na východě hraničí s kantony Thurgau a Kanton St. Gallen.\n\nJezera zabírají 73 km², což představuje zhruba 4 % z celkové plochy kantonu. Mezi největší jezera se řadí Curyšské jezero, Greifensee a Pfäffikersee.\n\nKanton se dělí na 12 okresů: Zürich, Affoltern, Andelfingen, Bülach, Dielsdorf, Dietikon, Hinwil, Horgen, Meilen, Pfäffikon, Uster a Winterthur.\nHlavním městem je Curych.\n\nKanton Curych se připojil ke Švýcarské konfederaci v roce 1351. V roce 1468 se kanton rozšířil o severní části. V roce 1803 se západní část kantonu odtrhla a stal se z ní samostatný kanton Aargau.\nObyvatelstvo kantonu je německy mluvící.\nMezi obyvateli převládají protestanti (43 %) a katolíci (31 %).\nKanton Curych se po Velké Británii stal druhou nejstarší známkovou zemí světa, když místní pošta vydala roku 1843 známky s názvem „Zürich“. Celkem vyšly dvě známky, platnost měly do roku 1854, již roku 1849 činnost pošty převzala švýcarská pošta.\n\n"}
{"id": "505661", "url": "https://cs.wikipedia.org/wiki?curid=505661", "title": "Filip Blažek", "text": "Filip Blažek\n\nFilip Blažek (* 21. srpna 1973 Praha) je český divadelní, filmový a dabingový herec.\n\nPo absolutoriu studia herectví na Pražské konzervatoři krátce působil v Mosteckém divadle, od roku 1994 je členem Městských divadel pražských, kde hraje v Divadle ABC, hostoval také ve Vinohradském divadle a v Divadelním spolku Kašpar.\n\nMezi jeho nejznámější filmové role patří hned ta první hlavní: postava pohádkového krasavce, Matěje, ze snímku \"Nesmrtelná teta\" z roku 1993. Později si zahrál i v dalších televizních pohádkách i seriálech.\nV průběhu času změnil své herecké role a z pohledného mladého krasavce přešel na drsného muže středního věku. Nyní je známější spíše v policejních rolích například v divácky úspěšnému seriálu \"Případy 1. oddělení\".\n\n\n\nNadaboval přes třicet filmů. Mezi slavné dabingy patřily filmy Madagaskar 1, 2, 3, kde daboval hlavní postavu lva Alexe, ale také seriál Živí mrtví, kde daboval hlavní postavu Ricka Grimese.\n\nS předchozí partnerkou, herečkou Lucií Benešovou, se kterou nebyl ženatý, má syna Luciana, který je i v její péči. S manželkou Jolanou má dcery Johanu a Filippu.\n\n"}
{"id": "505673", "url": "https://cs.wikipedia.org/wiki?curid=505673", "title": "Josef Černý (malíř)", "text": "Josef Černý (malíř)\n\nJosef Černý (* 13. ledna 1943, Praha) je český malíř.\n\nNarodil se v Praze, ale vyrůstal v Sokolově, kam se rodina brzy po válce přestěhovala, nyní žije a profesionálně tvoří v Plzni. Původním povoláním je jemný mechanik, získal však i výtvarné vzdělání - u F. Jelínka, V. Havlice a v letech 1978 až 1981 na Výtvarné škole pod vedením L. Topinky. Od roku 1989 je členem Sdružení výtvarných\numění.\n\nVe svých dílech ztvárňuje především krajiny nebo krajinná zákoutí (venkov, přístavy, městské motivy), popř. portréty. Z hlediska výtvarných technik převažují kresba či kvaš, ale setkáme se i s olejomalbou a jinými technickými přístupy.\n\nJeho obrazy jsou zastoupeny v soukromých sbírkách v České republice i v zahraničí (SRN, Francie, Švédsko, USA, Austrálie atd.).\n\n"}
{"id": "505675", "url": "https://cs.wikipedia.org/wiki?curid=505675", "title": "Central TV Tower", "text": "Central TV Tower\n\nCentrální vysílací televizní věž je věž v Pekingu, hlavním městě Čínské lidové republiky. Je vysoká 405 metrů (386,5 metrů bez antény) a je 4. nejvyšší televizní věží a nejvyšší stavbou v Pekingu. Věž patří společnosti CCTV a byla dokončena v roce 1992.\n\nNavržena byla Paulem Snoerenem v osmdesátých letech devatenáctého století a nachází se v pekingské čtvrti Haidian poblíž yuyuatánského parku a Gongzhufenské zastávky metra. Stavba trvala pět let a je postavena ve stylu modernismu. Věž z pozorovatelny nabízí panoramatický výhled na město a také je členem světové federace velkých věží.\n\n"}
{"id": "505676", "url": "https://cs.wikipedia.org/wiki?curid=505676", "title": "Thomas Doughty", "text": "Thomas Doughty\n\nThomas Doughty (? – 2. července 1578) byl anglický šlechtic, voják, učenec a osobní ministr Christophera Hattona. Účastnil se výpravy kolem světa s Francisem Drakem. Během výpravy však byl obviněn z velezrady a popraven.\n\nDoughty se s Drakem seznámil během jeho vojenských akcí v Irsku. Roku 1577 vyplul Doughty s Drakem na výpravu kolem světa, kterou financovala anglická královna Alžběta I. V předvečer výpravy ho cestou z hospody domů přepadli zloději a okradli. Doughty se však vzpamatoval, chytil je a odvedl domů.\n\nDruhý den po vyplutí 13. prosince 1577 mu Francis Drake rozkázal, aby zloděje popravil. Drake totiž nechtěl mít na palubě bandity. Jednoho vězně shodil Doughty přes palubu, ale druhému dal milost. Ten mu totiž slíbil odměnu za záchranu života (bandita se jmenoval Samuel Peters). Postupem času začal Peters našeptávat Doughtymu, že dál plout je nebezpečné, a že by se měli vrátit. Doughty se později stal velitelem zajaté portugalské lodi \"Santa Maria\", kde urážel Drakea a burcoval posádku, aby se loď vrátila do Anglie. Postupem času získal několik přívrženců, kteří se však u Doughtyho soudu obrátili proti němu.\nNapětí mezi Drakem a Doughtym se zhoršilo, kdy Doughty chytil Drakeova bratra Thomase při krádeži nákladu lodi. Drake převzal kontrolu lodi \"Santa Maria\" a Doughtyho přiřadil jako velitele lodi \"Pelikán\". Během dlouhé plavby napříč Atlantikem se nepřátelství Drakea a Doughtyho zvětšilo, když Drake degradoval Doughtyho na kontrolora malé zásobovací lodi \"Labuť\". Takovou urážku mu Doughty neprominul a s Petersem začal spřádat plány, jak se Drakea zbavit.\n\nKdyž 1. července 1578 přišla v půli cesty velká bouře, začal Doughty pociťovat větší pravděpodobnost chopit se moci nad výpravou. Peters Doughtyho vybídl, aby řekl, co si myslí, a Doughty před posádkou zakřičel: \"„Za to všechno může Drake! Kdybych já byl admirálem…“\" Jeho slova ale přerušila bouře a zvedající se vlny. Doughty musel počkat druhý den po uklidnění bouře. Když se bouře druhý den v noci skutečně uklidnila, Doughty před bouří zesláblou posádkou prohlásil: \"„Vždyť jsem vám říkal, že je to blázen! Drake nás dostane do záhuby! Přebírám velení výpravy!“\" Zatímco Doughty promlouval k posádce, několik Drakeovi věrných členů posádky obklopilo Doughtyho a zneškodnilo.\n\nRáno byl Doughty vyveden v poutech na příď lodi, kde se sešly všichni členové výpravy, kteří měli rozhodnout o Doughtyho osudu. Drake se postavil vedle Doughtyho a řekl: \"„Já, Francis Drake, velitel této výpravy ve jménu její výsosti, královny Alžběty Anglické prohlašuji, že původcem vzpoury je Thomas Doughty. Žádám posádku, aby vyřkla ortel…“\" Všichni členové výpravy, dokonce i ti, kteří se s Doughtym spojili, hlasovali pro trest smrti. Jediný, kdo hlasoval pro záchranu Doughtyho života, byl Samuel Peters. Doughtyho osud však byl i přesto zpečetěn. Lodě zastavili u nejbližšího ostrova, kde byl z palmy vykácen špalek, na němž pak byla Doughtymu setnuta hlava.\n\nSamuel Peters Doughtyho přežil jen o pár měsíců, kdy při přepadu lodi indiány zahynul.\n"}
{"id": "505677", "url": "https://cs.wikipedia.org/wiki?curid=505677", "title": "Stroncianit", "text": "Stroncianit\n\nStroncianit (Sulzer, 1790), chemický vzorec SrCO (uhličitan strontnatý), je kosočtverečný minerál. Svým složením i krystalovou strukturou je velmi blízký aragonitu.\nNazván podle lokality Strontian ve Skotsku.\n\nLožiskové akumulace stroncianitu jsou vázány na lagunární vápence a jílovce. Občas vzniká i na některých hydrotermálních žilách nebo v dutinách vulkanitů, kde může vzácně tvořit i poměrně dobře omezené krystaly.\n\nKrystaly obvykle krátce až dlouze prizmatické, protažené podél [001], jehlicovité, pseudohexagonální, až 8 cm dlouhé. Nejčastěji je kusový, popřípadě tvoří stébelnaté, vláknité a zemité agregáty. Dvojčatění: podél {110}, kontaktní nebo méně často penetrační dvojčata, dvojčatění může být i vícenásobné.\n\n\n\n\nStroncianit bývá někdy využíván jako surovina na výrobu stroncia a jeho sloučenin, které jsou využívány v pyrotechnice, optice a cukrovarnictví.\n\nŘídce se vyskytující minerál.\n\n\n\n\n"}
{"id": "505687", "url": "https://cs.wikipedia.org/wiki?curid=505687", "title": "Ъ", "text": "Ъ\n\nЪ (minuskule ъ) je písmeno cyrilice.\n\nPůvodně sloužilo k zachycení tvrdého jeru, což byla ultrakrátká samohláska \"u\".\n\nVyskytuje se pouze v bulharské a ruské azbuce. V bulharštině se používá k zachycení hlásky , zapisované také jako ə. V ruštině je nazýván \"tvrdý znak\" (: твёрдый знак) a používá se k zabránění palatalizace souhlásky, po které následuje jotovaná samohláska (například дя je čteno jako \"ďa\", zatímco дъя je čteno jako \"dja\").\n\nUvedeny jsou názvy písmena v jazycích, které ho používají.\n\n\n\n\n"}
{"id": "505699", "url": "https://cs.wikipedia.org/wiki?curid=505699", "title": "Lokomotiva 313.4", "text": "Lokomotiva 313.4\n\nParní lokomotivy řady 313.4 byly původně vyráběny pro severočeské soukromé místní dráhy v lokomotivkách ve Vídeňském Novém Městě, ve Floridsdorfu a v podnicích Krauss Linz a První českomoravská továrna na stroje Praha. Celkem opustilo brány těchto továren v letech 1890–1909 35 lokomotiv, které později převzaly Rakouské státní dráhy (kkStB) a označily je řadou 162. Po rozpadu rakousko-uherské monarchie v roce 1918 přešlo 33 těchto strojů do majetku Československých státních drah (ČSD), které je dle Kryšpínova systému označily řadou 313.4, již nesly vyjma období druhé světové války, kdy byly za přechodného provozu u Německých říšských drah (DR) označeny řadou 98, až do svého postupného vyřazování v 50. a 60. letech. Poslední stroj byl z pravidelného provozu u ČSD odstaven v roce 1966, některé lokomotivy dále ještě dosluhovaly na vlečkách. Do současnosti se dochoval jediný stroj 313.432 zvaný „Matylda“, který je v provozuschopném stavu.\n\nJejí život začal po vyrobení v První českomoravské továrně na stroje v Praze Libni v roce 1904. Byla vyrobena na základě zájmu o výkonnou tendrovou lokomotivu určenou k posunu nebo k vedení vlaků na vedlejších tratích, který byl projevený na sklonku 19.století některými železničními společnostmi v tehdejší monarchii. Lokomotiva pochází z 35 kusové série, která se vyráběla v letech 1880 až 1909. Lokomotiva původně patřila České severní dráze (Böhmen nord bahn), kde byla provozována pod označením VIa.118. Po zestátnění České severní dráhy dostala označení u Rakouských státních drah 162.43 a od roku 1918, kdy ji převzaly Československé státní dráhy, jezdila pod označením 313.432. Tato lokomotiva byla později ČSD odprodána do průmyslového podniku na severní Moravě, kde vydržela v provozu nejdéle ze všech vyrobených lokomotiv této série. Zpět k ČSD se dostala opět v roce 1974. Získalo ji lokomotivní depo Ostrava, kde byla instalovaná jako pomník. V roce 1977 byla opravena do provozuschopného stavu k příležitosti 130 let lokomotivního depa v Ostravě, udržována byla poté v depu bývalé vozební stanice Báňská dráha. V roce 1989 byla uvedena do provozu znovu po potřebné opravě kotle. V 90 letech se hojně účastnila různých nostalgických jízd, za vzpomenutí určitě stojí prázdninové víkendové jízdy mezi Opavou východ a Hradcem nad Moravicí. Od těchto pravidelných jízd se upustilo a dále se vyskytovala už jen zřídka, pravidelně ji bylo možno vidět na Dni železnice na Ostravsku a na Dni Radegastu, kde zajišťovala dopravu mezi Frýdkem Místkem a Pivovarem Radegast v Nošovicích. Ještě lze připomenout její četná vítězství ve slovenském Zvolenu na Grand prix parních lokomotiv. Na podzim roku 2007 skončila technická způsobilost kotle. 22.12.2009 proběhla přeprava lokomotivy z Frýdku Místku do Krnova, kde má být uvedena do provozuschopného stavu a zde provozována.\n\nDalší technické údaje:\n"}
{"id": "505707", "url": "https://cs.wikipedia.org/wiki?curid=505707", "title": "Meščerština", "text": "Meščerština\n\nMeščerština je vymřelý ugrofinský jazyk\nfinsko-volžské jazykové podskupiny.\nPatří do rodiny uralských jazyků. Meščerštinou hovořili lidé z kmene Meščerů,\nkteří obývali povodí řeky Oky na území dnešního\nRuska. O tomto jazyce je známo velice málo. Do dnešní doby se z jazyka\ndochovala jen některá toponyma. Ze současných jazyků jsou zřejmě nejblíže příbuzné\nmordvinské jazyky erzja a mokša.\nMeščerština vymizela během 16. století.\n"}
{"id": "505713", "url": "https://cs.wikipedia.org/wiki?curid=505713", "title": "Seboroická dermatitida", "text": "Seboroická dermatitida\n\nSeboroická dermatitida (nebo také seborhoická dermatitida nebo seborea) je dlouhodobá porucha kůže. Postihuje zejména části pokožky, které jsou mastné, čili tam, kde se nalézají mazové žlázy, jako je skalp, obličej a trup. Projevuje se mastnými, lupovitými a zánětlivými ložisky kůže. Místa postižená seboreou jsou potažená červenými a žlutými šupinkami, které mohou, ale nemusí svědit. Nadměrné maštění pokožky vede k vytvoření silného mazového filmu na kůži.\n\nNěkdy není snadné seboreu diagnostikovat, protože příznaky se kryjí s jiným kožním onemocněním, např. způsobených alergií, atopickým ekzémem nebo lupenkou.\nSeboreu však bezpečně pozná zkušený tricholog, který je vyškolený na anomálie vlasů a vlasové pokožky. Seboroická dermatitida často postihuje kojence v prvních měsících života, stejně tak mladé muže.\n\nSerborea se objevuje postupně, většinou jsou prvními příznaky odlupující se šupiny kůže nejčastěji kdekoliv v oblasti skalpu, za ušima, na tváři a v oblastech, kde se přehýbá kůže. Šupiny mívají žlutou, bílou nebo našedlou barvu. Ve vážnějších případech se pak mohou nažloutlé až načervenalé šupiny objevovat podél vlasů, za ušima, v ušním kanálku, na obočí, na nose a jeho okolí, na trupu a na vršku zad\n\nBěžně se pacienti setkávají s mírným zčervenáním šupinaté kůže a v některých případech i se ztrátou vlasů. Mezi další symptomy se řadí slabá či silná vrstva filmu na kůži, mastná kůže pokrytá bílými či žlutými šupinami, svědění a pálení.\n\nV současnosti nejsou konkrétní příčiny známy.\nJe možné, že roli hrají: oslabený imunitní systém, výkyvy počasí, hormonální nerovnováha, stres, nedostatek spánku, únava, nebo genetické dispozice. Symptomy se mohou zhoršit během stresu nebo zimního období.\nU dětí se ukázala spojitost mezi nadměrným množství vitamínu A.\n\nDalší možnou příčinou je přemnožení kvasinek rodu Malassezia, jejichž odstranění vede ke zmírnění odlupování šupin. Přesto tato teorie zatím nebyla vědecky potvrzena.\n\nSeborea často léčí antimykotiky, kortikosteroidy a keratolytiky (např. antiandrogeny, antihistaminiky). Vlasová pokožka se může ošetřit rašelinovými zábaly, které odstraní stroupky a lupovitost. V těžkých případech jsou lékařsky předepisovány kortikoidy, které ale při dlouhodobém užívání mají výrazné negativní účinky. Pobyt na slunci nebo na čerstvém vzduchu, nejlépe u moře nebo na horách může mít velmi pozitivní účinek a výrazně zmírnit příznaky.\nSeboroická dermatitida se vyskytuje i u zvířat, kde lze zmírnit obtíže používáním šamponů s biotinem.\nKaždodenním používáním antimykotických přípravků (ať už volně prodejných, nebo na předpis) může pomoci pacientům se znovu objevujícími se případy Seborei. Léčiva s obsahem Ketokonazolu a Ciklopiroxu mají nejlepší výsledky. Studie jiných antimykotik zatím nebyla provedena, a tak není jisté, jestli nějaká jiná kombinace léčiv není srovnatelně účinná.\n\nDalší možností je přirozené, nebo umělé UV záření, které dokáže udržet na uzdě kvasinky Malassezia.\n\nSeborea se považuje za citlivou na množství androgenu v lidském těle. Je tedy způsobena, nebo ji je alespoň podporují androgeny (pohlavní hormony) jako je testosteron a dihydrotestosteron a je častým příznakem hyperandrogenismu. Seborea je tak, stejně jako např. akné, často spojována s pubertou, kvůli zvýšené produkci androgenů v tomto období\n\nKombinace antiandrogenů jako je Cyproteron, Spironolakton a Flutamid je velmi účinná ve zmírnění příznaků seborei. Efektivnost tohoto druhu léčení se liší, podle použitých antiandrogenů. Zatímco u spironolakton (poměrně slabého antinadrogenu) bylo zjištěno 50% zlepšení již po 3 měsících, u Flutamidu to bylo 80% po 3 měsících, přesto se tato metoda používá jenom v těžkých případech seborei. Terapie antiandrogeny by měla být použita pouze pro léčbu žen, nikdy mužů, neboť u mužů mohou způsobit feminizaci (např. růst prsou), sexuální dysfunkci a neplodnost. Antiandrogeny mohou teoreticky způsobit feminizaci lidského fetu a proto by se tato léčba u sexuálně aktivních žen, které mohou otěhotnět, měla vždy kombinovat s antikoncepcí.\nPrimárně jsou určena pro zmírnění svědění, pokud jím pacient trpí. Nicméně výzkumy ukazují, že některá antihistaminika mají i protizánětlivé účinky.\n\nV krátkodobém horizontu se ukázaly lokální steroidy jako efektivní léčba seborei, která je stejně účinná, nebo i účinnější než léčba azolem. Také jsou důkazy, které naznačují účinnost calcineurinu a lékům na bázi lithiové soli\n\n\nSeborea postihuje zhruba 1 – 5% světové populace. Větší závažnost má nemoc ve vlhčích oblastech.\n\nZatímco seboroická dermatitida u kojenců se obvykle hojí spontánně po několika týdnech, v dospělosti se často vrací. Další vrchol výskytu je mezi dvacátým a třicátým rokem života, častěji u mužů, ale postihuje i ženy, které mívají vážnější příznaky. Ženy jsou postiženy zejména po menopauze. Velmi často je nemoc pozorována u pacientů, jejichž imunitní systém je podstatně oslaben.\n\nSeboree nejde obecně předejít. Pokud je pokožka náchylná k nadměrnému maštění, měla by jí být věnovaná zvláštní pozornost. Pravidelně čistit, ale nevysušovat a naopak ji hydratovat nemastnými krémy, např. s obsahem kolagenu. Vlasové pokožce také velmi pomáhá po umytí vlasů vysušení fénem, aby se zabránilo delšímu působení vody na pokožce, které zvýší její pH a podráždí ji.\n\n"}
{"id": "505717", "url": "https://cs.wikipedia.org/wiki?curid=505717", "title": "Sven Kramer", "text": "Sven Kramer\n\nSven Kramer (* 23. dubna 1986 Heerenveen) je nizozemský rychlobruslař specializující se na dlouhé tratě.\n\nV reprezentaci působí od roku 2004, na Mistrovství světa juniorů tehdy získal stříbrnou medaili. Od podzimu 2004 startuje v závodech Světového poháru (SP), přičemž v sezónách 2006/2007, 2008/2009 a 2015/2016 zvítězil v celkovém pořadí na dlouhých tratích (5000 m/10 000 m). Dalších sedm celkových prvenství v SP získal v závodech družstev (2006/2007, 2007/2008, 2011/2012, 2012/2013, 2013/2014, 2015/2016, 2016/2017). Již na seniorském Mistrovství Evropy 2005 získal stříbro, o několik týdnů později zvítězil na juniorském světovém šampionátu. Od té doby vybojoval na mistrovstvích Evropy i světa celkově více jak 40 medailí. Na Zimních olympijských hrách 2006 byl druhý v závodě na 5 km a získal bronz ze stíhacího závodu družstev. Ve Vancouveru 2010 se na pětikilometrové trati stal olympijským vítězem a pomohl obhájit bronz z týmového závodu. V Soči 2014 obhájil zlatou medaili z pětikilometrové distance, tentýž cenný kov pomohl vybojovat nizozemskému týmu ve stíhacím závodě družstev a získal stříbro z desetikilometrové trati. Na ZOH 2018 závod na trati 5 km opět vyhrál, kromě toho získal bronz ve stíhacím závodě družstev. Je také mnohonásobným medailistou z nizozemských šampionátů.\n\nJe držitelem současného světového rekordu ve stíhacím závodě družstev.\n\nV letech 2007 a 2017 obdržel cenu Oscara Mathisena.\n\nJeho mladší sestra Brecht i jejich otec Yep Kramer jsou bývalí rychlobruslaři.\n\n světový rekord\n\n"}
{"id": "505719", "url": "https://cs.wikipedia.org/wiki?curid=505719", "title": "Seznam mingských císařů", "text": "Seznam mingských císařů\n\nMingští císaři vládli Číně v letech 1368–1644. Dynastie Ming následovala po mongolské dynastii Jüan. Zakladatel dynastie Ču Jüan-čang (později císař Chung-wu) byl jeden z vůdců rolnického povstání rudých turbanů. Z nepatrných začátků vybudoval vlastní stát, porazil ostatní povstalecké vůdce a vyhnal Mongoly z Číny. Na čínský nový rok 1368, kdy získal mocenskou převahu v zemi, Ču Jüan-čang vyhlásil vládu nové dynastie a jmenoval se jejím prvním císařem.\n\nVčetně zakladatele vládlo mingské Číně po 276 let celkem šestnáct císařů. Během jejich vlády Čína zažila dlouhé období hospodářského vzestupu a politické stability.\n\nCísaři přebírali trůn podle zásady primogenitury – podle rozhodnutí Chung-wua se měl následníkem trůnu stát vždy nejstarší syn císaře a císařovny, resp. jeho dědic, nebyl-li, pak po řadě mladší synové císařovny. synové vedlejších manželek byli z nástupnictví vyloučeni, císař Jung-le se proto po své uzurpaci trůnu nechal prohlásit za syna císařovny Ma. Konzervativní úředníci rozhodně trvali na dodržování pravidel nástupnictví. I císař Wan-li, který po dvě desetiletí prosazoval na místo korunního prince svého třetího syna Ču Čchang-süna, byl nakonec nucen ustoupit a jmenovat nejstaršího syna, pozdějšího císaře Tchaj-čchanga. Jediným úspěšným narušitelem pravidel nástupnictví byl Jung-le, třetí císař dynastie, který získal vládu v tříleté občanské válce proti svému synovci Ťien-wenovi.\n\nMingští císaři sídlili v Zakázaném městě, komplexu paláců a budov v Pekingu o rozloze 72 ha. Do roku 1420 byl sídlem císařů obdobný komplex v Nankingu.\n\nV teorii stál císař nade všemi úředníky i generály a celá země se řídila jeho výnosy. Chung-wu skutečně moc pevně držel ve svých rukou, ovšem za cenu masívních čistek. Jeho nástupci už postrádali rozhodnost zakladatele dynastie a jejich moc podléhala řadě tradičních omezení. Od císaře se neočekávalo iniciativní rozhodování o směřování země. Memoranda a požadavky jim byly předkládány už s návrhem řešení. Od císaře se očekávalo potvrzení předložených návrhů, nebo dosáhnutí souhlasu předkladatelů s alternativním řešením. Podobně císaři jmenovali úředníky a vojáky podle návrhů ministerstva personálu, resp. ministerstva války; v případě vysokých hodnostářů dostal vládce na výběr mezi dvěma až třemi kandidáty. Významnější otázky byly diskutovány na oficiálních audiencích, případně neformálních poradách. Bez relativně široké shody dvorských hodnostářů nebylo možno rozhodnout o žádné zásadní otázce.\n\nKoncem 20. let 17. století vypuklo v severní Číně rolnické povstání, oslabená mingská vláda jej nedokázala potlačit a povstalci dokonce roku 1644 dobyli Peking, přičemž císař Čchung-čen spáchal roku 1644 sebevraždu. Vládní vojska na severu země v zájmu porážky vzbouřenců pozvala do Číny armádu mandžuské dynastie Čching. Mandžuové ještě téhož roku obsadili severní Čínu.\n\nI po ztrátě severu si členové mingské dynastie udrželi vládu nad jihem země, byli však postupně vytlačováni Mandžuy, dokud nebyl Ču Jou-lang, poslední z mingských císařů, popraven roku 1662 v Barmě. Císaři mingských režimů jižní Číny byli pozdějšími historiky označeni za vládce dynastie Jižní Ming.\n\nOsobní jméno (ekvivalent dnešního evropského křestního jména) císaře bylo po jeho nastoupení na trůn tabuizováno. Císař byl jmenován a oslovován tituly s různým stupněm obřadnosti – Vaše veličenstvo (, \"pi-sia\"), Jeho veličenstvo císař (, \"chuang-šang\", nebo prostě , \"šang\"). Po smrti obdržel čestné posmrtné jméno, u mingských císařů obvykle z devatenácti znaků, ale například zakladatel dynastie Chung-wu byl poctěn jménem s třiadvaceti znaky. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie.\n\nVzhledem k opakování stejných chrámových a posmrtných jmen pro císaře různých dynastií se v případě nutnosti používá jméno dynastie jako rozlišovač. První císař dynastie Ming je pak psán „Ming Tchaj-cu“.\n\nÉra vlády je název kratšího či delšího období vlády, mingští císaři vyhlašovali pouze jednu po dobu své vlády. Jsou proto běžně označováni jménem své éry.\n\n\n\n"}
{"id": "505729", "url": "https://cs.wikipedia.org/wiki?curid=505729", "title": "Picture Perfect (album, Every Avenue)", "text": "Picture Perfect (album, Every Avenue)\n\nPicture Perfect je v pořadí druhé studiové album americké pop punkové skupiny Every Avenue. Vyšlo 3. listopadu 2009 ve vydavatelství Fearless Records. Kapela na vydání kompilace spolupracovala převážně s producenty Mitchem Allanem (ze skupiny SR-71) a Mikem Greenem. Na albu se nachází jedenáct písní, dále jedna bonusová skladba a také dva singly, a sice „Tell Me I'm a Wreck“ a „Mindset“. Druhý z nich byl s videoklipem vydán až 17. března 2011.\n\nNa nahrávání alba začala kapela pracovat na jaře roku 2009, hned po návratu z turné, na němž představovala své předchozí studiové album \"Shh. Just Go with It\". Spolupracovala i s několika umělci z jiných kapel, jmenovitě například s Tomem Higgensonem z kapely Plain White T's, Stacym Jonesem z American Hi-Fi a s dalšími. Album se umístilo na 136. příčce v americkém žebříčku Billboard 200, na 2. pozici v žebříčku Billboard Heatseekers a 20. místo obsadilo v žebříčku Billboard Independent Albums. Ještě před vydáním kompilace se na veřejnost skrz profil kapely na síti Myspace dostaly písně „Tell Me I'm a Wreck“, „For Always, Forever“ a „Picture Perfect“. Celkem se \"Picture Perfect\" prodalo přes 33 000 kusů.\n\nKapela začala na novém albu pracovat hned po návratu z turné na podporu své předcházející kompilace \"Shh. Just Go with It\". Již během zimy na přelomu let 2008 a 2009 strávili členové kapely týden v hangáru v Michiganu, kde nahrávali dema pro budoucí album. Následně se skupina přesunula do Los Angeles v Kalifornii, kde celé album natočila. Na něm spolupracovala s producenty Mikem Greenem, jenž se věnoval též práci se skupinami Paramore a Set Your Goals, a s Mitchem Allanem ze skupiny SR-71, který produkoval například s kapelou Jonas Brothers. Mezi další producenty alba patřili Zack Odom a Kenneth Mouth. Album bylo nahráno zčásti ve studiu Deathstar v Koreatownu, zčásti v Treefort Studios a částečně též v ložnici Mitche Alana v severním Hollywoodu. Pěvecky na něj přispěli i další zpěváci Tom Higgenson z kapely Plain White T's a Vanessa Harris. Jako další bubeník s kapelou spolupracoval Stacy Jones z American Hi-Fi, jenž se podílel i autorsky na několika písních, a na klávesy skupinu doprovodil producent Mike Green.\n\nZpěvák Dave Strauchman a kytarista Jimmie Deeghan z Every Avenue v rozhovoru uvedli, že některé skladby v průběhu natáčení zněly úplně jinak, než jak byly vydány na finálním albu. Například ve výsledku dosti svižná píseň „I Forgive You“ byla původně mnohem pomalejší a laděná do soulového stylu. Přestože kytarista Joshua Randall označil nahrávání jako časově „dosti dlouhý proces“, Strauchman a Deeghan prozradili, že čtyři písně z jedenácti byly dotočeny až během posledního týdne a skladbu „Mindset“ prý Strauchman dopsal až poslední den ve studiu.\n\nAlbum vyšlo ve dvou verzích. Na kompaktním disku (CD) vyšla jeho podoba s jedenácti skladbami mající celkovou délku 37:25. Vedle toho existuje i digitální verze alba, která obsahuje celkem dvanáct skladeb. Navíc je zde přidána píseň nazvaná „Until I Get Caught Red Handed“. Celková délka této verze pak dosahuje 41:23. Úhrnem kapela prodala přes 33 tisíc kusů alba a 150 tisíc jednotlivých singlů.\n\nStylově lze album zařadit do žánru pop rock. Písně na nahrávce mají převážně chytlavou pop punkovou melodii, která je doplněna prvky elektronického punku, power popu a emo-punku. Podle kritiků se skupina od posledního alba velmi vylepšila po hudební stránce. Dobré používání akcentů, časování a náhlé změny v rytmice oživují jindy spíše fádní a monotonní pop rock. Důraznou kytaru doprovází bicí, které často mění svůj styl a někdy účelově úplně vypnou. Klíčem k úspěchu alba je i strategicky kontrastní posloupnost skladeb. Po svižných a chytlavých úvodních skladbách „For Always Forever“ a „Mindset“, kde zpěvák David Strauchman ukazuje svůj velký hlasový rozsah, následuje první singl „Tell Me I'm a Wreck“ a titulní skladba „Picture Perfect“, v nichž jsou znatelné elektronické prvky dokazující, že si kapela se zvukem umí pohrát a nemá jen stále stejnou punk rockovou melodii. Naproti tomu pianová balada „Happy the Hard Way“ a skladby „Saying Goodbye“ a „The Story Left Untold“ dokládají, že kapela dovede i zpomalit tempo.\n\nZa hlavní inspiraci uvedli členové Every Avenue jednak kapelu Gin Blossoms, jejíž hudba ovlivnila skladbu „Saying Goodbye“, a jednak skupinu Jimmy Eat World, kterou Strauchman v rozhovoru označil jako tu, co má na Every Avenue velký vliv. Dále Strauchman pro internetový server Buzznet natočil klip, v němž jmenuje \"Blue Album\" kapely Weezer, skupinu 311 a píseň „A Change Is Gonna Come“ od Sama Cooka jako součást vlastní inspirace.\n\nCelé album otevírá svižná úvodní skladba „For Always Forever“, jejíž text vzpomíná na společné turné s kapelami All Time Low, Mayday Parade a The Maine, na čas „strávený s nejlepšími přáteli hraním davům diváků.“ Byla první písní nového alba, na níž začali Every Avenue pracovat, jmenovitě Josh Randall a David Strauchman. Deeghan v rozhovoru přirovnal „For Always, Forever“ tematicky ke skladbě z předcházejícího alba „Chasing the Night“. Doprovodné vokály nazpívala Vanessa Harris.\n\nJako druhá následuje píseň „Mindset“, v jejímž chytlavém refrénu zpěvák David Strauchman dle recenze AbsolutePunk na konci skladby ukazuje možnosti svých hlasivek. Podle recenze na serveru SceneTrash by stylisticky dobře zapadla mezi písně z 90. let. Sám zpěvák ji v rozhovoru pro Alterpress označil jednu ze svých nejoblíbenějších skladeb alba, jež však téměř nebyla nahrána. Když totiž během posledního týdne ve spěchu nahrávali poslední tři skladby, na tuhle přitom zapomněli. Strauchman navíc složil ještě jednu další píseň, a tak se kapela do studia vrátila, aby obě nahrála. „Mindset“ je tak tou závěrečnou, kterou kapela natočila. Její text Strauchman dolaďoval ještě poslední den ve studiu. V písni se zpívá o krásné dívce, do které autor při cestě do práce omylem vrazí a přitom se do ní zamiluje. Cílem kapely bylo složit skladbu, jež by rozveselila posluchače v jakémkoliv rozpoložení. Píseň 17. března 2011 vyšla jako singl a byl k ní natočen videoklip.\n\nTřetí v pořadí je první singl alba „Tell Me I'm a Wreck“, který vyšel již dříve na profilu skupiny na síti Myspace. V písni se zpívá o páru, jenž se rozešel ve zlém, přičemž si partner stěžuje na svou bývalou partnerku, že rozchod zavinila ona. U této písně členové nejprve složili její sloky a později si dlouho hráli s textem refrénu tak, aby atmosféru špatného rozchodu co nejlépe vystihl. Deeghan uvedl, že je to podle jeho názoru jedna z nejvtipnějších písní, jakou kdy natočili. Dave Hitchings označil skladbu za velmi chytlavou a vyzdvihl kytarové sólo, které obsahuje. Na textu písně se autorsky podílel i Tim Pagnotta (Sugarcult, Neon Trees).\n\nTitulní skladba „Picture Perfect“ představuje trochu odlišný styl melodie než předchozí písně, protože obsahuje zřetelné elektronické prvky. V písni se kromě kapely představuje zpěvák Tom Higgenson ze skupiny Plain White T's. V písni zpěvák nabádá posluchače, aby nedali na rady ostatních lidí, nenechali se odradit a dál se pokoušeli dosáhnout svých cílů.\n\nUmístění páté písně „Happy the Hard Way“ vytváří kontrast s předchozími skladbami. Je to pianová balada pomalejšího tempa, ve které jemné údery činelů doprovází měkké basové tóny a mohutná crescenda (dynamické zesílení) v některých částech skladby. Na složení skladby se podílel i člen skupiny American Hi-Fi Stacy Jones. V písni se zpívá o konfliktu ve vztahu. „Happy the Hard Way“ je právě jednou ze skladeb, jejíž prvotní ráz byl docela jiný než výsledný. Původně autoři zamýšleli pátou skladbu veselou a popovou, nakonec takový koncept úplně opustili. Byť se finální podoba může zdát alternativní, dle slov Deeghana „jako z venkovského rozhlasu“, kapele to vůbec nevadilo, neboť chtěla album nahrát podle svého mínění. Deeghan zároveň řekl, že píseň obsahuje řadu jeho nejoblíbenějších textových pasáží, které kdy složili.\n\nPo této pomalejší odmlce následuje „Girl Like That“, skladba, na níž se podílel Ryan Key ze skupiny Yellowcard. Ačkoliv Key uvedl svoji spolupráci na svém profilu na Twitteru, v rozhovoru členové kapely Keye nijak nezmiňují a není uveden ani v seznamu účinkujících. Naopak Strauchman uvedl, že skladbu složili společně s Deeghanem během posezení v oblíbené kavárně v Los Angeles. Skladba je dle jeho slov o krásných losangeleských dívkách, jež odváděly pozornost hudebníků od jejich práce, přestože žádná „nebyla pro ně“.\n\nNásledující píseň „Saying Goodbye“ středního tempa obsahuje zajímavé propojení mezi rychlými až dance-popovými bicími a spíše pomalejší alternativně rockovou melodií. Dle recenze na serveru AbsolutePunk se jedná o skladbu, které si nejprve nevšimnete, a až po měsíci se do ní teprve zaposloucháte. V písni zpívá muž, který odešel od své partnerky, ale poté si rozchod rozmyslel a vrátil se k ní zpět. Jedná se právě o jednu ze čtyř skladeb, jež byly nahrány během posledních šesti dnů, a to i přesto, že demo ke skladbě vytvořili Every Avenue ještě před vlastním natáčením. Zároveň je skladbou, jejíž ráz se v průběhu času měnil. Výsledná melodie refrénu prý původně vůbec nebyla refrénem. Dle Deeghana odráží styl této skladby inspiraci hudbou kapely Gin Blossoms, jejíž písně členové Every Avenue zbožňují.\n\n„Finish What You Started“ je někdy označována za slabší skladbu, protože nemá originální text a její hudba je příliš předvídatelná. Jiní (například Max Specht ze serveru Driven Far Off) zase vyzdvihují její melodičnost a chytlavý zvuk. V písni se zpívá o nekonečném vztahu, ze kterého člověk neví, jak vystoupit.\n\n„I Forgive You“ je svižná pop punková píseň, jejíž rychlé až dance-popové bicí kontrastují s folkovou melancholickou melodií následující písně „The Story Left Untold“. Podle Jimmieho Deeghana byla původně nahrána v pomalejší a více soulové až swingové verzi, nakonec se však kapela rozhodla skladbu zrychlit a převést do pop punku. V textu písně hrdina zjišťuje, že jeho partnerka je poněkud jiný člověk, než jak dříve vypadala, a že mu její původní nebláznivá podoba více imponovala.\n\nNásleduje desátá stopa „The Story Left Untold“ – pomalá a melancholická folková melodie této písně dobře kontrastuje s rychlým tempem předchozích dvou skladeb. Skladba ukazuje, že kapela Every Avenue je schopná kromě rychlých chytlavých písní vytvořit i srdcervoucí baladu. Píseň je o udobřování vztahu dvou lidí, kteří si prožili složitou situaci, kterou již nelze vrátit. David Strauchman řekl: „Když někdo řekne 'Byls mým nejlepším přítelem,' často to znamená mnohem více, než samotné 'Miluji tě', a o tom je přesně tato píseň. Kromě toho, že přestanete s někým chodit, ztratíte tím i nejlepšího přítele.“\n\n„Clumsy Little Heart“ je svižná píseň, jež uzavírá album, které tak nekončí pomalými písněmi. To je podle Richarda Meyricka móda některých kapel, pomalé písně pak vypadají, jako kdyby byly napsány až po rychlejších skladbách ve druhém sledu. V písni uvažuje autor nad životními situacemi, kdy si člověk sáhne úplně na dno. Vokální party v písni vedle Strauchmana zpívá opět i Vanessa Harris.\n\nNa albu se nacházejí tyto skladby:\n\n\n\nKompilaci část kritiků vyzdvihuje a označuje za jedno z nejlepších alb roku 2009. Oceňují předně strategické rozložení písní, které mají téměř každá jiný rytmus, díky čemuž jsou vůči sobě originální. Kritik Shawn Flanagan ze stránek Review Rinse Repeat napsal, že \"Picture Perfect\" je nejlepší album, jaké skupina Every Avenue do té doby vydala, a označil ho za pop-rockovou dokonalost. \n\nKladně byl některými hodnotiteli přijat i výkon zpěváka kapely Davida Strauchmana, který v některých částech zpívá ve vysokých tóninách a ukazuje tak velký rozsah svého hlasu. Kritici chválí také odvahu kapely zvukově experimentovat, čemuž se jiné hudební skupiny snaží vyhnout. Dokážou například v jedné písni nakombinovat elektronické prvky s prvky pop punku a dance-popu. Kapela umí na albu zapracovat i na maličkostech, od vyváženého obalu po jemné detaily v jednotlivých písních.\n\nU jiných kritiků však album vyvolalo i negativní reakce, například Danny Crombie z MusicVice kritizoval, že byl Strauchmanův hlas elektronicky upravován a dal ho do kontrastu s hlasem Chucka Regana. Podle jeho názoru jde o album pro lidi bez hudebního vkusu. Recenze na serveru Punktastic soudíila, že pomalejší písně vyznívají příliš předvídatelně a nudně, zatímco jeho „první čtyři rychlé písně působí fantasticky“.\n\n\nAlbum se umístilo ve třech žebříčcích časopisu Billboard Magazine:\n\nPodle kritiků udělala kapela velký skok dopředu od předchozího debutového alba \"Shh. Just Go with It\", které bylo vydáno jen o jeden a půl roku dříve, přestože stylově a zvukově jsou si podle nich alba velmi podobná. Hudebně kritici přirovnávají styl kapely na tomto albu k mnoha jiným kapelám, například ke skupinám The Maine, All Time Low, Mayday Parade, Artist vs. Poet nebo Bon Jovi.\n"}
{"id": "505731", "url": "https://cs.wikipedia.org/wiki?curid=505731", "title": "Quartier Saint-Victor", "text": "Quartier Saint-Victor\n\nQuartier Saint-Victor (\"čtvrť Svatý Viktor\") je 17. administrativní čtvrť v Paříži, která je součástí 5. městského obvodu. Má rozlohu 60,4 ha a ohraničují ji ulice \"Rue Cuvier\" na jihovýchodě, \"Rue Lacépède\" na jihu, \"Rue Descartes\", \"Rue de la Montagne-Sainte-Geneviève\" a \"Rue des Grands Degrés na západě\". Severní hranici tvoří řeka Seina.\n\nČtvrť byla pojmenována po bývalém předměstí sv. Viktora (Faubourg Saint-Victor), které se v těchto místech rozkládalo.\n\n"}
{"id": "505734", "url": "https://cs.wikipedia.org/wiki?curid=505734", "title": "Diviciacus", "text": "Diviciacus\n\nDiviciacus, Divitiacus nebo též Diviciacos je polatinštěné jméno galského diplomata z kmene Aeduů (Haeduů), jediného druida z doby antiky, jehož existence je historicky doložena.\nDatum jeho narození není známo, ale dospělý byl v letech kolem roku 60. let př. n. l. Byl současně druidem (náboženská funkce) a jedním z vůdců kmene Aeduů (vojenská funkce). Touto koncentrací funkcí se podobal svému současníkovi Juliovi Caesarovi. Byl zastáncem spojenectví s Římem. Jen těsně unikl masakru způsobenému galskými kmeny Sequanů, Arvenů a germánskými vojsky, které vedl Ariovistus a v roce 63 př. n. l. odešel do Říma, aby zde promluvil před senátem a požádal o vojenskou pomoc. Byl hostem Cicerona, se kterým hovořil o věštění, astronomii a přírodní filozofii. \n\nJulius Caesar, který jej dobře znal, několikrát se o něm zmiňuje ve svých Zápiscích o válce galské jako o mimořádně schopném diplomatovi. \n"}
{"id": "505741", "url": "https://cs.wikipedia.org/wiki?curid=505741", "title": "Sen v červeném domě", "text": "Sen v červeném domě\n\nSen v červeném domě (čínsky: český přepis \"Chung-lou-men\", v transkripci pinyin \"Hóng Lóu Mèng\", znaky 红楼梦) je jeden ze čtyř klasických čínských románů, jehož autorem je čínský spisovatel Cchao Süe-čchin (asi 1715 – asi 1764).\n\nRomán byl zprvu znám pouze z opisů nedokončeného rukopisu o osmdesáti kapitolách pod názvem \"Vyprávění kamene\" (Š’-tchou ťi), získal však záhy velkou proslulost. První knižní vydání z roku 1791 pak bylo jeho editory rozšířeno o dalších čtyřicet kapitol, o kterých oni sami v úvodu ke knize tvrdí, že je postupně objevili u různých antikvářů. Již v jejich době však existovalo podezření, že těchto čtyřicet kapitol dokončil v autorově duchu jeden z editorů, spisovatel Kao O (asi 1738 – asi 1815), který také celý román opatřil novým jménem \"Sen v červeném domě\". Roku 1959 byl však objeven manuskript datovaný do roku 1755, který obsahuje celý text románu. To svědčí o tom, že předmluva editorů nebyla mystifikací a že autorem celého textu je Cchao Süe-čchin.\n\nRomán, vyprávějící o úpadku rodiny konfuciánské džentry, má silné autobiografické rysy, neboť autor do něj přetavil své pocity deziluze a marnosti, plynoucí z jeho osobního života (mládí prožil bez rodičů a v dospělosti přišel o manželku i syna). Náplní románu jsou osudy Pao-jüho (Vzácného Nefritu), mladého syna bohaté a císaři blízké rodiny Ťia, a několika dívek žijících s ním v jednom domě, přičemž hlavní dějová linie je tvořena tragickým milostným příběhem hlavního hrdiny a jeho vzdálené příbuzné Taj-jü, kterým tradiční velká rodina přísně dodržující zásady konfuciánské morálky, nedovolí jejich vztah naplnit.\n\nV románu vystupuje 421 důležitých postav ze všech tehdejších společenských vrstev. Dílo je tak kompletní mozaikou života v tehdejší Číně, protože jeho děj zahrnuje prakticky všechny jeho aspekty. Odehrává se na císařském dvoře a v šlechtických palácích, popisuje ale i život úředníků, služek, nádeníků, řemeslníků, mnichů, obchodníků i rolníků, zachycuje ceremonie nejvyšších vrstev, herecká představení, zabývá se pěstováním květin, léčením i věštěním. Toto vše se děje na symbolickém pozadí procesu rozkladu Pao-jüovy rodiny, který je líčen s obrovskou nostalgií nad koncem velké kultury a s nesmiřitelným odsouzením pokrytecké morálky společnosti.\n\nAutor vyšel z tradice čínských lidových románů, jejichž formální postupy (míšení verše a prózy, dělení na vypointované kapitoly, kdy již název je stručným obsahem, fantastické a pohádkové motivy) spojil se sugestivním lyrismem a dokonalým pochopením lidské psychiky (obdivuhodně vystihl zejména jemnost, proměnlivost a složitost ženské duše). Román je napsán spisovným lidovým jazykem paj-chua v jeho vrcholné podobě, což umožňovalo, aby byl čten i mimo vrstvu vzdělanců, které byl primárně určen. Společně s \"Příběhy Tří říší\", \"Příběhy od jezerního břehu\" a s \"Putováním na západ\" patří dílo mezi čtyři klasické romány čínské literatury a je považováno za vyvrcholení klasické epochy čínské prózy.\n\n"}
{"id": "505744", "url": "https://cs.wikipedia.org/wiki?curid=505744", "title": "Josef Václav Najman", "text": "Josef Václav Najman\n\nJosef Václav Najman, též J. V. Najman, či Josef Václav Najman-Skalský (20. dubna 1882 Skála – 4. prosince 1937 Praha) byl český politik, redaktor, autor ekonomických publikací, novinář a představitel živnostenské strany v období československé první republiky.\n\nZačínal jako obchodník, později se stal novinářem. Spolupracoval s politikem a obchodníkem Rudolfem Mlčochem, společně se založili o vývoj Československé živnostensko-obchodnické strany středostavovské, jejíž se též v roce 1919 stal členem. Stál též u vzniku jejího tiskového orgánu \"Reforma\" (V roce 1931 byl název tisku změněn na \"Národní střed\".). V roce 1930 se stal předsedou Československé živnostensko-obchodnické strany středostavovské, tuto funkci zastával až do své smrti v roce 1937.\n\nCítil nutnost vzájemné spolupráce a podpory středního stavu (převážně obchodníků a malých i středních podnikatelů), které viděl pod tlakem velkých podniků, bank a tehdejší hospodářské krize. Podle jeho názorů sociální demokracie ani odbory dostatečně nehájily jejich zájmy. Svou kampaň na vytváření organizací hájících živnostníky a obchodníky zahájil v roce 1905 ve svých rodných východních Čechách, poté začal působil v Praze.\n\nOd roku 1920 byl poslancem Národního shromáždění, v letech 1926–1929 zastával funkci ministra železnic, od roku 1935 až do své smrti funkci ministra průmyslu, obchodu a živností. Úzce spolupracoval s agrární stranou, v duchu Mlčochovy koncepce však zároveň své straně zachoval politickou středovou nezávislost.\n\n"}
{"id": "505747", "url": "https://cs.wikipedia.org/wiki?curid=505747", "title": "Dub techno", "text": "Dub techno\n\nDub techno (známé také jako techno-dub) je hudební styl, jeden ze subžánrů techna.\n\nJe to fúze stylů dub house / dub a minimal techno.\n\nPro dub techno je charakteristická minimalová struktura skladeb a vlastnosti či efekty převzaté z dubu.\nDíky těmto vlastnostem je dub techno velmi atmosférický hudební styl plný ozvěn nebo fázování.\n\n\n"}
{"id": "505751", "url": "https://cs.wikipedia.org/wiki?curid=505751", "title": "Italské námořnictvo", "text": "Italské námořnictvo\n\nItalské námořnictvo je jednou ze čtyř složek ozbrojených sil Itálie. Je pokračovatelem italského královského námořnictva, jež nahradilo roku 1946 při změně státního zřízení země z monarchie na republiku. Oficiálním svátkem námořnictva je 10. červen. Jedná se o výročí potopení rakousko-uherského dreadnoughtu SMS \"Szent István\" dvojicí italských torpédových člunů MAS roku 1918.\n\nItalské námořnictvo vzniklo z pozůstatků někdejšího královského námořnictva, které vstupovalo do druhé světové války jako čtvrté nejsilnější námořnictvo světa, ale utrpělo v ní velké ztráty. Italská kapitulace roku 1943 znamenala předání části lodí do rukou Spojenců a ukořistění dalších lodí Německem (řada z nich byla postupně potopena v přístavech spojeneckým letectvem). Větší část lodí, které válku přečkaly, si poté rozdělily vítězné státy — například lehké křižníky \"Attilio Regolo\" a \"Scipione Africano\" převzalo francouzské námořnictvo, \"Duca d'Aosta\" sovětské námořnictvo a \"Eugenio di Savoia\" řecké námořnictvo. Rovněž italské přístavy byly po válce poškozené a mnohdy zablokované potopenými plavidly.\n\nMírová smlouva podepsaná Itálií roku 1947 přinesla obnovovanému námořnictvu řadu omezení — nesmělo vlastnit jaderné zbraně, bitevní lodě, ponorky a rovněž mělo zakázáno provozovat letouny s pevnými křídly z palub lodí. Během několika let však kulminovala studená válka a z Itálie se brzy stal důležitý spojenec USA proti Sovětskému svazu ve strategickém prostoru Středomoří.\n\nItálie se proto stala 4. dubna 1949 zakládajícím členem NATO. Jelikož nemohla provozovat letouny s pevnými křídly z palub lodí, zaměřila se na stavbu vrtulníkových nosičů. V polovině 60. let na sebe italské námořnictvo připoutalo poznornost zavedením trojice vrtulníkových křižníků tříd \"Andrea Doria\" a \"Vittorio Veneto\". Ke stavbě lehké letadlové lodi \"Giuseppe Garibaldi\" se země odhodlala až v polovině 80. let.\n\nNároky kladené v současnosti na italské námořnictvo zahrnují operace ve Středozemním moři i mimo něj. Prioritou je zesílení kapacity výsadkových sil. Nejnovější letadlová loď \"Cavour\" je proto víceúčelové konstrukce s možností nesení až 400 námořních pěšáků. \"Cavour\" nahradila ve funkci vlajkové lodě letadlovou loď \"Giuseppe Garibaldi\", která byla převedena k podpoře výsadkových sil. Trojici obojživelných výsadkových lodí třídy \"San Giorgio\" navíc mají v nejbližších letech nahradit mnohem větší plavidla. Mimo letadlové lodi \"Cavour\" však v posledních letech probíhá obměna i v dalších kategoriích. Zaváděny jsou například moderní torpédoborce a fregaty tříd \"Orizzonte\" a \"FREMM\" či ponorky třídy \"Todaro\". Všechny tyto lodě jsou vyvíjeny v mezinárodní spolupráci.\n\nItalské námořnictvo je v oblasti Libanonu součástí mezinárodních sil OSN a jejich mírové mise UNIFIL. Po vypuknutí konfliktu Libanonu s Izraelem roku 2006 vysadily \"Giuseppe Garibaldi\" a ostatní výsadkové lodi mezinárodní kontingent 1000 mužů.\n\nV současnosti se Itálie zapojila do boje proti modernímu námořnímu pirátství v oblasti Somálska. Italské námořnictvo je součástí protipirátské mise EU (EU NAVFOR) — Operace Atalanta. Mezi lednem a dubnem 2010 dokonce bude této operaci velet. Italský kontradmirál Giovanni Gumiero velí svazu \"Task Force 465\" z paluby zásobovací a podpůrné lodi \"Etna\".\n\n\n\n\n\n\n\n\n\n\n\n\nItalské námořnictvo postupně do služby zařazuje 10 fregat třídy FREMM. Na počátku roku 2017 zbývalo dokončení ještě 5 univerzálních fregat této třídy.\n\nV květnu 2015 byl společnostem Fincantieri, Finmeccanica a Raggruppamento Temporaneo di Impresa (RTI) zadán kontrakt ve výši 3,5 miliardy Euro na stavbu jedné zásobovací podpůrné lodě \"Vulcano\" (A5335), která má být dodána do roku 2019 a šesti víceúčelových oceánských hlídkových lodí třídy \"Thaon di Revel\" s termínem dodání v letech 2021–2025.\n\nV červenci 2015 společnosti Fincantieri a Finmeccanica získaly kontrakt ve výši 1,1 miliardy euro na stavbu víceúčelové vrtulníkové výsadkové lodě (LHD) \"Trieste\" (L9890) s délkou 200 metrů a výtlakem asi 20 000 t. Plavidlo má být dokončeno v roce 2022.\n\nDvě hlídkové lodě třídy \"Angelo Cabrini\".\n\nZáchranná loď ponorek USSP (\"Unità Supporto Subacqueo Polivalente\") - náhrada plavidla \"Anteo\" (A5309).\n\nHydrografická výzkumná loď UIOM (\"Unità Idro Oceanografica Maggiore\") - od roku 2020 náhrada plavidla \"Ammiraglio Magnaghi\" (A5303).\n\n\n"}
{"id": "505759", "url": "https://cs.wikipedia.org/wiki?curid=505759", "title": "The Bluesmen", "text": "The Bluesmen\n\nThe Bluesmen byla československá hudební skupina, jedna z mála která se plně orientovala na černošské rhythm and blues. Skupinu založili v roce 1966 v Olomouci vysokoškolští studenti.\n\nVětšina členů skupiny měla za sebou praxi v různých jazzových kapelách.\n\n\nOd roku 1967 ve skupině působil druhý zpěvák Jaromír Löffler. Kapela spolupracovala také s brněnskou zpěvačkou Hanou Ulrychovou. Na festivalu vysokoškolských beatových skupin v Českých Budějovicích 1967 obsadila\nkapela první místo.\n\nV březnu 1968 zvítězila na budějovické Jazz-univerziádě. Po změnách v sestavě, už bez Ulrychové a Löfflera a s novými hudebníky\nMichalem Vosáhlem, Antonínem Nelešovským a Miroslavem Ryškou, zaujala kapela na 2. čs. beatovém festivalu.\n\nV březnu 1969 získala kapela třetí vítězství na Jazz-univerziádě a cenu za nejlepší vlastní skladbu\n(\"Zase jeden týden nějak za námi\").\n\nKapela byla na dlouhodobém angažmá v Západním Německu, kde se střídala s brněnskou skupinou Atlantis v muzikálu Hair.\n\npohostinsky vystupoval zpěvák Petr Fiedler.\n\nV tomto složení ze zúčastnila v dubnu 1971 3. čs. beatového festivalu, kde ale nezaujala. Od roku 1972 pokračovala pod názvem Blíženci – už jako taneční kapela.\n\n\n"}
{"id": "505761", "url": "https://cs.wikipedia.org/wiki?curid=505761", "title": "Mistrovství světa ve florbale žen 1997", "text": "Mistrovství světa ve florbale žen 1997\n\nMistrovství světa ve florbale žen 1997 bylo první mistrovství světa ve florbale žen. Konalo se ve Finsku od 3. 5. do 10. 5. 1997, ve městech Godby a Mariehamn, které se nacházejí v provincii Alandy. Navázalo na jeden předchozí ročník mistrovství Evropy žen.\n\nZvítězilo Švédsko. Česko skončilo šesté.\n\nRakousko a Japonsko sestupují do Divize B.\n\nBrankářka – Lena Schjölin<br>\nObrana – Pirjo Haukamaa, Jenny Magnusson<br>\nÚtok – Åsa Karlsson, Brigitte Lersbryggen, Helena Lindberg\n\n"}
{"id": "505764", "url": "https://cs.wikipedia.org/wiki?curid=505764", "title": "Rudolf Mlčoch", "text": "Rudolf Mlčoch\n\nRudolf Mlčoch (17. dubna 1880 Třebčín – 8. dubna 1948 Olomouc) byl český podnikatel, novinář, politik období československé první republiky, zakladatel živnostenské strany a redaktor \"Živnostenského zpravodaje\" a \"Československého deníku\".\n\nZačal studovat reálnou školu v Prostějově, ze studií však po čase odešel. U svého otce se vyučil košíkářem, později absolvoval košíkářskou školu v Mělníku. Později získal další odborné zkušenosti v Praze a ve Vídni.\n\nPo návratu zpět do Prostějova založil košíkářský závod. Po čase se začal věnovat činnosti v živnostenských korporacích. Začínal v Prostějově, brzy se však věnoval svým činnostem po celé Moravě. V roce 1904 převzal redakci prostějovského deníku \"Živnostenský zpravodaj\".\n\nJeho znalosti prostředí, problémů a potřeb drobných živnostníků mu pomohly v roce 1908 při založení živnostenské strany, která též hájila jejich zájmy. Později jí společně s J. V. Najmanem vtiskli ideový i organizační profil. V Revolučním národním shromážděním byl jediným zástupcem své strany, zpočátku byl hospitantem v sociálnědemokratickém klubu. Na sjezdu strany v roce 1930 zdůvodnil nutnost spolupráce s agrární stranou. Zastával názory „\"poctivého nacionalismu, důsledné demokracie a zachování soukromého podnikání\"“.\n\nByl členem \"Státní rady živnostenské\", účastnil se též tvorby nového právního řádu. V lednu 1919 založil v Olomouci svůj stranický deník \"Československý deník\", jehož byl ředitel i šéfredaktor. V letech 1933–1941 byl šéfredaktorem olomouckého \"Moravského deníku\".\n\nPo vzniku Československa byl jediným poslancem živnostenské strany v Revolučním Národním shromáždění. V letech 1920–1939 byl poslancem Národního shromáždění (ve volbách v roce 1935 získala jeho strana 17 mandátů). V parlamentu setrval do jeho rozpuštění roku 1939, přičemž v prosinci 1938 ještě přestoupil do poslaneckého klubu nově ustavené Strany národní jednoty.\n\nV letech 1935–1937 byl místopředsedou sněmovny, 1925–1926 ministrem veřejných prací, 1929–1932 ministrem železnic a 1937–1938 ministrem průmyslu, obchodu a živností.\n\n\n"}
{"id": "505767", "url": "https://cs.wikipedia.org/wiki?curid=505767", "title": "Muromština", "text": "Muromština\n\nMuromština je mrtvý jazyk spadající do finsko-volžské podskupiny ugrofinských jazyků. Hovořili jím lidé z kmene Muromců, kteří žili na území dnešního Muromského rajónu\nve Vladimirské oblasti v Rusku. O tomto jazyku není příliš mnoho známo, údaje o něm máme především z toponymie. Považuje se za příbuzný jazyk současným mordvinským jazykům erzja a mokša. Muromština zanikla ve středověku okolo r. 1000, když byli Muromci asimilováni východoslovanskými kmeny. Od názvu kmene Muromců pochází jméno města Murom, někdejšího důležitého politického centra Ruska a hlavního města knížectví. V okolí města v dnešní době stále žijí lidé, kteří odvozují svůj původ od Muromců.\n\nPříjmí postavy Ilji Muromce z ruských bylin zjevně odkazuje na muromskou etnicitu či původ v oblasti Muromy.\n"}
{"id": "505768", "url": "https://cs.wikipedia.org/wiki?curid=505768", "title": "Adam Hodějovský z Hodějova", "text": "Adam Hodějovský z Hodějova\n\nAdam Hodějovský z Hodějova byl český šlechtic. Žil na hradě v Týnci nad Sázavou, který mu byl po bitvě na Bílé hoře zkonfiskován během rozsáhlého selského povstání proti rekatolizaci a zvyšujícímu se znevolňování a robotnímu útlaku, jež snad začalo roku 1626 na Čáslavsku, kde jej vedl a letákem snad i vyvolal kaplan čáslavského kostela Matouš Ulický (který ještě před vypuknutím povstání schoval ostatky Jana Žižky v čáslavském kostele před rekatolizujícími jezuity, kteří se je snažili vypátrat a zničit). Povstání se rozšířilo na Kouřimsko a dále na oblast Posázaví a Benešovska, kde se v roce 1627 postavil do čela povstalců konfiskací postižený Adam Hodějovský z Hodějova.\n\nVzbouřenci pod vedením Adama Hodějovského z Hodějova údajně vypálili jeho bývalý majetek Týnec nad Sázavou a potom svedli jižně odtud s císařským prohabsburským vojskem bitvu na Neštětické hoře. Zde byla většina povstalců pobita, pouze Adamovi Hodějovskému se podařilo s hrstkou povstalců probít z českého území a sloužil pak v protestantském dánském vojsku.\n\n"}
{"id": "505769", "url": "https://cs.wikipedia.org/wiki?curid=505769", "title": "Meiringen", "text": "Meiringen\n\nMeiringen je městečko v oblasti Oberhasli v kantonu Bern ve Švýcarsku.\n\nPrvní zmínky o osídlení tohoto místa pocházejí z roku 1234.\n\nOznačení místa Meiringen se datuje v rozmezí let 1201 - 1234, první označení místa bylo pravděpodobně jako Petrus de Megeringen, což je pravděpodobně označení místa vycházející z německého jazyka.\nSprávní rozloha městečka Meiringen je 40,7 km². Z celkové rozlohy je 44,3 % využíváno pro zemědělské účely, 32,8 % je zalesněno, dále 6,7 % zabírají stavby (budovy nebo silnice) a zbytek 16,2 % je v přírodním stavu (řeky, ledovce a hory).\n\nV Meiringenu se nachází nádraží Meiringen-Brünigbahn, což je úzkorozchodná trať z Interlaken do Luzernu. Původně zde provoz zajišťovala společnost Brünigbahn do r. 2006 a od toho roku společnost Zentralbahn. Toto nádraží také využívá místní Meiringen-Innertkirchen Bahn, která provozuje, taktéž úzkorozchodnou, železnici, spojující městečko s nedalekou vesnici Innertkirchen. Poblíž se dále nachází dolní zastávka lanovky Reichenbachfall-Bahn, která spojuje městečko s Reichenbach Falls, poblíž Willigenu.\n\nV roce 2016 se zde konalo 1. kolo Světového poháru ve sportovním lezení v disciplíně bouldering, kde získal Martin Stráník stříbrnou medaili.\n\nNedaleko se nachází jedna ze tří hlavních leteckých základen Švýcarského letectva v Unterbachu, nedaleko Meiringenu. Na základě operují stíhačky F/A-18 Hornet.\n\nMěsto je známé vodopády Reichenbach, u kterých se předpokládá, že zde zemřel Doyleův hrdina Sherlock Holmes. Muzeum S. Holmese se nachází v suterénu odsvěceného kostela anglikánské církve, a nyní je pojmenován Conan Doyle Place.\n\nMěsto je také známé pro tvrzení, že zde vynalezli meringue.\n\n"}
{"id": "505770", "url": "https://cs.wikipedia.org/wiki?curid=505770", "title": "Innertkirchen", "text": "Innertkirchen\n\nInnertkirchen je obec v distriktu Oberhasli v kantonu Bern ve Švýcarsku. Od 1. ledna 2014 je součástí obce bývalá obec Gadmen. \n\nObcí protéká řeka Aare, která za městem tvoří pozoruhodnou soutěsku (schlucht-klamm). Nad městečkem v horách leží známý průsmyk Grimselpass. Nedaleko centrální křižovatky se nalézá secesní kostel s věží, kolem kterého projíždí místní elektrická dráha a naproti je poštovní úřad. Obec je situována na hranicích kantonu Bern s kantony Obwalden, Nidwalden, Uri a Valais.\n\nObec má přístup ke značnému množství ledovcové tekoucí vody a dvě vodní elektrárny poskytují zhruba 1500 milionů kWh elektřiny ročně. Je zde zaměstnáno 220 osob.\n\nInnertkirchen je konečnou stanicí místní úzkorozchodné železnice Meiringen-Innertkirchen Bahn, která spojuje obec s nádražím v Meiringenu. Odtud je spojení ozubnicovou železnicí, dříve Brünigbahn, v současnosti Zentralbahn od Interlakenu do Lucernu.\n\nV roce 2017 žilo v obci 1076 obyvatel. V roce 2000 hovořilo 95,4 % obyvatel obce německy. Ke švýcarské reformované církvi patřilo v roce 2000 76,9 % obyvatel, k římskokatolické církvi se hlásí 12,3 % obyvatel.\n\n"}
{"id": "505771", "url": "https://cs.wikipedia.org/wiki?curid=505771", "title": "Spiez", "text": "Spiez\n\nSpiez je městečko oblasti Niedersimmental-Frutigen v kantonu Bern ve Švýcarsku. Městečko leží na jižním břehu jezera Thunersee od výšky 558 m (hladina jezera) až do 852 m nad mořem (Hondrichhügel).\n\nSpiez se skládá z pěti vesnic (Bäuerte): Spiez, Einigen, Hondrich, Faulensee a Spiezwiler (dříve Wyler).\nVe městě je stejnojmenný hrad Spiez, s reprezentační místnosti z 13. až 18. století a rozlehlý park.\nSpiez má rozlohu 16,8 km². V této oblasti je 38,5 % využito pro zemědělství, 29,1 % je zalesněno, 29,1 % zabírají stavby (budovy nebo silnice) a zbytek 3,3 % je v přírodním stavu (řeky, ledovce a hory)\n\nSpiez je důležitým železničním dopravním uzlem. Větví se zde normálně rozchodná trať z Bernu a Thunu, která východním směrem pokračuje po břehu jezera do Interlakenu a jižním směrem do Vispu, přičemž prochází novým železničním tunelem.\n\nZámek na břehu Thunersee (jezero Thun) patří k dominantě města a zachycuje historii kantonu Bern v proměně středověkého hradu v patricijské sídlo rodin von Strättligen, von Bubenberg a von Erlach. V zámku je umístěno historické a dějinné muzeum, restaurace. Prostory hradu jsou pronajímány ke svatbám i komerčním účelům.\n\n"}
{"id": "505772", "url": "https://cs.wikipedia.org/wiki?curid=505772", "title": "Hasliberg", "text": "Hasliberg\n\nHasliberg je obec v oblasti Oberhasli v kantonu Bern ve Švýcarsku.\n\nHasliberg je poprvé zmíněn v roce 1358 jako \"Hasle dem Berge\". Po roce 1834 bylo toto místo známé jako \"Gem Hasleberg\". Od roku 1923 byl název upraven na \"Hasliberg\".\n\nHasliberg má rozlohu 41,7 km². V této oblasti je 52,8 % použito pro zemědělské účely, 32,4 % je zalesněno, 2,8 % zabírají stavby (budovy nebo silnice) a zbytek 12 % je v přírodním stavu (řeky, ledovce a hory).\n\nPod Hasliberg spadají čtyři vesnice v okolí: Hohfluh, Wasserwendi, Goldern a Reuti.\n\nNedaleko je nádraží úzkokolejné ozubnice, dříve Brünigbahn, v současnosti Zentralbahn.\n\nMísto je oblíbenou destinací pro zimní sporty, gondolová lanovka spojuje Hasliberg a Meiringen přes Reuti na Planplatten (2200 meterů nadmořské výšky), stejně jako lanovka z Wasserwendi do Käserstattu.\n"}
{"id": "505773", "url": "https://cs.wikipedia.org/wiki?curid=505773", "title": "Giswil", "text": "Giswil\n\nGiswil je obec v kantonu Obwalden ve Švýcarsku.\n\nGiswil má rozlohu 85,9 km². V této oblasti je 35,9 % využito pro zemědělství 53,3 % je zalesněno, 2,2 % je zastavěno (budovy nebo silnice) a zbytek 8,7 % je v přírodním stavu (řeky, ledovce a hory).\n\nObec se nachází na jižním konci jezera Sarnen. Skládá se z menších částí obce Grossteil, Kleinteil, Rudenz a Diechtersmatt, a dalších rozptýlených hospodářských stavení a osad.\n\n"}
{"id": "505774", "url": "https://cs.wikipedia.org/wiki?curid=505774", "title": "Visp", "text": "Visp\n\nVisp ( ) je hlavním městem okresu Visp v kantonu Valais ve Švýcarsku. Město leží na ústí řeky Vispy do Rhôny. Ve Vispu žije kolem 8 000 obyvatel. Oblastí prochází údolí Mattertal a Saastal. Většina populace mluví německy.\n\nVýznamným zaměstnavatelem ve městě je chemický podnik LONZA AG, který zaměstnává asi 2550 lidí. Visp je hospodářským centrem regionu a poskytuje pracovní místa pro mnoho okolních obcí a měst.\n\nVisp je také důležitám železničním uzlem Matterhorn Gotthard Bahn, dříve samostatných společností BVZ Zermatt-Bahn a Furka-Oberalp-Bahn. Důležitost železničního uzlu vzrostla v roce 2007, po otevření nového železničního tunelu spojující Spiez - Visp - Brig.\n\n\n"}
{"id": "505775", "url": "https://cs.wikipedia.org/wiki?curid=505775", "title": "Tre Cime", "text": "Tre Cime\n\nTre Cime di Lavaredo / Drei Zinnen (tři štíty Lavaredské) jsou impozantní tříčlenná skupina skalních štítů v severní Itálii, nejčastější symbol Dolomit. Vyrůstají kolmo ze sutinových polí. Nejvyšší je prostřední Cima Grande/Große Zinne (Velký štít, 2999 m), dále západní Cima Ovest/Westliche Zinne (Západní štít, 2973 m) a nejnižší je a Cima Piccola/Kleine Zinne (Malý štít, 2875 m). Ve vysokých a silně převislých severních stěnách Cima Grande (z 550 m výšky je prvních 220 m previslých asi 30 m od základny) a Cima Ovest (\"střecha světa\") se posouvaly možnosti sportovního lezení. Do stěn Cimy Grande se zapsali významnými prvovýstupy i čeští horolezci, bratři Coubalové, kteří vytvořili cesty Alpská růže a Cestu na památku Claudio Barbiera. Posledním zápisem českých horolezců do stěn Tre Cime je Erectissima čtveřice Dušan Janák, Pavel Jonák, Václav Šatava a Miroslav Peťo z roku 2010. Do masivu Tre Cime/Drei Zinnen patří ještě Cima Piccolissima/Torre Preuß a Punta di Frida, na snímku vypadají jako jeden vrchol vlevo od Cima Grande/Große Zinne, ale jsou to tři samostatné vrcholy.\n\nDo roku 1919 tvořily vrcholy hranici mezi Itálií a Rakouskem. Během první světové války procházela oblastí válečná fronta a z množství pozůstatků je zajímavý např. tunel v masivu Paternkofelu, kterým dnes prochází značená cesta, a dále řada opevnění, umělých jeskyní a také pamětních desek.\n\nV současnosti tvoří vrcholy hranici mezi italskými provinciemi Bolzano a Belluno a zároveň mezi italsky a německy mluvícím obyvatelstvem regionu.\n\nPod vrcholy Tre Cime často končí jedna z etap nejtěžšího cyklistického etapového závodu Giro d'Italia.\n\n\n"}
{"id": "505780", "url": "https://cs.wikipedia.org/wiki?curid=505780", "title": "Bullpen", "text": "Bullpen\n\nBullpen (někdy zkráceně \"pen\") je místo, v němž se rozcvičují náhradní nadhazovači (\"Relief Pitchers\") při baseballových zápasech. Účelem je jejich rozehřátí předtím, než v průběhu zápasu nastoupí místo startovacího nebo jiného náhradního nadhazovače. V bullpenu se rovněž rozcvičují startovací nadhazovači (\"Starting Pitchers\") před začátkem zápasu.\n\nBullpen bývá umístěn v bezprostřední blízkosti hrací plochy. Nejčastěji je hned za hrazením, které ohraničuje vnější pole hřiště. Na některých stadionech Major League Baseball (např. Wrigley Field v Chicagu) se bullpen nachází hned vedle jedné z postranních čar ve faulovém území (\"Foul Territory\") a po odpalech v průběhu zápasu může docházet ke kolizím bránících polařů s rozcvičujícími se nadhazovači.\n\nV přeneseném významu se výrazu bullpen užívá pro označení celé sestavy náhradních nadhazovačů jednoho týmu. V 25členné zápasové sestavě týmu Major League Baseball bývá obvykle 7-8 náhradních nadhazovačů.\n"}
{"id": "505786", "url": "https://cs.wikipedia.org/wiki?curid=505786", "title": "Antonín Borový", "text": "Antonín Borový\n\nAntonín Borový (12. června 1755 Sedlec u Písku – 29. března 1832 Zlatá Koruna, starým pravopisem Antonjn Borowý) byl český skladatel kostelních písní, figurální hudby a oper, editor drobnějších žánrů (anekdotické příběhy apod.), buditel, spolupracovník Václava Matěje Krameria. \n\nStudoval na náklady zlatokorunského kláštera na gymnáziu v Českém Krumlově, od roku 1771 do 1781 v Pasově filosofii a práva. Od 20. dubna 1782 učitel ve Zlaté Koruně, po zrušení kláštera v roce 1785 zde působil dál jako světský učitel, pokoušel se zde zavádět reformní výuku po vzoru Ferdinanda Kindermanna. \n\n\n\n\n"}
{"id": "505788", "url": "https://cs.wikipedia.org/wiki?curid=505788", "title": "Fanova rovina", "text": "Fanova rovina\n\nFanova rovina (pojmenovaná po italském matematikovi Gino Fanovi) je měřeno počtem prvků a přímek nejmenší projektivní rovina: obsahuje sedm bodů a sedm přímek.\n\nJe možné ji zkonstruovat v rámci lineární algebry jako projektivní rovinu tělesa s dvěma prvky. Tedy její model je formula_1, kde formula_2 je dvouprvkové těleso. \n\nFanova rovina je dvojice formula_3, kde X je množina 7 bodů a P je množina sedmi trojprvkových podmnožin X (přímek), splňující axiomy projektivní roviny. Fanovu rovinu lze vypsat např. takto:\n\nformula_4\n\n"}
{"id": "505790", "url": "https://cs.wikipedia.org/wiki?curid=505790", "title": "Lysečina", "text": "Lysečina\n\nLysečina (polsky \"Łysocina\", německy \"Kolbenberg\") je vrchol na pomezí Česka a Polska ležící v Krkonoších.\n\nLysečina je nejvyšší vrchol severojižně orientovaného Pomezního hřebenu, který se nachází východně od Pomezních Bud a Horní Malé Úpy. Západní i východní svah je prudký, na severu i na jihu, tedy ve směrech osy hřebenu, začíná terén výrazněji klesat až ve vzdálenosti cca 0,5 km od vrcholu. Po hřebenu a tedy i přes vrchol Lysečiny vede státní hranice mezi Českem a Polskem. Západní tj. český svah leží na území Krkonošského národního parku.\n\nPomezní hřeben tvoří hlavní evropské rozvodí Severního a Baltského moře. Na jihozápadním svahu Lysečiny pramení dnes bezejmenný potok dříve označovaný německým názvem Plader Bach, který je levým přítokem Malé Úpy. Potoky z východního svahu odvádějí své vody do řeky Bóbru.\n\nVrcholové partie Lysečiny byly původně souvisle zalesněné. Dnes se zde vyskytují převážně pozvolna zarůstající paseky.\n\nPřes vrchol Lysečiny nevede kromě pěšin žádná významnější cesta. Asi v půlkilometrové vzdálenosti severně od vrcholu se nachází horní stanice lyžařského vleku, který je sem veden z české, tedy západní strany z Horní Malé Úpy. Na jednom ze stožárů vleku se nachází kamera snímající záběry pro pořad České televize \"Panorama\". Je odsud hezký výhled na východní stranu Sněžky.\n\n"}
{"id": "505792", "url": "https://cs.wikipedia.org/wiki?curid=505792", "title": "Letiště Mety-Nancy-Lotrinsko", "text": "Letiště Mety-Nancy-Lotrinsko\n\nLetiště Mety-Nancy-Lotrinsko (francouzsky \"Aéroport Metz-Nancy-Lorraine\", IATA: ETZ, ICAO: LFLJ) je mezinárodní letiště nacházející se 25 km jižně od centra Met a 35 km severně od centra města Nancy ve francouzském regionu Lotrinsko. V roce 2006 obsloužilo 340 242 cestujících. Obsluhované destinace zahrnují Alžír, Nantes, Lyon, Marseille, Nice a Toulouse.\n\n"}
{"id": "505810", "url": "https://cs.wikipedia.org/wiki?curid=505810", "title": "Jovanka Šotolová", "text": "Jovanka Šotolová\n\nJovanka Šotolová (* 6. listopadu 1961, Praha) je česká překladatelka z francouzštiny, literární kritička a vysokoškolská pedagožka. Zaměřuje se především na beletristická díla současných francouzských spisovatelů jako jsou Jean Echenoz, Michel Houellebecq, Jean-Philippe Toussaint a další. V letech 1985–1992 byla provdaná a uveřejňovala překlady i pod jménem Jovanka Podpěrová.\n\nJe dcerou spisovatele Jiřího Šotoly, absolvovala obor překladatelství-tlumočnictví na FF UK (1980–1985, tři roky večerní studium, pak řádné). V roce 1986 složila na FF UK rigorózní zkoušku (PhDr.). V letech 1985–90 byla cizojazyčnou redaktorkou v nakladatelstvích Artia a Aventinum v Praze, 1990–91 pracovala jako učitelka francouzštiny na gymnáziu Arabská v Praze 6, 1991–93 na prvním pražském soukromém gymnáziu PORG. Po deseti letech, kdy působila jako osoba samostatně výdělečně činná (literární překlady, redigování a lektorování pro různá nakladatelství, literární publicistika), nastoupila roku 2003 jako asistentka do Ústavu translatologie FF UK. Roku 2002 pak založila a dodnes vede internetové stránky o literatuře iLiteratura.cz. Roku 2004 spustila knižní happening knihotoč www.knihotoc.cz.\n\n\n\n\n"}
{"id": "505815", "url": "https://cs.wikipedia.org/wiki?curid=505815", "title": "Petr Kučera (překladatel)", "text": "Petr Kučera (překladatel)\n\nPetr Kučera (* 1978) je český překladatel a turkolog. \n\nVystudoval turkologii, dějiny a kulturu islámských zemí a teorii a dějiny literatur zemí Asie a Afriky (PhD., 2008) na FF UK v Praze. Pobýval na dlouhodobých stážích na univerzitách v Berlíně (Freie Universität Berlin, 2001–2002), Ankaře (Ankara Üniversitesi, 2003–2004), Istanbulu (Boğaziçi Üniversitesi, 2005–2006) a Princetonu (USA, 2006–2007). Působil také na School of Oriental and African Studies při University of London (2010–2011) a na Ludwig-Maximillians-Universität v Mnichově (2014). Do roku 2016 vyučoval turečtinu a tureckou literaturu na FF UK a působil jako soudní tlumočník tureckého jazyka. Od roku 2016 je juniorským profesorem turkologie na Hamburské univerzitě (Universität Hamburg). Napsal řadu odborných studií o Turecku a turecké literatuře. Je redaktorem portálu iLiteratura.cz.\n\n\n\n"}
{"id": "505816", "url": "https://cs.wikipedia.org/wiki?curid=505816", "title": "Wien Hauptbahnhof", "text": "Wien Hauptbahnhof\n\nWien Hauptbahnhof ( ) je centrální železniční stanice ve Vídni v Rakousku. Jde o průjezdnou stanici, která byla vybudovaná zejména z důvodu nevyhovujícího roztříštěného železničního systému Vídně se třemi hlavovými stanicemi (Westbahnhof, Südbahnhof a Franz Josef Bahnhof), doplněnými stanicemi Praterstern a Mitte vybudovanými v polovině 19. století, které však již nevyhovovaly současným potřebám města a země. Nová stanice je umístěna v prostoru původní železniční stanice Südtiroler Platz nedaleko západního konce bývalé stanice Südbahnhof. Nádraží bylo pro příměstské vlaky zprovozněno 9. prosince 2012. Slavnostní otevření včetně hlavní haly a obchodů proběhlo v říjnu 2014, úplné otevření proběhlo v prosinci 2015.\n\nMěstské zastupitelstvo odsouhlasilo výstavbu stanice 15. prosince 2006. Výstavba začala v červnu 2007. Začátek výstavby samotné stanice byl v roce 2009, s plánovaným částečným zprovozněním v prosinci 2012. Slavnostní otevření nádraží včetně hlavní haly a obchodů proběhlo 10. října 2014. Od prosince 2014 zde zastavovala a zajížděla většina vlaků; nebyly však do něj ještě připojeny koleje ze všech směrů. K úplnému otevření stavby došlo v prosinci 2015. Všechny dálkové vlaky státní společnosti ÖBB od té doby jezdí už jen z tohoto nádraží, nikoliv částečně z nádraží Wien Westbahnhof.\n\nHlavní nádraží má celkem 14 dopravních kolejí. Koleje 1 a 2 jsou stávající nástupiště S-Bahn v podzemí na náměstí Südtiroler Platz. Koleje 3 a 4 slouží S-Bahn a regionálním vlakům. Koleje 5 - 12 slouží pro dálkovou dopravu.\nPočet cestujících (včetně S-Bahn) je odhadován na 125 000 denně, počet vlaků na 1 000 denně. U-Bahn na lince U1 má v podzemí při kolejích 1 a 2 také dvě nástupiště.\n\n\n"}
{"id": "505819", "url": "https://cs.wikipedia.org/wiki?curid=505819", "title": "Merkaz ha-rav", "text": "Merkaz ha-rav\n\nMerkaz ha-rav ( מרכז הרב, doslovně \"rabínské centrum\") je nábožensko-sionistická ješiva v Jeruzalémě, založená roku 1924 rabínem A. I. Kookem. Stala se synonymem pro jeho učení.\n\nPo smrti A. I. Kooka roku 1935 se stal roš ješiva jeho žák rabi Ja'akov Moše Harlap. Ten vedl ješivu do své smrti roku 1951. Po něm převzal funkci rabi Cvi Jehuda Kook, syn r. A. I. Kooka. V letech 1982–2007 rabi Avraham Šapira a po něm jeho syn rabiJa'akov Šapira. V současnosti zde studuje 500 studentů, včetně 200 studentů kolelu (postgraduální oddělení).\n\nRoku 1964 byla v kampusu otevřena Ješivat Jerušalajim le-ce'irim (Jašlac).\n\n\nV noci 6. března 2008 vstoupil do ješivy Alaa Abu Dhein, Arab z východojeruzalémské čtvrti Džabel Mukaber a začal střílet. Zavraždil osm a zranil dalších 15 studentů, než byl zneškodněn spojeným úsilím studenta ješivy Jicchaka Dadona a jejího absolventa Davida Šapiry, důstojníka Izraelských obranných sil.\n\nOběti:\n\n"}
{"id": "505832", "url": "https://cs.wikipedia.org/wiki?curid=505832", "title": "Barlinek", "text": "Barlinek\n\nBarlinek ( ) je město v severozápadním Polsku v Západopomořanském vojvodství. Roku 2005 mělo 14 385 obyvatel. První známá písemná zmínka je z roku 1278 (\"Nova Berlyn\"). Město ve středověku patřilo (až na období pod nadvládou řádu Německých rytířů v první polovině 15. století) k Braniborsku a spolu s ním se stalo roku 1701 součástí Pruska. Po druhé světové válce bylo území připojeno k Polsku.\n\nV Barlinku se narodil Emanuel Lasker (1868-1941), druhý mistr světa v šachu.\n\n"}
{"id": "505837", "url": "https://cs.wikipedia.org/wiki?curid=505837", "title": "Gambrinus Live", "text": "Gambrinus Live\n\nGambrinus Live! je živé dvojalbum skupiny Arakain, nahrané na koncertě 10.6.1999 v Brně.\nNa prvním CD je 14 koncertních písniček, na druhém pak 3 a navíc 2 bonusové studiové skladby.\n\nCD1\n\nCD2\n"}
{"id": "505842", "url": "https://cs.wikipedia.org/wiki?curid=505842", "title": "15 Vol. 1&amp;2", "text": "15 Vol. 1&amp;2\n\n15 Vol. 1&2 je reedice alba největších hitů za patnáctileté historie (1982-1997) skupiny Arakain. Je to spojení alb 15 Vol. 1 a 15 Vol. 2. Album obsahuje průřez celou historií kapely včetně nikdy nevydaných písniček. Na každém nosiči je jeden dosud nevydaný bonus.\n"}
{"id": "505845", "url": "https://cs.wikipedia.org/wiki?curid=505845", "title": "Thrash The Trash &amp; Schizofrenie", "text": "Thrash The Trash &amp; Schizofrenie\n\nThrash The Trash & Schizofrenie je reedice prvních dvou alb (Thrash The Trash, Schizofrenie) skupiny Arakain.\n\nBONUS\n\n"}
{"id": "505848", "url": "https://cs.wikipedia.org/wiki?curid=505848", "title": "15 Vol. 2", "text": "15 Vol. 2\n\n15 Vol. 2 je kompilace nejlepších písniček Arakainu za příležitosti 15. výročí kapely. S tímto CD vychází ještě CD 15 Vol. 1.\n\n"}
{"id": "505852", "url": "https://cs.wikipedia.org/wiki?curid=505852", "title": "Zobor (rozcestník)", "text": "Zobor (rozcestník)\n\nZobor může být:\n\n"}
{"id": "505855", "url": "https://cs.wikipedia.org/wiki?curid=505855", "title": "15 Vol. 1", "text": "15 Vol. 1\n\n15 Vol. 1 je kompilace nejlepších písniček Arakainu vydané u příležitosti 15. výročí kapely. S tímto CD vyšlo ještě CD 15 Vol. 2.\n\n"}
{"id": "505858", "url": "https://cs.wikipedia.org/wiki?curid=505858", "title": "Slezská kuchyně", "text": "Slezská kuchyně\n\nSlezská kuchyně (; slezskoněmecky \"Schläsche Kiche\"; ; slezsky \"kuchńa ślůnsko\") je regionální středoevropská, poměrně bohatá kuchyně, dnes vařená hlavně v Německu (protože původní slezskoněmecké obyvatelstvo bylo po 2. sv. válce vyhnáno na západ), částečně i v části Horního Slezska v dnešním Polsku a také v českém Slezsku (hlavně na Těšínsku). Počátky slezské kuchyně jsou spojeny s kuchyní polskou – odtud také její podobnost s jinými kuchyněmi (západo)slovanských národů – ale zároveň obsahuje důležité prvky z kuchyně německé, potažmo rakouské. V rámci německé kuchyně představuje ta slezská spolu s pomořanskou a východopruskou jednu velkou regionální kuchyni.\n\nNejoblíbenější hlavní jídlo ze slezské kuchyně je „slezské nebe“ (slezskoněmecky \"Schläsches Himmelreich\"), kdysi rozšířené jak v Horním, tak i v Dolním Slezsku. Mezi knedlíčky jsou nejznámější specifické slezské bramborové knedlíky; z dalších bramborových pokrmů je nutno zmínit suché placky „stryky“. Zajímavostí slezské vánoční tradice je perníková omáčka na maso a rybu. Mezi oblíbené moučníky patří například drobenkové koláče, makové koláče, makovky (\"Mohnkließla\") a kynuté knedlíky s borůvkami, také jsou oblíbené kompoty. Drobenkový koláč je typická charakteristika slezské kuchyně, která se rozšířila do celého Německa.\n\n\n\n\n\n\n\n\n\n\n\n"}
{"id": "505864", "url": "https://cs.wikipedia.org/wiki?curid=505864", "title": "History – Live", "text": "History – Live\n\nHistory Live je živé album skupiny Arakain k 10. výročí existence skupiny. 16. května 2011 byla spolu s albem Black Jack vydána reedice Black Jack + History Live.\n\n"}
{"id": "505866", "url": "https://cs.wikipedia.org/wiki?curid=505866", "title": "Německé námořnictvo", "text": "Německé námořnictvo\n\nNěmecké námořnictvo (\"Deutsche Marine\") je jednou ze složek ozbrojených sil Německa. Historicky navazuje na starší německá námořnictva, například Reichsflotte, pruské námořnictvo, německé císařské námořnictvo, námořnictvo Výmarské republiky a rovněž Kriegsmarine, jejíž porážka v druhé světové válce stála u jeho zrodu. Svůj současný název má od sloučení s východoněmeckou Volksmarine po sjednocení Německa.\n\nV letech 1945–1956 nesmělo mít Německo žádné válečné námořnictvo. Rostoucí napětí v prvních letech studené války vedlo k založení Severoatlantické aliance na jedné straně a Varšavské smlouvy nedlouho poté. V roce 1956 bylo Západní Německo přijato do NATO a začala obnova jeho ozbrojených sil včetně námořnictva — \"Bundesmarine\" (paralelně existovala východoněmecká Volksmarine).\n\nHlavním operačním prostorem Bundesmarine bylo Baltské a Severní moře. Jeho hlavním úkolem bylo v případě konfliktu zabránit sovětskému baltskému loďstvu v průniku do Severního moře a dále do Atlantiku. Dalším úkolem byla ochrana námořních tras v severním a norském moři.\n\nPo skončení studené války a sjednocení Německa byla sloučena i obě námořnictva — \"Bundesmarine\" tehdy dostala svůj současný název \"Deutsche Marine\". Východoněmecké válečné lodi byly brzy vyřazeny. V roce 1995 bylo v řadách německého námořnictva 35 000 mužů. Celé námořnictvo je plně integrováno do sil NATO. Nová situace umožnila omezení německé přítomnosti v Baltském moři a naopak jeho větší aktivitu i mimo něj. Mezi jeho hlavní úkoly nyní patří obrana německého a spojeneckého území a rovněž účast na mezinárodních misích.\n\nBěhem války v zálivu v letech 1990–1991 poslalo německé námořnictvo své minolovky do oblasti Středomoří a Perského zálivu. Od roku 2001 participuje na protiteroristické monitorovací operaci Active Endeavour ve Středomoří (nasadilo fregatu \"Bayern\") a na operaci Trvalá svoboda. V současnosti se německé námořnictvo zapojilo do boje proti modernímu námořnímu pirátství v oblasti Somálska. Od roku 2008 je součástí protipirátské mise EU (EU NAVFOR) — operace Atalanta.\n\n\n\n\n\n\n\n\n\n\n\n\n\n"}
{"id": "505867", "url": "https://cs.wikipedia.org/wiki?curid=505867", "title": "Gothic 3: Forsaken Gods", "text": "Gothic 3: Forsaken Gods\n\nGothic 3: Forsaken Gods je datadisk ke třetímu dílu Gothic série – Gothic 3. Byl vydán 21. listopadu 2008.\n\nPo osvobození Myrtany a omezení vlivu bohů na svět, Bezejmenný a Xardas odešli do jiné dimenze. Ani ne o dva roky později však vypukla v Myrtaně vypukla občanská válka, mezi Gornem a Thorusem. Gorn se stal vládcem Gothy a Faringu(z Faringu je v Gothic 3 hlavní cesta do Nordmaru),a zabral tedy celý severovýchod . Tvrdí, že Thorus a skřeti jsou nebezpeční a proto by měli být zničeni jednou provždy. Do své velké armády naverboval dobrovolníky i nedobrovolníky a také najal nordmarské žoldáky.\n\nNa druhé straně válečného pole stojí Thorus a Kan, s městy Trelis, Montera a Cape Dune. Kan, velký vládce všech skřetů se přemístil do Montery, kde musí čelit neustálým útokům Gornových vojsk.V Myrtaně se však vytvoří i mírumilovné frakce, které nechtějí válčit. Mezi ně patří i bývalý vůdce žoldáků Lee, které je nyní správcem říše a pod jeho správu spadá Královské město Vengard a vesnice Ardea. Na druhé straně Myrtany, ve městech Silden a Geldren vládnou bratři Anog a Inog. V této oblasti žijí lidé, kteří nechtějí žádné další války a boje. Rozzuřený hrdina se chce vrátit do Myrtany, protože ho naštvalo, že vše co budoval zničí lidská chamtivost a mocichtivost. Xardas však nesouhlasí s jeho plánem a tak se poprvé za celou sérii dostane s Bezejmenným do křížku. Ve velké bitvě hrdina Xardase porazí(nikoli zabije) a odchází do Myrtany. probouzí se však zesláblý a vyčerpaný nedaleko Sildenu.\nZa vznik tohoto samostatného datadisku (k jeho spuštění není potřeba Gothic 3) může především Spellbound, ale tvůrci jsou lidé z indického studia Trine Games. Spellbound, který pracuje na dalším pokračování série - Arcania: A gothic tale, si uvědomil, že děje Gothic 3 a 4 jsou příliš odlišné a tak přišel s nápadem datadisku do G3, který by obě hry spojil. Pověřil tedy Trine Games vývojem datadisku. Dal jim instrukce o tom, co se v datadisku stát má a nemá, kdo umřít má a kdo ne. Trine Games tedy svůj úkol splnilo a Spellbound teď dál pracuje na Gothicu 4.\n"}
{"id": "505874", "url": "https://cs.wikipedia.org/wiki?curid=505874", "title": "Repatriace", "text": "Repatriace\n\nRepatriace (z pozdně latinského \"repatriare\") je proces vrácení osoby zpět do místa jejího původu, do vlasti, nebo vrácení občanství. Jedná se o proces vrácení uprchlíků nebo vojáků zpět do jejich rodiště po válce. Tento termín se také může týkat výměny zahraniční měny na měnu mateřské země. \n\nKdyž je cestovatel neschopen pokračovat ve své cestě ze zdravotních důvodů, je pojišťovna požádána o repatriaci pacienta. Doprava může být řešena běžným letem, autosanitkou nebo aerosanitkou (let letadlem upraveným jako sanitka). Zdravotní repatriace je odlišná od zdravotní evakuace.\n\nPřevezení ostatků do vlasti.\n\nKdyž je zahraniční měna měněna zpět na měnu domácí země, je toto nazýváno repatriací. Příkladem by byl Američan, který mění britské libry zpět na americké dolary.\n\nKulturní repatriace je návrat uměleckého objektu nebo umělecké práce do země původu (obvykle starověké umělecké předměty), nebo (pro ukořistěné předměty) k bývalému vlastníku (nebo jeho dědicům).\n"}
{"id": "505882", "url": "https://cs.wikipedia.org/wiki?curid=505882", "title": "Inertial Upper Stage", "text": "Inertial Upper Stage\n\nInertial Upper Stage neboli IUS je urychlovací raketový stupeň na tuhé pohonné látky, vyvinutý společností Boeing pro americké letectvo a NASA. Stupeň byl navržen k vynášení velkých nákladů z nákladového prostoru raketoplánu Space Shuttle, nebo mohl startovat s raketou Titan III jako její poslední stupeň.\n\nBěhem vývojové fáze programu Space Shuttle (1969 - 1974) NASA, za neochotné podpory USAF, požadovala stupeň, který by mohl být použit na novém raketoplánu a zároveň by mohl být přizpůsoben ke startu na raketě Titan III (nejsilnější americká raketa té doby). To pro případ, kdyby se protáhl vývoj nebo testování raketoplánu. NASA chtěla pro své meziplanetární mise používat stupeň Centaur, ale letectvo chtělo používat stupeň Transtage, který se již používal na Titanech III. Transtage měl výhodu, že používal stejné hypergolické (vznítí se při vzájemném kontaktu) pohonné látky, jako korekční a manévrovací motory raketoplánu.\n\nIUS vznikl jako kompromis mezi Transtage, který nedostačoval potřebám NASA a Centaurem, který sice NASA vyhovoval, ale pro většinu vojenských nákladů byl až příliš předimenzován. Nový stupeň byl dostatečně silný, aby dokázal vynést dvojici vojenských nebo výzvědných satelitů na geostacionární dráhu nad bývalým Sovětským svazem a zároveň dokázal vynášet náklady pro NASA (zejména satelity Tracking and Data Relay Satellite). První IUS odstartoval s raketou Titan 34D v roce 1982. S raketoplánem letěl poprvé při misi STS-6. Hlavním dodavatelem byl Boeing a chemické motory na tuhé palivo dodávala společnost United Technologies.\n\nIUS je 5,18 metru dlouhý a má 2,8 metru v průměru, celková hmotnost je přibližně 14 700 kg. Stupeň je složen ze dvou samostatných sekcí. První sekce je poháněna velkým raketovým motor motorem na tuhé palivo, jehož hmotnost činí 9700 kg a vyvíjí tah přibližně 188,5 kilonewtonů. Druhá sekce je vybavena menším motorem s 2700 kilogramy tuhého paliva, který vyvíjí tah 80 kilonewtonů. Druhá sekce taktéž obsahuje avioniku, potřebnou k řízení letu. To zahrnuje naváděcí systém, navigaci, řízení, telemetrii, velení a řízení přenosu dat, reaktivní řízení a elektrický systém. Všechny kriticky důležité komponenty avionického systému, spolu se systémem směrování tahu, reaktivním řízením, zážehovým systém motorů a pyrotechnického zařízení pro separaci jednotlivých sekcí jsou zdvojeny pro zajištění vyšší spolehlivosti, která dosahuje 98 procent.\n\nPro instalaci v nákladovém prostoru raketoplánu se používá zařízení \"Airborne Support Equipment\", které zajišťuje propojení s raketoplánem a následné vypuštění. Toto zařízení je instalováno v samotném raketoplánu a obsahuje avionické vybavení pro zkoušku systémů a mechanický systém pro zdvihnutí a vypuštění IUS s nákladem. Před zažehnutím je IUS zdvižen v úhlu 50° a následně uvolněn. Raketoplán se poté vzdálí do bezpečné vzdálenosti. Při typické misi navede zážeh motoru první sekce náklad na eliptickou přechodovou dráhu a poté se odpojí. Motor druhé sekce poté upraví dráhu na kruhovou pak se oddělí. Při startu na raketách Titan byl IUS s nákladem vynesen na nízkou oběžnou dráhu a poté zážehem svých motorů naveden na požadovanou dráhu.\n\n\n\n"}
{"id": "505889", "url": "https://cs.wikipedia.org/wiki?curid=505889", "title": "Pont National", "text": "Pont National\n\nPont National (česky: \"Národní most\") je silniční a bývalý železniční most přes řeku Seinu v jihovýchodní části Paříže. Spojuje břehy mezi 12. a 13. obvodem.\n\nMost byl postaven jako železniční v letech 1852–1853 a až do roku 1870 nesl název most Napoleona III. V letech 1936 a 1944 byl dvojnásobně rozšířen na straně proti proudu. Železniční trať, která vedla přes most, byla zrušena, takže dnes je most určen pouze pro silniční dopravu.\n\nMost je zděný o pěti obloucích, jeho celková délka činí 188,5 metrů a šířka 34 metry.\n\n"}
{"id": "505893", "url": "https://cs.wikipedia.org/wiki?curid=505893", "title": "Juventus (hudební skupina)", "text": "Juventus (hudební skupina)\n\nJuventus byla big-beatová skupina založená Antonínem Jelínkem a Jiřím Lahodou v roce 1962 v Praze. Tito dva nerozluční kamarádi již před tím skládali a účinkovali v divadle ABC v hudebním tělese a v rozhlase. K nejznámějším písním patří \"Nářek převozníka\" (Jiří Lahoda), \"Ona se brání\" (Karel Černoch), \"Osmnáct minut\" a \"Zrcadlo\" (Karel Černoch, Ladislav Heráček).\n\nZe začátku skupinu tvořili především vysokoškoláci a studenti konzervatoře. Stabilně spoluúčinkovalo dívčí trio a řada zpěváků (Hana Pazeltová, Lilka Ročáková, J. Stárek). Stálým hostem byl zpěvák Petr Stůj. tehdy třináctiletý (např. \"Den na prérii\"). Do roku 1964 byl zpěvákem skupiny Jan Stárek. Toho roku ho vystřídal Karel Černoch. \n\nV průběhu roku 1965 se stabilizuje repertoár i obsazení. V létě 1965 hrál Juventus ve filmu Bylo čtvrt a bude půl. V roce 1967 hrál soubor v divadle ABC, kde doprovázel písně v komedii Nepokradeš, a když, tak ne málo. Vzrůstající Černochova popularita a samostatná vystoupení vedla k tomu, že se odhodlal k sólové kariéře. \n\nPosléze Petr Rezek následoval jeho příkladu a začal rovněž samostatně vystupovat, čímž kapela Juventus skončila.\n\nAntonín Jelínek v roce 1969 emigroval do tehdejšího \"západního Německa\", Jirka Lahoda zahynul při letecké katastrofě.\n\n\n\n\n"}
{"id": "505905", "url": "https://cs.wikipedia.org/wiki?curid=505905", "title": "Eliza Bennettová", "text": "Eliza Bennettová\n\nEliza Hope Bennett (* 17. března 1992 Reading Berkshire, Spojené království) je britská herečka a zpěvačka.\n\nJiž od dětství se věnovala divadlu kde hrála roli v Jemima Potts v \"Chitty Chitty Bang Bang\" v londýnském divadle Paladium. Ve filmu se poprvé objevila v deseti letech, kdy se stala profesionální herečkou a to v seriálu \"Zachraň mě\". První větší role se dočkala ve filmu \"Princ a já\", který se, mimo jiné, točil také v České republice, a kde vytvořila roli princezny Arabely. Další větší role přišla v roce 2005 ve filmu \"Kouzelná chůva Nanny McPhee\", kde si zahrála po boku s herci jako Emma Thompsonová nebo Colin Firth. Zatím svou největší roli si zahrála v roce 2008, šlo o úlohu Meggie ve fantasy snímku \"Inkoustové srdce\", adaptaci prvního dílu z trilogie od Cornelie Funkeové. Zde měla možnost si zahrát po boku s herci jako je Brendan Fraser a Paul Bettany. V roce 2009 si zahrála roli Susan v snímku \"From Time to Time\". Ve filmu \"F\" (2010) si zahrála roli studentky Kate Andersonové. V roce 2011 hrála v dobrodružném televizním fantasy filmu \"Road Kill.\" V roce 2016 začala hrát v MTV seriálu \"Sweet/Vicious\".\nKromě herectví také zpívá. Píseň \"My Declaration\" se stala titulní skladbou filmu \"Inkoustové srdce\". V současnosti žije stále v Readingu nedaleko od Londýna a navštěvuje divadelní školu Italia Conti Theatre School v Londýně.\n\n"}
{"id": "505913", "url": "https://cs.wikipedia.org/wiki?curid=505913", "title": "Národní kulturní památka Slovenské republiky", "text": "Národní kulturní památka Slovenské republiky\n\nNárodní kulturní památka Slovenské republiky je na Slovensku nemovitá či movitá věc vyhlášená Ministerstvem kultury Slovenské republiky, která je významným dokladem historického vývoje, životního způsobu a prostředí společnosti od nejstarších dob po současnost, jako projevy tvůrčích schopností a práce člověka z nejrůznějších oborů lidské činnosti pro jejich historické, umělecké, vědecké a technické hodnoty, a které mají přímý vztah k významným osobnostem a historickým událostem.\n\nPo roce 1940 nastalo zvýšení počtu sledovaných památek. Vyvolalo to akutní potřebu vybrat z mnohatisícového památkového fondu to nejhodnotnější. Výběr nejreprezentativnějších a nejhodnotnějších památek Slovenska uskutečnil roku 1960 Slovenský úřad památkové péče a ochrany přírody. Předsednictvo SNR 27. února 1961 přijalo usnesení č. 24, kterým se 23 památkových objektů prohlásilo za národní kulturní památky. Tento seznam není ani dnes konečný.\n\nZákon č. 49/2002 Z.z. o ochraně památkového fondu definuje Národní kulturní památku jako movitou nebo nemovitou věc památkové hodnoty, která je z důvodu ochrany prohlášena za národní kulturní památku. Pokud jde o archeologický nález, kulturní památkou může být i neodkrytá movitá věc nebo neodkrytá nemovitá věc, zjištěna metodami a technikami archeologického výzkumu.\n\n\nOchranu památkového fondu zajišťují orgány státní správy:\n\nPamátkový úřad vypracuje návrh na prohlášení věci za národní kulturní památku z vlastního podnětu nebo z podnětu právnické nebo fyzické osoby. Na návrh Památkového úřadu vyhlašuje Ministerstvo kultury Slovenské republiky movitou věc nebo nemovitou věc, která má památkovou hodnotu, za národní kulturní památku.\n\nZákonem NR SR č. 49/2002 Z.z. o ochraně památkového fondu se změnil systém evidence památkového fondu. Podle tohoto zákonu se za \"národní kulturní památky\" považují kulturní památky a národní kulturní památky zapsané v Ústředním seznamu kulturních památek (\"Ústredný zoznam kultúrnych pamiatok\"), který se dělí na čtyři registry:\n\n\nPůvodní kategorie Národních kulturních památek se s ohledem na tradice a dokumentování tohoto jevu zachová pouze jako údaj v příslušném rejstříku ústředního seznamu. Tyto památky tvoří i nyní významnou část památkového fondu. Jde o:\nPočet nemovitých památkových objektů k 1. lednu 2007 je 13 212.\n\nK 1. 1. 2007 eviduje Ústřední seznam památkového fondu Slovenské republiky\n\nZákladní ochrana kulturní památky je souhrn činností a opatření prováděných na předcházení ohrožení, poškození, zničení nebo odcizení kulturní památky, na trvalé udržování dobrého stavu včetně prostředí kulturní památky a na takový způsob využívání a prezentace, který odpovídá její památkové hodnotě a technickému stavu.\n\nOchrana kulturních památek přináší omezení především jejich vlastníkem. Kromě povinnosti dává současná legislativa vlastníkem kulturních památek i určité výhody a úlevy.\n\nVlastník kulturní památky má právo požádat krajský památkový úřad o bezplatné poskytnutí odborné a metodické pomoci, požádat obec a ministerstvo o finanční příspěvek nebo o poskytnutí státní podpory na zachování památkové hodnoty kulturní památky…\nVlastník kulturní památky je povinen vykonávat na své náklady základní ochranu kulturní památky, užívat kulturní památku v souladu s jejím památkovou hodnotou, umožnit zaměstnancům orgánu oprávněným osobám vstupovat do prostor nemovité kulturní památky, nebo jim předložit movitou kulturní památku na dokumentačním účelům a výzkumné účely, zajistit zvláštní ochranu kulturní památky…\n\nKaždý je povinen chovat se tak, aby svým jednáním neohrozil základní ochranu kulturních památek a základní ochranu památkových území.\n\nZ celkového počtu NKP 15 941 má být podle Ministerstva kultury 4 197 ve vlastnictví církví.\n\n\n\n"}
{"id": "505936", "url": "https://cs.wikipedia.org/wiki?curid=505936", "title": "Benaocaz", "text": "Benaocaz\n\nBenaocaz je obec ve španělské Andalusii. Leží v hornaté východní části provincie Cádiz. Podle údajů z roku 2009 má obec má 731 obyvatel.\n\nZdroj: INE (Spain)\n\n"}
{"id": "505938", "url": "https://cs.wikipedia.org/wiki?curid=505938", "title": "Jaroslav Alexa", "text": "Jaroslav Alexa\n\nJaroslav Alexa (6. července 1949, Brno – 5. srpna 2008, Mariánské Lázně) byl československý atlet, který se věnoval skoku do výšky. Později působil jako trenér a sportovní funkcionář.\n\nZačal s atletikou v Brně, kde se v roce 1963 zúčastnil žákovské ligy a stal se členem Spartaku ZJŠ Brno. Zde pod vedením trenéra Odehnala závodil sedm let. V roce 1966 skončil na evropských juniorských hrách (předchůdce mistrovství Evropy juniorů v atletice) v Oděse na dvanáctém místě. Bronz zde mj. získal Rudolf Baudis. Dvakrát reprezentoval na letních olympijských hrách. Na olympiádě v Ciudad de México 1968 i v Mnichově 1972 však neprošel sítem kvalifikace. Od roku 1971 působil v Dukle Praha. Byl několikanásobným mistrem ČR v letech 1968 až 1976, získal i řadu titulů halového mistra. V letech 1968 až 1972 vytvořil čtyři československé rekordy, postupně od 215 cm (rok 1968) až do 221 cm z 19. srpna 1972 v Praze. Výška 221 cm byla jeho osobním rekordem. Reprezentoval ČSSR v 16 mezistátních utkáních.\n\n"}
{"id": "505939", "url": "https://cs.wikipedia.org/wiki?curid=505939", "title": "Stefan Hedrich", "text": "Stefan Hedrich\n\nStefan Hedrich (* 14. března 1880 – † 1. února 1975) byl vysoce vyznamenaný veterán rakouské-uherské armády v první světové válce a pozdější generál Waffen-SS v hodnosti SS-Brigadeführer \"und Generalmajor der Waffen-SS\" (\"Generálmajor\") za druhé světové války. Mimo jiné byl držitelem mnoha vojenských vyznamenání včetně Rakouského císařského rytířského kříže Leopoldova řádu s válečnou dekorací a meči nebo železného kříže I. třídy.\n\nStefan Hedrich se narodil 14. března roku 1880 v rakousko-uherském sedmihradském městě Lechnitz jako syn místního okresního lékaře, Dr. Stefana Hedricha staršího. Měl čtyři bratry a tři sestry.\n\nJeho otec mu platil soukromého učitele, a tak se mladý Stefan vzdělával doma, avšak pouze pár let, neboť později nastoupil studium na místní gymnáziu v nedaleké Bistritzi. Zde však zůstal pouze do roku 1894, kdy přešel na kadetní školu do Vídně. Tu úspěšně dokončil v polovině srpna roku 1898 a hned poté vstoupil do císařské rakouské-uherské armády jako důstojnický čekatel (\"Kadettoffizierstellvertreter\"), kde byl zařazen k císařskému 32. pěšímu pluku (\"k. u. k. Infanterie Regiment 32 \"Maria Theresia\"\") od 28. pěší divize v Laibachu. Zde byl o rok později na podzim povýšen do hodnosti poručíka (\"Leutnant\").\n\nS touto jednotkou sloužil následně Hedrich na různých štábních postech u jejich jednotlivých posádek v Marburgu, Budapešti a v bosenském Mostaru a dosáhl zde k počátku května roku 1905 hodnosti nadporučíka (\"Oberleutnant\"). Při službě v Budapešti navštěvoval rovněž tamější vojenskou důstojnickou školu.\n\nRoku 1908 byl Hedrich převelen k císařskému rakousko-uherskému maďarskému 63. pěšímu pluku (\"Ungarisches Infanterie Regiment \"Freiherr von Pitreich\" Nr. 63\") od 13. horské brigády (\"13. Gebirgs Brigade\"), kde sloužil jako mobilizační referent pluku nebo pobočník velitele pluku.\n\nBěhem srpna roku 1912 byl převelen k oblastnímu vojenskému velitelství v Bistritzi, kde sloužil až do května následujícího roku, kdy byl povýšen do hodnosti kapitána (\"Hauptmann\"). Jeho následujícím služebním postem se mu stala funkce pobočníka velitele na jednoroční dobrovolnické vojenské škole, kde byli branci s vyšším vzděláním připravováni na důstojnické povinnosti. Na této škole sloužil rovněž i jako lektor a absolvoval několik výcvikových lyžarských kurzů v Alpách a Karpatech.\n\nPočátkem roku 1914 byl Hedrich převelen zpět k císařskému 63. pěšímu pluku, kde byl jmenován do funkce velitele 6. roty. S touto jednotkou se následně zúčastnil na přelomu srpna a září bojů proti carské armádě v Haliči (Bitva o Halič).\n\nV květnu následujícího roku se účastnil se svojí 6. rotou bojů o Lvov. V těchto bojích se povedlo rakousko-uherským jednotkám znovudobýt město a Hedrich byl za tyto bojové akce následně vysoce vyznamenán. Následně až do konce července zastával dočasně i funkci velitele praporu a účastní se bojů v Karpatech.\n\nNásledně 23. května roku 1915 vystoupila Itálie z trojspolku a vyhlásila tak válku Rakousku-Uherku. Tím vznikla další, tedy italská, fronta, kam byl následně Hedrich s celým císařským rakousko-uherským 63. pěším plukem převelen. Zde se zapojil do těžkých bojů s italskými jednotkami na řece Soči (Bitvy na Soči). Během těchto bojů se mu dařilo se svojí 6. rotou úspěšně odrážet italské útoky na horském sedle Plöckenpass v Karnských Alpách.\n\nKe konci prosince téhož roku převzal Hedrich velení 1. roty ze svého 63. pěšího pluku a s touto jednotkou měl na starost úsek v Dalmatském Záhoří. Následně se s 1. rotou účastnil i ofenzívy v jižním Tyrolsku.\n\nV srpnu roku 1916 byl Hedrichův císařský 63. pěší pluku převelen na východní frontu, kde začínaly sílit útoky vojsk carského Ruska. Zde se mu úspěšně dařilo vést svojí rotu a následně byl opět vysoce vyznamenán za své vojenské umění. Na východní frontě bojoval až do počátku března roku 1917, kdy byl během jednoho útoku třikrát zasažen nepřátelskou palbou a následně převezen do polního lazaretu, kde bylo na základě vážnosti jeho zranění rozhodnuto o dalším léčení v zázemí.\n\nPo svém zotavení nastoupil Hedrich výcvikový kurz pro důstojníky generálního štábu, po jehož dokončení byl jmenován úsekovým velitelem u vojenské posádky v severozápadním italském městě Udine. Na tamto postu zůstal Hedrich prakticky až do konce války a den po zániku Rakousko-Uherska byl povýšen do hodnosti Major.\n\nSe zánikem Rakousko-Uherska byl po demobilizaci z armády propuštěn a k počátku února roku 1919 se rozhodl vstoupit do nově vzniklé rumunské armády, kde mu byla udělena hodnost Maior (\"Major\"). V nové rumunské armádě se účastnil (stejně jako pozdější spolubojovník z Waffen-SS, Artur Phleps) bojů proti maďarským komunistům v Sedmihradsku. Poté byl k počátku května povýšen do hodnosti Locotenent-colonel (\"Podplukovník\").\n\nV létě roku 1921 byl Hedrich povýšen do hodnosti Colonel (\"Plukovník\") a následně byl jako zkušený veterán z první světové války vybrán mezi několik vyšších důstojníků, kteří se měli podílet na reorganizaci nové královské rumunské armády. Pomáhal tak vybudovat a rozvíjet vojenské posádky ve městech Iași, Galați a Chemowitz.\n\nPosléze byl Hedrich odvelen do rumunské Bistritzi, kde byl u místní divize jmenován do funkce velitele pluku a zástupce velitele divize. Odtud byl s konečnou platností k 14. březnu roku 1938 penzionován.\n\nVypuknutí druhé světové války s sebou přineslo mobilizaci i do Rumunska a tak byl Hedrich povolán zpět do služby a byl ve své poslední hodnosti jmenován do funkce velitele záložního pluku \"Arad\" (\"Reserve Infanterie Regiment \"Arad\"\"). Avšak Druhá vídeňská arbitráž ze 30. srpna roku 1940 rozhodla, že Sedmihradsko, které bylo v roce 1918 přidělenu Rumunsku, bude navráceno zpět Maďarsku.\n\nNásledkem toho se Hedrich stal občanem Maďarska a jeho služba v rumunské armádě byla považována maďarskou vládou za projev zrady. Po pěti měsících naschválů a šikanování z maďarské strany se Hedrich dohodl s maďarským generálem Barthou von Dalnokfalvou, že bude s konečnou platností přijat v hodnosti kapitána do maďarského generálního štábu. Následně na to vstoupil do maďarské odnože nacistické strany.\n\nHedrich se obával další perzekuce a tak se rozhodl uprchnout se svojí rodinou do nacistického Německa. V nacistické Říši se Hedrich rozhodl vstoupit k jednotkám Waffen-SS, kde mu byla udělena hodnost SS-Standartenführer der Reserve (Plukovník v záloze). Následně byl zařazen k 7. dobrovolnické horské divizi SS „Prinz Eugen“, kde sloužil pod velením svého starého přítele z rumunské armády, SS-Gruppenführera Artura Phlepse, jako jeho zástupce a velitel pěchoty.\n\nV lednu roku 1943 byl jmenován velitelem smíšené bojové skupiny, jež byla součástí jednotek určených k potlačení partyzánských sil v Jugoslávii. Skupina byla tvořena několika pěšími horskými prapory, jedním dělostřeleckým praporem, protiletadlovou baterií, ženijním oddílem a divizním lyžarskou sekcí. Ve velení však Hedrich zůstal necelý měsíc, neboť převzal velení 13. horského dobrovolnického pluku SS (\"SS-Freiwilligen-Gebirgsjägerregiment 13\"). V průběhu dubna však Hedrich onemocněl a musel být ve velení pluku vystřídán SS-Obersturmbannführerem Heinrichem Petersenem.\n\nPo svém zotavení v červnu téhož roku byl Hedrich zařazen k hlavnímu velícímu úřadu SS (\"SS-Führungshauptamt\"), kde sloužil jako inspektor pod velením SS-Gruppenführera Waltera Krügera u inspekce horských jednotek SS. Zde byl také k 21. červnu roku 1943 povýšen do hodnosti SS-Oberführer der Reserve (\"Starší plukovník v záloze\").\n\nPoté, co byl na konci války v roce 1945 zajat americkými jednotkami, byl držen v zajetí až do prosince roku 1947, kdy byl propuštěn z nemocnice spadající pod zajatecký tábor u Garmisch-Partenkirchenu v Bavorsku.\n\nNásledně se svojí rodinou odstěhoval do bavorského města Marktoberdorf, kde se živil jako spisovatel a horal. Zemřel 1. února roku 1975 v bavorském Marktoberdorfu ve věku nedožitých 95. narozenin.\n\n\n\n"}
{"id": "505947", "url": "https://cs.wikipedia.org/wiki?curid=505947", "title": "Kurt Eisner", "text": "Kurt Eisner\n\nKurt Eisner (14. května 1867, Berlín, Prusko – 21. února 1919, Mnichov, Bavorsko) byl německý levicový politik a žurnalista. Proslul jako strůjce pádu bavorské monarchie. Sám se v roce 1918 stal prvním předsedou vlády bavorské republiky. Než však stačil po prohraných volbách odstoupit, byl zastřelen.\n\nNarodil se v Berlíně židovským rodičům. Studoval filozofii, ale pak se stal novinářem v Marburgu. Jako horlivý republikán a socialista vstoupil v roce 1898 do SPD. Postupem času ho však republikánské ideje opouštěly. Následkem toho aktivně bojoval za politickou demokracii stejně jako socialismus. \n\nRoku 1892 se oženil s Elizabeth Hendrichovou, s níž měl pět dětí. \n\nV roce 1900 se po smrti Wilhelma Liebknechta stal editorem stranických novin \"Vorwärts\". Později však musel z této funkce odstoupit. Po jeho odchodu z \"Vorwärts\" byly jeho aktivity omezené. Působil hlavně v Bavorsku, ačkoli cestoval i do dalších částí Německa. V letech 1907–1910 byl hlavním redaktorem novin \"Fränkische Tagespost\", a později se stal nezávislým novinářem v Mnichově.\n\nV roce 1917, na vrcholu první světové války, se připojil k Nezávislé sociálně demokratické straně Německa. Roku 1918 byl odsouzen za zradu a podněcování stávek na 9 měsíců vězení. Byl uvězněn ve Stadelheimu, během všeobecné amnestie však byl propuštěn. \n\nPo propuštění se dozvěděl o říjnové revoluci v Rusku. Podnícen touto událostí, organizoval listopadovou revoluci, která svrhla bavorskou monarchii. Deklaroval Bavorsko jako svobodný stát a 8. listopadu 1918 se stal prvním republikánským předsedou vlády Bavorska.\nKvůli neschopnosti nové vlády v poskytování základních služeb byl ve volbách v lednu roku 1919 poražen. O měsíc později byl zavražděn, když ho politický aktivista Anton von Arco auf Valley střelil do zad. Atentát na něj měl za následek vytvoření Bavorské republiky rad.\n\nZmínka o něm se nachází i v Hitlerově knize \"Mein Kampf\".\n"}
{"id": "505948", "url": "https://cs.wikipedia.org/wiki?curid=505948", "title": "Rudolf Baudis", "text": "Rudolf Baudis\n\nRudolf Baudis (12. dubna 1947, Praha – 30. října 2004) byl československý atlet, který se věnoval skoku do výšky.\n\nS atletikou začínal ve Spartaku Sokolovo (1960–1969), později závodil za Duklu Praha (1970) a Spartu ČKD Praha (1971–1982).\n\nPrvního úspěchu dosáhl na druhém ročníku evropských juniorských her (předchůdce mistrovství Evropy juniorů v atletice) v Oděse v roce 1966, kde vybojoval výkonem 203 cm bronzovou medaili. Zúčastnil se rovněž prvého ročníku ve Varšavě v roce 1964, kde obsadil 9. místo (190 cm).\n\nDvakrát se kvalifikoval na ME v atletice (Budapešť 1966, Athény 1969). V roce 1967 získal na druhých evropských halových hrách v Praze (předchůdce halového mistrovství Evropy v atletice) výkonem 211 cm další bronzovou medaili. Na prvním ročníku EHH 1966 v Dortmundu skončil těsně pod stupni vítězů, na 4. místě.\n\nV roce 1971 se umístil na halovém ME v Sofii na sedmém místě (211 cm). Na následujícím halovém evropském šampionátu ve francouzském Grenoblu o rok později skončil devátý. Dvakrát posunul hodnotu československého rekordu (1965 – 212 cm, 1969 – 216 cm) a dvakrát se stal vítězem mítinku Novinářská laťka.\n\nV letech 1993–1998 byl šéfredaktorem časopisu ABC. Později psal mj. články do časopisu Naše rodina.\n\nZahynul ve věku 57 let. Při automobilové nehodě zemřela také jeho žena Věra.\n\n"}
{"id": "505956", "url": "https://cs.wikipedia.org/wiki?curid=505956", "title": "Masakr na pobřežní silnici", "text": "Masakr na pobřežní silnici\n\nMasakr na pobřežní silnici byl palestinský teroristický útok z roku 1978, při kterém došlo k únosu izraelského autobusu na pobřežní dálnici (H2) a následnému zabití 38 izraelských civilistů, z toho 13 dětí, a zranění dalších 71 lidí. Útok byl naplánován Abú Džihádem a proveden frakcí Organizace pro osvobození Palestiny (OOP) Fatah. Plánem bylo unést autobus jedoucí do Tel Avivu, obsadit luxusní hotel a vzít turisty a zahraniční velvyslance jako rukojmí, kteří by následně byli vyměněni za palestinské Araby vězněné v Izraeli. Načasování bylo zvoleno uprostřed mírových rozhovorů mezi Menachemem Beginem a Anwarem Sadatem. Časopis \"Time\" uvedl, že záměrem teroristů bylo „zabít tolik Izraelců, kolik je jenom možné.“ Fatah označil únos jako „operaci mučedníka Kamala Adwana“, což byl šéf operací OOP zabitý izraelským komandem při operaci Jaro mládí v Bejrútu v roce 1973.\n\nRáno 11. března 1978 připlula Dalal Mughrabi a její jedenáctičlenná jednotka fedajínů (včetně jedné další ženy) na malém člunu k pláži poblíž Ma'agan Micha'el, severně od Tel Avivu. Skupina připlula z Libanonu s hromadou útočných pušek AK-47 (Kalašnikov), pancéřovkami RPG a výbušninami. První obětí byla americká židovská fotografka Gaila Rubinová, která fotila přírodu poblíž místa, kde se teroristé vylodili. Teroristé poté kráčeli zhruba kilometr a půl po čtyřproudé dálnici, kdy stříleli na protijedoucí automobily a unesli bílý taxi značky Mercedes-Benz, jehož posádku zabili. Cestou po dálnici směrem na Tel Aviv potkali autobus jedoucí do Haify. Začali na něj střílet, při čemž zranili řidiče a několik cestujících a donutili jej tak zastavit. Poté autobus, v němž jeli řidiči společnosti Egged se svými rodinami na jednodenní výlet, unesli.\n\nBěhem jízdy Mughrabiová a její jednotka zahájili palbu a házeli granáty na protijedoucí automobily, stříleli na cestující a nejméně jednoho ze zabitých pasažérů vyhodili za jízdy z autobusu. V jeden okamžik zajali jiný autobus a donutili cestující z prvního, aby nastoupili do druhého. Autobus byl nakonec zastaven policejním zátarasem poblíž Herzlije. Následovala dlouhá přestřelka mezi únosci a izraelskými silami vedenými Ehudem Barakem. Cestující, kteří se pokusili o útěk, byli ihned zastřeleni. Časopis Time spekuloval, že během divoké střelby mohlo být více rukojmích zabito policisty než teroristy. Následná exploze, způsobená buď výbuchem palivové nádrže, či granátem, způsobila požár autobusu. Během teroristického útoku bylo zabito třicet osm civilistů, z toho třináct dětí, a dalších sedmdesát jedna lidí bylo zraněno.\n\nZásah izraelských bezpečnostních složek při únosu, včetně závěrečné přestřelky u zátarasu, kde byl autobus zastaven, vedl v Izraeli k rozsáhlé kritice. Bezpečnostní složky byly rovněž kritizovány za skutečnost, že se teroristům podařilo za bílého dne nezpozorovaně vylodit, přesunout do vnitrozemí, zaútočit na taxi a poté ještě na dva autobusy. Byly taktéž kritizovány za to, že neuzavřely dálnici bezprostředně poté, co se dozvěděly o únosu autobusu s rukojmími.\n\nÚtok vyvolal izraelskou operaci Lítání proti základnám OOP v Libanonu, která byla zahájena o tři dny později.\n\nIzraelská nevládní nezisková organizace Palestinian Media Watch, která monitoruje antisemitismus a podporu terorismu v palestinské společnosti, uvádí příklady palestinských médií, které považují Dalal Mughrabiovou za hrdinku a jako vzor. Po Mughrabiové byla pojmenována i hebronská dívčí škola, avšak jméno školy bylo následně změněno poté, co vyšlo najevo, že školu financuje americká Agentura pro mezinárodní rozvoj (USAID). Její jméno rovněž nesly letní tábory policejních a vojenských výcvikových kurzů.\n\nDne 5. července 2008 věnovala televizní stanice al-Džazíra zvláštní program věnovaný Dalal al-Maghrabiové. Jeden z hostů během programu tento masakr, ve kterém al-Maghrabiová a dalších jedenáct teroristů zabilo celkem 36 Izraelců, glorifikoval a prohlásil, že „hrdinství přesahuje genderové rozdíly.“\n\nChálid Abú Asba, jeden z pachatelů útoku, prohlásil po účasti na konvenci Fatáhu v Betlémě v srpnu 2009, že za své činy necítil žádné výčitky svědomí. Abú Asba, jenž strávil sedm let ve vězení v Aškelonu, byl propuštěn v rámci výměny vězňů. Rovněž však prohlásil, že vůči Izraelcům nepociťuje nenávist: „Naopak, mnohé z nich obdivuji, jako třeba mého právníka Lea Cemela.“\n\n"}
{"id": "505959", "url": "https://cs.wikipedia.org/wiki?curid=505959", "title": "Master's Hammer", "text": "Master's Hammer\n\nMaster's Hammer je black metalová skupina založená v roce 1987 v Československu. Po řadě demo nahrávek vydala debutové album \"Ritual.\" v roce 1991 a příští rok další s názvem \"Jilemnický okultista\", kterými si skupina v rámci undergroundu vybudovala kultovní status dokonce i za hranicemi České republiky. Jejich skladbu \"Jáma pekel\" hrají na koncertech např. plzenští Stíny plamenů nebo polští Behemoth (v roce 2008 ji na festivalu Brutal Assault zahráli se zpěvákem Big Bossem z Root), skladbu „Indiánská píseň hrůzy“ vydala jako coververzi ukrajinská kapela Drudkh na svém kompilačním albu \"Eastern Frontier in Flames\", skladbu \"Vracejte konve na místo\" natočili na své album a živě hrají čeští SAGE… Jsou hrány také další coververze.\n\nKapela ovlivnila i ranou norskou black metalovou scénu; norský hudebník Fenriz z Darkthrone poznamenal k první desce \"Ritual.\", že je to „první norské black metalové album“, ačkoli (Master's Hammer) jsou z Československa.\n\nAlba \"Vracejte konve na místo\" a \"Formulae\" byla oceněna cenou Anděl v kategorii Hard & heavy.\n\n\n\n\n\n\n\n\n\n"}
{"id": "505960", "url": "https://cs.wikipedia.org/wiki?curid=505960", "title": "Mešita Hasana II.", "text": "Mešita Hasana II.\n\nMešita Hasana II. ( ) je mešita v marocké Casablance. Je největší mešitou v Maroku a sedmou největší na světě. Má také nejvyšší minaret na světě, vysoký 210 metrů. Byla dokončena v roce 1993 francouzským architektem Michelem Pinseau (1926–1999). Michel Pinseau se v roce 1970 setkal s marockým králem Hasanem II. a v následujících letech pro něj v Maroku vytvořil několik projektů. Z vrcholu minaretu laser ukazuje směrem k Mekce. Mešita stojí na břehu Atlantského oceánu, jehož hladina je pozorovatelná přes prosklenou podlahu. Zdi jsou obloženy mramorem a střechu je možno při nepřízni počasí zatahovat. Mešita má kapacitu 25 000 věřících, dalších 80 000 se může účastnit v přilehlých prostorách.\n\nMešita se nachází na ulici \"Sidi Mohammed Ben Abdallah\" v Casablance na ploše 9 ha mezi přístavem a majákem El Hank. Od nejbližší železniční stanice \"Casa-Port\" v centru města je vzdálena asi 20 minut chůze. Byla postavena zčásti na souši a částečně nad mořem. Dva vlnolamy o délce 800 metrů chrání mešitu před erozí a vlnami, které zde dosahují výšky až 10 metrů. Mimo mešitu je součástí komplexu i madrasa (náboženská škola) na ploše 4 840 m², hamam (lázně), muzeum marocké historie, konferenční sály a velká knihovna. Na nádvoří je 41 fontán a přilehlé zahrady jsou oblíbeným místem pro rodinné pikniky.\n\nO stavbě se začalo uvažovat po smrti krále Muhammada V. v roce 1961. Jeho syn a následník král Hasan II. pro něj chtěl vybudovat velkolepé mauzoleum, které by bylo hodno jeho významu v dějinách Maroka. V roce 1980 rozhodl o výstavbě dosud neambicioznější stavby v zemi. Návrh svěřil francouzskému architektu Michelu Pinseau, který žil v Maroku a pracoval pro pařížskou společnost Bouygues. Práce byly zahájeny 12. července 1986 a ukončeny o sedm let později při příležitosti 60. narozenin krále. Na intenzivní výstavbě pracovalo denně 1 400 pracovníků, během noci pak 1 100. Na výzdobě se podílelo 10 000 umělců a řemeslníků. Přesto se nepodařilo mešitu zpřístupnit podle plánu 23. července na královy 06. narozeniny, ale až 30. srpna 1993, podle islámského kalendáře v předvečer výročí narození proroka Mohameda. Náklady na stavbu se odhadují na 585 milionů eur. Hasan II. chtěl postavit druhou největší mešitu na světě, marocká vláda však na takový projekt neměla peníze. Částečně byla stavba financována veřejnou sbírkou, do které přispělo kolem 12 milionů lidí. Velkou částku darovala také Saúdská Arábie a Kuvajt.\n\nMinaret je do značné míry podobný minaretu mešity Kutubíja z 12. století v Marrákéši.\n\n"}
{"id": "505969", "url": "https://cs.wikipedia.org/wiki?curid=505969", "title": "Palanga", "text": "Palanga\n\nPalanga je lázeňské město v západní části Litvy, na břehu Baltského moře, 25 km na sever od přístavního města Klaipėdy. Klimatické a balneologické lázně. Pod město Palanga spadá: vlastní město Palanga, lázeňské město Šventoji, obec Būtingė. Ve městě jsou tři pošty, (PSČ hlavní pošty je LT-00001).\n\nMěstem protéká řeka Rąžė, která je ve městě překlenuta deseti mosty, můstky nebo lávkami, její přítoky a v severní části také potok Vanagupė (se svým přítokem), podle kterého dostala název městská čtvrť Vanagupė. Západní okraj města omývá Baltské moře, je tu mnoho pláží (vlastně nepřetržitá pláž od Klaipėdy až do hranice s Lotyšskem v Būtingė). Na východním okraji Palangy je zahrádkářská kolonie \"\"Pavėsio\" kolektyviniai sodai\" (Pavėsys litevsky znamená chládek/stín). Na jižním okraji je Nemirseta a etnografický hřbitov Anaičių. Na severním okraji u čtvrti Kunigiškiai je letiště Palanga. Východní okraj Palangy zatěžuje prozatímní provoz nedokončené dálnice A13 Klaipėda - Būtingė - Liepāja. V Palanze je také hippodrom. Směrem ke Klaipėdě jsou také zřízeny stezky pro cyklisty a pro pěší, které dále za Klaipėdou pokračují různými směry. Směrem k Lotyšsku tyto stezky vedou až ke státní hranici směrem přes Šventoji.\n\n\n\n"}
{"id": "505986", "url": "https://cs.wikipedia.org/wiki?curid=505986", "title": "Pavlík ze Sovince", "text": "Pavlík ze Sovince\n\nPavlík (Pavel) ze Sovince byl moravský šlechtic, který pocházel z rodu pánů ze Sovince. \n\nPrvní písemná zmínka o Pavlíkovi pochází z roku 1368. Jeho otec byl Pavel II. ze Sovince, který byl synem zakladatele rodu podkomořího Pavla. Pavlíkovou první manželkou byla Klára, se kterou měl syna Ješka, později zakladatele větve Pňovických ze Sovince. S druhou manželkou Kateřinou z Kunštátu měl Pavlík syny Markvarta, Pavla, Aleše, Petra, Heralta, Voka a Pročka a dcery Annu, Kateřinu a Dorotu Koldinu. \n\nV době, kdy Pavlík držel své rodové majetky, probíhaly na Moravě markraběcí války. Pavlík se přidal na stranu markraběte Prokopa. V čase, kdy byl uzavřen mír, se však stýkal i se starším markrabětem Joštem. Pavlík jako přední šlechtic vystupoval jako svědek na moravských listinách, jeho jméno se často vyskytuje v moravských zemských deskách. Pavlík rozšiřoval své rodové jmění, v roce 1368 zapsal manželce Kláře ves Pňovice s tvrzí, dvorem a mlýnem a další tři vesnice. Postupem času kupoval další vesnice či jejich díly. Svůj rodný hrad Sovinec rozšířil o předhradí a zdokonalil jeho obranný systém. \n\nPavlík byl též biskupským leníkem a držel jejich statky na severní Moravě. Často se objevoval na zasedáních manů a pomáhal řešit jejich spory. Též se uváděl jako přísedící zemského soudu v Brně.\n\nPavlík ze Sovince zemřel mezi červnem 1398 a lednem 1399, kdy je uváděn jako nebožtík.\n\n1. manželství\n2. manželství\n"}
{"id": "505989", "url": "https://cs.wikipedia.org/wiki?curid=505989", "title": "AHS Centaur", "text": "AHS Centaur\n\nAHS Centaur (česky Kentaur) byla australská nemocniční loď potopená 14. května 1943 japonskou ponorkou I-177 u břehů Queenslandu. \n\nZákeřný útok na jasně označenou a neozbrojenou nemocniční loď, v jehož důsledku zahynulo 268 z 332 osob na palubě (včetně 11 z 12 zdravotních sester), rozzuřil australskou veřejnost a byl následně bohatě využit v australské propagandě. \n\nPoloha vraku byla dlouho záhadou, nalezl jej až proslulý hledač vraků David Mearns v roce 2009, nález byl potvrzen filmovou a fotografickou dokumentací počátkem ledna 2010.\n"}
{"id": "506011", "url": "https://cs.wikipedia.org/wiki?curid=506011", "title": "Červené barety", "text": "Červené barety\n\nČervené barety (v anglickém originále Red Cap) je britský televizní seriál natočený společností Stormy Pictures pro BBC a vysílaný na kanálu BBC One. V České republice vysíláno na stanici ČT 1. Dvěma sériím, každá po šesti epizodách, předcházel pilotní díl. Jeho příběh se točí okolo vyšetřování (a osobních vztazích) SIB, Zvláštní vyšetřovací jednotky Britské armády se základnou v Německu. Zdánlivě hlavní postavou je seržant Jo McDonagh (Tamzin Outhwaite) přezdívaný McDoughnut (v překladu \"McKobliha\"), příběh má ale více dějových linií a několik postav vystupujících do popředí.\n\n\n\n"}
{"id": "506016", "url": "https://cs.wikipedia.org/wiki?curid=506016", "title": "Roman Moravec", "text": "Roman Moravec\n\nRoman Moravec (* 30. prosince 1950, Bratislava - 4. listopadu 2009, Bratislava) byl československý atlet slovenské národnosti, který se specializoval na skok do výšky.\n\nV roce 1971 dvakrát překonal československý rekord a jako první výškař v Československu překonal 220 cm.\n\nV roce 1972 skončil osmý (214 cm) na halovém ME ve francouzském Grenoblu. V témže roce reprezentoval společně s dalším výškařem Jaroslavem Alexou na letních olympijských hrách v Mnichově. Oběma se však nepodařilo dostat do finále, když neprošli kvalifikací. Moravec překonal napoprvé 212 cm, k postupu však bylo zapotřebí skočit výšku o tři centimetry výše.\n\nTřikrát se zúčastnil ME v atletice (Helsinky 1971, Řím 1974, Praha 1978). Jeho největším úspěchem byla bronzová medaile, kterou získal na světové letní univerziádě v Moskvě v roce 1973. Zlatou medaili zde mj. získal výškař Vladimír Malý.\n\nPětkrát vybojoval titul mistra Československa na dráze a dvakrát v hale.\n\nPo ukončení atletické kariéry pracoval jako pedagog na Fakultě tělesné výchovy a sportu v Bratislavě (FTVŠ) na katedrách atletiky a sportovní kinantropologie. V rámci Ústavu věd o sportu FTVŠ UK se věnoval též vědecké činnosti a získal titul profesora.\n\nZemřel ve věku nedožitých 59 let.\n\n"}
{"id": "506022", "url": "https://cs.wikipedia.org/wiki?curid=506022", "title": "Vok ze Sovince", "text": "Vok ze Sovince\n\nVok ze Sovince byl moravský šlechtic, který pocházel z rodu pánů ze Sovince. \n\nVokovým otcem byl Pavlík ze Sovince a matkou Kateřina z Kunštátu. První písemná zmínka o Vokovi pochází z roku 1409, kdy se jeho bratr Ješek zřekl práv na hrad Sovinec a ostatní bratři se zřekli práv na Pňovice, které získal právě Ješek. V roce 1411 žaloval Vok svého bratra , že obsadil jeho část hradu Sovince a jeho část panství. Stalo se tak zřejmě z důvodu jeho nezletilosti. Vok si vzal za ženu Machnu z Meziříčí a Křižanova, se kterou měl pět dětí. Více vystupovat začal až za husitských válek, kdy mu byl svěřen Přerov, který kališníci roku 1427 dobyli. Mimo to získal i město Svitavy. V roce 1434 pečetil Vok landfrýd, při němž moravští páni přijali Albrechta Rakouského jako pána země. Vok ze Sovince však nebyl s králem Zikmundem a jeho zetěm Albrechtem zcela v přátelském vztahu, a tak roku 1436 došlo k aktům, v nichž Vok získal od obou vládců amnestovní listiny. \n\nPravděpodobně již roku 1436 Vok Přerov i Svitavy prodal a peníze za odstoupení investoval do rožnovského a vsetínského panství. Po hradu Rožnov se uvádí poprvé 18. května 1437. Kromě toho získal Vok i manský statek olomouckého biskupství Valašské Meziříčí. Roku 1444 prodal Vok rožnovské panství a někdy v letech 1444–1447 si koupil hrad Helfštejn s příslušným zbožím, ke kterému patřilo městečko Lipník nad Bečvou, 27 vesnic a části čtyř dalších vsí. Roku 1447 koupil Vok obřanské panství s pustým hradem Obřany, tvrz a městečko Bystřice a jedenáct vsí. Roku 1452 vydal Vok pro většinu vsí helfštejnského panství odúmrť, kdy majetky mohly být děděny nejen v mužské linii. \n\nZápisy u moravských soudů svědčí o častých žalobách věřitelů, které byly na Voka ze Sovince dávány. Ovšem i Vok podával k soudům žaloby. Finanční situace nakonec dovedla Voka k tomu, aby své helfštejnské panství prodal. Stalo se tak roku 1467 a při této transakco je Vok ze Sovince uváděn naposledy. \n\n\nVoka ze Sovince tak přežili pouze tři synové, smrtí Jaroslava ze Sovince v roce 1475 vyhasla tato rodová větev. \n"}
{"id": "506028", "url": "https://cs.wikipedia.org/wiki?curid=506028", "title": "Soupisky hokejových reprezentací na MS 2005", "text": "Soupisky hokejových reprezentací na MS 2005\n\n</div>\n</div>\n</div><div style=\"float:left;margin-right:2em\">\n\n"}
{"id": "506032", "url": "https://cs.wikipedia.org/wiki?curid=506032", "title": "Svolení poškozeného", "text": "Svolení poškozeného\n\nSvolení poškozeného je podle § 30 trestního zákoníku okolnost vylučující protiprávnost činu, které kdyby nebylo, šlo by o trestný čin. Tím, že poškozený dává k činu svolení, stává se tento čin dobrovolným a jeho protiprávnost zaniká.\n\nKe svolení poškozeného může dojít jen v případech, kdy:\n\nZa svolení nelze nikdy považovat souhlas k ublížení na zdraví nebo usmrcení, protože o těchto sám poškozený z pohledu trestního práva rozhodovat nemůže.\n\n"}
{"id": "506038", "url": "https://cs.wikipedia.org/wiki?curid=506038", "title": "Ma'ale Iron", "text": "Ma'ale Iron\n\nMa'ale Iron ( معله عيرون, מעלה עירון, doslova „\"Svah Ironu\"“, v oficiálním přepisu do angličtiny Ma'ale Iron) je místní rada (malé město) v Izraeli, v Haifském distriktu, které vzniklo roku 1996 sloučením pěti dosud samostatných vesnic.\n\nLeží v nadmořské výšce 227 metrů ve východní části údolí Vádí Ara, v prostoru kde se toto údolí svažuje směrem k Jizre'elskému údolí, a zčásti na svazích, které odtud stoupají k planině Ramat Menaše. Terén člení četná vádí, například Nachal Ba'ana, Nachal Kejni nebo Nachal Susa.\n\nNachází se cca 35 kilometrů jihovýchodně od centra Haify a cca 65 kilometrů severovýchodně od centra Tel Avivu. Město leží v hustě osídlené kopcovité krajině s částečně dochovanými oblastmi zemědělsky využívané půdy. Město je osídleno izraelskými Araby, kteří etnicky dominují i v jeho okolí, s výjimkou severní a východní strany od Ma'ale Iron, kde naopak začíná oblast se souvislým židovským osídlením.\n\nMa'ale Iron leží na dotyku se Zelenou linií, která odděluje Izrael od okupovaného Západního břehu Jordánu. Na dopravní síť je město napojeno pomocí Dálnice číslo 65, která prochází údolím Vádí Ara a spojuje Izraelskou pobřežní planinu s Jizre'elským údolím.\n\nMa'ale Iron je arabské město, které vzniklo uměle roku 1996, kdy došlo k administrativnímu sloučení pěti do té doby samostatných vesnic. Šlo o následující sídla:\n\nPo první arabsko-izraelské válce byly tyto vesnice v roce 1949 zahrnuty na izraelskou stranu Zelené linie, ale nebyly vysídleny. Bajada je menší vesnice propojena územně se sousední Mušajrifa. O něco dále k jihozápadu leží Musmus, který stavebně splývá s velkým arabským městem Umm al-Fachm. Východně od této skupiny sídel leží osamoceně vesnice Zalafa a ještě dále k východu pak malá osada Salim.\n\nPodle údajů z roku 2005 tvořili 100 % obyvatel v Ma'ale Iron muslimští Arabové. Jde o středně velké sídlo městského typu s dlouhodobě rostoucí populací. K 31. prosinci 2017 zde žilo 14 600 lidí. Ještě v 60. letech 20. století šlo o pouhé vesnice s populací v řádu stovek lidí, v součtu nepřesahoval počet obyvatel v hranicích nynějšího Ma'ale Iron 2000. Díky silnému populačnímu růstu se ale postupně zdejší osídlení několikanásobně rozšířilo a v době vzniku Ma'ale Iron již se zdejší kombinovaná populace blížila hranici 10 000. Jednotlivé dříve administrativně nezávislé vesnice ovšem nadále tvoří samostatné urbanistické celky a Ma'ale Iron má charakter jen volné aglomerace jednotlivých historických obcí.\n\n"}
{"id": "506040", "url": "https://cs.wikipedia.org/wiki?curid=506040", "title": "Výbor pro neamerickou činnost", "text": "Výbor pro neamerickou činnost\n\nVýbor pro neamerickou činnost přesněji Sněmovní výbor pro neamerickou činnost ( \"House Un-American Activities Committee\", zkratka HUAC či HCUA) byl zvláštní vyšetřovací výbor Sněmovny reprezentantů USA, který působil v letech 1938–1975.\n\nProtikomunistické vyšetřování výboru bývá mnohdy zaměňováno s antikomunistickou činností senátora Josepha McCarthyho, který neměl na práci výboru přímý vliv. McCarthy byl předsedou stálého podvýboru pro vyšetřování.\n\nSněmovní výbor pro neamerickou činnost byl založen v květnu 1938 jako zvláštní vyšetřovací výbor s úkolem sledovat především německé přistěhovalce a jejich případnou pronacistickou činnost a rasistickou činnost Ku-klux-klanu. Výsledkem vyšetřování KKK však bylo konstatování, že výbor nemá dostatek podkladů pro spuštění důkladného vyšetřování. Mississippský poslanec a člen Výboru J. E. Rankin k tomu dodal, že KKK je „nakonec stará americká instituce“.\n\nPo vstupu USA do války s Japonskem rozšířil Výbor svoji činnost i na japonské Američany žijící převážně na západním pobřeží.\n\nJiž od roku 1938 soustředil Výbor své vyšetřování na činnost Komunistické strany USA, zejména v oblasti kultury. Traduje se výrok poslance za stát Alabama Joea Starnese, který se při jednom ze slyšení zcela vážně zeptal, zdali slavný anglický alžbětinský dramatik, Christopher Marlowe (1564–1593), nebyl členem komunistické strany, a prohlásil, že „pan Eurípidés hlásá třídní boj“.\n\nPo 2. světové válce nastalo v USA v souvislosti s nástupem studené války období zvýšeného protikomunistického napětí. V roce 1947 byla po devítidenním vyšetřování Výboru v Hollywoodu sestavena takzvaná Hollywoodská černá listina nepohodlných herců, režisérů a scenáristů, na níž se zpočátku octlo deset jmen, takzvaná Hollywoodská desítka. Postupem času se na listinu dostalo 300 uměleckých osobností z oblasti filmové, rozhlasové a literární tvorby. Někteří, jako například Charlie Chaplin, museli opustit USA, aby mohli dál pracovat. \n\nV roce 1950 došlo po projevu senátora Josepha Mc Carthyho o infiltraci komunistů do státních institucí ke skokovému nárůstu vyšetřovaných případů a začal doslova lov na komunisty. Zároveň ale také na domnělé i skutečné sympatizanty. Problémem bylo, že docházelo k pronásledování pro přesvědčení, nebo nějaký výrok, či osobní nebo příbuzenský vztah. Vyslýchaní Výborem pro neamerickou činnost byli nuceni k udávání přátel a příbuzných. Obětí Mccarthismu bylo mnoho: 145 zatčených pro komunismus, 15 sebevražd, 11500 vyhazovů z práce, 300 umělců - např: Bernstein, B.Brecht, Buñuel, Feuchtwanger, Einstein, Arthur Miller, Thomas Mann, Orson Welles, Paul Robenson, Pete Seeger, Irwin Shaw, Chaplin i Voskovec, obviněný z \"předčasného antfašismu\" a rok izolovaný na Ellis Islandu. Z 13 mil. prověřovaných Američanů 1,7 mil. včetně 254 organizací skončilo na seznamech Výboru a CIA. FBI vytvořila i seznam 26 tis. osob, které měly být preventivně zatčeny v případě výjimečného stavu. Mccarthysmus v důsledku poškodil USA.\n\nPočátkem 50. let se činnost Výboru zaměřila i na vědeckou oblast. K nejznámějším osobnostem, jež se staly předmětem jeho zájmu, patří zejména Robert Oppenheimer, jeden z konstruktérů americké atomové bomby, Albert Einstein a fyzik Edward Condon, jeden z průkopníků kvantové mechaniky, jenž se podílel i na vývoji radaru a atomové bomby.\n\nVýznamnou roli v činnosti Výboru v 50. letech sehrál i vyostřený antisemitismus.\n\nV roce 1969 změnila Sněmovna jméno výboru na \"Sněmovní výbor pro vnitřní bezpečnost\". V roce 1975 pak byla agenda výboru převedena pod Sněmovní výbor pro spravedlnost.\n\n"}
{"id": "506043", "url": "https://cs.wikipedia.org/wiki?curid=506043", "title": "Sweet Dreams", "text": "Sweet Dreams\n\nSweet Dreams (\"Sladké sny\") je píseň z alba I Am… Sasha Fierce americké zpěvačky Beyoncé. Píseň byla nahrána v roce 2008, avšak oficiálně vydána až 2. června 2009.\n"}
{"id": "506048", "url": "https://cs.wikipedia.org/wiki?curid=506048", "title": "Heralt ze Sovince a Doubravice", "text": "Heralt ze Sovince a Doubravice\n\nHeralt (Erhart) ze Sovince a Doubravice († 1446) byl moravský šlechtic, který pocházel z rodu pánů ze Sovince. \n\nHeraltovým otcem byl Pavlík ze Sovince a matkou Kateřina z Kunštátu. První písemná zmínka o Heraltovi ze Sovince pochází z roku 1409, kdy se jeho bratr Ješek zřekl práv na hrad Sovinec a ostatní bratři se zřekli práv na Pňovice, které získal právě Ješek. Heralt vystupuje na listinách často se svou matkou Kateřinou, se kterou sdílel i majetek.\n\nV roce 1418 koupili Kateřina z Kunštátu a Heralt ze Sovince od Heralta Pušky z Otaslavic a Doubravice hrad a městečko Doubravici, čtyři vesnice a další příslušenství. Heralt se však dal na dráhu loupežného rytíře. Svoje finanční poměry si zlepšoval loupením v okolí města Brna a k zemskému soudu přišlo množství žalob. Dne 6. února 1420 musel Heralt králi Zikmundovi slíbit, že nebude více loupit, ovšem po čase tento slib porušil. \n\nV roce 1420 nechal Heralt zapsat své ženě Ofce z Obědkovic věno na hradě Doubravici a okolních vsích. Za husitských válek se Heralt přiklonil na stranu husitů. Dne 23. února 1431 vydal Heralt ze Sovince a Doubravice na hradě Doubravici listinu, kterou vstoupil v příměří s moravským zemským hetmanem. O rok později se zavázal představeným města Brna, že nebude útočit na jejich čeleď a majetky. V roce 1434 byl účastníkem landfrýdu mezi moravskými šlechtici a Albrechtem Habsburským. V témže roce však Heralta žaloval zástavní držitel hradu Blansek Jan ze Studnice, že jemu a jeho lidem ukradl zboží, i když byl v platnosti landfrýd. \n\nHeralt zemřel v roce 1446 či krátce předtím. V tomto roce je uváděn jako nebožtík.\n\n"}
{"id": "506050", "url": "https://cs.wikipedia.org/wiki?curid=506050", "title": "Parlamentní volby v Chile 2009", "text": "Parlamentní volby v Chile 2009\n\nParlamentní volby v Chile 2009 proběhly 13. prosince, souběžně s prvním kolem prezidentských voleb. Volena byla kompletně nová poslanecká sněmovna (Cámara de Diputados) a 18 z 38 mandátů v Senátu. \n\nVe volbách do sněmovny získala více hlasů levice, avšak pravice získala o jeden mandát více. Ve volbách do senátu naopak získala více hlasů pravice, počet získaných mandátů byl ale stejný. \n\nPoprvé od roku 1973 získala parlamentní zastoupení Komunistická strana, která se spojila do volební koalice se stranami levého středu.\n\nPM = počet mandátů\n"}
