{"id": "540107", "url": "https://cs.wikipedia.org/wiki?curid=540107", "title": "Pusté Jakartice", "text": "Pusté Jakartice\n\nPusté Jakartice (německy \"Klingenbeutel\", příp. \"Wüst Jakartitz und Klingebeutel\", polsky \"Puste Jakarcice\") je malá vesnice, evidenční část okresního statutárního města Opavy, součást samosprávné městské části Malé Hoštice, s níž sdílí i katastrální území Malé Hoštice. Nachází se na severovýchodě Opavy, necelých 5 km od centra města. Prochází zde silnice I/46. V roce 2009 zde bylo evidováno 18 adres. V roce 2001 zde trvale žilo 76 obyvatel.\n\nPusté Jakartice mají svůj původ stejně jako Malé Hoštice ve 13. století a dnes o tom víme opět díky dochovaným pramenům dokumentujícím majetkoprávní vztahy tehdejších lidí. A zase se jednalo o vztahy vcelku „zapeklité“ ne nepodobné tahanicím současných podnikatelů. Jakart z Opavy, budoucí zakladatel Jakartic, koupil před rokem 1222 od Oty z Ratiboře a od jiného Jakarta dva lány nedaleko od Opavy, které však postoupil markrabí moravskému Vladislavovi Jindřichovi. Ten je zase přenechal opatovi velehradského kláštera Žibertovi, což je doloženo listinou z 25. ledna 1222. Opat Žibert vrátil již známému Jakartovi z Opavy dva lány zpět za to, že bude jeho manem – tedy služebníkem. Jakartovi dědici si tak ves mohli ponechat, začež platili klášteru roční poplatek a byli mu patrně i zavázáni vojenskou pomocí. Po vymření rodu měla vesnice podle smlouvy opět připadnout klášteru. Ve výše zmíněném majestátu Přemysla Otakara II. z roku 1270 se v seznamu vesnic objevují i Malé Jakartice/Ekartice – „Minus Ekhartowiz“.\n\nZatímco byly Malé Hoštice rozděleny mezi vícero pánů, Malým Ekarticím a jejich obyvatelům se patrně nevedlo dobře. Kolem roku 1472 byly opuštěny a ještě zpráva z roku 1560 hovoří o pusté vsi „Malých Ekarticích“. Jiný názor praví, že zpustly až po roce 1559, kdy zde zanikl domnělý místní klášter patřící řádu klarisek. Na základě těchto historických událostí nejspíše vznikl pozdější název obce Pusté Jakartice. Lidovému původu názvu napovídá i charakteristika z pera V. Praska, jenž se zabýval místními názvy v našem regionu (r. 1889): „Lid říká té osadě, při níž celnice zvaná Klingenbeutel stojí, Pusté Jakartice“.\n\n"}
{"id": "540109", "url": "https://cs.wikipedia.org/wiki?curid=540109", "title": "Vávrovice", "text": "Vávrovice\n\nVávrovice (německy \"Wawrowitz\", polsky \"Wawrowice\") jsou část města Opavy, tvořená trojicí vesnic a vymezená odpovídajícími třemi katastrálními územími Vávrovice o rozloze 5,07 km, Držkovice (německy \"Dirschkowitz\" nebo od roku 1938 \"Dirschkenhof\", polsky \"Dzierżkowice\") o rozloze 1,59 km a Palhanec (německy \"Palhanetz\", polsky \"Palhaniec\") o rozloze 1,69 km.\n\nSamosprávná městská část Vávrovice je tvořena částí Vávrovice a dále severním dílem části Předměstí (základní sídelní jednotka Karlovec) a nepatrným dílem části Jaktař (čtveřice dvojdomků se zahrádkami na západní straně Vávrovické ulice poblíž kaple v Palhanci).\n\nVesnice Vávrovice se nachází zhruba 5,5 km severozápadně od centra města Opavy, na pravém břehu řeky Opavy, jež v úrovni vesnice tvoří státní hranici s Polskem. Polský protějšek Vávrovic představuje ves Wiechowice (česky \"Vehovice\"). Vávrovicemi probíhá železniční trať Olomouc - Opava.\n\nV roce 2009 zde bylo evidováno 281 adres. V roce 2001 zde trvale žilo 965 obyvatel.\n\nRoku 2014 se ve Vávrovicích na místě budoucí továrny firmy Opavia našlo sídliště kultury nálevkovitých pohárů a 50 kostrových hrobů z různých časových období.\n\n"}
{"id": "540110", "url": "https://cs.wikipedia.org/wiki?curid=540110", "title": "Zlatníky (Opava)", "text": "Zlatníky (Opava)\n\nZlatníky (německy \"Slatnik\", polsky \"Złotniki\") jsou evidenční část a zároveň samosprávná městská část okresního města Opavy. Jsou vymezeny katastrálním územím Zlatníky u Opavy o rozloze 4,5 km.\nVesnice se nachází při potoce Velká, zhruba 5 km na západ od centra Opavy. V roce 2009 zde bylo evidováno 97 adres. V roce 2001 zde trvale žilo 340 obyvatel.\n\n\n"}
{"id": "540112", "url": "https://cs.wikipedia.org/wiki?curid=540112", "title": "Vrbka (Služovice)", "text": "Vrbka (Služovice)\n\nVrbka (německy \"Weidenthal\", \"Weidental\" (1880–1910 \"Wrbkau\"), polsky \"Wierzbka\") je malá vesnice, část obce Služovice v okrese Opava. Nachází se asi 1 km na východ od Služovic. V roce 2009 zde bylo evidováno 40 adres. V roce 2001 zde trvale žilo 133 obyvatel.\n\nVrbka leží v katastrálním území Vrbka u Opavy o rozloze 2,5 km.\n\n"}
{"id": "540115", "url": "https://cs.wikipedia.org/wiki?curid=540115", "title": "Jamnice", "text": "Jamnice\n\nJamnice (1869–1900 Jemnice, německy \"Jamnitz\", polsky \"Jamnica\") je vesnice, část obce Stěbořice v okrese Opava. Nachází se asi 2,5 km na severozápad od Stěbořic. V roce 2009 zde bylo evidováno 70 adres. V roce 2001 zde trvale žilo 251 obyvatel.\n\nJamnice je také název katastrálního území o rozloze 4,74 km.\n\nPrvní písemná zmínka o obci pochází z roku 1250.\n\n\n"}
{"id": "540117", "url": "https://cs.wikipedia.org/wiki?curid=540117", "title": "Nový Dvůr (Stěbořice)", "text": "Nový Dvůr (Stěbořice)\n\nNový Dvůr (1869-1900 Nové Dvory, německy \"Neuhof\", polsky \"Nowe Dwory\") je vesnice, část obce Stěbořice v okrese Opava. Nachází se asi 2,5 km na západ od Stěbořic. V roce 2009 zde bylo evidováno 69 adres. V roce 2001 zde trvale žilo 211 obyvatel.\n\nNový Dvůr leží v katastrálním území Nový Dvůr u Opavy o rozloze 2,6 km.\n\nVe vsi (Nový Dvůr 29) se nachází Arboretum Nový Dvůr, expoziční areál Slezského zemského muzea v Opavě.\n\nPrvní písemná zmínka o obci pochází z roku 1617. Původně hospodářský dvůr, k němuž v průběhu 18. století přibzlo několik chalup v údolí potoka na panských parcelách. Panský dům byl obydlen rodinou Klette von Klettenhof od roku 1839. Později byl vystavěn menší zámek v prostorách zámecké zahrady.\n\n\n"}
{"id": "540118", "url": "https://cs.wikipedia.org/wiki?curid=540118", "title": "Bílá Bříza", "text": "Bílá Bříza\n\nBílá Bříza (1880 \"Biala-Brzeza\", 1890–1910 \"Biala-Brzoza\", polsky \"Biała Brzoza\") je malá vesnice, část obce Štěpánkovice v okrese Opava. Nachází se asi 2 km na severozápad od Štěpánkovic. V roce 2009 zde bylo evidováno 14 adres. V roce 2001 zde trvale žilo 65 obyvatel. Ačkoli je Bílá Bříza evidována jako samostatná sídelní jednotka, prakticky je propojena s vesnicí Svoboda.\n\nBílá Bříza leží v katastrálním území Štěpánkovice o výměře 12,53 km.\n\n\nAlbertovec (ZSJ) |\nBílá Bříza |\nSvoboda |\nŠtěpánkovice\n"}
{"id": "540119", "url": "https://cs.wikipedia.org/wiki?curid=540119", "title": "Svoboda (Štěpánkovice)", "text": "Svoboda (Štěpánkovice)\n\nSvoboda (německy \"Swoboda\", polsky \"Swoboda\") je vesnice, část obce Štěpánkovice v okrese Opava. Nachází se asi 2,5 km na severozápad od Štěpánkovic. V roce 2009 zde bylo evidováno 57 adres. V roce 2001 zde trvale žilo 165 obyvatel.\n\nSvoboda leží v katastrálním území Štěpánkovice o výměře 12,53 km.\n\nAlbertovec (ZSJ) |\nBílá Bříza |\nSvoboda |\nŠtěpánkovice\n"}
{"id": "540122", "url": "https://cs.wikipedia.org/wiki?curid=540122", "title": "Košetice (Velké Heraltice)", "text": "Košetice (Velké Heraltice)\n\nKošetice (německy \"Koschendorf\") je malá vesnice, část obce Velké Heraltice v okrese Opava. Nachází se asi 4 km na jihozápad od Velkých Heraltic. V roce 2009 zde bylo evidováno 42 adres. V roce 2001 zde trvale žilo 102 obyvatel.\n\nKošetice leží v katastrálním území Košetice ve Slezsku o rozloze 3,85 km.\n\nPrvní písemná zmínka o obci pochází z roku 1413. Z té doby pochází záznam o jejich pánu Kosíři z Košetic (též  „na Kossietyczich“). V roce 1431 se uvádí jako majitel vesnice Hanuš Kosíř, který byl zároveň pánem i Malých Heratic. Od roku 1506 patří Košetice k Hornímu Benešovu se jménem Coschendorf. Roku 1539 se uvádí v zápisech jako Kossatijcte, roku 1586 Kossatycze – lidově Košačyce. V té době patří panu Bohuslavu Stošovi z Brantic. Od roku 1588 jsou součástí panství velkoheraltického.\n\nV děkanské kronice ve Velkých Heralticích roku 1672 a 1691 se ještě neuvádí kostel Navštívení Panny Marie. Ten byl postaven v letech 1770–1771. V roce 1894 je jejich název uváděn jako Koschendorf (první část složeniny pochází z češtiny) nebo Košetice. Žije zde česká menšina podobně jako v okolních obcích (např. Sádek). Z období prví světové války se dochoval na návsi památník věnovaný padlým vojákům pocházejícím z obce. I ten nese na desce jméno „Koschendorf“. V době druhé světové války se uvádí jen německý název, obec totiž patří do pásma Sudet. V okolí obce se proto do nynějška také dochovalo množství vojenských opevnění – pěchotních srubů.\n\n"}
{"id": "540123", "url": "https://cs.wikipedia.org/wiki?curid=540123", "title": "Malé Heraltice", "text": "Malé Heraltice\n\nMalé Heraltice (německy \"Klein Herrlitz\", polsky \"Heralcice Małe\") je vesnice, část obce Velké Heraltice v okrese Opava. Nachází se 3 km na západ od Velkých Heraltic. Prochází zde silnice I/11. V roce 2009 zde bylo evidováno 72 adres. V roce 2001 zde trvale žilo 194 obyvatel.\n\nMalé Heraltice je také název katastrálního území o rozloze 4,89 km.\n\nPrvní písemná zmínka o obci pochází z roku 1377.\n\n\n"}
{"id": "540124", "url": "https://cs.wikipedia.org/wiki?curid=540124", "title": "Tábor (Velké Heraltice)", "text": "Tábor (Velké Heraltice)\n\nTábor (německy \"Tabor\") je malá vesnice, část obce Velké Heraltice v okrese Opava. Nachází se asi 2,5 km na severovýchod od Velkých Heraltic. V roce 2009 zde bylo evidováno 31 adres. V roce 2001 zde trvale žilo 62 obyvatel.\n\nTábor leží v katastrálním území Tábor ve Slezsku o rozloze 2,53 km.\n\n"}
{"id": "540125", "url": "https://cs.wikipedia.org/wiki?curid=540125", "title": "Jelenice (Vítkov)", "text": "Jelenice (Vítkov)\n\nJelenice (německy \"Hirschdorf\") je malá vesnice, část města Vítkov v okrese Opava. Nachází se asi 6,5 km na severovýchod od Vítkova. V roce 2009 zde bylo evidováno 30 adres. V roce 2001 zde trvale žilo 96 obyvatel.\n\nJelenice je také název katastrálního území o rozloze 2,47 km. Katastr Jelenice s ostatními částmi města Vítkov územně nesouvisí, neboť je oddělen mezilehlou obcí Větřkovice.\n\n\n"}
{"id": "540128", "url": "https://cs.wikipedia.org/wiki?curid=540128", "title": "Klokočov (Vítkov)", "text": "Klokočov (Vítkov)\n\nKlokočov (německy \"Gross Glockersdorf\") je vesnice, část města Vítkov v okrese Opava. Nachází se asi 3,5 km na jihozápad od Vítkova. Zhruba 3 kilometry od Klokočova je železniční trať Suchdol nad Odrou - Budišov nad Budišovkou. V roce 2009 zde bylo evidováno 198 adres. V roce 2001 zde trvale žilo 531 obyvatel.\n\nKlokočov leží v katastrálním území Klokočov u Vítkova o rozloze 15,79 km.. Téměř celý katastr leží ve Slezsku, pouze říční parcely č. 2742 a 2743 (původně součást již zrušeného k. ú. Olověná) leží na Moravě. Od 1. ledna 2016 leží i na malém katastrálním území \"Hadinka\", které bylo vyloučeno z vojenského újezdu Libavá.\n\nPrvní písemná zmínka o obci pochází z roku 1377 a připomíná se ve vikštejnském zboží. Roku 1413 je zmiňován Hanušek Nassen z „Glogeczendorfu“ jako man knížete Přemka. V letech 1377 - 1671 zůstával Klokočov v držení vikštejnských pánů. Roku 1594 se řešil blíže neučený spor klokočovských poddaných s jejich pánem vladykou Mikulášem Bravanským z Chobřan. V roce 1640 se v Klokočově připomíná svobodnický statek, který tehdy patřil Kateřině Eisackové z Rychnova, rozené Mitrovské z Nemyšle. V letech 1671 - 1705 náležel Klokočov k jako samostatné panství spolu s Klokočůvkem k panství Melč, které držela Anna Magdalena Oderská. Od roku 1695 byli nájemci Klokočova Wipplarové z Ušic. Roku 1705 připadl Klokočov zpět k Vikštejnu. Antonín Oderský z Lideřova jej od vikštejnského zboží roku 1708 odprodal spolu s Klokočůvkem jako samostatné panství Františkovi Matyáši Josefovi z Eiselsburgu, a ten jej roku 1720 prodal Janu Václavovi Želeckému z Počenic. Patrně on dal v Klokočově postavit barokní jednopatrový zámek obdélného půdorysu, pravděpodobně na místě svobodnického statku. Roku 1743 přešlo klokočovské zboží na Františka Karla Josefa Wipplara z Ušic, pána na Vítkově. Jeho syn Karel Wipplar roku 1790 prodal klokočovský statek Alžbětě svobodné paní z Henneberku, rozené svobodné slečně Tvorkovské z Kravař. Ta jej roku 1803 prodala Karlovi a Františkovi Čejkům z Badenfeldu, po němž Klokočov zdědil jeho syn Arnošt Otto Čejka rytíř z Badenfeldu. Roku 1873 však Klokočov prodal Gottliebu Haase von Buchstein. V roce 1894 byl Klokočov intabulován hraběti Janu Platter von den Broel a roku 1916 Karlu Weishuhnovi.\n\nKlokočov byl velkou německou obcí, později se silnou českou menšinou. V roce 1869 zde bylo 145 domů a 1 114 obyvatel, v roce 1900 celkem 170 domů a 1 197 obyvatel, z nichž se hlásilo 9 osob k české národnosti, podle sčítání lidu v roce 1930 se z 1 170 obyvatel obce hlásilo 963 osob k německé národnosti, 203 k národnosti české. Jednalo se o zemědělskou podhorskou obec s velkým katastrem, velkostatkem a s ním spojeným průmyslem. Z celkové výměry hospodářské půdy 1549 ha v roce 1900 zabírala pole 743 ha, lesy 579 ha, louky 140 ha, pastviny 76 ha, zahrady 11 ha, bylo zde 65 koní, 729 kusů skotu a 251 kusů bravu. Velkostatek měl v té době výměru 945 ha, 2 dvory, lihovar, 2 břidlicové lomy, kamenolom a pilu. Během první pozemkové reformy bylo vzato do záboru 636 ha, z toho 53 ha rozparcelováno, nabyvatelům zbytkových statků odprodáno 566 ha a 16 ha vráceno vlastníkovi. Ze zámeckého dvoru bylo rozparcelováno 53 ha a ze 66 ha vytvořen zbytkový statek. Tzv. Františkův dvůr byl jako zbytkový statek prodán celý. Část pozemků při Františkově dvoře byla odprodána českým kolonistům ze sousedního Spálova, kteří zde založili kolonii. V letech 1924 - 1925 statek náležel staviteli Vejhonkovi z Petřvaldu, který však neplnil podmínky pozemkového úřadu. Oba zbytkové statky poté koupila Revírní rada báňského revírního úřadu pro okres Ostravu, jež zde zřídila ozdravovnu pro děti horníků.\n\nKlokočov patřil nejprve pod vítkovskou faru, roku 1640 byl přifařen do Radkova. Roku 1784 byla v Klokočově zřízena kurácie, která byla roku 1858 povýšena na samostatnou faru. V roce 1807 byl v obci postaven kamenný kostel sv. Ondřeje. V roce 1806 byla postavena budova jednotřídní obecné školy, v letech 1926–1938 zde byla i česká menšinová škola. Existovala zde záložna, konzum, pošta a železniční stanice. Roku 1922 byla obec elektrifikována. V meziválečném období zde byla nejsilnější politickou stranou Deutsche sozialdemokratische Arbeiterpartei (DSD), značný počet voličů rovněž získala Deutsche christliche-soziale Volkspartei (DCV), Bund der Landwirte (BdL) a v roce 1935 i Sudetendeutsche Partei (SdP). Činnost zde vyvíjel hasičský spolek a Bund der Deutschen.\n\nKlokočov byl osvobozen ve dnech 4. - 5. května 1945 Rudou armádou postupující směrem od Vítkova. Původní obyvatelstvo bylo z větší části odsunuto a obec nově osídlena. Ve volbách v roce 1946 hlasovalo z celkového počtu voličů 134 osob pro Komunistickou stranu Československa (KSČ), 79 odevzdalo hlas Československé sociální demokracii (ČSD), 26 Československé straně národně socialistické (ČNS) a 17 Československé straně lidové (ČSL). Po roce 1948 byl klokočovský zámek radikálně přestavěn pro potřeby léčebny dlouhodobě nemocných a zcela ztratil původní charakter barokního zámeckého sídla. V roce 1950 zde žilo 585 obyvatel. Podle sčítání lidu z 1. prosince 1970 zde bylo 140 domů se 165 byty a žilo zde 951 obyvatel, k 1. lednu 2000 žilo v Klokočově 534 osob.\n\nOd roku 1850, kdy se stal Klokočov samostatnou obcí, náležel (stejně jako i další stávající místní části Vítkova) do soudního okresu Vítkov, politicky patřil nejprve do okresu Opava, od roku 1855 do okresu Vítkov a od roku 1868 opět do okresu Opava. Do roku 1868 byl osadou Klokočova Klokočůvek (česky též Malý Klokočov, německy Klein-Glockersdorf, resp. Kleinglockersdorf), jenž se stal roku 1960 součástí obce Jakubčovice nad Odrou.\n\nDle některých zdrojů se v 19. století (uvádí se rok 1836) u Klokočova, podobně jako v jiných lokalitách u Vítkova, těžila břidlice. V roce 1900 byly v Klokočově 2 břidlicové lomy patřící pod velkostatek. V 90. letech byla nakrátko těžba břidlice v Klokočově obnovena.\n\nZrušen nejspíše v roce 1890. Přibližná produkce 1 200 hektolitrů piva. Vlastník Václav Kohout.\n\n\nK Vítkovsku již téměř 50 let neodmyslitelně patří koně. Chov koní v hřebčíně v Klokočově se datuje od roku 1953. Slezský norik, jak již napovídá název, je produktem chovatelské práce v oblasti Slezska a první zmínky o něm se datují již koncem minulého století, tehdy ještě pod názvem Slezský brázdový kůň.\n\nSlezský norik vznikl kombinací plemen koní teplokrevných a chladnokrevných, kdy byly vybrané teplokrevné klisny připouštěny norickými hřebci dovezenými z Rakouska.\n\nChovatelsky nejvyššího ocenění v rámci České republiky docílil hřebčín v Klokočově chovem chladnokrevný koní v roce 1990, kdy mu byl jako jedinému z podobných hřebčínů přiznán statut „Šlechtitelský chov koní“.\n\nSlezští norici klokočovského chovu byli a jsou jádrem celé populace Slezského norika v českých zemích. Cílevědomá práce přinášela ocenění na regionálních i celostátních výstavách. V roce 1991 byla kolekce slezskonorických klisen předvedena na celosvětové prestižní výstavě EQUITANA 1991 v německém Essenu, kde klisny vzbudily všeobecný zájem a následovalo pozvání na neméně významnou výstavu HIPPOLOGICA v Berlíně na podzim téhož roku.\n\nZ výstav by ovšem chov koní nemohl žít. Kromě produkce plemenných klisen a hřebců bylo každoročně prodáno 60 – 80 tažných koní pro práci v lese. Zde se tito koně velmi dobře osvědčili pro svou dobrou povahu a ochotu k práci.\n\nSoučasná recese v lesním hospodářství s sebou přinesla i sníženou potřebu těchto tažných koní. Početní stavy koní v Klokočově se snižovaly a zdálo se, že stoletá chovatelská práce ztratí svůj význam a chov slezského norika zanikne.\n\nVýznamným faktorem pro další chov v Klokočově bylo zařazení stáda koní Slezského norika do „Programu na záchranu genových rezerv domácích plemen hospodářských zvířat“. Slezský norik a Starokladrubský kůň jsou jediná dvě plemena koní, která v českých zemích vznikla a jsou v České republice chována.\n\nV současné době je majitelem základního stáda koní Vítkovská zemědělská, s.r.o. se sídlem v Klokočově. Ve svém držení má dva plemenné hřebce a třicet pět klisen. Celkový početní stav včetně hříbat je sedmdesát pět koní.\n\nPoptávka po chladnokrevných koních klokočovského původu se opět oživuje a podařilo se realizovat prodeje do zahraničí – do Slovinska a Švýcarska.\n\n    Vesnice Klokočov a Klokočůvek patřily v husitském období k panství Vikštejn. Tak stejně i město Vítkov. V těch dobách byly zdejší lidé opatrní a před procházejícími vojenskými družinami raději vše ukrývali. Po bitvě u Olomouce, kdy byly oddíly krále Jiřího poraženy, táhl jeho přemožitel Korvín do Slezska, aby si ho také přisvojil. Jeho kumánské oddíly drancovaly všechny vesnice a dvorce v okolí, protože k obléhání Vikštejna potřebovaly mnoho jídla a píce pro koně. Aby panství vikštejské bylo co nejméně vydrancováno, nařídil jeho majitel ukrýt vše hodnotné, co by se mohlo stát kořistí nepřítele. Proto byly z kostelů, kaplí a zvonic sundány všechny zvony. Jinak by hrozilo, že by je nepřítel odvezl a nechal přelít na děla. Zvony pak byly ukryty v řece Odře, kde byly zajištěny pevnými řetězy ke kořenům hustých vrb. Dlouho trvalo vojenské nebezpečí a kraj úpěl pod nadvládou nechtěného pána. Až za vlády krále Vladislava začala země opět vzkvétat. Začaly se opravovat honosné stavby panské i církevní. Také v Klokočově a Klokočůvku byly opraveny kostel, kaple a vztyčeny nové zvonice. Do nich však chyběly zvony. Na ty původní se však již dávno zapomnělo. Jednou však prošla krajem velká povodeň. Lidé s obavami chodívali pozorovat vzdouvající se hladinu Odry. Najednou jakoby slyšeli zvonění kostelních zvonů. Když voda opadla, našly děti v těch místech otlučené zvony od kamení, které řeka při povodni kutálí řečištěm. Znovu nalezené zvony pak byly s velkou slávou vyzdviženy a znovu vysvěceny. Od těch dob se zase mohlo ve vesnicích Klokočov a Klokočůvek zvonit tak jako dřív. Noví němečtí obyvatelé začali proto vesnicím říkat Velký Klokočov a Malý Klokočov (Klokočůvek). V němčině se výraz zvon řekne- die Glocke. Proto se německy jmenovaly tyto vesnice Gross Glockersdorf a Klein Glockersdorf.\n\n\"Pověst sepsal Květoslav Wiltsch (Historicko-vlastivědný spolek v Odrách) na základě vyprávění paní Kristýnou Švarcovou z Klokočůvku v roce 1990.\"\n\nKarl Czerwek, Grenadier, *31.3.1927 Groß Glockersdorf, +29.4.1945 Nähe (Německo)\n\nJohann Seltenreich, Obergefreiter, *21.06.1901 Glockersdorf, +25.02.1942 Velizh (Rusko)\n\n"}
{"id": "540130", "url": "https://cs.wikipedia.org/wiki?curid=540130", "title": "Lhotka (Vítkov)", "text": "Lhotka (Vítkov)\n\nLhotka je malá vesnice, část města Vítkov v okrese Opava. Nachází se asi 3 km na severozápad od Vítkova. V roce 2009 zde bylo evidováno 36 adres. V roce 2001 zde trvale žilo 71 obyvatel.\n\nLhotka leží v katastrálním území Lhotka u Vítkova o rozloze 3,52 km.\n\nPrvní písemná zmínka o obci pochází z roku 1377.\n\nTěžba břidlice severně od Lhotky byla zahájena koncem 19. století. V oblasti Nové Těchanovice - Lhotka na pravém břehu řeky Moravice existovaly tři důlní komplexy, které byly postupně propojeny , a jedna lokalita, kde se břidlice těžila povrchově. Břidlicový důl Lhotka je jedinou lokalitou v ČR, kde byla zachována těžba břidlice až do 21. století.\n\n\n"}
{"id": "540131", "url": "https://cs.wikipedia.org/wiki?curid=540131", "title": "Podhradí (Vítkov)", "text": "Podhradí (Vítkov)\n\nPodhradí je vesnice, část města Vítkov v okrese Opava. Nachází se, jak název napovídá, pod hradem Vikštejn v údolí řeky Moravice, asi 2,5 km na sever od Vítkova. V roce 2009 zde bylo evidováno 245 adres. V roce 2001 zde trvale žilo 48 obyvatel.\n\nPodhradí leží v katastrálním území Vítkov o výměře 26,68 km.\n\nPrvní písemná zmínka o obci pochází z roku 1805.\n\n"}
{"id": "540132", "url": "https://cs.wikipedia.org/wiki?curid=540132", "title": "Prostřední Dvůr", "text": "Prostřední Dvůr\n\nProstřední Dvůr je malá vesnice, část města Vítkov v okrese Opava. Nachází se asi 2,5 km na východ od Vítkova. Prochází zde silnice II/462. V roce 2009 zde bylo evidováno 44 adres. V roce 2001 zde trvale žilo 82 obyvatel.\n\nProstřední Dvůr leží v katastrálním území Vítkov o výměře 26,68 km.\n\nPrvní písemná zmínka o obci pochází z roku 1806.\n\n\n"}
{"id": "540134", "url": "https://cs.wikipedia.org/wiki?curid=540134", "title": "Zálužné", "text": "Zálužné\n\nZálužné (německy \"Moradorf\") je vesnice, část města Vítkov v okrese Opava. Nachází se asi 5,5 km na severozápad od Vítkova. V roce 2009 zde bylo evidováno 193 adres. V roce 2001 zde trvale žilo 24 obyvatel.\n\nZálužné leží v katastrálním území Nové Těchanovice o výměře 6,56 km.\n\nObcí protékající řeka Moravice vytvořila svou silou za mnohá staletí malebné údolí, na jehož stráních leží veškerá zástavba. Krom několika stálých obyvatel tvoří obec množství rekreačních objektů. Ráz moravického údolí změnila těžba břidlice, ne však v negativním slova smyslu. Haldy, jámy a štoly zde zapadají jako součást krajiny a ekosystému a vytvářejí nenapodobitelný charakter místa, typický pro celou břidličnou oblast Nízkého Jeseníku a Oderských vrchů, jinde ve světě se však nevyskutující, tudíž jedinečný unikát.\n\nV obci, jejíž břidličné haldy pokrývají v hojné míře břízy, kdysi bydleli a pracovali předkové amerického malíře Tima Allena z Putney ve Vermontu. Bříza, jichž je ve Vermontu dostatek, slouží jako ústřední motiv Allenových obrazů. \n\nV osadě stojí kaple, jako jediná stavba svého druhu věnovaná na věčnou památku všem hornickým obětem těžby břidlice. \n\n"}
{"id": "540140", "url": "https://cs.wikipedia.org/wiki?curid=540140", "title": "Historické jádro města", "text": "Historické jádro města\n\nHistorické jádro je obvykle část města, která se nachází na půdorysu ohraničeném obrysem původních středověkých hradeb. Nacházejí se zde obvykle nejvýznamnější a historicky nejhodnotnější starobylé budovy a stavby z různých období (gotika, renesance, baroko aj), které mají velkou stavebněhistorickou a uměleckořemeslnou hodnotu a jsou turisticky atraktivní.\nZ toho důvodu se v historických jádrech často zavádí v nějaké formě památková ochrana (např. městská památková rezervace).\n\nHistorická jádra se postupným vývojem profilovala jako urbanisticky unikátní části měst, jichž byla původně zárodkem (východiskem). V jejich obvodu se v nebývalé pestrosti koncentrují nejrůznější funkce a aktivity města, které nejsou v jiných částech a čtvrtích v takové rozmanitosti (i hierarchicky vyšším stupni) přítomny. Jsou to funkce veřejné správy, soudnictví, kultury, atraktivního bydlení, obchodu, náboženství a vyššího školství a velmi často také dopravy. V určitém výčtu měst přiléhají železniční nebo autobusová nádraží přímo na historické jádro. K centru míří také místní veřejná doprava. Naopak individuální (především automobilová) doprava je postupem doby stále více omezována a v řadě měst je historické jádro též pěší zónou. Vedle objektivně zjistitelných vlastností je centrum nadáno rovněž těžko specifikovatelným vjemem charakteru místa (\"genius loci\"), který je většinou obyvatel spontánně reflektován. Urbanistické cézury dané polohou někdejších hradeb jsou obvykle stále citlivě vnímány, i když v prostoru dávno žádné hradby nejsou.\n\nPro tyto vlastnosti jsou ceny pozemků v historickém jádru výrazně nejvyšší z celého katastru města a střed má po všech stránkách vysokou atraktivitu. Historický střed města je také v naprosté většině případů nejatraktivnějším a orientačně nejzřetelnějším cílem kam se koncentruje výrazně nejvyšší zájem obyvatel i návštěvníků té které obce. Dlouhodobé zkušenosti ukazují, že atmosféra, která je v historických jádrech přítomna, i pestrá skladba aktivit nejsou uměle vytvořitelné.\n\n"}
{"id": "540143", "url": "https://cs.wikipedia.org/wiki?curid=540143", "title": "Předměstí (Opava)", "text": "Předměstí (Opava)\n\nPředměstí je část okresního města Opava, kterou tvoří katastrální území Opava-Předměstí (německy \"Troppau-Vorstadt\") o rozloze 10,17 km a která obklopuje nerovnoměrně ze všech stran centrální opavskou část Město (k. ú. Opava-Město).\n\nCelá část Město a převážný díl části Předměstí patří spolu s dalšími částmi města k centrální oblasti města Opavy, která se nečlení na samosprávné městské části, ale je spravována přímo zastupitelstvem a magistrátem města. Malá severní část Předměstí (základní sídelní jednotka Karlovec) patří k samosprávné městské části Vávrovice. Díly části obce se označují „Předměstí (Opava)“ a „Předměstí (Vávrovice)“.\n\nZákladní sídelní jednotky patřící k nečleněné části města jsou: Náměstí svaté Hedviky, Sadová, Městské sady, Ochranova, Polní, Nad tratí, Kylešovský kopec, Přední Guslice, Bezručovo náměstí, Lidická, Ondříčkova, U hřbitova, Šibeňák, Haškova, U nemocnice.\n"}
{"id": "540145", "url": "https://cs.wikipedia.org/wiki?curid=540145", "title": "Seznam katastrálních území v okrese Opava", "text": "Seznam katastrálních území v okrese Opava\n\nV této tabulce je uveden kompletní výčet katastrálních území Okresu Opava, včetně rozlohy a sídel, které na nich leží.\n\nCelková výměra 1113,14 km\n\nhttp://www.uir.cz/ Územně identifikační registr ČR\n"}
{"id": "540155", "url": "https://cs.wikipedia.org/wiki?curid=540155", "title": "Delta Němenu", "text": "Delta Němenu\n\nŘeka Němen se vlévá do Kuronského zálivu (Baltské moře, Atlantský oceán). V současné době je delta Němenu rozdělena mezi Litvu a Rusko (Kaliningradská oblast).\n\nDelta Němenu má v Litvě a Kaliningradské oblasti v Rusku následující ramena:\n\nRamena delty Němenu v Litvě (v závorce řeka nebo rameno, z kterého se odděluje a jeho délka):\n\n\n\nRamena delty Němenu v Kaliningradské oblasti (v závorce řeka nebo rameno, z kterého se odděluje a jeho délka)\n\n\nPřítoky Rusnė (v závorce vzdálenost od ústí, všechny jsou pravé)\n\nPřítoky Atmaty (v závorce vzdálenost od ústí a levý/pravý)\n\n\nRamena delty Minije (řeka nebo rameno, z kterého se odděluje, délka)\n\n\n\n"}
{"id": "540159", "url": "https://cs.wikipedia.org/wiki?curid=540159", "title": "Kadidelnice", "text": "Kadidelnice\n\nKadidelnice (latinsky \"turibulum\" či \"thuribulum\") je křesťanské vykuřovadlo, přenosná kovová nádoba opatřená otvory a víkem a zavěšená zpravidla na třech řetězech s držadlem.\n\nJde o obřadní předmět užívaný od raného středověku, doložený již ve 2. polovině 2. století v katakombách při pohřbech. V liturgii se objevuje asi od 6. století. Užívá ji kněz nebo jeho pomocník (ministrant) během bohoslužeb a dalších církevních obřadů, k posvátnému očištění – okuřování osob a vysvěcování chrámů, jejich oltářů, soch a dalších předmětů. Do nádoby se vkládá kovová miska s rozžhaveným dřevěným uhlím nebo samozápalnými briketami. Na uhlí se sype kadidlo – vonná pryskyřice, která se uchovává v tzv. loďce.\n\nV pravoslaví se používá kadidelnice kratší, která je povětšinou zdobena rolničkami nebo zvonečky, na Západě je kadidelnice delší.\n\nVe raném středověku byly kadidelnice údajně zlaté či stříbrné, od 10. století odlévány z bronzu, z mosazi nebo z mědi do tvaru centrální kaple na nožkách, jindy dvou polokoulí nebo polokoule s probíjenými otvory a kuželovitou stříškou na kruhovém podstavci; tyto masivní odlitky nemusely mít uvnitř misku na kadidlo, zavěšovaly se také někdy na drátky místo řetězů. Od pozdního středověku se objevují kadidelnice složitě komponované, opět stříbrné, ve tvaru gotické kaple s apsidami a odstupněnou věžičkou.\n\nOd renesance a zejména v baroku se vžila podoba členité nádobky s miskou uvnitř, krytá stříškou na řetězech. Bývají zdobeny kovotepecky různými ornamenty, na stříšce probíjenými, aby kouř z kadidla mohl volně stoupat.\n\nUžívaly se také velké stojací (nebo visací) kadidelnice chrámové, umístěné za oltářem, nad oltářem nebo po jeho stranách. Největší stabilní kadidelnice zvaná Botafumeiro se dochovala v katedrále sv. Jakuba v Compostele, další v katedrále v Barceloně.\n\n\n"}
{"id": "540170", "url": "https://cs.wikipedia.org/wiki?curid=540170", "title": "Synagoga Buffault", "text": "Synagoga Buffault\n\nSynagoga Buffault je synagoga v 9. obvodu v Paříži v ulici \"Rue Buffault\" č. 28, po které nese své jméno. Byla postavena portugalskými židy, kteří patřili k sefardským židům. V roce 1877 byla vysvěcena.\n\nV 19. století se židovské obce Alsaska-Lotrinska, jichž členové, tak jako i přistěhovalci z východní Evropy, patřili mezi aškenázské židy, znažily prosadit společný rituál se sefardskými židy pocházejícími především z Portugalska a Středomoří. Jako společná synagoga sloužila Velká synagoga v \"Rue de la Victoire\". Nicméně obě skupiny se nemohly dohodnout, kde by se měla v synagoze nacházet bima, proto se portugalští židé rozhodli postavit v blízkosti Velké synagogy svou vlastní. Na rozdíl od Velké synagogy a Synagogy Tournelles neobdrželi od města Paříže žádnou finanční podporu, takže náklady na nákup pozemku a výstavbu museli uhradit sami. Za tímto účelem byla založena společnost, která vydala 4000 podílových listů po 100 francích. Stavební práce začaly v roce 1876 a o rok později byla synagoga vysvěcena. Dnes slouží židům, kteří se po druhé světové válce přistěhovali ze severní Afriky.\n\nAutorem synagogy je architekt Stanislas Ferrand. Synagoga má 600 míst pro muže a 300 pro ženy na galerii. Její stavební styl je ovlivněn Velkou synagogou a Synagogou Tournelles, takže připomíná románský sloh. Fasáda vysoká 22,50 m je ukončena deskami s desaterem, v jejím středu je rozeta s 12 paprsky, které odkazují na 12 izraelských kmenů. Kolem rozety je v půlkruhu šest malých kulatých oken, pod nimiž je hebrejský nápis \"„Požehnaný budeš vcházeje, požehnaný i vycházeje.“\" Vstup tvoří tři arkády, nad nimi je řada slepých arkád.\nTři portály opatřené mřížemi vedou do vestibulu, odkud pokračuje vchod do přízemí synagogy a odkud míří schody na ženskou galerii. Vnitřní prostor je rozdělen na hlavní loď a dvě menší boční lodě. Každou boční emporu nese šest arkád z bílého mramoru, svorníky jsou ve formě desek s desaterem a nesou biblická jména jako Abrahám, Izák, Jákob a Mojžíš, kteří představují významné postavy židovské historie. Na velkém oblouku nad západní emporou se nachází francouzský nápis „\"Miluj bližního svého jako sebe sama\"“. Kolem rozety nad vchodem je nápis počátku modlitby Šema Jisra'el: „\"Slyš, Izraeli, Hospodin je náš Bůh, Hospodin jediný\"“. \n\nUprostřed lodi na nachází bima. Je obklopena balustrádou s velkými svícny a je neobvykle široká, takže lavice jsou umístěny v podélném směru. Před ní stojí osmiramenný svícen. Kamenné zábradlí bimy má tvar desek s desaterem a je doplněno Davidovou hvězdou. Na východním konci lodě se nachází pod arkádou a za červeným závěsem schránka na tóru. Luneta nad ní je vyzdobena deskami s desaterem, ze kterých vycházejí sluneční paprsky a pronikají skrze mraky.\n\n"}
{"id": "540173", "url": "https://cs.wikipedia.org/wiki?curid=540173", "title": "Tadeusz Wiejowski", "text": "Tadeusz Wiejowski\n\nTadeusz Wiejowski (4. května 1914, Kołaczyce, Polsko – 1941) byl vězeň koncentračního tábora Auschwitz-Birkenau. Byl první osobou, které se podařilo z tohoto tábora utéct.\n\nTadeusz Wiejowski byl povoláním švec. Do tábora se dostal 14. června 1940 v prvním transportu polských vězňů vypraveném z vězení v Tarnově. Bylo mu přiděleno vězeňské číslo 220. Utekl 6. srpna 1940 za pomoci polských civilních pracovníků, kteří pracovali v táboře jako elektrikáři (Bolesław Bicz, Emil Kowalowski, Stanisław Mrzygłód, Józef Muszyński, Józef Patek – čtyři z nich byli členy polské odbojové organizace \"Związek Walki Zbrojnej\" (Svaz ozbrojeného boje). Wiejowski se oblékl do oblečení jednoho z nich, vyšel spolu s nimi a v nákladním vlaku se dostal z dosahu tábora.\n\nÚtěk vyšel najevo při večerním sčítání vězňů. Byl nařízen trestný apel a vězňové na něm měli stát dokud se uprchlík nenajde. Tento nejdelší apel trval až do 14 hodiny následujícího dne, celkem tedy 20 hodin. Zemřel při něm polský Žid Dawid Wongczewski, který se tak stal zároveň první obětí tábora.\n\n8. srpna byli na základě vyšetřování táborového gestapa zatčeni polští elektrikáři, kteří se na útěku Wiejowského podíleli. Byli brutálně vyslýcháni a odsouzeni k trestu smrti, který byl následně změněn na trest zmrskání a uvěznění v táboře. Osvobození se z nich dožil pouze Bolesław Bicz.\n\nTadeusz Wiejowski se po útěku skrýval v rodné obci. Na podzim roku 1941 byl však znovu zatčen a uvězněn v obci Jasło. Později byl zastřelen v jedné z místních nečinných naftových šachet.\n"}
{"id": "540179", "url": "https://cs.wikipedia.org/wiki?curid=540179", "title": "Quartier de Charonne", "text": "Quartier de Charonne\n\nQuartier de Charonne (\"čtvrť Charonne\") je 80. administrativní čtvrť v Paříži, která je součástí 20. městského obvodu. Má rozlohu 209,1 ha a ohraničují ji ulice \"Cours de Vincennes\" na jihu, \"Boulevard de Charonne\" na západě, \"Rue de Bagnolet\" na severu a Boulevard périphérique na východě.\n\nČtvrť byla pojmenována podle staré vesnice, která byla v roce 1860 připojena k Paříži. Střed bývalé vesnice se nacházel na křižovatce dnešních ulic \"Rue Saint-Blaise\" a \"Rue de Bagnolet\" u kostela Saint-Germain-de-Charonne na severní hranici současné čtvrti Charonne.\n\n\n"}
{"id": "540180", "url": "https://cs.wikipedia.org/wiki?curid=540180", "title": "Paraves", "text": "Paraves\n\nParaves je klad, do kterého patří všichni ptáci (Avialae) i jejich nejbližší příbuzní ze skupiny teropodních dinosaurů (skupina Deinonychosauria). Mezi zástupci bychom tedy mohli jmenovat jak vrabce domácího, rod \"Archaeopteryx\", tak i rody \"Velociraptor\" nebo \"Troodon\". Název Paraves poprvé zavedl americký paleontolog Paul Sereno v roce 1997.\n\nAncestrální forma paravianů měla zřejmě podobu malého, několik stovek gramů vážícího opeřeného teropoda. Mohl mít také čtyřkřídlou stavbu těla (jak ukazují rody \"Anchiornis\", \"Microraptor\" nebo \"Pedopenna\"). Byl zřejmě schopen aktivního nebo alespoň klouzavého letu z větví stromů. Z této hypotetické formy se pak vyvinuli všichni odvozenější paraviani, včetně pravých ptáků.\n\n\n"}
{"id": "540181", "url": "https://cs.wikipedia.org/wiki?curid=540181", "title": "Budín (Boharyně)", "text": "Budín (Boharyně)\n\nBudín () je malá vesnice, část obce Boharyně v okrese Hradec Králové. Nachází se asi 2,5 km na severozápad od Boharyně. V roce 2009 zde bylo evidováno 15 adres. V roce 2001 zde trvale žilo 22 obyvatel.\n\nBudín leží v katastrálním území Zvíkov nad Bystřicí o výměře 2,46 km.\n\n"}
{"id": "540182", "url": "https://cs.wikipedia.org/wiki?curid=540182", "title": "Trnava (Boharyně)", "text": "Trnava (Boharyně)\n\nTrnava () je malá vesnice, část obce Boharyně v okrese Hradec Králové. Nachází se asi 2 km na jihozápad od Boharyně. V roce 2009 zde bylo evidováno 44 adres. V roce 2001 zde trvale žilo 109 obyvatel.\n\nTrnava je také název katastrálního území o rozloze 4,55 km.\n\n"}
{"id": "540183", "url": "https://cs.wikipedia.org/wiki?curid=540183", "title": "Zvíkov (Boharyně)", "text": "Zvíkov (Boharyně)\n\nZvíkov () je malá vesnice, část obce Boharyně v okrese Hradec Králové. Nachází se asi 1,5 km na severozápad od Boharyně. V roce 2009 zde bylo evidováno 28 adres. V roce 2001 zde trvale žilo 54 obyvatel.\n\nZvíkov leží v katastrálním území Zvíkov nad Bystřicí o rozloze 2,46 km. V katastrálním území Zvíkov nad Bystřicí leží i Budín.\n\nPrvní písemná zmínka o obci pochází z roku 1395.\n\n\n"}
{"id": "540184", "url": "https://cs.wikipedia.org/wiki?curid=540184", "title": "Bukovina (Černilov)", "text": "Bukovina (Černilov)\n\nBukovina () je vesnice, část obce Černilov v okrese Hradec Králové. Nachází se asi 2,5 km na západ od Černilova. V roce 2009 zde bylo evidováno 69 adres. V roce 2001 zde trvale žilo 167 obyvatel.\n\nBukovina leží v katastrálním území Bukovina u Hradce Králové o rozloze 5,57 km.\n\nPrvní písemná zmínka o obci pochází z roku 1340.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z Bukoviny uprchli v roce 1742 přes městečko Münsterberg v pruském Slezsku tito nekatolíci:\n\n\nPodrobně celou historii popisuje ve svých knihách Edita Štěříková (včetně informačních zdrojů, odkazů i údajů z matrik). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci exulantů žijí v Německu, Polsku, USA, Kanadě, Austrálii, někteří reemigranti byli repatriováni v roce 1945 do Čech z polského Zelova. I toto město jejich potomci v r. 1802 založili. Exulant (spolek) stále sdružuje nejen potomky běženců doby pobělohorské, ale i zájemce o tuto historii z celého světa.\n\n"}
{"id": "540185", "url": "https://cs.wikipedia.org/wiki?curid=540185", "title": "Újezd (Černilov)", "text": "Újezd (Černilov)\n\nÚjezd () je vesnice, část obce Černilov v okrese Hradec Králové. Nachází se asi 2,5 km na severozápad od Černilova. V roce 2009 zde bylo evidováno 84 adres. V roce 2001 zde trvale žilo 184 obyvatel.\n\nÚjezd leží v katastrálním území Újezd u Hradce Králové o rozloze 2,9 km.\n\nPrvní písemná zmínka o obci pochází z roku 1143.\n\n"}
{"id": "540186", "url": "https://cs.wikipedia.org/wiki?curid=540186", "title": "Horní Dohalice", "text": "Horní Dohalice\n\nHorní Dohalice () je malá vesnice, část obce Dohalice v okrese Hradec Králové. Nachází se asi 1 km na východ od Dohalic. V roce 2009 zde bylo evidováno 38 adres. V roce 2001 zde trvale žilo 56 obyvatel.\n\nHorní Dohalice je také název katastrálního území o rozloze 1,58 km.\n"}
{"id": "540187", "url": "https://cs.wikipedia.org/wiki?curid=540187", "title": "Horní Přím", "text": "Horní Přím\n\nHorní Přím () dříve lidově také Vysoký Přím nebo Přín je malá vesnice, část obce Dolní Přím v okrese Hradec Králové. Nachází se asi 1 km na jihovýchod od Dolního Přímu. V roce 2009 zde bylo evidováno 47 adres. V roce 2001 zde trvale žilo 68 obyvatel.\n\nHorní Přím je také název katastrálního území o rozloze 2,9 km.\n\nPrvní písemná zmínka o obci pochází z roku 1378., kdy se připomíná Pešík řečený Přín z Přínu (\"Pessic dictus Przin de Przin\"). Název obce se etymologicky odvozuje od slova \"pře, spor\". V 17. století byla obec připojena ke statkům jezuitů z Hradce Králové. Při bitvě u Hradce Králové roku 1866 dosáhlo bitevní pole až k Hornímu a Dolnímu Přímu.\n\n"}
{"id": "540188", "url": "https://cs.wikipedia.org/wiki?curid=540188", "title": "Jehlice (Dolní Přím)", "text": "Jehlice (Dolní Přím)\n\nJehlice () je malá vesnice, část obce Dolní Přím v okrese Hradec Králové. Nachází se asi 2 km na jihozápad od Dolního Přímu. V roce 2009 zde bylo evidováno 17 adres. V roce 2001 zde trvale žilo 20 obyvatel.\n\nJehlice leží v katastrálním území Dolní Přím o výměře 4,32 km.\n\n"}
{"id": "540189", "url": "https://cs.wikipedia.org/wiki?curid=540189", "title": "Nový Přím", "text": "Nový Přím\n\nNový Přím () je malá vesnice, část obce Dolní Přím v okrese Hradec Králové. Nachází se asi 1,5 km na jihozápad od Dolního Přímu. V roce 2009 zde bylo evidováno 23 adres. V roce 2001 zde trvale žilo 49 obyvatel.\n\nNový Přím leží v katastrálním území Dolní Přím o výměře 4,32 km.\n"}
{"id": "540190", "url": "https://cs.wikipedia.org/wiki?curid=540190", "title": "Probluz", "text": "Probluz\n\nProbluz () je část obce Dolní Přím v okrese Hradec Králové. Nachází se na severu Dolního Přímu. V roce 2009 zde bylo evidováno 78 adres. V roce 2001 zde trvale žilo 155 obyvatel.\n\nProbluz je také název katastrálního území o rozloze 3,61 km. V obci se nachází i základní škola, která je určena žákům 1. stupně. \n\nPrvní písemná zmínka o obci pochází z roku 1347.\n\n\n"}
{"id": "540191", "url": "https://cs.wikipedia.org/wiki?curid=540191", "title": "Hlušičky", "text": "Hlušičky\n\nHlušičky () je část obce Hlušice v okrese Hradec Králové. Nachází se na jihu Hlušic. V roce 2009 zde bylo evidováno 142 adres. V roce 2001 zde trvale žilo 275 obyvatel.\n\nHlušičky je také název katastrálního území o rozloze 3,89 km.\n"}
{"id": "540192", "url": "https://cs.wikipedia.org/wiki?curid=540192", "title": "Jeřičky", "text": "Jeřičky\n\nJeřičky () je malá vesnice, část obce Hořiněves v okrese Hradec Králové. Nachází se asi 4 km na sever od Hořiněvsi. V roce 2009 zde bylo evidováno 30 adres. V roce 2001 zde trvale žilo 22 obyvatel.\n\nJeřičky je také název katastrálního území o rozloze 1,75 km.\n"}
{"id": "540193", "url": "https://cs.wikipedia.org/wiki?curid=540193", "title": "Želkovice (Hořiněves)", "text": "Želkovice (Hořiněves)\n\nŽelkovice () je malá vesnice, část obce Hořiněves v okrese Hradec Králové. Nachází se asi 2,5 km na severozápad od Hořiněvsi. V roce 2009 zde bylo evidováno 36 adres. V roce 2001 zde trvale žilo 52 obyvatel.\n\nŽelkovice je také název katastrálního území o rozloze 2,33 km.\n\nPrvní písemná zmínka o obci pochází z roku 1454.\n\n\n"}
{"id": "540195", "url": "https://cs.wikipedia.org/wiki?curid=540195", "title": "Žíželeves", "text": "Žíželeves\n\nŽíželeves () je vesnice, část obce Hořiněves v okrese Hradec Králové. Nachází se asi 2,5 km na sever od Hořiněvsi. Prochází zde silnice II/325. V roce 2009 zde bylo evidováno 60 adres. V roce 2001 zde trvale žilo 127 obyvatel.\n\nŽíželeves je také název katastrálního území o rozloze 3,4 km.\n\nMístní jméno – \"Žíželeves\" představovalo ve staročeštině Žúželovu ves. Osobní jméno Žúžel vzniklo z obecného podstatného jména \"žúžel\" (hmyz, ještěr, mravenec, plaz, v širším smyslu vše co leze po zemi).\n\nŽíželeves se poprvé připomíná v roce 1355 v souvislosti se zdejším kostelem, který stál v místech, kde dnes stojí knihovna (čp. 42). Patrony tohoto dřevěného kostela byli Jiří z Hustířan a jeho bratr Jan z Hořic, kteří byli majiteli Hořiněvsi a Plesu. Na počátku husitských válek (1425) byla žíželevská tvrz s celým okolím popleněna a zkáze neušel ani kostelík. Kostel byl později opraven, po požáru v roce 1769 zbořen. Vdova po Jiřím Hustířanském Příba vládla na tvrzi od roku 1329.\n\nV roce 1495 se připomíná jako majitel vsi Hašek Skřížek z Hustířan, který ji vlastnil jako příslušenství Smiřic. V roce 1498 koupil tvrz bohatý Mikuláš mladší Trčka z Lípy a Lichtenburka. Snad ještě v témže roce byla odprodána od Smiřic k panství vřešťovskému. Při dělení tohoto panství, ke kterému došlo v roce 1545 nebo 1546, připadla jako příslušenství Vřešťova bratřím Janovi a Hynkovi Kordulám ze Sloupna a na Vřeštivě, stará tvrz byla obnovena. Při dalším dělení Vřešťovska v rodě Kordulů ze Sloupna v roce 1548 připadla Žíželeves jako samostatný statek, zahrnující ještě dalších pět vesnic, Václavovi Kordulovi. Ten zde postavil tvrz, která se poprvé připomíná v roce 1559, kdy ji s celým statkem zdědil Václavův syn Purkart, starší Kordule ze Sloupna, který spojil statek se svým sádovským panstvím. Jiří Sadovský ze Sloupna, přítel a ochránce Jana Ámose Komenského, držitel i Rozběřic, ale jako stoupenec českých bratří a protivník Ferdinanda II. byl po bitvě na Bílé hoře statků zbaven. Konfiskát roku 1623 získal výhodně se sadovským a smiřickým panstvím arcivévoda Albrecht z Valdštejna. Ten však ještě téhož roku směnil nově nabyté zboží za statky v Kopidlně s Marií Magdalenou Trčkovou z Lípy, která opět Žíželeves a Sadovou připojila ke Smiřicím. Druhý konfiskát postihl trčkovo zboží po Valdštejnově násilné smrti. Císař daroval v roce 1636 zabavené panství za věrné služby svému milci hraběti Matyášovi Gallasovi.\n\nV roce 1698 koupil Žíželeves a několik dalších vesnic smiřického panství Ferdinand Leopold Špork. V roce 1766 byl položen základ k novému kostelu sv. Mikuláše (1766–1777) stavitelem Františkem Kermerem za pomoci Karla Šporka, který byl spoluinvestorem. Ze starého kostela byly vyzdviženy náhrobní kameny vládnoucích rodů a položeny do základů nové stavby. Dva náhrobní kameny ze 16. století jsou zazděny do oplocení školní zahrady.\n\nV roce 1790 získal zadlužený majetek císař Josef II. Příští majitelé se střídali rychle. Od císařské rodiny koupil v roce 1863 Žíželeves a Hořiněves továrník Johann Leibig z Liberce a po 18 letech se celý komplet vrátil do dvorního majetku. Na poslední kupní smlouvě je podepsán císař František Josef I., který svou smrtí znárodnění statků předešel\n\nHistorie školy – od roku 1798 byla v Žíželevsi v čp. 42 pro místní děti škola samostatná. Ve škole byla jednotřídka, kam se vešlo až 62 dětí, druhou část domku obýval pan učitel s rodinou. Škola byla v Žíželevsi do roku 1947, kdy děti přešly nejdříve do Hořiněvsi a dále do školy v Želkovicích. Od roku 1954 docházely děti do školy v Cerekvici nad Bystřicí.\n\nDo českého divadla aktivně zasáhl žíželeveský rodák František Hlavatý (1873–1952), herec a režisér Pražských městských divadel. Vynikl v charakteristických rolích jako komik a vedle činoher režíroval i opery a operety. Napsal celkem 24 divadelních her, z nich svého času nabyli popularity \"Mlsní kocouři\", \"Dobráček švec\", \"Bílá myška\" a \"Na vysoké stráni\". Své herecké zážitky uložil do dvoudílných memoárů \"Herecké vzpomínky\". Městská knihovna v Praze má tyto memoáry ve vlastnictví.\n\nObecní knihovna Žíželeves (evid. č. knih. 1363/2002) je veřejná knihovna umístěná v budově bývalé školy, čp. 42. Zřizovatelem je obec Hořiněves. \n\nPrvním knihovníkem byl kronikář pan František Matuška, od roku 1991 paní Helena Pavlíková. Čtenáři mají možnost si vybrat z 1343 titulů knih, a to z beletrie, dětské a naučné literatury. Každý rok je knižní fond doplňován a obměňován. Čtenáři si také mohou vybírat z výměnného souboru, který poskytuje Knihovna města Hradce Králové a Městská knihovna Smiřice. V roce 2018 byl interiér knihovny rekonstruován. \n\n\n"}
{"id": "540197", "url": "https://cs.wikipedia.org/wiki?curid=540197", "title": "Kladruby (Chlumec nad Cidlinou)", "text": "Kladruby (Chlumec nad Cidlinou)\n\nKladruby () je vesnice, která spadá pod město Chlumec nad Cidlinou v okrese Hradec Králové. Nachází se přibližně 1 km na jihovýchod od Chlumce nad Cidlinou. V roce 2009 zde bylo evidováno 80 adres. V roce 2001 zde trvale žilo 224 obyvatel.\n\nKladruby leží v katastrálním území Chlumec nad Cidlinou o výměře 17,02 km.\n\nOkrajem vsi protéká řeka Cidlina.\n\n"}
{"id": "540198", "url": "https://cs.wikipedia.org/wiki?curid=540198", "title": "Lučice (Chlumec nad Cidlinou)", "text": "Lučice (Chlumec nad Cidlinou)\n\nLučice () je vesnice, část města Chlumec nad Cidlinou v okrese Hradec Králové. Nachází se asi 2 km na jih od Chlumce nad Cidlinou. V roce 2009 zde bylo evidováno 87 adres. V roce 2001 zde trvale žilo 153 obyvatel.\n\nLučice leží v katastrálním území Lučice u Chlumce nad Cidlinou o rozloze 2,48 km.\n\nPrvní písemná zmínka o obci pochází z roku 1110.\n\n"}
{"id": "540199", "url": "https://cs.wikipedia.org/wiki?curid=540199", "title": "Pamětník (Chlumec nad Cidlinou)", "text": "Pamětník (Chlumec nad Cidlinou)\n\nPamětník () je vesnice, část města Chlumec nad Cidlinou v okrese Hradec Králové. Nachází se asi 3,5 km na jih od Chlumce nad Cidlinou. V roce 2009 zde bylo evidováno 63 adres. V roce 2001 zde trvale žilo 96 obyvatel.\n\nPamětník je také název katastrálního území o rozloze 1,94 km.\n\nNedaleko se nachází přírodní památka Pamětník a neoficiální nudistická pláž v prostoru bývalé pískovny.\n\nV obci se narodil Václav Horyna (1906–1997), učitel a sběratel regionálních pověstí.\n\n"}
{"id": "540200", "url": "https://cs.wikipedia.org/wiki?curid=540200", "title": "Chmelovice", "text": "Chmelovice\n\nChmelovice () je malá vesnice, část obce Králíky v okrese Hradec Králové. Nachází se asi 2 km na severovýchod od Králík. V roce 2009 zde bylo evidováno 26 adres. V roce 2001 zde trvale žilo 41 obyvatel.\n\nChmelovice je také název katastrálního území o rozloze 2,54 km.\n\nPrvní písemná zmínka o obci pochází z roku 1786.\n\n"}
{"id": "540201", "url": "https://cs.wikipedia.org/wiki?curid=540201", "title": "Podoliby", "text": "Podoliby\n\nPodoliby () je malá vesnice, část obce Králíky v okrese Hradec Králové. Nachází se asi 2 km na severovýchod od Králík. V roce 2009 zde bylo evidováno 44 adres. V roce 2001 zde trvale žilo 84 obyvatel.\n\nPodoliby je také název katastrálního území o rozloze 2,17 km.\n\n"}
{"id": "540204", "url": "https://cs.wikipedia.org/wiki?curid=540204", "title": "Michnovka", "text": "Michnovka\n\nMichnovka () je malá vesnice, část obce Kratonohy v okrese Hradec Králové. Nachází se asi 2,5 km na jih od Kratonoh. V roce 2009 zde bylo evidováno 40 adres. V roce 2001 zde trvale žilo 41 obyvatel.\n\nMichnovka je také název katastrálního území o rozloze 4,57 km.\n\nPrvní písemná zmínka o obci pochází z roku 1720.\n\n"}
{"id": "540206", "url": "https://cs.wikipedia.org/wiki?curid=540206", "title": "USS Constellation (CV-64)", "text": "USS Constellation (CV-64)\n\nUSS \"Constellation\" (CV-64) byla letadlová loď Námořnictva Spojených států, která působila ve službě v letech 1961–2003. Jedná se o druhou jednotku třídy \"Kitty Hawk\". Stala se třetí lodí amerického námořnictva, která nesla jméno \"Constellation\".\n\nPostavena a zařazena byla jako útočná letadlová loď s označením CVA-64, v roce 1975 byla překlasifikována na víceúčelovou letadlovou loď CV-64.\n\nStavba letadlové lodě \"Constellation\" byla zahájena 14. září 1957. Pokřtěna a spuštěna na vodu pak byla 8. října 1960. Loď pokřtila Mary Herter, manželka ministra zahraničních věcí Christiana Hertera. Do služby byla uvedena 27. října 1961.\n\nOficiálně byla vyřazena 6. srpna 2003 po 41 letech ve službě. Dne 2. prosince 2003 byla vyškrtnuta z rejstříku námořních plavidel a zůstala odstavena. K jejímu odprodání do šrotu došlo 13. června 2014.\n\n"}
{"id": "540207", "url": "https://cs.wikipedia.org/wiki?curid=540207", "title": "Klášter nad Dědinou", "text": "Klášter nad Dědinou\n\nKlášter nad Dědinou () je malá vesnice, část obce Ledce v okrese Hradec Králové. Nachází se asi 1,5 km na sever od Ledců. Ve vsi působí evangelický sbor.\n\nKlášter nad Dědinou je také název katastrálního území o rozloze 1,91 km.\n\nVznikla na místě cisterciáckého kláštera \"Sacer campus\" (Svaté pole), založeného roku 1279 a zničeného hradeckými husity v roce 1420. Majetky kláštera byly posléze připojeny k opočenskému panství. Zbytky klášterních budov byly odstraněny téměř beze zbytku, katolický kostelík pochází dle všeho až ze 16. století. Jádro kláštera se nacházelo v severovýchodní části obce. Poznání jeho pozůstatků v letech 2013 a 2015 výrazně prohloubily archeologické záchranné výzkumy.\n\nV roce 2009 zde bylo evidováno 31 adres. V roce 2001 zde trvale žilo 54 obyvatel.\n\n\n"}
{"id": "540208", "url": "https://cs.wikipedia.org/wiki?curid=540208", "title": "Újezdec (Ledce)", "text": "Újezdec (Ledce)\n\nÚjezdec () je malá vesnice, část obce Ledce v okrese Hradec Králové. Nachází se asi 1 km na jihovýchod od Ledcí. V roce 2009 zde bylo evidováno 18 adres. V roce 2001 zde trvale žilo 32 obyvatel.\n\nÚjezdec leží v katastrálním území Ledce o výměře 8,34 km.\n\n"}
{"id": "540209", "url": "https://cs.wikipedia.org/wiki?curid=540209", "title": "Hubenice", "text": "Hubenice\n\nHubenice () je malá vesnice, část obce Lhota pod Libčany v okrese Hradec Králové. Nachází se asi 1,5 km na jihovýchod od Lhoty pod Libčany. V roce 2009 zde bylo evidováno 31 adres. V roce 2001 zde trvale žilo 87 obyvatel.\n\nHubenice je také název katastrálního území o rozloze 1,22 km.\n"}
{"id": "540211", "url": "https://cs.wikipedia.org/wiki?curid=540211", "title": "Želí", "text": "Želí\n\nŽelí (dříve Žely) () je malá vesnice, část obce Libčany v okrese Hradec Králové. Nachází se asi 1,5 km na severozápad od Libčan. V roce 2009 zde bylo evidováno 24 adres. V roce 2001 zde trvale žilo 63 obyvatel.\n\nŽelí je také název katastrálního území o rozloze 1,52 km.\n\n"}
{"id": "540212", "url": "https://cs.wikipedia.org/wiki?curid=540212", "title": "Borovice (Libníkovice)", "text": "Borovice (Libníkovice)\n\nBorovice () je malá vesnice, část obce Libníkovice v okrese Hradec Králové. Nachází se asi 1 km na západ od Libníkovic. V roce 2009 zde bylo evidováno 16 adres. V roce 2001 zde trvale žilo 20 obyvatel.\n\nBorovice leží v katastrálním území Libníkovice o výměře 3,21 km.\n"}
{"id": "540213", "url": "https://cs.wikipedia.org/wiki?curid=540213", "title": "Horní Černilov", "text": "Horní Černilov\n\nHorní Černilov () je malá vesnice, část obce Libníkovice v okrese Hradec Králové. Nachází se asi 1 km na severozápad od Libníkovic. V roce 2009 zde bylo evidováno 13 adres. V roce 2001 zde trvale žilo 17 obyvatel.\n\nHorní Černilov leží v katastrálním území Libníkovice o výměře 3,21 km.\n"}
{"id": "540214", "url": "https://cs.wikipedia.org/wiki?curid=540214", "title": "Janatov", "text": "Janatov\n\nJanatov () je malá vesnice, část obce Lodín v okrese Hradec Králové. Nachází se asi 2,5 km na západ od Lodína. V roce 2009 zde bylo evidováno 20 adres. V roce 2001 zde trvale žilo 17 obyvatel.\n\nJanatov leží v katastrálním území Lodín o výměře 7,71 km.\n\nLesy okolo Janatova jsou převážně dubové, je to genová základna lesních dřevin a současně nadregionální biocentrum systému ekologické stability. Část území lesa spadá také do Natury 2000 evropsky významné lokality Nechanice–Lodín.\n\nVznik názvu osady Janatov je podle příjmení Janata a datuje se k roku 1790, kdy zde vznikl hospodářský dvůr. Janata byl prý první porybný na panských rybnících Herynk a Homoláč (1790). Obec Lodín (vznik cca 1072) a pozdější osada Janatov patřili nejprve Janu z Valdštějna, ten prodal vesnici Mikuláši Pecingarovi z Bydžína. Posledními majiteli byli Harrachové. V roce 1924 byla provedena parcelace harrachovských pozemků, dvůr zbořen a materiálu použito na stavbu silnice Lodín-Nechanice. V obci Janatov byl v roce 1932 založen spolek divadelních ochotníků (SDO) s názvem „OSVĚTA“. Fungoval jen několik let. Naproti tomu v Lodíně byl již v roce 1918 založen „Hospodářsko-čtenářský spolek“, který ukončil činnost někdy po roce 1940. Fungoval přes 20 let.\n\nV roce v roce 1869 byl počet obyvatel obce Jantov 173 lidí a největšího počtu obyvatel (188 lidí) je z roku 1890. Nyní je zde hlášeno cca 17 obyvatel (údaj z roku 2010). V roce 2016 začala výstavba 5 nových rodinných domů a počet trvale bydlících obyvatel je nyní 31 (třicet jedna).\n\nV okolí Janatova se nachází hned několik zámků, a to Myštěves (golfové hřiště), Sloupno, Hlušice a nejznámější Hrádek u Nechanic, kde je další atraktivní golfové hřiště. V obci Petrovice (3 km) se nachází barokní kostel Nanebevzetí P. Marie, postavený uprostřed hřbitova v roce 1737. Nad kostelem socha sv. Jana Nepomuckého, na kopci nad vsí socha sv. Václava. V Loučné Hoře unikátní dřevěný kostel. Ve Skřivanech (5 km) je barokní kostel Rodiny Páně s nedalekou dřevěnou zvonicí. Původně barokní zámek ve Skřivanech byl přestavěn ve slohu anglické novogotiky a je obklopen anglickým parkem. V hájovně za obcí Skřivany je rodiště polárního badatele dr. V. Vojtěcha. V okolí je naučná stezka s památným stromem dubem letním, starým přes 400 let. V obci Lodín se nachází atraktivní koupaliště s tobogánem a autocamp.\n\n"}
{"id": "540215", "url": "https://cs.wikipedia.org/wiki?curid=540215", "title": "Barchůvek", "text": "Barchůvek\n\nBarchůvek () je vesnice, část obce Měník v okrese Hradec Králové. Nachází se asi 1 km na východ od Měníka. V roce 2009 zde bylo evidováno 60 adres. V roce 2001 zde trvale žilo 84 obyvatel.\n\nBarchůvek je také název katastrálního území o rozloze 1,88 km.\n"}
{"id": "540216", "url": "https://cs.wikipedia.org/wiki?curid=540216", "title": "Libeň (Měník)", "text": "Libeň (Měník)\n\nLibeň () je malá vesnice, část obce Měník v okrese Hradec Králové. Nachází se asi 2 km na severovýchod od Měníka. V roce 2009 zde bylo evidováno 12 adres. V roce 2001 zde trvale žilo 18 obyvatel, v roce 2013 je to 20 obyvatel.\n\nLibeň leží v katastrálním území Měník u Nového Bydžova o výměře 5,35 km.. Kdysi zde stála tvrz (jediný známý držitel Mikeš Pertold z Libně se připomíná v letech 1452 – 1461, viz Mapy.cz). Ovšem zřejmě nestála uprostřed současného rybníka, je příliš malý, ale dále v lese. Zástavba vsi je od roku 2004 chráněna v rámci vesnické památkové zóny.\n"}
{"id": "540217", "url": "https://cs.wikipedia.org/wiki?curid=540217", "title": "Dub (Mžany)", "text": "Dub (Mžany)\n\nDub () je malá vesnice, část obce Mžany v okrese Hradec Králové. Nachází se asi 1 km na sever od Mžan. V roce 2009 zde bylo evidováno 28 adres. V roce 2001 zde trvale žilo 51 obyvatel.\n\nDub leží v katastrálním území Dub u Mžan o rozloze 1,54 km.\n"}
{"id": "540218", "url": "https://cs.wikipedia.org/wiki?curid=540218", "title": "Stračovská Lhota", "text": "Stračovská Lhota\n\nStračovská Lhota () je vesnice, část obce Mžany v okrese Hradec Králové. Nachází se asi 2 km na západ od Mžan. V roce 2009 zde bylo evidováno 51 adres. V roce 2001 zde trvale žilo 83 obyvatel.\n\nKe Stračovské Lhotě patří i osada Zavadilka.\n\nStračovská Lhota je také název katastrálního území o rozloze 2,01 km.\n\nPrvní písemná zmínka o obci pochází z roku 1399.\n\n\n"}
{"id": "540219", "url": "https://cs.wikipedia.org/wiki?curid=540219", "title": "Komárov (Nechanice)", "text": "Komárov (Nechanice)\n\nKomárov () je malá vesnice, část města Nechanice v okrese Hradec Králové. Nachází se asi 1 km na severovýchod od Nechanic. V roce 2009 zde bylo evidováno 16 adres. V roce 2001 zde trvale žilo 23 obyvatel.\n\nKomárov leží v katastrálním území Nechanice o výměře 4,76 km.\n\nPřed vjezdem do vesnice stojí socha Jana Nepomuckého.\n"}
{"id": "540220", "url": "https://cs.wikipedia.org/wiki?curid=540220", "title": "Lubno (Nechanice)", "text": "Lubno (Nechanice)\n\nLubno () je vesnice, část města Nechanice v okrese Hradec Králové. Nachází se asi 2 km na východ od Nechanic. Prochází zde silnice II/324. V roce 2009 zde bylo evidováno 84 adres. V roce 2001 zde trvale žilo 165 obyvatel.\n\nLubno leží v katastrálním území Lubno u Nechanic o rozloze 5,31 km.\n\nNa území katastru Lubno se nalézá novogotická stavba zámku Hrádek u Nechanic, nazývaná též Východočeská Hluboká.\n\nPrvní písemná zmínka o obci pochází z roku 1401.\n\n"}
{"id": "540221", "url": "https://cs.wikipedia.org/wiki?curid=540221", "title": "Nerošov", "text": "Nerošov\n\nNerošov (dříve též Nerešov ) je malá vesnice, část města Nechanice v okrese Hradec Králové. Nachází se asi 5 km na sever od Nechanic. Prochází zde silnice II/323. V roce 2009 zde bylo evidováno 22 adres. V roce 2001 zde trvale žilo 26 obyvatel.\n\nNerošov je také název katastrálního území o rozloze 1,41 km.\n\nPrvní písemná zmínka o obci pochází z roku 1372.\n\n\n"}
{"id": "540222", "url": "https://cs.wikipedia.org/wiki?curid=540222", "title": "Sobětuš", "text": "Sobětuš\n\nSobětuš () je malá vesnice, část města Nechanice v okrese Hradec Králové. Nachází se asi 3,5 km na severovýchod od Nechanic. V roce 2009 zde bylo evidováno 37 adres. V roce 2001 zde trvale žilo 75 obyvatel.\n\nSobětuš je také název katastrálního území o rozloze 2,22 km.\n"}
{"id": "540223", "url": "https://cs.wikipedia.org/wiki?curid=540223", "title": "Suchá (Nechanice)", "text": "Suchá (Nechanice)\n\nSuchá () je vesnice, část města Nechanice v okrese Hradec Králové. Nachází se asi 4 km na sever od Nechanic. Prochází zde silnice II/323. V roce 2009 zde bylo evidováno 93 adres. V roce 2001 zde trvale žilo 212 obyvatel.\n\nSuchá leží v katastrálním území Suchá u Nechanic o rozloze 4,53 km.\n\nPrvní písemná zmínka o obci pochází z roku 1384.\n\n\n"}
{"id": "540224", "url": "https://cs.wikipedia.org/wiki?curid=540224", "title": "Tůně", "text": "Tůně\n\nTůně () je malá vesnice, část města Nechanice v okrese Hradec Králové. Nachází se asi 2,5 km na severovýchod od Nechanic. V roce 2009 zde bylo evidováno 37 adres. V roce 2001 zde trvale žilo 106 obyvatel.\n\nTůně leží v katastrálním území Tůně u Nechanic o rozloze 1,5 km.\n"}
{"id": "540227", "url": "https://cs.wikipedia.org/wiki?curid=540227", "title": "Zadražany", "text": "Zadražany\n\nZadražany () je vesnice, část obce Nepolisy v okrese Hradec Králové. Nachází se asi 1 km na severovýchod od Nepolis. Prochází zde silnice II/327. V roce 2009 zde bylo evidováno 73 adres. V roce 2001 zde trvale žilo 168 obyvatel.\n\nZadražany je také název katastrálního území o rozloze 2,18 km.\n"}
{"id": "540228", "url": "https://cs.wikipedia.org/wiki?curid=540228", "title": "Luková (Nepolisy)", "text": "Luková (Nepolisy)\n\nLuková () je malá vesnice, část obce Nepolisy v okrese Hradec Králové. Nachází se asi 1,5 km na východ od Nepolis. Prochází tudy železniční trať Chlumec nad Cidlinou - Trutnov. V roce 2009 zde bylo evidováno 42 adres. V roce 2001 zde trvale žilo 99 obyvatel.\n\nLuková leží v katastrálním území Luková nad Cidlinou o rozloze 1,76 km.\n"}
{"id": "540231", "url": "https://cs.wikipedia.org/wiki?curid=540231", "title": "Chudonice", "text": "Chudonice\n\nChudonice () je část města Nový Bydžov v okrese Hradec Králové. Nachází se na jihu Nového Bydžova. Původně samostatná ves, prvně připomínaná již roku 1143. V roce 2009 zde bylo evidováno 228 adres. V roce 2001 zde trvale žilo 480 obyvatel.\n\nChudonice je také název katastrálního území o rozloze 2,55 km.\n\n"}
{"id": "540232", "url": "https://cs.wikipedia.org/wiki?curid=540232", "title": "Tomáš Šustek", "text": "Tomáš Šustek\n\nTomáš Šustek (* 3. února 1985) je český profesionální basketbalista, který ve své kariéře hrál Národní basketbalovou ligu za týmy Basketball Brno a BK Kondoři Liberec. V aktuální sezóně 2011/2012 obléká dres BK Jindřichův Hradec.\n\nTomáš Šustek je odchovancem BK Jindřichův Hradec, profesionální kariéru zahájil v roce 2005 v týmu BK Kondoři Liberec. \n\n\n"}
{"id": "540233", "url": "https://cs.wikipedia.org/wiki?curid=540233", "title": "Nová Skřeněř", "text": "Nová Skřeněř\n\nNová Skřeněř () je malá vesnice, část města Nový Bydžov v okrese Hradec Králové. Nachází se asi 4,5 km na západ od Nového Bydžova. V roce 2009 zde bylo evidováno 44 adres. V roce 2001 zde trvale žilo 55 obyvatel.\n\nNová Skřeněř leží v katastrálním území \"Skřeněř\" o výměře 5,54 km. V katastrálním území Skřeněř leží i Stará Skřeněř.\n\nPrvní zmínka o vsi Skřeněř pochází z roku 1311 (\"villa Kzrenis\"). Později se píše například jako \"Skrzenyes\" (1350), \"Škřenice\" (1448) či \"dvory Křenické\" (1650). Nazývala se také \"Skřeníř\" a dělila se na dvě části, Starou a Novou. Stará Skřeneř ale byla od roku 1880 až do 50. let 20. století pouze osadou Nové Skřeneře, samostatné obce v okrese Nový Bydžov. Mezi roku 1961 až 1980 se pak obě staly součástí Starého Bydžova a až poté přešly pod Nový Bydžov.\n\n"}
{"id": "540234", "url": "https://cs.wikipedia.org/wiki?curid=540234", "title": "Skochovice (Nový Bydžov)", "text": "Skochovice (Nový Bydžov)\n\nSkochovice () je vesnice, část města Nový Bydžov v okrese Hradec Králové. Nachází se asi 7 km na západ od Nového Bydžova. Prochází zde silnice II/324. V roce 2009 zde bylo evidováno 136 adres. V roce 2001 zde trvale žilo 215 obyvatel.\n\nSkochovice je také název katastrálního území o rozloze 9,07 km. V katastrálním území Skochovice leží i Žantov.\n\n"}
{"id": "540236", "url": "https://cs.wikipedia.org/wiki?curid=540236", "title": "Stará Skřeněř", "text": "Stará Skřeněř\n\nStará Skřeněř () je vesnice, část města Nový Bydžov v okrese Hradec Králové. Nachází se asi 3,5 km na západ od Nového Bydžova. V roce 2009 zde bylo evidováno 85 adres. V roce 2001 zde trvale žilo 97 obyvatel.\n\nStará Skřeněř leží v katastrálním území \"Skřeněř\" o rozloze 5,54 km². V katastrálním území Skřeněř leží i Nová Skřeněř.\n\nStará Skřeneř byla od roku 1880 až do 50. let 20. století pouze osadou Nové Skřeneře, samostatné obce v okrese Nový Bydžov. Mezi roku 1961 až 1980 se pak obě staly součástí Starého Bydžova a až poté přešly pod Nový Bydžov.\n\n"}
{"id": "540237", "url": "https://cs.wikipedia.org/wiki?curid=540237", "title": "Zábědov", "text": "Zábědov\n\nZábědov () je část města Nový Bydžov v okrese Hradec Králové. Nachází se na jihozápadě Nového Bydžova. Prochází zde silnice II/327. V roce 2009 zde bylo evidováno 110 adres. V roce 2001 zde trvale žilo 335 obyvatel.\n\nZábědov je také název katastrálního území o rozloze 2,85 km.\n\n"}
{"id": "540238", "url": "https://cs.wikipedia.org/wiki?curid=540238", "title": "Žantov (Nový Bydžov)", "text": "Žantov (Nový Bydžov)\n\nŽantov () je malá vesnice, část města Nový Bydžov v okrese Hradec Králové. Nachází se asi 7 km na západ od Nového Bydžova. V roce 2009 zde bylo evidováno 22 adres. V roce 2001 zde trvale žilo 19 obyvatel.\n\nŽantov leží v katastrálním území Skochovice o výměře 9,07 km.\n\n"}
{"id": "540241", "url": "https://cs.wikipedia.org/wiki?curid=540241", "title": "Levín (Olešnice)", "text": "Levín (Olešnice)\n\nLevín () je malá vesnice, část obce Olešnice v okrese Hradec Králové. Nachází se asi 1 km na jihozápad od Olešnice. V roce 2009 zde bylo evidováno 33 adres. V roce 2001 zde trvale žilo 82 obyvatel.\n\nLevín leží v katastrálním území Levín nad Cidlinou o rozloze 2,78 km.\n\n"}
{"id": "540242", "url": "https://cs.wikipedia.org/wiki?curid=540242", "title": "Polizy", "text": "Polizy\n\nPolizy () je malá vesnice, část obce Osice v okrese Hradec Králové. Nachází se asi 1 km na sever od Osic. V roce 2009 zde bylo evidováno 24 adres. V roce 2001 zde trvale žilo 42 obyvatel.\n\nPolizy je také název katastrálního území o rozloze 1,61 km.\n\n\n"}
{"id": "540243", "url": "https://cs.wikipedia.org/wiki?curid=540243", "title": "Trávník (Osice)", "text": "Trávník (Osice)\n\nTrávník () je malá vesnice, část obce Osice v okrese Hradec Králové. Nachází se asi 1,5 km na severozápad od Osic. V roce 2009 zde bylo evidováno 31 adres. V roce 2001 zde trvale žilo 84 obyvatel.\n\nTrávník leží v katastrálním území Trávník u Osic o rozloze 1,54 km.\n\n"}
{"id": "540245", "url": "https://cs.wikipedia.org/wiki?curid=540245", "title": "Kanice (Petrovice)", "text": "Kanice (Petrovice)\n\nKanice () je malá vesnice, část obce Petrovice v okrese Hradec Králové. Nachází se asi 1,5 km na severozápad od Petrovic. V roce 2009 zde bylo evidováno 25 adres. V roce 2001 zde trvale žilo 10 obyvatel.\n\nKanice leží v katastrálním území Kanice u Petrovic o rozloze 2,18 km.\n"}
{"id": "540246", "url": "https://cs.wikipedia.org/wiki?curid=540246", "title": "Krásnice", "text": "Krásnice\n\nKrásnice (), v historii též Chrástnice nebo Chrasnice, je malá vesnice, v současnosti část obce Praskačka v okrese Hradec Králové. Nachází se asi 3,5 km na jih od Praskačky. V roce 2009 zde bylo evidováno 34 adres. V roce 2001 zde trvale žilo 61 obyvatel.\n\nKrásnice je také název katastrálního území o rozloze 1,88 km². V katastrálním území Krásnice leží i Žižkovec.\n\nVesnice byla pravděpodobně založena ve 12. století klášterem benediktinů v Opatovicích. Roku 1421 po vyplenění kláštera vojskem husitů pod vedením Diviše Bořka z Miletínka a Alše z Rýzmburka si velitelé jejich území rozdělili tak, že Krásnice připadla Divišovi. V polovině 15. století ji získal Jiřík z Poděbrad a připojil ji k panství Kunětická hora. První písemná zpráva o Krásnici je ze dne 5. dubna 1465; v ní Jiří z Poděbrad předává vládu nad panstvím Pardubice s bývalými klášterními vesnic emi svým synům Viktorinovi, Jindřichovi a Hynkovi z Minstrberka. Roku 1472 převzal tuto ves Jindřich a roku 1491 ji prodal městu Hradec Králové. Hradeckým bylo roku 1547 zboží za účast ve stavovském povstání zkonfiskováno a od císaře Ferdinanda I. tuto ves získal Jan z Pernštejna. Dalším majitelem byl hradecký soudce Jindřich Nejedlý z Vysoké a od konce 17. století Strakové z Nedabylic a Libčan. Jan Petr Straka z Nedabylic (1645-1720) ve svém testamentu z roku 1710 ustavil založení vojenského učiliště pro zchudlé šlechtice, tzv. Strakovy akademie v Praze a dal tomuto ústavu připsat své zboží včetně vsi Krásnice. Tehdy se ves označovala \"Chrasnice\" nebo \"Chrástnice\". Až do zrušení nevolnictví v roce 1848 byli poddaní z Krásnice podřízeni panství Libčany.\n\nOd roku 1868 obec patřila okresu Hradec Králové. V roce 1886 zboží zakoupil hrabě Jan Nepomuk z Harrachu. \n"}
{"id": "540247", "url": "https://cs.wikipedia.org/wiki?curid=540247", "title": "Sedlice (Praskačka)", "text": "Sedlice (Praskačka)\n\nSedlice () je vesnice, část obce Praskačka v okrese Hradec Králové. Nachází se asi 2,5 km na jih od Praskačky. V roce 2009 zde bylo evidováno 79 adres. V roce 2001 zde trvale žilo 231 obyvatel.\n\nSedlice leží v katastrálním území Sedlice u Hradce Králové o rozloze 3,24 km².\n\nNarodil se tu a působil Vincenc Vinař (??? – 1915), statkář a politik, na počátku 20. století poslanec Českého zemského sněmu.\n\n"}
{"id": "540249", "url": "https://cs.wikipedia.org/wiki?curid=540249", "title": "Vlčkovice (Praskačka)", "text": "Vlčkovice (Praskačka)\n\nVlčkovice () je vesnice, část obce Praskačka v okrese Hradec Králové. Nachází se asi 1,5 km na severovýchod od Praskačky. V roce 2009 zde bylo evidováno 59 adres. V roce 2001 zde trvale žilo 120 obyvatel.\n\nVlčkovice leží v katastrálním území Vlčkovice u Praskačky o rozloze 2,36 km².\n\nObec je rodištěm malíře, grafika a výtvarného teoretika Bohumila Kubišty.\n"}
{"id": "540250", "url": "https://cs.wikipedia.org/wiki?curid=540250", "title": "Žižkovec", "text": "Žižkovec\n\nŽižkovec () je malá vesnice, část obce Praskačka v okrese Hradec Králové. Nachází se asi 3,5 km na jihozápad od Praskačky. V roce 2009 zde bylo evidováno 11 adres. V roce 2001 zde trvale žilo 8 obyvatel.\n\nŽižkovec leží v katastrálním území Krásnice o výměře 1,88 km².\n"}
{"id": "540251", "url": "https://cs.wikipedia.org/wiki?curid=540251", "title": "Číbuz", "text": "Číbuz\n\nČíbuz () je malá vesnice, část obce Skalice v okrese Hradec Králové. Nachází se asi 1 km na severovýchod od Skalice. V roce 2009 zde bylo evidováno 35 adres. V roce 2001 zde trvale žilo 87 obyvatel.\n\nČíbuz je také název katastrálního území o rozloze 1,53 km.\n\nPrvní písemná zmínka o obci je z roku 1143.\n\n\n"}
{"id": "540252", "url": "https://cs.wikipedia.org/wiki?curid=540252", "title": "Skalička (Skalice)", "text": "Skalička (Skalice)\n\nSkalička () je vesnice, část obce Skalice v okrese Hradec Králové. Nachází se asi 1 km na západ od Skalice. V roce 2009 zde bylo evidováno 63 adres. V roce 2001 zde trvale žilo 115 obyvatel.\n\nSkalička leží v katastrálním území Skalička nad Labem o rozloze 2,44 km.\n\nArcheologickými nálezy je zdokumentováno osídlení od raného středověku .\nPrvní písemná zmínka o obci pochází z roku 1547.\n\n\n"}
{"id": "540253", "url": "https://cs.wikipedia.org/wiki?curid=540253", "title": "Červeněves", "text": "Červeněves\n\nČerveněves () je vesnice, část obce Smidary v okrese Hradec Králové. Nachází se asi 1,5 km na jihovýchod od Smidar. Prochází zde silnice II/327. V roce 2009 zde bylo evidováno 96 adres. V roce 2001 zde trvale žilo 190 obyvatel.\n\nČerveněves je také název katastrálního území o rozloze 2,37 km.\n\nPrvní písemná zmínka o obci pochází z roku 1318.\n\n\n"}
{"id": "540255", "url": "https://cs.wikipedia.org/wiki?curid=540255", "title": "Chotělice", "text": "Chotělice\n\nChotělice () je vesnice, část obce Smidary v okrese Hradec Králové. Nachází se asi 1,5 km na severozápad od Smidar. Prochází zde silnice II/327. V roce 2009 zde bylo evidováno 118 adres. V roce 2001 zde trvale žilo 255 obyvatel.\n\nChotělice je také název katastrálního území o rozloze 8,59 km.\n\nV obci se nalézá pseudorenesanční zámek postavený majitelem zdejšího panství roku 1875. V současnosti je zámek účelově využit jako ústav sociální péče (ÚSP).\n"}
{"id": "540256", "url": "https://cs.wikipedia.org/wiki?curid=540256", "title": "Křičov", "text": "Křičov\n\nKřičov () je vesnice, část obce Smidary v okrese Hradec Králové. Nachází se asi 2,5 km na jih od Smidar. V roce 2009 zde bylo evidováno 51 adres. V roce 2001 zde trvale žilo 100 obyvatel.\n\nKřičov je také název katastrálního území o rozloze 2,42 km.\n\nPrvní písemná zmínka o obci pochází z roku 1260.\n\n"}
{"id": "540257", "url": "https://cs.wikipedia.org/wiki?curid=540257", "title": "Rodov", "text": "Rodov\n\nRodov () je vesnice, část města Smiřice v okrese Hradec Králové. Nachází se asi 3,5 km na západ od Smiřic. V roce 2009 zde bylo evidováno 65 adres. V roce 2001 zde trvale žilo 170 obyvatel.\n\nRodov je také název katastrálního území o rozloze 4,48 km. V katastrálním území Rodov leží i Trotina.\n"}
{"id": "540259", "url": "https://cs.wikipedia.org/wiki?curid=540259", "title": "Trotina (Smiřice)", "text": "Trotina (Smiřice)\n\nTrotina (, dříve též Grosz Trotin nebo Hrubá Trotina je malá vesnice, část města Smiřice v okrese Hradec Králové. Nachází se asi 2,5 km na jihozápad od Smiřic. Prochází zde silnice I/33. V roce 2009 zde bylo evidováno 11 adres. V roce 2001 zde trvale žilo 18 obyvatel.\n\nTrotina leží v katastrálním území Rodov o výměře 4,48 km.\n\nRoku 2018 zde byla objevena bohatá lokalita osídlení od mladší doby kamenné až po dobu bronzovou, jejíž výzkum ještě nebyl ukončen ani vyhodnocen.\n\nV písemných pramenech se Trotina objevuje poprvé v letech 1239–1241 jako ves v držení královského číšníka Zbraslava. Roku 1267 náležela k panství Miletín a roku 1542 se připomíná v Deskách zemských jako pustá. v 1. polovině 19. století se obec nazývala také \"Grosz Trotin\" nebo \"Hrubá Trotina\".\n\n"}
{"id": "540262", "url": "https://cs.wikipedia.org/wiki?curid=540262", "title": "Hubíles", "text": "Hubíles\n\nHubíles () je vesnice, část obce Smržov v okrese Hradec Králové. Nachází se asi 1 km na západ od Smržova. V roce 2010 zde bylo evidováno 53 adres. V roce 2001 zde trvale žilo 137 obyvatel.\n\nHubíles je také název katastrálního území o rozloze 2,82 km.\n\nNázev se vyvíjel od varianty Hubiles (1495, 1533, 1654, 1790, 1836), Hubilesy (1848), Hubylesy (1854), Hubilesy (1904, 1869), Hubylesy (1880), Hubilesy (1900–1910) a od té doby Hubíles. Místní jméno je pravděpodobně odvozeno od přezdívky prvního usedlíka, který hubil les.\n\nPrvní písemná zmínka o obci pochází z roku 1495. V letech 1869–1900 byl osadou obce Smržov, v letech 1900–1966 pak samostatnou obcí. 1. ledna 1967 se stal částí Smržova.\n\nPodle sčítání 1930 zde žilo v 47 domech 214 obyvatel. 214 obyvatel se hlásilo k československé národnosti. Žilo zde 180 římských katolíků, 14 evangelíků a 13 příslušníků Církve československé husitské.\n\n"}
{"id": "540263", "url": "https://cs.wikipedia.org/wiki?curid=540263", "title": "Horní Černůtky", "text": "Horní Černůtky\n\nHorní Černůtky () je malá vesnice, část obce Sovětice v okrese Hradec Králové. Obec je rozdělena na dvě oblasti a to Horní a Dolní Hypiusov. Nachází se asi 2 km na severozápad od Sovětic. V roce 2009 zde bylo evidováno 29 adres. V roce 2001 zde trvale žilo 45 obyvatel.\n\nHorní Černůtky je také název katastrálního území o rozloze 2,28 km.\n\nPrvní písemná zmínka o obci pochází z roku 1143.\n\n"}
{"id": "540264", "url": "https://cs.wikipedia.org/wiki?curid=540264", "title": "Hřibsko", "text": "Hřibsko\n\nHřibsko () je vesnice, část obce Stěžery v okrese Hradec Králové. Nachází se asi 2 km na jihozápad od Stěžer. V roce 2009 zde bylo evidováno 60 adres. V roce 2001 zde trvale žilo 149 obyvatel.\n\nHřibsko je také název katastrálního území o rozloze 3,73 km.\n"}
{"id": "540267", "url": "https://cs.wikipedia.org/wiki?curid=540267", "title": "Stěžírky", "text": "Stěžírky\n\nStěžírky () je vesnice, část obce Stěžery v okrese Hradec Králové. Nachází se asi 2 km na severozápad od Stěžer. Prochází zde silnice II/324. V roce 2009 zde bylo evidováno 177 adres. V roce 2001 zde trvale žilo 298 obyvatel.\n\nStěžírky je také název katastrálního území o rozloze 3,36 km. V katastrálním území Stěžírky leží i Charbuzice.\n"}
{"id": "540268", "url": "https://cs.wikipedia.org/wiki?curid=540268", "title": "Klenice (Stračov)", "text": "Klenice (Stračov)\n\nKlenice () je malá vesnice, část obce Stračov v okrese Hradec Králové. Nachází se asi 2 km na severovýchod od Stračova. Prochází zde silnice I/35. V roce 2009 zde bylo evidováno 30 adres. V roce 2001 zde trvale žilo 49 obyvatel.\n\nKlenice je také název katastrálního území o rozloze 2,8 km.\n\n"}
{"id": "540269", "url": "https://cs.wikipedia.org/wiki?curid=540269", "title": "Dlouhé Dvory", "text": "Dlouhé Dvory\n\nDlouhé Dvory () je malá vesnice, část obce Střezetice v okrese Hradec Králové. Nachází se asi 1,5 km na severovýchod od Střezetic. Prochází tudy železniční trať Hradec Králové – Turnov. V roce 2009 zde bylo evidováno 37 adres. V roce 2001 zde trvale žilo 90 obyvatel.\n\nDlouhé Dvory je také název katastrálního území o rozloze 1,98 km.\n"}
{"id": "540271", "url": "https://cs.wikipedia.org/wiki?curid=540271", "title": "Krňovice", "text": "Krňovice\n\nKrňovice () je vesnice, část města Třebechovice pod Orebem v okrese Hradec Králové. Nachází se asi 1,5 km na jihozápad od Třebechovic pod Orebem. Prochází zde silnice II/298. V roce 2009 zde bylo evidováno 78  adres. V roce 2001 zde trvale žilo 76 obyvatel.\n\nKrňovice je také název katastrálního území o rozloze 1,68 km.\n\nNa kraji vesnice je skanzen.\nKrňovice jsou od Třebechovic odděleny tokem Orlice, překlenutým mostem. Vedle mostu je vodácké přístaviště s možností vynesení lodě z řeky.\nŘeka Orlice s četnými meandry zde tvoří přírodní park.\nPrvní písemná zmínka o obci pochází z roku 1362.\nVes se původně jmenovala Krnějovice, podle svého zakladatele jménem Krněj nebo Krněja.\n\nStejně jako ze Štěnkova a jiných obcí v okolí i z Krňovic odcházeli nekatolíci do exilu. Magdalena Prausová z Krňovic zemřela 15.11.1771 v Husinci, první české exulantské obci v pruském Slezsku. Poté se její dcera Magdalena (narozena v Krňovicích) vdala do menší české kolonie Dolní Poděbrady poblíž Husince. V Poděbradech byla česká škola, do které docházeli i Němci z blízké obce Mehltheuer. Tak se stalo, že místo k poněmčení Čechů došlo počeštění Němců. Když v roce 1873 mělo být vyučování v češtině ve všech školách pruského Slezska nahrazeno německým jazykem, bránili počeštění Němci z Mehltheueru svou českou \"mateřštinu\", ale neuspěli. Magdalena Gargulová (roz. Prausová) zemřela dne 10.3.1832. Historii exulantů popisuje ve svých knihách Edita Štěříková (včetně informačních zdrojů, odkazů a údajů z matrik). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci pobělohorských exulantů žijí v Německu, Polsku, USA, Kanadě, Austrálii, někteří se vrátili. Exulant (spolek) stále sdružuje potomky běženců (rodokmeny) této doby z celého světa.\n\n\n"}
{"id": "540273", "url": "https://cs.wikipedia.org/wiki?curid=540273", "title": "Nepasice", "text": "Nepasice\n\nNepasice () je vesnice, část města Třebechovice pod Orebem v okrese Hradec Králové. Nachází se asi 3 km na západ od Třebechovic pod Orebem. Prochází zde silnice I/11. V roce 2009 zde bylo evidováno 111 adres. V roce 2001 zde trvale žilo 290 obyvatel.\n\nNepasice je také název katastrálního území o rozloze 4,43 km.\n\nBěhem slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Od roku 1726 v oblasti působil i Antonín Koniáš. Protestantům mohly být odebrány děti a předány do péče katolickým opatrovníkům. Z obce Nepasice a Blešno prokazatelně uprchli v roce 1742 přes městečko Münsterberg v pruském Slezsku tito lidé: \n\n\nHistorii exulantů popisuje ve svých knihách Edita Štěříková (včetně informačních zdrojů, odkazů a údajů z matrik). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci pobělohorských exulantů žijí v Německu, Polsku, USA, Kanadě, Austrálii, někteří se vrátili. Exulant (spolek) stále sdružuje potomky běženců (rodokmeny) této doby z celého světa.\n\n"}
{"id": "540274", "url": "https://cs.wikipedia.org/wiki?curid=540274", "title": "Polánky nad Dědinou", "text": "Polánky nad Dědinou\n\nPolánky nad Dědinou () je vesnice, část města Třebechovice pod Orebem v okrese Hradec Králové. Nachází se asi 2,5 km na severovýchod od Třebechovic pod Orebem. Prochází zde silnice II/298. V roce 2009 zde bylo evidováno 118 adres. V roce 2001 zde trvale žilo 238 obyvatel.\n\nV roce 2017 bylo evidováno 20 registrovaných adres s celkovým počtem 178 obyvatel.\n\nPolánky nad Dědinou jsou významnou obcí z pohledu cestovního ruchu. Nacházi se zde mnoho staveb s historickým významem.\n\nPolánky nad Dědinou je také název katastrálního území o rozloze 3,98 km.\n\nPrvní písemná zmínka o obci pochází z roku 1528. Ves měla původně tři části, Horní Polánka, Dolní Polánka a Mitrov. Pojmenování \"polánka\" se dříve používalo pro náhorní pastvinu. V převážně rovinaté krajině Polabí měly význam i mírné vyvýšeniny, podle kterých obec dostala svůj název.\n\nStejně jako z okolních obcí (Vysoký Újezd, Jeníkovice, Bolehošťská Lhota, aj.) odcházeli do exilu i nekatolíci z Polánek nad Dědinou. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Ve zdejší oblasti působili kromě Antonína Koniáše také jezuité Jakub Firmus, Matěj Třebický, Adam Poustka a František Mateřovský. Protestantům mohly být odebrány děti a předány do péče katolickým opatrovníkům. Z Polánek prokazatelně uprchl Mikuláš Kupka *(1706) do Münsterbergu v pruském Slezsku. Tam dne 2.1. 1746 podepsal žádost o pozemek v nově zakládané české kolonii Husinec. Patří mezi zakladatele Husince, byl v jejím vedení (starší). Zemřel 12.3.1772, starý 66 let. Kazatelem sboru v Husinci a německé Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského. Nejdostupnější informace jsou v knihách Edity Štěříkové (včetně zdrojů a údajů z matrik). Potomci českých exulantů žijí v Německu, Polsku, USA, Kanadě, Austrálii, někteří se po 2. světové válce vrátili. Jsou spojeni prostřednictvím Exulant (spolek).\n\n\n"}
{"id": "540276", "url": "https://cs.wikipedia.org/wiki?curid=540276", "title": "Štěnkov", "text": "Štěnkov\n\nŠtěnkov () je vesnice, část Třebechovic pod Orebem v okrese Hradec Králové. Nachází se 2 km na jih od Třebechovic pod Orebem. V roce 2009 zde bylo evidováno 204 adres. V roce 2001 zde trvale žilo 158 obyvatel.\n\nŠtěnkov je také název katastrálního území o rozloze 2,87 km.\n\nV době pobělohorské a během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Ve zdejší oblasti působili kromě Antonína Koniáše také jezuité Jakub Firmus, Matěj Třebický, Adam Poustka a František Mateřovský. Protestantům mohly být odebrány děti a předány do péče katolickým opatrovníkům. Z obce Štěnkov prokazatelně uprchli v roce 1742 přes městečko Münsterberg (první útočiště) v pruském Slezsku tito lidé:\n\n\nKazatelem českého sboru v Husinci a Čermné v Pruském Slezsku byl až do své smrti Samuel Figulus (2.4.1724, Skoki–1771), pravnuk Jana Amose Komenského. Nikdo z rodu Burianů nebyl mezi zakladateli mesta Zelov. Andršů je mezi exulanty velmi mnoho, ale kam a jakými cestami šel Martin Andrš ze Štěnkova není známo. Synové LaVerne Andersh vlastní půdu v indiánské rezervaci Yankton Sioux Indian v Jižní Dakotě, kde se každých pět let Andršovi scházejí na tvz. Reunion. Rodinná kronika Andersh family vyšla knižně v USA. \n\nPodrobně celou historii popisuje ve svých knihách Edita Štěříková (včetně informačních zdrojů a odkazů). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci exulantů žijí v Německu, Polsku, USA, Kanadě, Austrálii, někteří se vrátili do vlasti po druhé světové válce. Exulant (spolek) stále sdružuje potomky běženců doby pobělohorské z celého světa.\n\n"}
{"id": "540278", "url": "https://cs.wikipedia.org/wiki?curid=540278", "title": "Kadašman-Charbe I.", "text": "Kadašman-Charbe I.\n\nKadašman-Charbe I. (\"mu Ka-da-áš-ma-an-Char-be\") byl 15. nebo 16. kassitský král Babylonie (v tomto období používán název \"Kar-Duniaš\"). Jako syn předchozího krále Karaindaše I. vládl někdy kolem roku 1400 př. n. l. Jeho jméno obsahuje jméno kassitského boha Charba, který odpovídal sumersko-akkadskému Enlilovi.\n\nNejdůležitější událostí uvedenou v jeho záznamech je \"„vyhlazení Amurru (Amoritů) od východu (Slunce) k západu (Slunce)“\". Jednalo se o Amority na území většiny Mezopotámie. V tomto období (na přelomu 15. a 14. století př. n. l.) skutečně úplně mizí některé kočovné amoritské kmeny - \"Jamutbala\", \"Idamarat\", \"Bin-Jamin\" a jiné.\nKadašman-Charbe také dobyl město \"Biruti\" (pravděpodobně dnešní Bejrút), když porazil \"„dravého Sutu“\" v zemi \"Harhar\".\n\nKadašman-Charbe byl současníkem mocného egyptského faraona Amenhotepa III.. Ve sbírce dopisů z El-amarna se zachovaly tři jeho dopisy egyptskému vladaři a dva dopisy od faraona. Jejich obsahem je popis plánovaných rodinných svazků, dárků apod.\nAmenhotep chce do svého harému některou z babylonských princezen. Kadašman-Charbe mu odpovídá, že faraon již má v harému jeho sestru, jejíž osud je mu neznámý. Babylonští vyslanci ji „neviděli ani neslyšeli“ v ženě, která jim byla faraonem ukázána. Faraon si pak stěžuje na nespolehlive posly, a v jednom z dopisů odmítne poslat svou sestru jako dar. Následnou Kadašmanovu stížnost si udobřuje zlatem a drahými dary.\n\n\n"}
{"id": "540279", "url": "https://cs.wikipedia.org/wiki?curid=540279", "title": "Popovice (Třesovice)", "text": "Popovice (Třesovice)\n\nPopovice () je malá vesnice, část obce Třesovice v okrese Hradec Králové. Nachází se asi 1 km na jihozápad od Třesovic. V roce 2009 zde bylo evidováno 28 adres. V roce 2001 zde trvale žilo 53 obyvatel.\n\nPopovice leží v katastrálním území Popovice u Nechanic o rozloze 2 km.\n\n\n"}
{"id": "540280", "url": "https://cs.wikipedia.org/wiki?curid=540280", "title": "Janovice (Vinary)", "text": "Janovice (Vinary)\n\nJanovice () je vesnice, část obce Vinary v okrese Hradec Králové. Nachází se asi 1,5 km na jih od Vinar. V roce 2009 zde bylo evidováno 61 adres. V roce 2001 zde trvale žilo 81 obyvatel.\n\nJanovice leží v katastrálním území Janovice u Vinar o rozloze 2,31 km.\n\nPrvní písemná zmínka o obci pochází z roku 1427.\n\n"}
{"id": "540281", "url": "https://cs.wikipedia.org/wiki?curid=540281", "title": "Kozojídky (Vinary)", "text": "Kozojídky (Vinary)\n\nKozojídky () je vesnice, část obce Vinary v okrese Hradec Králové. Nachází se asi 1,5 km na západ od Vinar. Prochází zde silnice II/280. V roce 2009 zde bylo evidováno 52 adres. V roce 2001 zde trvale žilo 86 obyvatel.\n\nKozojídky leží v katastrálním území Kozojídky u Vinar o rozloze 1,73 km.\n"}
{"id": "540282", "url": "https://cs.wikipedia.org/wiki?curid=540282", "title": "Smidarská Lhota", "text": "Smidarská Lhota\n\nSmidarská Lhota () je vesnice, část obce Vinary v okrese Hradec Králové. Nachází se asi 2 km na východ od Vinar. Prochází zde silnice II/280. V roce 2009 zde bylo evidováno 52 adres. V roce 2001 zde trvale žilo 85 obyvatel.\n\nSmidarská Lhota je také název katastrálního území o rozloze 2,84 km.\n\nPrvní písemná zmínka o obci pochází z roku 1332.\n\n"}
{"id": "540284", "url": "https://cs.wikipedia.org/wiki?curid=540284", "title": "Bříza (Všestary)", "text": "Bříza (Všestary)\n\nBříza () je vesnice, část obce Všestary v okrese Hradec Králové. Nachází se asi 2 km na jih od Všestar. V roce 2009 zde bylo evidováno 86 adres. V roce 2001 zde trvale žilo 231 obyvatel.\n\nBříza leží v katastrálním území Bříza u Všestar o rozloze 2,28 km.\n\nVesnice se připomíná roku 1376, kdy byla vlastnicky spojena sr sídlem a tvrzí v Plotišti. První majitel se připomíná v letech 1383-1411, jmenoval se Prokop Roblík nebo Rohlík a založil ve vsi tvrz. V době husitské ji vlastnil jeho syn Mikeš. Roku 1486 ji odúmrti získal král Vladislav II. Jagellonský a vzápětí ji daroval Mikuláši mladšímu Trčkovi z Lípy. Tvrz zanikla beze stop a nebyla nalezena\n"}
{"id": "540285", "url": "https://cs.wikipedia.org/wiki?curid=540285", "title": "Chlum (Všestary)", "text": "Chlum (Všestary)\n\nChlum () je vesnice, část obce Všestary v okrese Hradec Králové. Nachází se asi 2,5 km na sever od Všestar. Prochází zde silnice II/325. V roce 2009 zde bylo evidováno 89 adres. V roce 2001 zde trvale žilo 190 obyvatel.\n\nChlum leží v katastrálním území Chlum u Hradce Králové o rozloze 2,02 km.\n\nPrvní písemná zmínka o obci pochází z roku 1352.\n\n\n"}
{"id": "540286", "url": "https://cs.wikipedia.org/wiki?curid=540286", "title": "Lípa (Všestary)", "text": "Lípa (Všestary)\n\nLípa () je malá vesnice, část obce Všestary v okrese Hradec Králové. Nachází se asi 3 km na severozápad od Všestar. Prochází zde silnice I/35. V roce 2009 zde bylo evidováno 48 adres. V roce 2001 zde trvale žilo 129 obyvatel.\n\nLípa leží v katastrálním území Lípa u Hradce Králové o rozloze 2,96 km.\n\nJméno Lípa dostala osada založená buď na místě, kde před ní rostla lípa nebo byl lipový háj. Osada ta vznikla při potůčku, který v Dohalicích vlévá do Bystrice, a při staré obchodní cestě, která spojovala Hradec Králové s Hořicemi a Jičínem.\n\nLípa byla osídlena již v mladší době kamenné. Nasvědčují tomu hlavně nálezy kamenných nástrojů u dvora Gabrielina nad obcí, u kterého bylo na polích vyoráno mnoho střepů a nástrojů k drcení obilí. Pod vrchem Kavkazem na bývalém zádušním poli se při hlubším orání narazilo roku 1880 na velkou jámu s kamennými nástroji z prahorní břidlice - pravděpodobně dílna pravěkých řemeslníků. Nalezené předměty jsou uloženy v Národním muzeu, v muzeích v Hradci Králové, Pardubicích, Náchodě, Jaroměři a dokonce ve Vídni. V okolí byli nalezeny další sídelní jámy z doby platěnické, střepy rázu stradonického a sídliště se střepy hradištními. V katastru obce byly pak nalezeny kamenné nástroje, koule z vápence, měděný kruh, bronzové jehlice, hliněné přesleny, římské skleněné koule, bronzový štítek, závitky z dvojitého zlatého drátku aj.\n\nNad vsí stávala tvrz na místě čp. 3 a čp. 14. První známí držitelé Lípy byli Jan z Lípy a syn Mikuláš, připomínání roku 1339, v letech 1355 až 1364 Jan, rozený Bílý z rodu Kordulu ze Sloupna a roku 1408 Tomáš a Hosek (Hošek?) z Lípy. Počátkem 15. století pak Matěj Salava, který stal se praotcem Salavů z Lípy. Jejich příbuznými, též z Lípy pošlí, byli Trčkové z Lípy a Lipští z Lípy. Ti vládli na větší části Lípy v 15. století a na počátku 16. století, kdy žil tu Verek Lipský. Sirotci po něm, Jan, Ludmila a Hedvika, prodali tvrz a dvůr ze dřeva vystavěné spolu se vsí před rokem 1540 Mikulášovi Bořkovi z Dohalic. Za nových majitelů Bořků z Dohalic byla ke konci 16. století Lípa připojena nejprve k Dohalicům a pak po nějaký čas drželi ji jako statek samostatný. Po smrti Zdeňka Bořka Dohalického z Dohalic byla Lípa roku 1599 prodána Janu Přechovi Třemeskému ze Železna za 4 850 kop grošů. Před rokem 1619 byla k panství Smiřickému přikoupena i druhá část Lípy. Pak byla Lípa několikrát odprodána, až ji naposledy koupil baron Liebig a jako věno jeho dcery Gabriely se dostala pod panství pánů Dobřenských z Dobřenic.\n\nJeště roku 1619 tvrz stála. Byla dřevěná a bylo v ní několik světnic, komor, kuchyně a sklep. Roku 1645 byla však ves i s tvrzí popleněna Švédy a již nebyla obnovena. Při zániku tvrze došlo pravděpodobně též k zasypání vstupu do sklepů, které se později staly zdrojem místní pověsti o pokladech v nich ukrytých. Při tvrzi stál hrazený dřevěný dvůr se sýpkou, do níž se za panování Marie Terezie a Josefa II. ukládalo obilí, aby se z ní mohlo dostat poddaným v případě neúrody. Ze dvora zbyl pouze ovčinec čp. 4. Kde je stavení č. 15, stávala prý kaple, jež ke tvrzi náležela a k níž se přes úpad vedla lávka.\n\nRoku 1651 měla Lípa 102 obyvatel. Roku 1654 zde na 57 korcích hospodařili 4 sedláci, 7 chalupníků a 2 zahradníci. V roce 1713 pak 4 sedláci a 11 zahradníků, což svědčí o rozdrobení chalupnických gruntů. Pode dvorem Gabrieliným při cestě vozové stála na kamenném sloupu kamenná socha sv. Jana Nepomuckého z roku 1720. Dnes je přemístěna.\n\nV bitvě roku 1866 byla Lípa sídlem vrchního velitele rakouské armády, polního zbrojmistra rytíře Ludvíka von Benedeka. Stala se terčem pruské i rakouské dělostřelby. Granáty byla zapálena stavení č. 2, 24, a 28. Úroda byla zničena. Po válce navštívil Lípu císař František Josef I. Dal sepsat škody, ale náhrada nebyla spravedlivě rozdělena. Kdo se ozval, byl žalován a pro výstrahu druhým odsouzen.\n\nDo první světové války bylo povoláno 14 záložníků, z nich 4 padli. Jejich jména jsou uvedena na pomníku u nového hřbitova na Lípě. Jeden voják byl zajat. Po první světové válce byl státem zkonfiskován Gabrielin dvůr a přeměněn na státní statek. V roce 1926 byla provedena parcelace jeho pozemků a několika drobným zemědělcům přiděleno po 1 až 2 ha půdy. Občané z Lípy dostali 4 ha, z Chlumu 15 ha a z Čistěvsi 6 ha půdy.\n\nV září 1944 byl gestapem zatčen Josef Horáček a do konce dubna 1945 vězněn v Terezíně na Malé pevnosti. Vrátil se s podlomeným zdravím. Dva občané z Lípy byli nasazeni na nucené práce do Německa. V březnu a dubnu 1945 procházely Lípou transporty zajatců různých národností. Jeden občan kolaboroval s Němci. V roce 1945 se z Lípy odstěhovalo dosídlovat pohraničí opuštěné Němci 12 rodin (celkem 38 lidí), zejména bezzemků a dělníků. Odešli zejména na Trutnovsko a k Vrchlabí.\n\nPo Únoru 1948 byla uvalena nucené správa na 80 ha půdy, z nichž vznikl státní statek. Později vzrostl na 130 ha. Kolektivizace zemědělství byla ukončena v roce 1958, kdy byli všichni dosud samostatně hospodařící rolníci nuceni vstoupit do státního statku. I přes zvýšený nátlak se totiž nepodařilo v obci založit JZD. Výměra obhospodařované půdy statkem se tak zvýšila na 240 ha.\n\n"}
{"id": "540287", "url": "https://cs.wikipedia.org/wiki?curid=540287", "title": "Rosnice (Všestary)", "text": "Rosnice (Všestary)\n\nRosnice () jsou vesnice, část obce Všestary v okrese Hradec Králové. Nacházejí se asi 1 km na jih od Všestar. V roce 2009 zde bylo evidováno 77 adres. V roce 2001 zde trvale žilo 153 obyvatel.\n\nRosnice leží v katastrálním území Rosnice u Všestar o rozloze 4,2 km.\n\nPrvní písemná zmínka o obci pochází z roku 1345.\n\n"}
{"id": "540288", "url": "https://cs.wikipedia.org/wiki?curid=540288", "title": "Rozběřice", "text": "Rozběřice\n\nRozběřice () je vesnice, část obce Všestary v okrese Hradec Králové. Nachází se asi 1,5 km na sever od Všestar. Prochází zde silnice I/35. V roce 2009 zde bylo evidováno 72 adres. V roce 2001 zde trvale žilo 187 obyvatel.\n\nRozběřice je také název katastrálního území o rozloze 2,09 km.\n\nPrvní písemná zmínka o obci pochází z roku 1371.\n\n\n"}
{"id": "540289", "url": "https://cs.wikipedia.org/wiki?curid=540289", "title": "Dolní Černilov", "text": "Dolní Černilov\n\nDolní Černilov () je malá vesnice, část obce Výrava v okrese Hradec Králové. Nachází se asi 1,5 km na jihozápad od Výravy. V roce 2009 zde bylo evidováno 20 adres. V roce 2001 zde trvale žilo 14 obyvatel.\n\nDolní Černilov leží v katastrálním území Výrava o výměře 8,45 km.\n"}
{"id": "540290", "url": "https://cs.wikipedia.org/wiki?curid=540290", "title": "Dominika (jméno)", "text": "Dominika (jméno)\n\nDominika je ženské křestní jméno, odvozené od mužského jména Dominik. Jméno pochází z latiny a znamená \"pánova\" (či \"pánův\"). Základem jména je přídavné jméno k latinskému slovu \"dominus\" (pán). Z ženského tvaru \"dominica\" (\"dies dominica\" – den páně), vzniklo i románské označení pro neděli.\nDominika má svátek 4. srpna jako Dominik, v církevním kalendáři však 8. srpna.\n\n"}
{"id": "540292", "url": "https://cs.wikipedia.org/wiki?curid=540292", "title": "Peter Hanzely", "text": "Peter Hanzely\n\nPeter Hanzely (* 13. srpna 1947 Bratislava) je slovenský hudební skladatel, akordeonista. Hudbu k písním napsal zpěvákům jako např. (Karol Duchoň (byl jeho dvorní skladatel), Marie Rottrová , Hana Zagorová , Petr Spálený , Petr Rezek. Skomponoval např. hudbu k hitům – \"V slovenských dolinách, Čardáš dvoch sŕdc\" a k jiným.\n\nOd 70. let pracoval jako hudební redaktor v slovenském rozhlase, kde působil vice než třicet let.\nV roce 1975 byla píseň \"Čardáš dvoch sŕdc\", kterou nazpíval zpěvák Karol Duchoň a text napsal Ľuboš Zeman, úspěšnou na festivalu v Tokiu\n. Na festival v Tokiu nemohl odcestovat protože mu nepovolili vycestování z Československa. Jako člen poroty a rozhodca se zúčastňuje na různých hudebních soutěžech.\n\nseznam ocenění není úplný\n\nseznam není úplný\n\n\nPodílel se na vícero hudebních titulech, nejzajimavější však činí projekty (accordion)s hudebním skladatelem a aranžérem Jindřichem Parmou v tehdejším studiu Opusu, která vyšla jak na LP i CD :\n\n\n"}
{"id": "540293", "url": "https://cs.wikipedia.org/wiki?curid=540293", "title": "Seznam písní Petra Hanzelyho", "text": "Seznam písní Petra Hanzelyho\n\nTento seznam písní je seznamem písňové tvorby hudebního skladatele Petra Hanzelyho.\n\npoz. -píseň - interpret - (autor textu písně-t:)\n\n( /t:) - doposud nezjištěný autor textu\n\nInterpret - je uváděný původní (na prvním místě) nebo nejvýznamnější, nebo nejznámější interpret dané písně. To znamená, že méně známy interpreti nejsou uváděný.\n\n\n\n\n\n\n\n\n\n\n\n\n\n"}
{"id": "540294", "url": "https://cs.wikipedia.org/wiki?curid=540294", "title": "Plavba", "text": "Plavba\n\nPlavba je pohyb plavidel ve vodě. \n\n\nMetaforicky se význam přenesl i na vzduchoplavbu. \n\n\n"}
{"id": "540298", "url": "https://cs.wikipedia.org/wiki?curid=540298", "title": "Safari rallye 2002", "text": "Safari rallye 2002\n\nSafari rallye 2002 byla osmou soutěží mistrovství světa v rallye 2002, která se konala ve dnech 11. až 14. července. Vítězem se stal Colin McRae na voze Ford Focus WRC. \n\nHned v prvním testu odstupuje vedoucí jezdec průběžného pořadí Marcus Grönholm kvůli poruše motoru svého vozu Peugeot 206 WRC. První pozici získává Tommi Mäkinen s vozem Subaru Impreza WRC, druhý je Thomas Radström s vozem Citroën Xsara WRC a třetí je Markko Märtin s Focusem. Pro poruchu odstupují dva jezdci s vozy Hyundai Accent WRC. Freddy Loix má poruchu spojky a Armin Schwarz poruchu alternátoru. Druhý test vyhrává McRae, který se posouvá na druhé místo. Třetí místo získává Kenneth Eriksson s vozem Škoda Octavia WRC. Čtvrtý je Carlos Sainz s Fordem, pátý Harri Rovanpera s Peugeotem a šestý Toni Gardemeister s druhou Škodou. Mäkinen stále zvyšuje svůj náskok v čele. Propadá se ale Radström kvůli poškození podvozku a odstoupit musí s nefunkčním motorem Francois Delecour a s poškozenou elektronikou Petter Solberg. Gardemeister poškozuje závěs kola a musí ze soutěže odstoupit. Mäkinen nakonec uhájí první místo až do konce etapy. Roman Kresta s Octávií končí desátý.\n\nDruhá etapa měří 453,42 km. Na prvním testu dojde ke střetu mezi Mäkinenem a McRaem. Vyhraje tak Sebastien Loeb, který se posune na druhou pozici za McRae. V dalším testu postihne Mäkinena a Sainze defekt. V dalším testu vítězí Richard Burns před McRaem a Rovanperou. Odstoupit musí Eriksson kvůli prasklé poloose. Opět se tak mění pořadí, když za McRaem je druhý Rovanpera a třetí Sainz. Kvůli technickým potížím vzápětí odstupuje Mäkinen, Sainz a Burns. Märtin dostává penalizaci a propadá se ze třetího místa. Sedmý je Kresta a osmý Juha Kankkunen s posledním Hyundaiem. \n\nPrvní test třetí etapy vyhrál McRae před Rovanperou. Třetí byl jeho bratr Alister McRae s Mitsubishi Lancer Evo VII WRC. Märtin se drží na páté pozici před Panizzim, Krestou, Kankkunenem a právě mladším McRaem. Třetí a čtvrtou pozici mají jezdci týmu Citroën Sport v pořadí Radström a Loeb, kteří ale nemůžou bodovat v šampionátu značek. Další test vyhrává Panizzi. Märtin se posunuje na čtvrtou pozici před Loeba. Loeb vyhrává poslední test, ale před Märtina se nedostane. \n\n"}
{"id": "540300", "url": "https://cs.wikipedia.org/wiki?curid=540300", "title": "Riemerelóza drůbeže", "text": "Riemerelóza drůbeže\n\nRiemerelóza drůbeže (syn. infekční serozitida kachen a husí) je bakteriální onemocnění kachen, husí, krůt a jiných druhů ptáků, vyvolávané bakterií \"Riemerella anatipestifer\". Vyskytuje se ve formě akutní nebo chronické septikémie, charakterizované fibrinózní perikarditidou, perihepatitidou (zánět jaterního pouzdra), zánětem vzdušných vaků, kaseózní (sýrovitou) salpingitidou (zánět vejcovodu) a meningitidou. Ekonomické ztráty způsobuje v důsledku zvýšené mortality, poklesu hmotnostních přírůstků a konfiskací drůbeže na porážce. V chovech kachen s perzistující infekcí může akutní forma nemoci probíhat až se 75% mortalitou.\n\nOnemocnění bylo poprvé zjištěno v roce 1932 u bílých pekingských kachen v Long Islandu (USA) a nazváno „new duck disease“. O 6 let později byla podobná nemoc popsána u komerčních kachen v Illinois pod názvem „duck septicemia“. Na základě srovnávacích patologických studií navrhli Dougherty et al. (1955) její označení jako „infekční serozitida“. Vzhledem k podobnosti makroskopických změn s jinými infekcemi doporučil Leibovitz (1972) označovat nemoc vyvolávanou \"Riemerella anatipestifer\" jako „\"Riemerella anatipestifer\" infection“.\n\nKlinické příznaky i pitevní nálezy odpovídající serozitidě (zánět serózní blány) kachen byly pozorovány také u husí; onemocnění bylo považováno za influenzu hus (\"septicaemia anserum exsudativa\") a původce byl označen jako \"Pasteurella septicaemiae\". „Influenza hus“ je dnes také považována ze reimerelózu, vzhledem k identickým vlastnostem bakterií \"Pasteurella septicaemiae\" a \"Riemerella anatipestifer\".\n\nRiemerelóza je celosvětově rozšířená a je zaznamenáváno zejména v zemích s intenzivními chovy kachen.\n\nPříčinná bakterie byla izolována a charakterizována Hendricksonem a Hilbertem (1932) jako \"Pfeifferella anatipestifer\". Bruner a Fabricant (1954) porovnali její vlastnosti s vlastnostmi bakterií rodů \"Brucella\", \"Pasteurella\", \"Moraxella\", \"Actinobacillus\" a \"Haemophilus\" a zjistili její větší příbuznost s rodem \"Moraxella\" spp. Navrhli proto změnu názvu na \"Moraxella anatipestifer\". V Bergeyově manuálu (7. až 9. edice z let 1957-1984) byl původce serozitidy kachen označován jako \"Pasteurella anatipestifer\". Na základě dalších fenotypických studií a molekulárně biologických analýz navrhli Segers et al. (1993) vytvoření samostatného rodu \"Riemerella\" a původce označovat jako \"Riemerella anatipestifer\".\n\n\"Riemerella anatipestifer\" je gramnegativní, nepohyblivá a nefermentující tyčinka, široká 0,2-0,4 µm a dlouhá 1-5 µm. Je opouzdřená, spory netvoří. V zorném poli se vyskytuje jednotlivě, v párech nebo občas v krátkých řetízcích. Při barvení podle Wrighta se hodně buněk barví bipolárně.\n\nBakterie roste v mikroaerobním prostředí (5-10 % CO2) na krevním, čokoládovém nebo tryptózo-sójovémagaru s přídavkem 0,05 % kvasničného extraktu a 5 % novorozeneckého telecího séra. Po 24hodinové inkubaci při 37 °C na krevním nebo čokoládovém agaru vznikají kolonie velikosti 1–2 mm v průměru, které jsou konvexní, průhledné, lesklé a zapáchající po másle. Některé kmeny rostou na pevných půdách v hlenovitých koloniích.\n\nCukry nezkvašuje, zkapalňuje želatinu a vyvolává mírně alkalickou reakci v lakmusovém mléku. Produkuje oxidázu, katalázu a fosfatázu. Netvoří indol ani sirovodík, je ureáza negativní. Nitráty neredukuje a škrob není hydrolyzován. Neroste na MacConkeově agaru a nehemolyzuje krevní agar.\n\nSérotypizace \"R. anatipestifer\" se provádí aglutinací a precipitací v agarovém gelu. Oba testy detekují povrchové antigeny, kterými jsou asi polysacharidy. Sklíčková aglutinace je rychlá a dostatečně citlivá. Zkumavkové aglutinaci se dává přednost před precipitací (kvantifikace protilátek). Doposud bylo identifikováno a popsáno 19 sérotypů \"R. anatipestifer\" (1-19). Všechny sérotypy reagují specificky, s výjimkou sérotypu 5, který částečně křížově reaguje se sérotypy 2 a 9. V Evropě jsou časté sérotypy 1-3, v USA 1, 2 a 5, v Austrálii sérotyp 3.\n\nOdolnost v prostředí není dostatečně známa, předpokládá se poměrně malá odolnost. Ve vodovodní vodě přežívá 13 dní a v podestýlce u krůt 27 dní.\n\nRiemerelóza je primárně nemoc domestikovaných kachen. Nejvnímavější jsou kachňata ve věku 1-8 týdnů. Kachňata mladší pod 5 týdnů obvykle uhynou za 1-2 dny po objevení klinických příznaků; starší přežívají déle. V rozmnožovacích chovech se onemocnění vyskytuje méně často v porovnání s výkrmem. Přirozený výskyt nemoci byl také popsán u husí a krůt. \"R. anatipestifer\" je považováno za potenciálně patogenní pro domestikované krůty. Infekce byla také prokázána u bažantů,kura domácího, perliček, křepelek, koroptví, papoušků a volně žijících vodních ptáků. Holubi, králíci amyši jsou k infekci refrakterní; morčata uhynou až po inokulaci vysokých dávek aplikovaných intraperitoneálně.\n\nZdrojem infekce je především latentně infikovaná dospělá chovná drůbež. K přenosu dochází horizontálně přímým kontaktem mezi zvířaty (pravděpodobně respirační cestou), poraněnou kůži, zejména na chodidlech, nebo nepřímo kontaminovanou pitnou vodou, podestýlkou či jinými živými (členovci) či neživými vektory. Nález \"R. anatipestifer\" v husích vejcích dovoluje předpokládat i vertikální přenos. Vznik a průběh onemocnění závisejí na počtu a virulenci přijatých bakterií, na způsobu infekce a na věku hostitele.\n\nInkubační doba se pohybuje v rozmezí 2-12 dní.\n\nVětšinou onemocní mladá zvířata ve věku 2-8 týdnů, zřídka do 10. týdne věku; průběh může být perakutní nebo akutní. U starších zvířat bývá průběh protrahovaný až chronický. Mortalita se většinou pohybuje mezi 1-10 %, jen zřídka i více. Vysoká mortalita byla také pozorována v chovech krůt ve věku 6-15 týdnů. Nemoc v hejnu zpravidla trvá 2-4 týdny. Nevhodné zoohygienické podmínky a jiné konkurentní infekce představují predispoziční faktory pro vznik nemoci.\n\nPři perakutním průběhu (zpravidla kachňata do 2. týdne věku) se pozorují rychlé úhyny během 24 hodin. Při akutním průběhu se zjišťuje otupělost, respirační příznaky (kašel a kýchání, séromukózní výtok z nosu a očí, sinusitida), konjunktivitida, nazelenalý průjem. Kromě příznaků poškození CNS (tremor hlavy a krku, plovací pohyby končetin při poloze na zádech) se mohou vyskytovat i pohybové poruchy, způsobené exsudativním zánětem kloubů. Zvířata hynou v kómatu. Při subakutním až chronickém průběhu dochází k dehydrataci, vyhublosti a poruchám růstu.\n\nRekonvalescentní kachňata získávají rezistenci k následné infekci. Toho se využívá při aktivní imunizací chovných kachen, které pak předávají transovariálně protilátky na svoje potomstvo. Pasivní chráněnost kachňat trvá asi 2 týdny.\n\nPředběžná diagnóza se stanovuje na základě klinických příznaků a pitevního nálezu; pro konečnou diagnózu je nezbytná izolace a identifikaci příčinného agens.\n\nDiferenciální diagnostika. Riemerelózu je nutné odlišit od jiných septikemicky probíhajících onemocnění vyvolávaných např. \"Pasteurella multocida\", \"E. coli\" a \"Streptococcus faecium\". Kachňata infikovaná salmonelami mohou mít podobné nervové příznaky jako při infekci \"R. anatipestifer\". Jelikož tito původci vytvářejí nerozlišitelné patologické změny od riemerelózy, diagnóza musí zahrnovat izolaci a identifikaci kauzálního agens. Diferencovat je také třeba chlamydiózu, zejména u krůt, a také v oblastech, kde je chlamydióza problémem. Z dalších nemocí přicházejí do úvahy virová hepatitida kachen, herpesvirová enteritida kachen, influenza, kokcidióza a mykotoxikózy.\n\nK léčbě kachen infikovaných \"R. anatipestifer\" byla použita řada sulfonamidů a antibiotik s různým stupněm úspěšnosti. Ošetření je nejlépe provádět před vznikem onemocnění nebo bezprostředně po výskytu prvních příznaků nemoci. Přesto nelze po ukončení léčby vyloučit další výskyty riemerelózy.\n\nPrevence zahrnuje všeobecná zoohygienická opatření (turnusový chov, dezinfekce objektů a asanace prostředí) a aktivní imunizaci ohrožených zvířat. Profylakticky se používá opakovaná imunizace chovných zvířat inaktivovanou vakcínou (chrání pouze proti homologním sérotypům) nebo živou vakcínou (USA). Jelikož imunita indukovaná bakteriny je sérotypově specifická, měla by vakcína obsahovat bakterie převládajícího sérotypu v dané oblasti. Výkrmová kachňata se vakcinují ve věku 2-3 týdnů a jsou chráněna až do doby porážky. Při použití olejových vakcín mohou vznikat v místě vpichu nežádoucí reakce. Živé vakcíny se aplikují kachňatům pitnou vodou nebo jako aerosol a zajišťují imunitu trvající minimálně 42 dní po vakcinaci. Jsou avirulentní i pro 1denní kachňata.\n\n"}
{"id": "540302", "url": "https://cs.wikipedia.org/wiki?curid=540302", "title": "Josef Kozák", "text": "Josef Kozák\n\nJosef Kozák (6. března 1920, Zvolen– 7. června 2000, Praha) byl československý volejbalista, úspěšný reprezentační trenér. Byl vyhlášen nejlepším volejbalovým trenérem 20. století.\n\nS volejbalem se seznámil v rodném Zvolenu. Po přestěhování do Prahy začal hrát trampskou ligu v týmu AFC Waldes. V roce 1941 byl zatčen gestapem Jindřich Waldes, zakladatel týmu a celý tým přešel pod SK Slavia Praha.\nZa reprezentaci hrál v roce 1947 a stal se akademickým mistrem světa na Světových akademických letních hrách v Paříži.\n\nJeho hlavní přínos našemu volejbalu spočíval právě v jeho trenérské práci. Stal se tvůrcem nových tréninkových metod. Kladl důraz na rychlost a obratnost, založenou na výborné fyzické kondici hráčů. Hra byla založena na kolektivním pojetí.\nReprezentačním trenérem byl v roce 1953-1960 a dosáhl s týmem mimořádných úspěchů ve světovém měřítku. Tyto výsledky vzbudily velký zájem v zahraničí a doc.Kozák se stal vyhledávaným odborníkem v celém volejbalovém světě. Pomáhal vytvořit koncepci přípravy reprezentace Francie, Itálie, Rakouska, Jugoslávie. Přednášel na mezinárodních školení trenérů FIVB. Nejvíce pomohl rozvoji italského volejbalu a zprostředkoval řadě našich hráčů angažmá v italské lize A1. Prvním byl Zdeněk Humhal a po něm následoval Josef Musil,Petr Kop,Bohumil Golián,Ladislav Toman a další.\n\n\n"}
{"id": "540303", "url": "https://cs.wikipedia.org/wiki?curid=540303", "title": "Karel Brož", "text": "Karel Brož\n\nKarel Brož (6. prosince 1925, Horoměřice – 17. srpna 2009, Praha) byl československý volejbalový reprezentant, mistr světa a dvojnásobný mistr Evropy. Zasloužilý mistr sportu a zasloužilý trenér.\nS volejbalem začal společně se svým bratrem Josefem v roce 1941. Nejprve byl členem oddílu SSK Život (později přejmenovaný na Sokol Michle). V roce 1947 se zde stal poprvé mistrem republiky. Dále působil v oddílech ATK Praha, ÚDA Praha a RH Praha. V letech 1952 - 1955 byl nepřetržitě mistrem republiky. Československo reprezentoval v letech 1948 - 1956 a na vrcholných soutěžích v té době získal tři zlaté a tři stříbrné medaile.\nPo ukončení sportovní kariéry se stal trenérem a funkcionářem RH Praha. Pod jeho vedením získali muži v roce 1966 titul mistra republiky a jako vedoucí trenér se podílel na zisku pěti mistrovských titulů žen, které také získali v letech 1976 a 1980 PMEZ a v roce 1979 PVP.\n\n\n\n"}
{"id": "540304", "url": "https://cs.wikipedia.org/wiki?curid=540304", "title": "Zdeněk Malý", "text": "Zdeněk Malý\n\nZdeněk Malý (7. července 1926, Praha – 9. března 2010, Praha) byl československý volejbalový reprezentant, mistr světa a dvojnásobný mistr Evropy.\n\nJeho sportovní i volejbalové začátky jsou spojeny s klubem Sokol Vysočany. Hrál zde pod vedením výborného sportovce dr.Josefa Češpivy. Jedním z jeho spoluhráčů byl zde i hokejový reprezentant František Pácalt mistr světa z roku 1947. V letech 1952–1953 nastoupil vojenskou službu a hrál za ÚDA Praha. Získal zde své první dva tituly mistra republiky. K nim připojil v barvách Slavia VŠ Praha další čtyři. V roce 1962 se stal spoluzakládajícím členem Slavie MFF UK Praha. V tomto klubu působil téměř 30 let jako hráč a později trenér. Během své reprezentační kariéry získal dva tituly mistra Evropy, titul mistra a dva tituly vicemistra světa.\nPo skončení kariéry působil jako trenér nejen ve Slavii, ale i v reprezentaci. V letech 1969–1972 byl asistentem Karla Lázničky a v letech 1984–1989 byl kondičním trenérem a metodikem.\n\n\n"}
{"id": "540305", "url": "https://cs.wikipedia.org/wiki?curid=540305", "title": "Slovenska demokratična zveza", "text": "Slovenska demokratična zveza\n\nSlovinský demokratický svaz (', SDZ) byla slovinská liberální politická strana, která působila v letech 1989 až 1991 v průběhu demokratizace a oddělení od Jugoslávie.\n\nSDZ se začala formovat v prosinci 1988 jako jeden z prvních subjektů nacházející se v opozici ke Svazu komunistů. SDZ byla založena intelektuály kolem časopisu \"Nova revija\" v lednu 1989 na kongresu strany, který se konal v Cankarově hale v Lublani. Předsedou strany byl zvolen Dimitrij Rupel.\n\nV prosinci 1989 se SDZ přidala ke koalici DEMOS. Tato koalice v prvních svobodných volbách po druhé světové válce v dubnu 1990 zvítězila. Samotná SDZ získala 9,5 % hlasů. Ačkoliv volební výsledek strany byl skromný, získala SDZ několik klíčových pozic v Peterleho vládě: sekretariáty obrany, vnitra, spravedlnosti a informací. Zástupce strany France Bučar byl zvolen předsedou skupščiny.\n\nPo osamostatnění Slovinska se strana rozpadla na dvě části. Levé křídlo kolem předsedy Rupela založilo Demokratickou stranu, zatímco konzervativní křídlo kolem ministra spravedlnosti Rajko Pirnata založilo \"Národně demokratickou stranu\". Ve volbách v roce 1992 obě strany utrpěly porážku. Demokratická strana získala 5,01 % hlasů a v roce 1994 většina jejich členů vstoupila do Liberální demokracie Slovinska. Národně demokratická strana získala 2,18 % hlasů a nedosáhla tak na žádné parlamentní křeslo. V roce 1993 se národní demokraté spojili s křesťanskými demokraty a v roce 1995 přešli do Slovinské sociálně demokratické strany.\n\nNavzdory nízké podpoře veřejnosti byla SDZ jednou z nejvlivnějších stran ve Slovinsku v letech 1988 až 1991. Její bývalí členové se později stali vlivnými členy dalších politických stran. \n\nPrávními nástupci SDZ jsou Slovinská demokratická strana a Liberální demokracie Slovinska.\n"}
{"id": "540307", "url": "https://cs.wikipedia.org/wiki?curid=540307", "title": "Hrabství (Skřipov)", "text": "Hrabství (Skřipov)\n\nVesnice Hrabství (německy \"Hrabstwie\") je část obce Skřipov. Nachází se asi 3 km východně od obce Skřipov, 10 km severozápadně od města Bílovec a 3 km jihozápadně od obce Hlubočec. Hrabství leží na náhorní plošině jižně od říčky Setina ve výšce 465 m n. m. a je obklopené převážně lesy.\n\nPůvodní název vesníce byl Hrabí, později Přední a Zadní Hrabí, Hrabstwie a Hrabské. Jelikož se nepřipomíná v dílčích listech roku 1377, pravděpodobně v tuto dobu zůstává v držení pánu Hradeckých. V této době je vesnice s 384 obyvateli příslušná do obce Vyškovské. Je poprvé připomínána až kolem roku 1460 jako pustá obec, stejně jako okolní Výškovice nebo zaniklá obec Žebrákov. Pustou ves Hrabí odprodal kníže Jan Opavský a Hlubčický Václavovi Nedvídkovi z Leskovce, po němž ji držel syn jeho Jan Nedvídek kolem roku 1494. Okolo roku 1500 rozeznávaly se dva dily „Přední Hrabí“ a „Zadní Hrabí“.\n\n\nPočátkem třetího tisíciletí zde žilo okolo 350 obyvatel.\n\n"}
{"id": "540310", "url": "https://cs.wikipedia.org/wiki?curid=540310", "title": "Románské malířství", "text": "Románské malířství\n\nRománské malířství vzniká v několika oddělených centrech bývalého římského impéria a rozvíjí se jako součást románského umění. Inspiruje se v antice. V malířství se uplatňují nástěnné malby. Zde je typický motiv Krista v mandorle. V Itálii se též rozvíjí také malba desková (Giunta Pisano). V knižní malbě se používá hodně kvašových barev a zlata – materiálem knih je převážně pergamen z oslí kůže.\n\nKnižní malba (iluminace) byla určena lidem, kteří uměli číst a byli dostatečně bohatí, aby si knihu mohli dovolit, tj. především kněžím a vysokým feudálům. Většina knih byla liturgická (evangeliáře, evangelistáře, epištoláře, bible), daleko méně bylo knih světských - např. rytířských románů. Psalo se a malovalo na pergamen, někdy kvašovými barvami, hojně se používalo zlacení. Iniciály byly bohatě zdobeny miniaturními malbami ornamentálními i figurálními, iluminace však často byly i celostránkové. Knihy se vytvářely především v klášterech, v tzv. skriptoriích.\n\nFresky, z nichž se mnohé nezachovaly, byly v románských kostelech zcela běžné. Podobně jako plastiky také malby pokrývaly všechna volná místa. Respektovaly architekturu, aniž by se zabývaly perspektivou. Inspirovaly se miniaturami v rukopisných knihách. Ve čtyřech barvách (červenohnědá, bílá, šedozelená a modrá) líčily výjevy z Bible nebo ze života světců. Nástěnná malba měla sloužit především prostým lidem, kteří neuměli číst (tzv. bible chudých). \n\nKristus je znázorněn jako soudce nebo vládce, většinou při posledním soudu. Apsidu často ovládala postava Krista v mandorle (svatozáři kolem celého těla) obklopená evangelisty, nebo jejich symboly (lev - Marek, býk - Lukáš, orel - Jan, anděl - Matouš) a apoštoly. \n\nZa nejzajímavější se považují biblické motivy nástěnných maleb v kostele St. Savin-sur-Gartempe.\n\nDesková malba se již rozvíjela v Itálii, kde se silně uplatňoval vliv byzantského umění, a to především v Toskánsku, kde v Pise a Lucce malovali Giunta Pisano a bratři Berlingierové velké obrazy Ukřižování a madon.\n\nS dochovanými románskými malbami se můžeme setkat u nás pouze v kostelích. Stejně jako pro celý románský sloh jsou typické biblické motivy ze Starého i Nového zákona a Ježíš v mandorle, tak je tomu i v Českých zemích. Bohatá je i výzdoba knih. Např. v bohatě zdobeném Kodexu vyšehradském z roku 1085 můžeme obdivovat malby zachycující korunovaci Vratislava II. či výjevy ze Starého a Nového zákona. Z dalších knižních maleb vynikají ty v: opisu Gumpoldovy legendy o sv. Václavu, opisu Augustinova spisu De civitate Dei, Codexu Gigas či Sedlecký antifonář z poloviny 13. století.\n\n\n"}
{"id": "540315", "url": "https://cs.wikipedia.org/wiki?curid=540315", "title": "Pramen vláken", "text": "Pramen vláken\n\nPramen je svazek vláken zhotovený\n\n\nPodle druhu stroje, na kterém byl vyroben, se rozeznává mykaný, \"posukovaný\", česaný a případně konvertorovaný pramen.\n\nZpůsob zhotovení pramene je u všech strojů v principu stejný: Vlákenná pavučinka (cca 20-100 cm široká) je vtahována do trychtýře, tím se zhustí a zaoblí do svazku s kruhovým průřezem, který se pak průchodem mezi párem kalandrovacích válců slisuje a tím dostane určitou soudržnost. Až 75 kg hotového pramene o jemnosti cca 4-30 g/m se svinuje v cykloidách do \"konve\" (nádoby válcovitého nebo obdélníkového tvaru) rychlostí do 1100 m/min. Konve se dopravují k další pasáži výroby, kde se z nich pramen odtahuje podávacími válci následujícího stroje.\n\nV přádelně vlny se česanému a také konvertorovanému pramenu obvykle říká \"česanec\".\nOznačení\" trhanec\" nebo \"řezanec\" pro konvertorovaný pramen je méně obvyklé. Posukovaný vlněný pramen se u některých způsobů výroby namísto svinování do konve navíjí (křížovým vinutím) na cívku.\n"}
{"id": "540319", "url": "https://cs.wikipedia.org/wiki?curid=540319", "title": "Med (rozcestník)", "text": "Med (rozcestník)\n\nMed může být:\n\n\n\n\n"}
{"id": "540323", "url": "https://cs.wikipedia.org/wiki?curid=540323", "title": "Domenico Schiattarella", "text": "Domenico Schiattarella\n\nDomenico Schiattarella (17. listopadu 1967, Milán) je bývalý italský automobilový závodník, pilot Formule 1.\n\nV letech 1989 – 1992 závodil v italské Formuli 3, v roce 1991 se stal vicemistrem této série, získal dvě vítězství a porazil pozdější jezdce F1 Luku Badoera a Jacquese Villeneuvea. V roce 1993 jezdil v šampionátu Formule Toytota Atlantic. Začátkem roku 1994 odjel dva závody v Indy Car, ale nedosáhl zde žádného výsledku.\nDíky finanční podpoře sponzorů nahradil ve stáji Simtek koncem sezony 1994 Francouze Jeana-Marka Gounona. Debutoval v Grand Prix Evropy 1994. Za Simtek závodil i v sezoně 1995 do té doby, než tým ukončil svou činnost. Za svou kariéru nezískal žádný bod, nejlépe skončil devátý v Grand Prix Argentiny 1995 a to díky tomu, že závod dokončilo pouze 9 pilotů.\n\nV roce 1997 se nepříliš úspěšně účastnil několika závodů CART a FIA-GT. V roce 1999 startoval s Alexem Caffim a Andreou Monterminim v 24 hodin Le Mans, skončili šestí, následující rok cíl ovšem neviděli.\nV letech 1999 – 2003 startoval v American Le Mans Series, v 15 závodech si vyjel jednu výhru. V následujících letech se neúčastnil žádných profesionálních závodů. Vrátil se v roce 2008, kde jezdil v asijské Super Car Challenge, zvítězil ve třech ze sedmi závodů.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "540328", "url": "https://cs.wikipedia.org/wiki?curid=540328", "title": "Pavla Brady", "text": "Pavla Brady\n\nPavla Brady (čti \"brejdy\") (* 27. dubna 1972 Opava) je česká fotografka, překladatelka, tlumočnice, soudní znalkyně a politička. V letech 2010 až 2014 byla první náměstkyní primátora Statutárního města Opavy a v letech 2012 až 2016 byla místopředsedkyní Strany zelených (nejdříve jako 1. místopředsedkyně, od roku 2014 jako 2. místopředsedkyně). V letech 2011 až 2013 byla také předsedkyní představenstva fotbalového klubu SFC Opava.\n\nOd roku 2006 zastupitelka města Opavy a v letech 2010–2011 místopředsedkyně Strany pro otevřenou společnost. V roce 2010 byla zvolena opavským zastupitelstvem 1. náměstkyní primátora města Opavy. Ve volbách do zastupitelstva Moravskoslezského kraje na podzim 2012 vedla kandidátní listinu Strany zelených a nezávislých. Na sjezdu Strany zelených, konaném 23.–25. listopadu 2012 v České Třebové, byla zvolena 1. místopředsedkyní strany. Funkci zastávala do ledna 2014, kdy ji vystřídala Jana Drápalová a Pavla Brady byla zvolena 2. místopředsedkyní strany. Na sjezdu strany v lednu 2016 pak do předsednictva SZ již nekandidovala.\n\nVe volbách do Poslanecké sněmovny PČR v roce 2013 kandidovala v Moravskoslezském kraji jako jednička Strany zelených, ale neuspěla.\n\nV komunálních volbách v roce 2014 obhájila post zastupitelky města Opavy, když jako členka SZ vedla kandidátku subjektu \"Zelená pro Opavu\" (tj. SZ a nezávislí kandidáti). Pozici náměstkyně primátora však neobhájila. V krajských volbách v roce 2016 byla lídryní společné kandidátky SZ a SNK-ED v Moravskoslezském kraji, ale neuspěla a do zastupitelstva se nedostala.\n\nPo ukončení studia na opavském gymnáziu (1990) vystudovala v letech 1990–1995 Vysoké učení technické v Brně, Fakultu stavební. Poté nastoupila na čtyřsemestrální specializační studium technického znalectví v oboru stavebnictví a ekonomiky na ústav soudního inženýrství VUT.\n\nPracovala jako soudní znalkyně v oboru stavebnictví a oceňování nemovitostí a zároveň jako tlumočnice angličtiny.\n"}
{"id": "540330", "url": "https://cs.wikipedia.org/wiki?curid=540330", "title": "Aššur-rabi I.", "text": "Aššur-rabi I.\n\n\"Aššur-rabi I.\" (\"[Bůh] Aššur je velký/mocný\") byl asyrský král, který vládl přibližně mezi roky 1470 - 1450 př. n. l. Jako syn Enlil-násira I. se násilím zmocnil asyrského trůnu, když z něj (po pouhém měsíci vlády) svrhl svého synovce Aššur-šadúniho, (syna Núr-iliho). Patrně se jednalo vztah Asýrie a silné říše Mitanni, proti které Enlil-násir I. úspěšně bojoval, zatímco Núr-ili i jeho syn byly jen loutkovými vládci pod mitannským vlivem. Období Aššur-rabiho vlády bylo poznačeno právě odbojem proti mitannské nadvládě.\n\nPřesný počet let jeho vlády se na tabulkách nezachoval. Po jeho smrti na asyrský trůn nastoupil jeho syn Aššur-nádin-achché I..\n"}
{"id": "540331", "url": "https://cs.wikipedia.org/wiki?curid=540331", "title": "Dějiny peloponéské války", "text": "Dějiny peloponéské války\n\nDějiny peloponéské války jsou literární dílo starověkého Řecka popisující peloponéskou válku (431 až 404 př. n. l.) mezi Athénským námořním spolkem a Peloponéským spolkem (pod vedením Sparty). Sepsal je Thúkydidés, který se války účastnil jako generál (stratégos) na straně Athén. Dílo není dokončeno, popis událostí náhle končí podzimem roku 411 př. n. l.; navazují na ně Xenofónovy \"Řecké dějiny\" (\"Hellénika\").\n\n\"Dějiny peloponéské války\" jsou považovány za jedno z klasických děl literatury a také za jedno z prvních vědeckých historických pojednání. Už od dob Alexandrijské knihovny se tradičně člení do osmi knih.\n\n\n"}
{"id": "540339", "url": "https://cs.wikipedia.org/wiki?curid=540339", "title": "Masky (román)", "text": "Masky (román)\n\nMasky je název knihy, jejíž autorem je Američan John Vornholt a náleží literatuře žánru science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název Star Trek The Next Generation Masks a pochází z roku 1989.\n\nMístem děje je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu.\n\nV tomto příběhu je důležitou, zápornou postavou velvyslanec ze Země Fenton Lewis a několik vůdčích postav z planety Lorka, používajících názvy svých občas se měnících masek.\n\nDva výzkumné týmy z Enterprise se dostávají na geologicky nestabilní planetu Lorku, osídlenou před stovkou let kočovnou hereckou společností ze Země. První osadníci zde založili feudální společnost, kde je postavení lidí dáno uměleckou maskou, kterou nosí. Lepší masku mohou získat v boji a obstojí-li, pak stoupají na společenském žebříčku.\n\nFederace má velký zájem o dobré vztahy s těmito obyvateli, ovšem své obchodní zájmy zde uplatňují tvrdě i Ferengové. Proto je teleportován na planetu tým vedený Fentonem Lewisem, v němž je i Picard, ovšem vzápětí ztratí se svou lodí spojení a putují nástrahami planety. Lewis je brzy zradí, uteče, protože se chce stát majitelem té z nejmocnějších masek a stát se feudálním vládcem planety. Neváhá cestou i zabíjet. Za ztraceným výsadkem následuje druhý, vedený Rikerem, i ten musí cestou čelit soubojům, bažinám, nepřátelským skupinám. Všichni musí nosit obličejové masky a podle nich dodržovat své postavení sluhy, řemeslníka, pána.\n\nZrádný Lewis je nakonec zabit, oba výsadky se setkávají, s vedením civilizace uzavřou přátelství, Ferengové jsou vystrnaděni, Picard zde získá v osobě vládkyně planety milenku (pod maskou nazvanou Pronikavé ostří).\nDo češtiny knihu přeložil Zdeněk Trmota a v roce 2002 ji vydalo nakladatelství Laser-books z Plzně . Je to drobná brožura s tmavou obálkou, na titulní straně mimo titulek označená číslicí 7 (sedmá v řadě) a doplněná portréty Picarda, Rikera a vyobrazením jedné z masek. Stála 99 Kč.\n\n"}
{"id": "540341", "url": "https://cs.wikipedia.org/wiki?curid=540341", "title": "Milan Gulaš", "text": "Milan Gulaš\n\nMilan Gulaš (* 30. prosince 1985 České Budějovice) je český hokejový útočník aktuálně hrající za HC Škoda Plzeň.\n\nMilan Gulaš, profesionální hokejista, je odchovanec českobudějovického hokeje – v pěti letech jej k němu dovedl tatínek, v minulosti sám aktivní hokejista. V Českých Budějovicích prošel mládežnickými, dorosteneckými i juniorskými týmy a v sezóně 2003/04 odehrál v 49. kole v Litvínově svůj první extraligový zápas. V průběhu následující sezóny zamířil sbírat zkušenosti do Indiana Ice, týmu nižší zámořské soutěže USHL. Po návratu do Českých Budějovic hrál především za juniory, ovšem v playoff nastupoval i v extralize dospělých a v pátém zápase semifinálové série proti Slavii si připsal svůj první extraligový gól. Od sezóny 2006/07 byl stabilním členem extraligového kádru HC Mountfield a s výjimkou hostování v SK HS Třebíč a HC Kladno v něm působil až do roku 2012, kdy přestoupil do Plzně. V sezóně 2007/08 s týmem získal bronzovou medaili. Dvakrát se stal nejlepším střelcem svého týmu (v sezónách 2009/10 a 2010/11) a dvakrát nejproduktivnějším hráčem týmu (v sezónách 2010/11 a 2011/12). \n\nV roce 2017 a 2018, tedy 2x za sebou se stal nejproduktivnějším hráčem Tipsport Extraligy, za nejvíce bodů na konci základní části sezony.\nV Roce 2017 za 48 zápasů 61 bodů, a v roce 2018 za 51 zápasů 62 bodů. Stal se také dvakrát po sobě v roce 2018 a v roce 2019 nejlepším hokejistou sezony Tipsport Extraligy. Byl také čelnem širšího výběru reprezentace na Olympijské hry v Jižní Koreji ,Pchjongčchang, zranění ho ale vyřadilo ze sestavy. Je pravidelným reprezentantem České republiky v ledním hokeji.\n\n\nReprezentační zkušenosti získával již v mládežnických kategoriích, především v reprezentaci do 20 let odehrál několik turnajů, na mistrovství světa hráčů do 20 let se však nedostal. V březnu 2010 byl pozván na první reprezentační kemp před mistrovstvím světa. Po absolvování celého sedmitýdenního přípravného kempu odcestoval jako náhradník na Mistrovství světa v Německu. Mistrovství se účastnil v průběhu tří utkání v základní skupině, s českým týmem však pouze trénoval a když po skončení základní části trenér Růžička uzavřel kádr, vrátil se Gulaš domů, aniž by odehrál na šampionátu nějaký zápas. Do reprezentace jej v následující sezóně nominoval i staronový kouč Alois Hadamczik. Zúčastnil se turnajů Karjala cup 2010, kde odehrál zápasy proti Švédsku a Rusku, a LG Hockey Games 2011. Přípravný kemp absolvoval i před mistrovstvím světa 2011 a odehrál 6 reprezentačních utkání v rámci Euro Hockey Challenge 2011, před Czech Hockey Games 2011, byl však z kádru vyřazen. Po dvouleté odmlce jej trenér Hadamczik v březnu 2013 nominoval na přípravný kemp před MS 2013.\n\n"}
{"id": "540342", "url": "https://cs.wikipedia.org/wiki?curid=540342", "title": "Kukleny", "text": "Kukleny\n\nKukleny () jsou místní částí statutárního města Hradec Králové. Nachází se na západním okraji města a působí zde komise místní části \"Kukleny\", jejíž územní působnost ale zasahuje částečně i do sousední části Pražské Předměstí.\n\nKukleny je také název katastrálního území o celkové rozloze 4,03 km.\n\nSvůj název Kukleny získaly podle tradičního názvu pozemků (Kukleny, Kukliny), které zde snad vlastnil hradecký měšťan Kuklina, který žil ve 14. století. První písemná zmínka pochází z roku 1547. Ale teprve když se začala budovat královéhradecká pevnost, bylo zbořeno tehdejší Pražské předměstí a jeho obyvatelé se sem přestěhovali, začaly se Kukleny rozvíjet. Na do té doby málo osídleném místě byl např. postaven minoritský klášter s kostelem sv. Anny. Až do roku 1848 šlo o předměstí Hradce Králové, poté o samostatný městys, ke kterému bylo připojeno jak Pražské Předměstí, tak tehdejší osady Farářství, Šosteny, Rybárny (tehdy zvané jako Rybárna) a Temešvár (ten se v roce 1890 rozdělil a část připadla nově osamostatnělému Pražskému Předměstí). Kukleny postupně získaly průmyslový charakter, kromě Škodovky zde byl cukrovar, několik koželužen, strojírna nebo slévárna. Působil zde divadelní spolek „Tyl“, Sokol, okrašlovací spolek, pohřební spolek, esperantisté nebo spolek baráčníků. Fotbal zde začali hrát fotbalisté SK Kukleny. Na přelomu dvacátých a třicátých let 20. století se Kukleny staly městem, tehdy také dosáhly největší velikosti (k roku 1930 v 577 domech žilo celkem 4503 obyvatel). Roku 1942 ale byly definitivně připojeny k Hradci Králové a počet obyvatel postupně klesal.\n\n\n"}
{"id": "540344", "url": "https://cs.wikipedia.org/wiki?curid=540344", "title": "Malšova Lhota", "text": "Malšova Lhota\n\nMalšova Lhota () je místní částí statutárního města Hradec Králové. Nachází se na východě Hradce Králové a působí zde komise místní samosprávy \"Malšova Lhota\".\n\nMalšova Lhota je také název katastrálního území o rozloze 1,94 km.\n\n"}
{"id": "540345", "url": "https://cs.wikipedia.org/wiki?curid=540345", "title": "Řád jugoslávské koruny", "text": "Řád jugoslávské koruny\n\nŘád Jugoslávské koruny byl jugoslávský řád. Založen byl 5. dubna 1930 jugoslávským králem Alexandrem I. jako všeobecný záslužný řád a byl udělován za vykonané služby státu a královské rodině. Mohl být také udělován cizincům.\n\nOdznakem je stříbrný pozlacený, bíle smaltovaný kříž zakončený čtyřmi kuličkami na hrotech, jehož ramena mají podobu pětilistého květu. Pod rameny probíhá zelený vavřínový věnec. Horní kulička je o trochu větší než zbývající a je na ní napojen oválný zelený dubový věnec. Kulatý středový medailon je obehnán zlatým provazcem, uprostřed na bílém poli se nachází královská koruna. Na zadní straně je pak zdobná stříbrná korunovaná iniciála zakladatele A, okolo ní se vine datum 3 - X 1929 (3. 10. 1929 - vznik Království Jugoslávie).\n\nHvězda je zlatá a čtyřcípá s řádovým křížem ve svém středu.\n\nStuha modrá.\n\nŘád se dělí do pěti tříd:\n"}
{"id": "540346", "url": "https://cs.wikipedia.org/wiki?curid=540346", "title": "Plácky (Hradec Králové)", "text": "Plácky (Hradec Králové)\n\nPlácky () jsou místní část statutárního města Hradec Králové, nachází se na severu města. Působí zde komise místní samosprávy \"Plácky\", jejíž působnost se však vztahuje i na část území sousedící části Věkoše.\n\nPlácky je také název katastrálního území o rozloze 1,68 km.\n\nPlácky byly až do roku 1942 součástí tehdy samostatné obce Plotiště nad Labem.\n\n"}
{"id": "540349", "url": "https://cs.wikipedia.org/wiki?curid=540349", "title": "Plačice", "text": "Plačice\n\nPlačice () je místní část statutárního města Hradec Králové, nachází se na západě města. Působí zde komise místní samosprávy \"Plačice\".\n\nPlačice je také název katastrálního území o rozloze 7,31 km.\n\nVesnicí prochází silnice 2. třídy II/324. Jižně od zastavěného území prochází železniční trať Velký Osek - Hradec Králové, do které je zde v Odbočce Plačice zapojena spojka ze stanice Opatovice nad Labem-Pohřebačka. Spojka slouží zásobování Elektrárny Opatovice uhlím. Stanice ani zastávka osobní dopravy zde není.\n\nVesnice se poprvé připomíná roku 1086, tehdy jako majetek opatovického kláštera. Dle sčítání lidu roku 1890 měla 61 domů a 618 obyvatel české národnosti. Fara a poštovní úřad byly v Kuklenách.\n\n\n"}
{"id": "540350", "url": "https://cs.wikipedia.org/wiki?curid=540350", "title": "Roudnička", "text": "Roudnička\n\nRoudnička () je místní část statutárního města Hradec Králové, rozkládá se na jihu města. Nedaleko se nachází přírodní památka, rybníky Roudnička a Datlík (Roudička přímo na území místní části, Datlík stejně jako další blízké rybníky Cikán a Biřička už v Novém Hradci Králové).\n\nRoudnička je také název katastrálního území o rozloze 2,12 km.\n\nPůsobí zde komise místní samosprávy \"Roudnička\".\n"}
{"id": "540351", "url": "https://cs.wikipedia.org/wiki?curid=540351", "title": "Rochester", "text": "Rochester\n\nRochester [vysl. \"ročistr\"] je historické město v Kentu v jihovýchodní Anglii na řece Medway, asi 48 km jihovýchodně od Londýna. Roku 1998 vytvořilo s okolními městy aglomeraci \"The Medway Towns\" s plochou asi 192 km a s 250 tisíci obyvateli.\n\nMísto bylo osídleno už v mladší době kamenné a v římské době se nazývalo \"Durobrivae\". Římané město opevnili a postavili most přes Medway, patrně v místě současného mostu. Roku 604 dal Justus z Canterbury postavit první katedrálu, jejíž zbytek je zachován v apsidě současné katedrály. Roku 1080 zahájil biskup Gundulf stavbu gotické katedrály a roku 1087 normanského hradu na římských základech. V letech 1122-1124 vznikl v Rochesteru tzv. \"Textus Roffensis\", sbírka nejstarších anglo-saských zákonů ze 6. až 10. století. 1215 město po dlouhém obléhání dobyl král Jan Bezzemek. Roku 1227 byl dokončen nový chór katedrály, 1343 střední věž a 1470 západní průčelí. Roku 1667 přepadli Rochester Holanďané a zničili zde anglické loďstvo. Město mělo dlouho významný přístav, vojenské doky a průmysl. V blízkém Gadshillu od roku 1857 žil a 1870 zemřel spisovatel Charles Dickens, který město použil v řadě svých románů (\"Pickwickovci\", \"Velké naděje\" aj.)\n\n\n\n"}
{"id": "540352", "url": "https://cs.wikipedia.org/wiki?curid=540352", "title": "Rusek", "text": "Rusek\n\nRusek () je místní část a současně katastrální území statutárního města Hradec Králové, nachází se na severu města. Působí zde komise místní samosprávy \"Rusek\". Na rozhraní Ruseku a sousední místní části Věkoše se nalézá veřejné letiště Hradec Králové.\n\nRusek je také název katastrálního území o rozloze 4,78 km.\n\nMísto bylo vzhledem k nálezům artefaktů lužické kultury osídleno už v pravěku. Na vznik samotného názvu „Rusek“ existuje více názorů: může být odvozen od slova \"růžek\" (od zlatého prutu), později poněmčeném na Rusek, nebo kmene \"rus\" (voda) a připomínat tak mokrou krajinu či potok, může ale také jít o zdrobnělinu osobního jména Rus.\n\nOsada Rusek patřila od roku 1490 Hradci Králové, roku 1547 ji získali Pernštejnové a po nich celá řada dalších majitelů, až se vrátila opět královskému městu. Po bitvě na Bílé hoře byla ale jako konfiskát předána Smiřickým ze Smiřic. Během třicetileté války byl Rusek téměř zničen a obnovoval se jen pomalu, např. k roku 1730 zde bylo jen 16 stavení. Obce se také citelně dotklo tažení ruských vojáků během Napoleonských válek v roce 1813 nebo prusko-rakouská válka roku 1866.\n\nPůvodní osídlení bylo obklopeno lesy, které byly vykáceny v letech 1860–1868 a 1906. Také dřívější rybníky (Piletický, Rozkoš, Kuchánek, Nový, Dlouhý, Hluboký a Bukovský) byly vysušeny převážně už v 18. století. Zdejší zemanský dvůr spravoval po dvě století rod Dušků. Od tolerančního patentu císaře Josefa II. se zdejší obyvatelé hlásili k evangelismu a po zrušení roboty vznikly tzv. „Velké“ a „Malé famílie“. Kromě válečných útrap Rusek jako vesnice s dřevěnými staveními s doškovými střechami několikrát čelil požárům a v letech 1846 a 1897 také povodni (první z nich odnesla dosavadní dřevěný most a byl proto vystavěn kamenný).\n\nObyvatel však přibývalo, k roku 1869 jich zde žilo už 359 v 50 staveních. Byla postavena požární zbrojnice, roku 1897 byl založen Sokol a v roce 1912 se ustavilo družstvo pro rozvod elektrické energie. Po vzniku samostatného Československa se obec upravovala (výsadba okrasných stromů, úprava dvou parčíků a sokolského i dětského hřiště) a rozšiřovala. V roce 1927 byla postavena škola a později na části katastru vzniklo letiště, které za okupace využívali Němci. Až do roku 1976 byl Rusek samostatnou obcí, poté byl znovu připojen k Hradci Králové.\n\n"}
{"id": "540353", "url": "https://cs.wikipedia.org/wiki?curid=540353", "title": "Slatina (Hradec Králové)", "text": "Slatina (Hradec Králové)\n\nSlatina () je místní část a současně katastrální území statutárního města Hradec Králové, nachází se na severovýchodě města. Prochází zde silnice II/308 a působí zde komise místní samosprávy \"Slatina\".\n\nSlatina leží v katastrálním území Slatina u Hradce Králové o rozloze 4,11 km.\n\n"}
{"id": "540354", "url": "https://cs.wikipedia.org/wiki?curid=540354", "title": "Svinary", "text": "Svinary\n\nSvinary () je místní část a současně katastrální území statutárního města Hradec Králové, nachází se na východě města. Působí zde komise místní samosprávy \"Svinary\".\n\nSvinary je také název katastrálního území o rozloze 3,42 km.\n\nPrvní písemná zmínka o obci pochází z roku 1379. Součástí Svinar je i osada \"Svinárky\", do roku 1950 patřící obci Slatina. Po připojení Svinar k Hradci Králové, ke kterému došlo roku 1985, byly jako samostatná místní část ještě uváděny i Svinárky, už od roku 1986 však nejsou zmiňovány.\n\nV roce 2001 zde trvale žilo 757 obyvatel.\n\n\n"}
{"id": "540355", "url": "https://cs.wikipedia.org/wiki?curid=540355", "title": "Svobodné Dvory", "text": "Svobodné Dvory\n\nSvobodné Dvory () je místní část a současně katastrální území statutárního města Hradec Králové, nachází se na severozápadě města. Působí zde komise místní samosprávy \"Svobodné Dvory\".\n\nSvobodné Dvory je také název katastrálního území o rozloze 6,94 km.\n\nSoučástí katastru Svobodných Dvorů jsou i bývalé osady \"Bohdanečské (Bohdanecké) Dvory\", \"Cihelna\" a \"Klacov\", které jsou uváděny až do přelomu 19. a 20. století, poté zanikly.\n\nV dubnu roku 1899 byla v místní Morávkově cihelně objevena téměř kompletní kostra pleistocénního mamuta.\n\nNarodil se zde a žil Hynek Srdínko (1847–1932), dlouholetý starosta obce a zemský i celostátní politik. Jeho syn Otakar Srdínko byl československým ministrem.\n\n\n"}
{"id": "540358", "url": "https://cs.wikipedia.org/wiki?curid=540358", "title": "Chlumec nad Cidlinou I", "text": "Chlumec nad Cidlinou I\n\nChlumec nad Cidlinou I je část města Chlumec nad Cidlinou v okrese Hradec Králové. V roce 2009 zde bylo evidováno 198 adres. V roce 2001 zde trvale žilo 638 obyvatel.\n\nChlumec nad Cidlinou I leží v katastrálním území Chlumec nad Cidlinou o výměře 17,02 km.\n"}
{"id": "540359", "url": "https://cs.wikipedia.org/wiki?curid=540359", "title": "Chlumec nad Cidlinou II", "text": "Chlumec nad Cidlinou II\n\nChlumec nad Cidlinou II (Hradecké Předměstí) je část města Chlumec nad Cidlinou v okrese Hradec Králové. Nachází se na východě Chlumce nad Cidlinou. V roce 2009 zde bylo evidováno 79 adres. V roce 2001 zde trvale žilo 216 obyvatel.\n\nChlumec nad Cidlinou II leží v katastrálním území Chlumec nad Cidlinou o výměře 17,02 km.\n"}
{"id": "540360", "url": "https://cs.wikipedia.org/wiki?curid=540360", "title": "Chlumec nad Cidlinou III", "text": "Chlumec nad Cidlinou III\n\nChlumec nad Cidlinou III (Kolínské Předměstí) je část města Chlumec nad Cidlinou v okrese Hradec Králové. Nachází se na západě Chlumce nad Cidlinou. V roce 2009 zde bylo evidováno 368 adres. V roce 2001 zde trvale žilo 929 obyvatel.\n\nChlumec nad Cidlinou III leží v katastrálním území Chlumec nad Cidlinou o výměře 17,02 km.\n"}
{"id": "540362", "url": "https://cs.wikipedia.org/wiki?curid=540362", "title": "Chlumec nad Cidlinou IV", "text": "Chlumec nad Cidlinou IV\n\nChlumec nad Cidlinou IV (Pražské Předměstí) je část města Chlumec nad Cidlinou v okrese Hradec Králové. Nachází se na severu Chlumce nad Cidlinou. V roce 2009 zde bylo evidováno 890 adres. V roce 2001 zde trvale žilo 2996 obyvatel.\n\nRegulační plán čtvrti Chlumec nad Cidlinou IV byl zpracován za funkčního období starosty Zikmunda Kozelky ing. Vlachem v letech 1906 - 08. Tento regulační plán definoval čtvrť jako vilovou zástavbu zahradního charakteru. \n\nChlumec nad Cidlinou IV leží v katastrálním území Chlumec nad Cidlinou o výměře 17,02 km.\n"}
{"id": "540363", "url": "https://cs.wikipedia.org/wiki?curid=540363", "title": "Seznam katastrálních území v okrese Hradec Králové", "text": "Seznam katastrálních území v okrese Hradec Králové\n\nV této tabulce je uveden kompletní výčet katastrálních území Okresu Hradec Králové, včetně rozlohy a sídel, které na nich leží.\n\nCelková výměra 891,52 km\n\nhttp://www.uir.cz/ Územně identifikační registr ČR\n"}
{"id": "540374", "url": "https://cs.wikipedia.org/wiki?curid=540374", "title": "Sleziník nepravý", "text": "Sleziník nepravý\n\nSleziník nepravý (\"Asplenium adulterinum\"), též sleziník klamný, je vytrvalá kapradina z čeledi sleziníkovité (\"Aspleniaceae\"), která dorůstá výšky až 20 cm. Její výskyt je omezen na hadcové oblasti.\nSleziník nepravý je vytrvalá, malá kapradina dosahující výšky 10 až 20 cm. Má vystoupavý oddenek, který je hustě pokrytý bázemi odumřelých listů a plevinami. Listy vyrůstají v hustém trsu, většinou jako přezimující vstřícné nebo střídavé. Jejich tvar je okrouhlý nebo široce vejčitý, bývají 4 – 6 mm dlouhé a tmavě zelené. Řapík a vřeteno listu jsou do tří čtvrtin duté a černohnědé, v horní části zelené a měkké. Podlouhlé až čárkovité výtrusnicové kupky vyrůstají po 3 až 8 na jednom lístku. Jejich výtrusy mají světle hnědou barvu a dozrávají v průběhu léta (nejčastěji červenec až září).\n\nSleziník nepravý roste pouze ve střední Evropě a na jihovýchodě Evropy, ojediněle ve Skandinávii. V Česku se vyskytuje pouze ve středních a vyšších polohách na hadcích v západních Čechách (hadce Slavkovského lesa), na Českomoravské vrchovině, v Rychlebských horách a v okolí Mohelna. Na Slovensku roste v Sedlici u Prešova. Pro růst vyhledává holé skály nebo polozastíněné štěrbiny.\n\nRostlina roste pouze v chráněných územích. Pro svůj ojedinělý a specializovaný výskyt patří mezi kriticky ohrožené druhy (C1) a zároveň je ve stejném stupni chráněna zákonem.\n\n\n\n \n"}
{"id": "540377", "url": "https://cs.wikipedia.org/wiki?curid=540377", "title": "Římské náměstí", "text": "Římské náměstí\n\nŘímské náměstí je neoficiální označení pro prostor ve východní částí Františkánské ulice, která vede od kostela sv. Máří Magdaleny v Masarykově ulici ke kostelu sv. Josefa v Josefské ulici v Brně, v bloku mezi Masarykovou ulicí, Orlí ulicí a západní a jižní větví Josefské ulice. Do roku 1744 neslo název \"Židovský plácek\" či \"Židovské náměstí\", protože se nacházelo v tehdejší židovské čtvrti. Svůj dnešní název obdrželo podle neuspořádanosti a nepravidelnosti místní výstavby.\n\nNa jižní straně ohraničuje náměstí severní zeď františkánského kláštera, podél níž a podél severní strany kostelem svaté Máří Magdaleny Františkánská ulice spojuje náměstí s Masarykovou ulicí.\n\nNa západní straně náměstí je na místě rohové proluky vyznačeno parkoviště pro 18 automobilů (ve dvou řadách po 9 automobilech). Na severní části západní strany náměstí se nachází restaurace Pizzan. Na severozápadní straně je na náměstí napojen vnitroblok, který slouží převážně jako parkoviště. Na severní straně náměstí se v domě čp. 214 nachází Putyka U Míka, při Josefské ulici pak na něj navazuje dům čp. 494, v jehož přízemí do Františkánské ulice sídlí cukrárna, kavárna a čajovna V Melounovém cukru. Na východní straně náměstí odděluje od Josefské ulice blok domu čp. 504, který je označen jako obchodní dům Josefínka, a domu čp. 502, v němž sídlí Dobrá čajovna. Ze severovýchodního rohu náměstí prochází mezi domem čp. 494 (Josefská čo. 6) a čp. 504 (Josefská čo. 8) propojovací ulička na východ do Josefské ulice.\n\nCelý blok i s ulicí a náměstím je součástí brněnské městské památkové rezervace. V roce 1997 byl v severní části náměstí prováděn archeologický výzkum, při němž byla objevena studna ze 13. století a sklepy jednoho z původních gotických domů.\n\nV roce 2013 měla začít rekonstrukce náměstí podle projektu brněnských architektů Lukáše Fišera a Kristýny Caskové, který zvítězil ve veřejné soutěži, avšak neuskutečnila se, protože projekt počítal s využitím soukromých pozemků, jejichž majitelé s navrženými plány architektů nesouhlasili.\n\n"}
{"id": "540392", "url": "https://cs.wikipedia.org/wiki?curid=540392", "title": "Ekallatum", "text": "Ekallatum\n\nEkallatum byl starověký asyrský městský stát (království) v oblasti horní Mezopotámie. Jeho přesnou polohu se ještě nepodařilo určit, ale je umisťován na levý břeh Tigridu, na jih od města Aššúr. \n\nEkallatum (v překladu „palác“) bylo sídlem amoritské dynastie, spřízněné s asyrskou královskou rodinou. Bylo velmi důležitým centrem v 19. a 18. století př. n. l. Historie této oblasti je zdokumentována díky nálezům v archívech z města Mari v dnešní Sýrii.\n\nPrvním nám známým králem města byl Ila-kabkabi, který se dostal do konfliktu s králem Mari, Jagitlimem. Syn Ila-kabkabiho Šamší-Adad I. nastoupil na trůn kolem roku 1810 př. n. l. a pokračoval v bojích s Mari a pokusil se obsadit údolí při toku Cháburu. Jeho výboje byly zastaveny Jagitlimovým synem Jachdumlimem. Pak ho navíc porazil i Náram-Sín z Ešnunny a byl donucen prchnout do Babylónu. Po Náram-Sínově smrti se vrací do města. Krátce nato zaznamenal velké válečné úspěchy a podrobil si celou oblast horní Mezopotámie (porazil i asyrského krále Erišuma II.). Obnovil a ustanovil pak jako nové hlavní město Šubat-Enlil, přičemž Ekallatum předal svému staršímu synovi Išme-Dagánovi I. (druhému ze synů Jasmach-Adadovi předal správu Mari). Išme-Dagán postupně pod tlakem vládců sousedních zemí (např. Zimrilima z Mari po pádu Jasmach-Adada) ztrácel území, ale Ekallatum si udržel až asi do r. 1763, kdy město padlo do rukou Elamu. Išme-Dagán prchl do Babylonu, vrátil se s Chammurapiho vojsky a společně město dobyli zpět. Išme-Dagán se znovu ujal trůnu, tentokrát však již jako vazal babylonského Chammurapiho. Po smrti Išme-Dagána byl jeho nástupcem jeho syn Mut-Aškur, který je také na seznamu asyrských králů. Je uváděn jako poslední král Ekallatumu (podle některých zdrojů byl posledním králem \"Drove-Asqur\")\n\nV té době Ekallatum ztratilo svou výjimečnost a vytratilo se v asyrské historii.\n\n\n"}
{"id": "540408", "url": "https://cs.wikipedia.org/wiki?curid=540408", "title": "Synagoga Belleville", "text": "Synagoga Belleville\n\nSynagoga Belleville je synagoga v Paříži ve 20. obvodu na rohu ulic \"Rue Julien-Lacroix\" a \"Rue Pali-Kao\". Je určena aškenázkému a sefardskému ritu. Její název je odvozen od zdejší čtvrti Belleville.\n\nV roce 1928 se rozhodla pařížská židovská obec vybudovat na severovýchodě Paříže, kde žilo mnoho imigrantů především ze severní Afriky, synagogu, která by nahradila modlitebny rozptýlené v této oblasti. Za tímto účelem zakoupila pozemek o rozloze 550 m nedaleko bývalých kamenolomů, na jejichž místě byl v roce 1988 vybudován Parc de Belleville. Stavbou synagogy byli pověřeni dva architekti: Lucien Hesse a Germain Debré. Dne 7. května 1930 byla synagoga vysvěcena.\nBudova má železobetonovou konstrukci a při stavbě bylo upuštěno od dekorativních prvků. Neobvyklá je také šestihranná střešní konstrukce s velkými okny. Směrem do ulice je synagoga oddělena betonovou zdí ve výši dvoupatrové budovy, vzadu k ní přiléhá vnitřní dvůr. Vstup je dnes zajištěn stahovací roletou, takže připomíná vjezd do garáže. Původně byl nad vchodem hebrejský nápis, který byl ale odstraněn. Pouze desky s desaterem na zdi připomínají, že se jedná o sakrální stavbu. V přízemí je možné hlavní sál zvětšit o boční místnosti a získat tak prostor téměř 100 m, který lze využít pro větší shromáždění. V prvním patře se nachází kromě galerie pro ženy také dvě velké učebny. Koncept synagogy odpovídá modelu, který se rozšířil po druhé světové válce, kdy synagoga slouží jako komunitní centrum nejen náboženským, ale i kulturním a jiným společenským účelům.\n\n"}
{"id": "540418", "url": "https://cs.wikipedia.org/wiki?curid=540418", "title": "Římskokatolická farnost – arciděkanství Mladá Boleslav", "text": "Římskokatolická farnost – arciděkanství Mladá Boleslav\n\nŘímskokatolická farnost – arciděkanství Mladá Boleslav je územním společenstvím římských katolíků ve městě Mladé Boleslavi s arciděkanským kostelem Nanebevzetí Panny Marie mezi Komenského a Staroměstským náměstím. Dalšími jsou kostely sv. Jana Nepomuckého na náměstí Míru a sv. Mikuláše v obci Vinec.\n\nDo farnosti náleží katastr města Mladá Boleslav a obce Vinec, naopak ne sousední město Kosmonosy.\n\nNejstarší písemný doklad o lokalitě Mladá Boleslav pochází z roku 1052. Fara v místě existovala již v roce 1369. Matriky jsou vedeny od roku 1616. Od roku 1941 byla farnost povýšena na arciděkanství.\n\nDuchovními správci farnosti byli od roku:\n\nZ důvodu efektivity duchovní správy byl vytvořen \"mladoboleslavský farní obvod\" (kolatura) sestávající z přidružených farností spravovaných excurrendo z Mladé Boleslavi. Jsou jimi farnosti:\n\n\n"}
{"id": "540419", "url": "https://cs.wikipedia.org/wiki?curid=540419", "title": "Jindřich VII. Štaufský", "text": "Jindřich VII. Štaufský\n\nJindřich VII. Štaufský (1211 – 12. února 1242 Martirano) byl sicilským králem, králem Svaté říše římské a vévodou švábským. Byl prvorozeným synem Fridricha Štaufského a jeho spoluvladařem. Společně s otcem a bratry Manfrédem a Enziem patří mezi představitele sicilské básnické školy.\n\nJindřich byl jediný syn z manželství císaře Fridricha II. a jeho první ženy Konstancie, dcery Alfonse II. Aragonského. Narodil se na Sicílii koncem roku 1211. Když Fridrich získal římskou korunu, byl chlapec papežem Inocencem III. v lednu 1212 korunován sicilským králem. Podle dohody mezi papežem a Fridrichem neměla být obě království sjednocena pod jedním vládcem a regentkou se proto stala Jindřichova matka a nikoliv otec.\n\nPo smrti papeže roku 1216 povolal Fridrich syna do Švábska a znovu si přisvojil titul krále sicilského. Konstancie zůstala na Sicílii regentkou až do roku 1220, ale jménem svého manžela a nikoliv syna. V Německu svěřil Fridrich Jindřichovi švábské vévodství. Roku 1219 vymřela hlavní linie Zähringenů a Jindřich obdržel rovněž titul krále burgundského. Tento titul však později vymizel, poté co se Jindřich stal králem.\n\nVe dnech 20. až 22. dubna 1220 byl na sněmu konaném ve Frankfurtu nad Mohanem zvolen římským králem. Aby si zajistil hlasy církevních hodnostářů, vydal Fridrich II. dekret \"Confoederatio cum principibus ecclesiasticis\", kterým rozšířil vliv duchovenstva na chod státu. Zvolení bylo podmínkou k uskutečnění křížové výpravy, kterou přislíbil již roku 1215. Tím byl ustanoven nástupce v případě smrti císaře. Papež Honorius III. však volbu neuznal, stejně jako neuznával Fridrichovu vládu nad Sicilským království. Stejně jako jeho předchůdce nechtěl připustit spojení obou zemí. Z toho důvodu i řada německých šlechticů volbu nejprve odmítala.\n\nPoté co se Fridrich II. vrátil v roce 1220 z Itálie, měl na další Jindřichovu výchovu rozhodující vliv kolínský arcibiskup Engelbert I., který jej korunoval králem římským 8. května v Cáchách. Navzdory tomu, že Jindřich byl formálně zasnouben s Anežkou, dcerou Přemysla Otakara I., plánoval arcibiskup jeho sňatek s jednou z dcer anglického krále Jana Bezzemka. K tomuto spojení však nikdy nedošlo. Po Engelbertově smrti v roce 1225 převzal poručnictví Ludvík Bavorský a zasnoubení s českou princeznou bylo posléze zrušeno. Anežka byla potupně vrácena zpět na pražský dvůr.\n\n29. listopadu 1225 byl Jindřich na příkaz svého otce sezdán s o sedm let starší Markétou Babenberskou, dcerou vévody Leopolda VI. Babenberského. O šestnáct měsíců později byla Markéta korunována římskou královnou. Z tohoto svazku vzešli dva synové: Jindřich a Fridrich.\n\nZdálo se, že Jindřich bude aktivní a kulturní vládce. Na svém dvoře držel řadu minesengrů a je pravděpodobné, že se sám věnoval psaní písní. Byl fyzicky robustní, i když poněkud kulhal a měřil cca 166 cm.\n\nV roce 1228 se rozešel s Ludvíkem Bavorským, který byl podezřelý z intrik s papežem proti císaři. Okolo Vánoc toho roku převzal vládu v říši a donutil Ludvíka, aby se podřídil a pak se obrátil proti biskupovi štrasburskému. Šlechta, která se obávala jeho vstřícné politiky vůči městům, ho však v roce 1232 dotlačila k vydání zákona \"„Statutum in favorem principum“\", kterým přiznal šlechtě obdobná práva jako již měli biskupové (např. vybírat daně a razit mince). V té době vznikly zásadní rozpory mezi otcem a synem. Jindřich se nezdál být dostatečně vstřícný vůči německé šlechtě, jejíž podporu Fridrich potřeboval pro svou italskou politiku. Fridrich se snažil omezit Jindřichovu autoritu a navíc Jindřichovým nejdůležitějším poradcem se stal hrabě Egino, císařův zapřisáhlý nepřítel.\n\nV roce 1232 Jindřich odpřisáhl v Cividale poslušnost svému otci. V témže roce obnovil spojenectví Štaufů s francouzskými Kapetovci. V následujícím roce si pak podrobil bavorského vévodu Otu II. V letech 1233 a 1234 se však s otcem znepřátelil znovu, když vystoupil proti inkvizitorovi Konrádovi z Marburku ve chvíli, kdy se Fridrich II. snažil získat papeže Řehoře IX. do aliance proti Lombardské lize. Fridrich reagoval velmi přísně a 5. června 1234 postavil Jindřicha mimo zákon. Jindřich se vzbouřil a v prosinci uzavřel alianci s Lombarďany. Opuštěn všemi svými přívrženci byl však roku 1235 donucen se otci znovu podrobit a byl zbaven trůnu. Novým králem byl pak zvolen jeho mladší nevlastní bratr Konrád IV. Štaufský. Jindřichovi spojenci byli vesměs omilostněni.\n\nJindřich byl vězněn na různých místech v Apulii. Jeho izolace mohla být způsobena nejen jeho vzpourou, ale i zdravotním stavem. Analýza kostry, která byla provedena v letech 1998-1999 ukázala, že jistě v posledních letech trpěl pokročilou formou lepry. Jindřich zemřel v Martiranu patrně 12. února 1242. Někteří kronikáři uvádějí, že spáchal sebevraždu. Otec jej nechal pohřbít se všemi královskými poctami v katedrále v Cosenze, ve starém římském sarkofágu.\n\nV posloupnosti císařů Svaté říše římské je Jindřich uváděn pouze v závorkách, neboť nikdy nebyl samostatným vladařem. Nesmí být zaměňován s pozdějším císařem Jindřichem VII. z rodu Lucemburků.\n\nPočátkem 21. století se stal jednou z postav historického románu spisovatelky Ludmily Vaňkové \"Dítě z Apulie\".\n\n"}
{"id": "540427", "url": "https://cs.wikipedia.org/wiki?curid=540427", "title": "Don't Tell Me That It's Over", "text": "Don't Tell Me That It's Over\n\nDon't Tell Me That It's Over je folk rocková píseň od skotské zpěvačky Amy MacDonald, která vyšla v roce 2010 na jejím druhém studiovém albu \"A Curious Thing\".\n"}
{"id": "540429", "url": "https://cs.wikipedia.org/wiki?curid=540429", "title": "Sedlecký klášter", "text": "Sedlecký klášter\n\nKlášter Sedlec býval nejstarším cisterciáckým opatstvím v českém království. Byl založen roku 1142 šlechticem Miroslavem zřejmě na radu olomouckého biskupa Jindřicha Zdíka v dnešní Sedlci. Po vypálení husity se dochoval konventní Kostel Nanebevzetí Panny Marie a svatého Jana Křtitele. V areálu někdejšího kláštera v současnosti sídlí cigaretová továrna provozovaná společností Philip Morris ČR a. s.\nPrvotní konvent nového řádu do Čech přišel roku 1142 přičiněním opata Gerlacha z bavorského kláštera Valdsasy, založeného rovněž nedlouho předtím roku 1133, a pouhých 44 let po vzniku cisterciáckého řádu. Nové založení bylo napojeno na morimondskou větev řádu a celá filiace zněla: Cîteaux-Morimond-Kamp-Volkenrode-Valdsasy-Sedlec. Řeholníci získali od fundátora, velmože Miroslava, zřejmě většinu jeho majetku na jeho tehdejším území okolo Malína. Jako první je doložen opat Gotpold. Klášter zpočátku nenabyl velkého významu, až do doby posledních Přemyslovců se s ním v písemnostech často nesetkáváme a o jeho působení se mnoho neví. Ovládal velký pozemkový majetek mezi Kolínem a Čáslaví a během prvního století svého působení tato původně pustá území kolonizoval. V letech 1265–1267 Sedlec založil první ze svých čtyř dceřiných klášterů, a to ženský konvent v Pohledu u Havlíčkova Brodu (druhým byla Zbraslav 1292, třetí Staré Brno 1320 a čtvrtá Skalice 1247). \nBěhem hladomoru v době po bitvě na Moravském poli se do roku 1281 stav hospodářství sedleckých mnichů natolik zhoršil, že požádali generální kapitulu o svolení k \"rozptýlení konventu\", což znamenalo, že mniši dočasně odejdou go svých grangií či do jiných řádových domů.\nRoku 1282 byl opatem zvolen Heidenreich, mimořádný podnikatel a diplomat, během jehož úřadu značně stoupl význam kláštera. Heidenreich se také podílel na založení první sedlecké filiace a fundace krále Václava II. na Zbraslavi. Do sedmdesátých let 13. století se také datuje objev ložisek stříbrné rudy, který stojí za vznikem Kutné Hory. Klášter měl z dolů otevřených na svém území nemalé zisky a stejně tak vybíral poplatky z domů, lázní a mlýnů v Kutné Hoře. Heidenreich se stal jedním z rádců mladého krále Václava II. a právě ten jej požádal o nový konvent pro královský klášter na Zbraslavi. Roku 1304 doplatil klášter na blízkost Kutné Hory při obléhání vojsky Albrechta Habsburského, kdy mniši raději opustili klášterní budovy a nechali je vojákům napospas. Heidenreichova účast na politických námluvách s nově zvoleným římským králem Jindřichem Lucemburským o dosazení jeho syna na český královský trůn, zapříčinila útok kutnohorských měšťanů, vyprovokovaný Konrádem z Aufenštejna, maršálkem Jindřicha Korutanského. Osazenstvu kláštera se podařilo útok odrazit. Za vlády Jana Lucemburského byl klášter zatížen půjčkami svému králi a hospodářská situace donutila mnichy opět k rozptýlení konventu. Ani finanční pomoc Karla IV. a poté i jeho syna Václava IV. nedokázala zastavit prohlubující se finanční propad sedleckého kláštera. Navzdory tomu byl roku 1357 založen filiální klášter ve Skalici a osazen 12 mnichy v čele s novým opatem.\nRoku 1412 došlo ke srážce kutnohorských horníků s poddanými kláštera, která skončila vypálením klášterního městečka Malín a vyvražděním jeho obyvatel. Konflikt měl sociální i národnostní podtext, čeští havíři bojovali proti bohatým německým řeholníkům.\n\nhusitské houfy klášter dobyly a vypálily 24. dubna 1421. Po husitském vpádu zůstal klášter v troskách, klášterní zboží bylo rozkradeno a několik mnichů povražděno. Přeživší mniši se uchýlili do klášterů v cizině. Prozíraví cisterciáci sice archiv a cennosti včas odvezli do rakouského Klosterneuburgu a do Jihlavy, ale ne vše se jim vrátilo nazpět. Jednou z mála dochovaných cenností je téměř metr vysoká a téměř pět kilogramů vážící procesní monstrance, architektonická konstrukce s věžemi a figurkami Panny Marie a dvou klečících andělů s nástroji Kristova umučení. Byla zhotovena ze zlaceného stříbra v závěru 14. století a sloužila k obřadům eucharistie o slavnostech Božího Těla. Podle tradované legendy měla být nalezena náhodou roku 1702 při neopatrné střelbě na ptáky zazděná ve výklenku štítu konventního kostela.|. Ve skutečnosti však byla užívaná i během předchozího století.. \n\nK postupné obnově docházelo po roce 1454, kdy se v polozbořeném klášteře usídlilo pár mnichů. Pro ubohý stav klášterního majetku musel být konvent spojen s klášterem ve Skalici, kde si zbudoval rezidenci a užíval ji do roku 1782.\n\nHospodářská situace se srovnala koncem 17. století, ale vydržela jen století, protože již roku 1783 byl klášter císařským dekretem zrušen.. Barokní etapa dějin kláštera nastala s nástupem opata Jindřicha Snopka, který podnikl rozsáhlou stavební činnost. V roce 1710 začala výstavba konventu podle projektu Jana Jakuba Voglera, který byl později velmi kritizován. Tehdy bylo rozhodnuto, že konvent a prelatura naváží na starší budovy a vytvoří tak nádvoří. Ve východním křídle nádvoří měl být umístěn konvent, v severní opatství a jižní mělo sloužit jako komunikační s románskou kaplí. Ta byla přestavěna v duchu barokní gotiky na kapitulní síň. Tato přestavba je nepochybným dílem Jana Blažeje Santiniho.\n\nSantinimu lze tak na základě známých skutečností uznat podíl na vzniku prelatury a konventu jenom jako dílčí. V celém areálu mu lze přisoudit úpravu kapitulní síně v jižním křídle, visuté schodiště a hodinovou věž v ose proti závěru katedrály. Právě takové schodiště Santini využil i v jiných stavbách např. v klášterech Plasy a ve Žďáru nad Sázavou, tak i např. v Praze. Santiniho dílem byl i návrh celkové kompozice dvora.\n\nKonvent byl dokončen roku 1763, na výstavbě se podílel ještě František Ignác Prée a Antonín Haffenecker.\n\nSoudí se, že zpočátku žili cisterciáci v jakýchsi provizorních budovách a až v druhé polovině 12. století se začalo se stavbou kláštera. Po polovině 13. století pravděpodobně v klášterní bráně vznikl dvojlodní kostel sv. Filipa a Jakuba, který sloužil i laickým návštěvníkům. Byl zbořen na počátku 19. století, kdy musel ustoupit stavbě silnice.\n\nNa přelomu 13. a 14. století byl na půdorysu latinského kříže postaven opatem Heidenreichem pětilodní konventní kostel Panny Marie o délce 87 metrů. Architektonicky navazoval na severofrancouzské katedrály, na pětilodí navazoval trojlodní transept a polygonální ochoz s věncem kaplí. V klášterním areálu byl opatský dům s kaplí, kaple sv. Kosmy a Damiána, hostinský dům, špitál, hospodářský dvůr se sýpkou a hřbitov Všech svatých.\n\nKvůli kritickému nedostatku financí byla po husitském řádění obnovena pouze nejnutnější stavení a k zásadní přestavbě došlo až koncem 17. století z iniciativy opata Jindřicha Snopka (1651–1709), který svěřil přestavbu konventního kostela nejprve Pavlu Ignáci Bayerovi a poté mladému staviteli J. B. Santinimu, jenž dokončil velkolepou přestavbu v duchu barokní gotiky. Kostelní klenba byla dokončena roku 1705 a o tři roky později byl kostel znovu vysvěcen. Interiér byl zařízen dřevěnou architekturou oltářů ve stylu barokní gotiky podle návrhů J. B. Santiniho Aichla, tři oltářní obrazy dodal Petr Brandl.\n\nNa počátku 18. století byla nahrazena i většina konventních budov novostavbami v barokním slohu, což proměnilo středověký ráz klášterního areálu. Pozoruhodný je rozlehlý refektář, jehož ochozy vyzdobil freskami malíř Juda Tadeáš Supper. Po zrušení kláštera z roku 1783 se v areálu otevřela roku 1812 továrna na tabák (přenesena z Golčova Jeníkova), dnes firma Philip Morris. V gotické kapli Všech svatých byla od morových epidemií zavedena kostnice, původně ji na západní a jižní straně obklopoval velký hřbitov, zrušený během 19.století.\n\nV roce 1753 se stal opatem Sedleckého kláštera Jakub Růžička, který začal téhož roku s budováním nové konventní budovy, protože starý konvent při kostele sv. Filipa a Jakuba byl již neobyvatelný. Stavba proběhla v letech 1753–1759, dokončovací práce pobíhaly až do roku 1763. Celkové náklady na stavbu činily 82 410 zlatých, z čehož přibližně 27 000 stál materiál a jeho doprava. Zbylé finance pokryly mzdy zedníků (přibližně 22 000 zl.) a ostatní práce (přibližně 33 000 zl., z čehož bylo 4 996 zl. za práce zámečnické, 4 042 zl. za práce kamenické a 3 662 zl. za malířskou výzdobu od Judy Tadeáše Supera a další platy tesařům a sochařům)\n\n\n"}
{"id": "540431", "url": "https://cs.wikipedia.org/wiki?curid=540431", "title": "Giridža Prasád Koirála", "text": "Giridža Prasád Koirála\n\nGiridža Prasád Koirála (20. února 1925, Bihár - 20. března 2010) byl nepálský politik, předseda Nepálského kongresu a čtyřikrát nepálský předseda vlády (v letech 1991 - 1994, 1998 - 1999, 2000 - 2001 a 2006 - 2008). Po svém zvolení byl prvním demokraticky zvoleným nepálským předsedou vlády od roku 1957. V letech 2007 až 2008 byl úřadující hlavou státu.\n\nNarodil se v indickém Biháru. Jeho otec zde byl v této době v exilu.\n\nZemřel 20. března 2010 v domě své dcery ve věku 85 let. Jeho pohřeb se konal o den později v hinduistickém chrámu v Káthmándú.\n"}
{"id": "540432", "url": "https://cs.wikipedia.org/wiki?curid=540432", "title": "Mučenkovité", "text": "Mučenkovité\n\nMučenkovité (\"Passifloraceae\") je čeleď vyšších dvouděložných rostlin z řádu malpígiotvaré (\"Malpighiales\"). Zahrnuje asi 1000 druhů a je rozšířena v tropech celého světa, místy přesahuje i do mírného pásu. Jsou to byliny i dřeviny obvykle s jednoduchými listy a pravidelnými květy. Ze známých rostlin sem patří mučenka, pěstovaná jako okrasná liána. Pastala rozprostřená je používána jako afrodisiakum.\n\nV současné taxonomii jsou součástí čeledi mučenkovité i bývalé čeledi \"Turneraceae\" a \"Malesherbiaceae\".\n\nZástupci mučenkovitých jsou byliny, keře i liány se střídavými jednoduchými nebo zřídka dlanitě složenými listy s opadavými palisty nebo bez palistů. Čepel listů je celistvá nebo dlanitě či zpeřeně členěná, se zpeřenou nebo dlanitou žilnatinou, celokrajná nebo zubatá. Květy jsou pravidelné, nejčastěji pětičetné, jednotlivé nebo ve vrcholících, hroznech či latách. Kalich i koruna jsou složeny z 5 (výjimečně ze 3 až 8) volných nebo na bázi srostlých lístků. Tyčinek je 5 nebo mnoho, jsou volné nebo přirostlé ke gynoforu. U zástupců podčeledi \"Passifloroideae\" jsou v počtu 15 až mnoho přítomna staminodia. Semeník je svrchní, srostlý ze 3 (2 až 5) plodolistů, s jedinou komůrkou. V každém plodolistu je 7 až velmi mnoho vajíček. Čnělka je 1 nebo až 5, volných či na bázi srostlých. Plodem je tobolka nebo bobule.\n\nČeleď zahrnuje téměř 1000 druhů v 27 rodech. Je rozšířena v tropech celého světa s hojnými přesahy do teplých oblastí mírného pásu. Největší\nrody jsou mučenka (\"Passiflora\", přes 500 druhů), pastala (\"Turnera\", 122 druhů) a \"Adenia\" (100 druhů).\n\nV systému APG III byly sloučeny čeledi \"Turneraceae\" (10 rodů, především tropy),\n\"Malesherbiaceae\" (27 druhů v jediném rodu, jihoamerické Andy) a mučenkovité (\"Passifloraceae\"). Těmto čeledím odpovídá i současné\nčlenění na podčeledi: \"Turneroideae\", \"Malesherbioideae\" a \"Passifloroideae\".\n\nPodle kladogramů APG je nejblíže příbuznou větví čeleď violkovité (\"Violaceae\").\n\n\nRůzné druhy rodu mučenka (\"Passiflora\") poskytují ovoce lokálního nebo i mezinárodního (\"Passiflora edulis\") významu.\nPro nápadné květy jsou některé druhy mučenek pěstovány pro okrasu, nejznámější je \"Passiflora caerulea\".\nNěkolik druhů je také využíváno místně v lidové medicíně.\n\n\"Adenia\",\n\"Adenoa\",\n\"Afroqueta\",\n\"Ancistrothyrsus\",\n\"Androsiphonia\",\n\"Arboa\",\n\"Barteria\",\n\"Basananthe\",\n\"Crossostemma\",\n\"Deidamia\",\n\"Dilkea\",\n\"Efulensia\",\n\"Erblichia\",\n\"Hyalocalyx\",\n\"Loewia\",\n\"Malesherbia\",\n\"Mathurina\",\n\"Mitostemma\",\n\"Paropsia\",\n\"Paropsiopsis\",\n\"Passiflora\",\n\"Piriqueta\",\n\"Schlechterina\",\n\"Smeathmannia\",\n\"Stapfiella\",\n\"Streptopetalum\",\n\"Tricliceras\",\n\"Turnera\",\n\"Viridivia\"\n\n\n"}
{"id": "540433", "url": "https://cs.wikipedia.org/wiki?curid=540433", "title": "Jišuvej ha-Kochavim", "text": "Jišuvej ha-Kochavim\n\nJišuvej ha-Kochavim (: יישובי הכוכבים, doslova „\"Sídla hvězdy\"“) je skupina měst založených v 90. letech 20. století v Izraeli, poblíž Zelené linie oddělující vlastní Izrael od Západního břehu Jordánu.\n\nPočátkem 90. let 20. století oznámil tehdejší ministr bydlení a výstavby Izraele Ariel Šaron plán na výstavbu nových měst a na posílení těch stávajících podél Zelené linie. V té době do Izraele mířila masivní přistěhovalecká vlna Židů z bývalého SSSR a kromě řešení bytové nouze měla nová výstavba demograficky posílit Židy v těchto pohraničních oblastech. Podobné cíle sledoval už předchozí program územního rozvoje iniciovaný Arielem Šaronem – Micpim be-Galil, v jehož rámci vzniklo na přelomu 70. a 80. let 20. století v Galileji v severním Izraeli několik desítek nových židovských sídel. Zatímco ale projekt Micpim be-Galil sestával převážně z malých sídel vesnického typu, projekt Jišuvej ha-Kochavim se zaměřoval na větší obytné soubory městského typu. V té době žilo podél hranic se Západním břehem v centrálním Izraeli (v oblasti od vádí Ara až po Latrunský výběžek) cca 150 000 izraelských Arabů, jejichž vesnice a města navíc často územně přímo navazovaly na arabské osídlení na Západním břehu. Například palestinské město Kalkílija a arabské město v Izraeli Tira. \n\nOficiálně Šaron oznámil start programu Jišuvej ha-Kochavim na podzim 1991, v době, kdy v Izraeli jednal americký ministr zahraničních věcí James Baker. Ariel Šaron prohlásil, že projektovaná města mají za cíl také vymazat Zelenou linii a vytvořit plynulý přechod mezi hustě osídlenou oblastí centrální Izraele a těmi židovskými osadami na Západním břehu Jordánu, které vyrostly na jeho okraji a jejichž obyvatelstvo se rekrutovalo převážně z neideologicky motivovaných osadníků.\n\nKromě Ariela Šarona se na projektu podílel za vládní úředníky Josi Margalit (יוסי מרגלית) a Gide'on Vitkin (גדעון ויתקון) z Izraelské pozemkové správy, který pomáhal s výběrem vhodných pozemků.\nPůvodně projektovaná výstavba měla zahrnout 12 měst. Počítalo se i s masivní výstavbou nových bytových jednotek v již existujících městech jako Roš ha-Ajin a s výstavbou bytů v oblasti dnešního města Modi'in-Makabim-Re'ut. Vláda projekt odsouhlasila v roce 1991 ale poněkud jej seškrtala. V první fázi měl spočívat ve výstavbě 30 000 bytů.\n\nV následujících letech pak zde skutečně proběhla výstavba několika nových měst. Patří mezi ně Cur Jig'al (založen 1991, roku 2003 sloučen s Kochav Jair), Coran (založeno roku 1992, roku 2003 sloučeno s městem Kadima-Coran), Kacir-Chariš (sloučen do jedné obce roku 1993), Matan (1995), Bat Chefer (1996), Lapid (1996), El'ad (1998). Původně plánované rozšíření obce Cur Natan nebylo realizováno, stejně jako zamýšlená výstavba velkého města v lokalitě Chariš (o opětovném oživení plánů na stavební rozvoj v Chariši se uvažuje až počátkem 21. století) Souběžně s budováním Jišuvej ha-Kochavim probíhala na jižním okraji řešeného pásu území výstavba nového města Modi'in (založeno 1993), které do roku 2010 dosáhlo počtu obyvatel téměř 75 000.\n\nBěhem druhé intifády po roce 2000 zažila některá z těchto nově založených měst bezpečnostní problémy. Některé doručovatelské firmy například dočasně odmítaly obsluhovat zákazníky ve městě Kacir-Chariš. Zároveň ale ve prospěch zdejších sídel hrálo dobudování hlavních úseků Transizraelské dálnice, která byla vedena podél Zelené linie a výrazně zlepšila dopravní dostupnost v severojižním směru. Podél Zelené linie rovněž počátkem 21. století vyrostla bezpečnostní bariéra, která fyzicky oddělila palestinské oblasti od židovských měst na izraelské straně.\nV roce 1996 Ariel Šaron (nyní už coby Ministr národní infrastruktury Izraele ve vládě Benjamina Netanjahua) oznámil, že projekt Jišuvej ha-Kochavim bude rozšířen i do jižního Izraele, do pouště Negev. Podobný plán na výstavbu dalších nových sídel v regionu Lachiš navrhla roku 1998 Izraelská pozemková správa, ale byl odmítnut vládou. Roku 2007 část poslanců Knesetu navrhovala projekt v Lachiši oživit a použít jej pro usídlení vystěhovaných izraelských osadníků z Gazy, ale proti tomu ostře vystoupily ekologické iniciativy, kterým vadil navrhovaný zábor volné krajiny.\n\n"}
{"id": "540441", "url": "https://cs.wikipedia.org/wiki?curid=540441", "title": "Greatest Hits (album, ABBA)", "text": "Greatest Hits (album, ABBA)\n\nGreatest Hits je první kompilační album švédské hudební skupiny ABBA, vydané v roce 1975. Ve Skandinávii bylo vydáno již v listopadu 1975, aby předstihlo konkurenční importovaná albaskupiny z jiných evropských zemí, ve kterých vlastníci autorských práv počítali také s vydáním kompilace, například ve Francii label Disques Vogue uvolnil desku \"ABBA's Greatest Hits\" a v Západním Německu Polydor pak desku \"The Best Of ABBA\".\n\nV roce 1976 se album stalo nejlépe prodávajícím ve Spojeném království, celkově je pak v této zemi na druhém místě v prodejnosti všech alb ABBY.. Druhá kompilace, která následovala byla \"Greatest Hits Vol. 2\", vydaná v roce 1979.\n\nNavzdory názvu desky \"Greatest Hits\" se pouze polovina skladeb předtím umístila na předních příčkách hitparád ve formě singlu ve velkých zemích. Píseň \"Dance (While The Music Still Goes On)\" nebyla do té doby vydána jako singl vůbec. Skladby \"Waterloo, SOS, Mamma Mia\" a později \"Fernando\" se probojovaly do první desítky (Top 10) hitů ve Velké Británii a několika dalších státech, ačkoli jen první z nich byla hodnocena v Top 10 ve Spojených státech. V Austrálii, kde již předtím několik skladeb alba dosáhlo první příčky hitparády, byla deska v prodejnosti poražena místní kompilací \"The Best Of ABBA\", vydanou lokální firmou.\n\nK albu existují dva obaly. Původní, který nebyl použit ve všech zemích, je od Hanse Arnolda. Jiný design má obal pro Spojené království, USA a některé další země.\n\nVšechny skladby složili Benny Andersson a Björn Ulvaeus, pokud není uvedeno jinak.\n\n\n\n(P)1972 (2,9) / 1973 (3,5,11) / 1974 (4,6-7,13-14) / 1975 (1,8,10,12) Polar Music\nInternational AB\n\nV roce 2006 vyšlo album v reedici na kompaktním disku k 30. výročí vydání. Design a seznam skladeb bbyl použit na základě vydání desky v Norsku a Dánsku roku 1976.\n\nVšechny skladby složili Björn Ulvaeus a Benny Andersson, pokud není uvedeno jinak.\n\n\n\nAlbum - Evropa\n\nAlbum - Severní Amerika\nSingly - Evropa\nSingly – Severní Amerika\n"}
{"id": "540450", "url": "https://cs.wikipedia.org/wiki?curid=540450", "title": "Tata Global Beverages Czech Republic", "text": "Tata Global Beverages Czech Republic\n\nTata Global Beverages Czech Republic a.s., do 19. srpna 2010 Jemča, a.s. v Jemnici, je přední český výrobce balených čajů. Balí a prodává více než 50 produktů – čaje tradiční, ovocné i bylinné. Dosahuje ročního obratu téměř 300 miliónů korun. Je vlastněna britskou společností Tetley.\n\nOd roku 2020 společnost vlastní Dr.Müller Pharma.\n\nV roce 1938 se v Jemnici nalézala hospodářská družstva: filiálka «Okresního hospodářského družstva» Mor. Budějovice, filiálka «Zemědělské družiny» Mor. Budějovice a německé družstvo «Lagerhaus Jemnice der Bezugs- u. Verwertungszentrale Brünn». Vedle hospodářských družstev také velkoobchod Karla Mayera, který byl po zřízení Protektorátu Čechy a Morava arizován. \n\nSprávcem zabaveného velkoobchodu se stal Ignaz Kreuter. Na začátku roku 1943 byl dosavadní správce Ignatz Kreuter (Jemnice č. 61) odvolán a novým správcem byl s účinností od 1. února 1943 ustanoven Leo Falb (Chomutov, Grillparzerstraße 39). Německé družstvo fungovalo od roku 1944 jako «Karo, potravinářská společnost s.r.o. v Jemnici», při níž byly zbudovány dřevěné baráky s ruční balírnou kávové náhražky „Karo” (též Karo mouka, Karo krupice).\n\nDne 1. října schválila rada zem. nár. výboru v brně na své 35. schůzi konfiskaci majetku firmy «Karo, továrny na poživatiny v Jemnici». Po doporučení K. Gottwalda, aby i malovýrobci zaujali kladný vztah k vyšším formám hospodářství (národním podnikům, komunálním podnikům a družstvům), došlo v březnu 1947 v Jemnici k ustanovení „Obchodního družstva” pro soudní okres Jemnice a přilehlé obce sousedních okresů. Na ustavující schůzi se sešlo 46 obchodníků a živnostníků z Jemnice a okolí. Obchodní družstvo převzalo úkoly dosavadních velkoobchodníků „Ferdinanda Fučíka” (obchod se smíšeným zbožím čp. 308) a národního správce velkoobchodu „Ignác Kreuter”. \n\nUž na přelomu let 1947–1948 komunisté usilovali o rozbití soukromého velkoobchodu prostřednictvím rozděloven a tento trend po únoru 1948 dovršili znárodněním velkoobchodu a zahraničního obchodu. Národní shromáždění republiky Československé vydalo 2. prosince 1948 „Zákon o Velkodistribučním podniku v oboru potravinářském” (Zákon č. 279/1948 Sb.) a následně vláda Československé republiky vládním nařízením z 25. ledna 1949 stanovy «Velkodistribučního podniku».\n\nV Jemnici byl z Obchodního družstva zřízen odštěpný závod „VDP Jemnice” (se sídlem ul. Rudé armády čp. 553). V roce 1951 byl VDP transformován ve «Velkoobchod potravinářským zbožím, n. p., Praha» (VPZ) a od 1. ledna 1954 rozdroben na jednotlivé krajské závody, které byly předány pod správu krajů. V roce 1958 byl zřízen národní podnik «Balírny obchodu Praha», který měl monopol na pražení a balení kávy. Balírny obchodu zpracovávaly také čaj, neloupané a loupané arašídy, celý sortiment suchých plodů a koření, sušenou zeleninu, instantní nápoje, rýži, luštěniny, pekly zmrzlinové kornouty. Měl devět závodů, z nichž šest upravovalo dováženou zelenou kávu. Výhradním dovozcem kávy byl s.p. Koospol. Výrobní závody se nacházely v Praze, Roudnici nad Labem, Varnsdorfu, Liberci (pobočný závod Chřibská), Jihlavě (pobočný závod Jemnice na balení potravin a čajů, Pacov), Valašském Meziříčí (a v Olomouci), Bratislavě, Trnavě a Popradě (pobočný závod Spišská Belá). V roce 1974 se závod v Jemnici začal specializovat na balení čaje. \n\nK 1. lednu 1991 podnik rozdělením na jednotlivé závody zanikl. V roce 1992 byl závod privatizován a založena akciová společnost Jemča (Jemča = jemnický čaj). V roce 1997 vláda ČR rozhodla o prodeji společnosti „Aktivita, s.r.o.”, většinovým vlastníkem a.s. Jemča se stala skupina «Agrotrade». \n\nO sedm let později Jemča zanikla sloučením do společnosti «Alima značková potravina». V dubnu 2006 podnik koupila anglická společnost Tetley GB Limited, která je součástí celosvětového koncernu «Tata Group». V roce 2010 se společnosti Tata Group, zaměřené na výrobu nápojů sjednotily pod názvem «Tata Global Beverages » a z Jemči se stala firma «Tata Global Beverages Czech Republic, a.s.» Společnost Tata Global Beverages Czech Republic ve svém závodě v Jemnici vyrábí více než 60 druhů čajů a zaměstnává kolem 85 zaměstnanců. \n\n\nV roce 2020 bylo oznámeno, že výrobna čajů v Jemnici byla prodána společnosti Dr.Müller Pharma.\n\nJemča, a.s. má největší podíl objemu prodaných čajů na českém trhu. Je součástí koncernu, jež je celosvětově na druhém místě v produkci značkového čaje (Tata Tea) a který prodává čaje ve 40 zemích světa. Jemča, a.s. získává přibližně ¼ svých výnosů z prodeje čajů v zahraničí, zbytek je prodej na domácím trhu.\n\nJemnická výroba produkuje několik typů a druhů čajů, má jich být na 60 druhů.\n\n"}
{"id": "540454", "url": "https://cs.wikipedia.org/wiki?curid=540454", "title": "Irvingiovité", "text": "Irvingiovité\n\nIrvingiovité (\"Irvingiaceae\") je čeleď vyšších dvouděložných rostlin z řádu malpígiotvaré (\"Malpighiales\").\n\nStromy s jednoduchými střídavými kožovitými listy s velkými opadavými palisty. Listy jsou celokrajné, s peřenou žilnatinou.\nKvěty jsou drobné, oboupohlavné, pravidelné, v latách. Kalich i koruna je z 5 volných lístků.\nTyčinky jsou volné, v počtu 10 nebo méně často 9.\nSemeník je svrchní, srostlý ze 2 nebo 5 plodolistů, se stejným počtem komůrek a s 1 čnělkou.\nPlodem je peckovice nebo samara.\n\nČeleď zahrnuje celkem 10 druhů ve 3 rodech a je rozšířena v rovníkové Africe a jihovýchodní Asii.\n\nRody této čeledi byly dříve řazeny do čeledi \"Simaroubaceae\".\nTaxonomické vztahy čeledi \"Irvingiaceae\" s ostatními čeleděmi řádu malpígiotvaré (\"Malpighiales\") jsou stále nedořešené. V systému APG IV z roku 2016 byl do čeledi \"Irvingiaceae\" přeřazen rod \"Allantospermum\", v předchozích verzích řazený do čeledi \"Ixonanthaceae\".\n\n\nSemena \"Irvingia gabonensis\" z tropické západní Afriky obsahují až 60 % tuku a chutnají podobně jako mandle. Z tuku se\npřipravuje tzv. dikové máslo, slouží ale i k výrobě mýdel, svíček a kosmetických přípravků.\nTuk ze semen asijské \"Irvingia oliveri\" je v Indočíně znám jako máslo cay-cay.\n\n\"Allantospermum\", \"Desbordesia\", \"Irvingia\", \"Klainedoxa\"\n\n\n"}
{"id": "540455", "url": "https://cs.wikipedia.org/wiki?curid=540455", "title": "Josef Polášek (architekt)", "text": "Josef Polášek (architekt)\n\nJosef Polášek (27. března 1899 Boršov u Kyjova – 20. prosince 1946 Brno) byl český architekt. Patřil k významným osobnostem brněnského funkcionalismu.\n\nDo obecné školy chodil v rodném Boršově, do měšťanské v Kyjově. V letech 1913–1916 se vyučil zedníkem, následovalo studium na České vyšší průmyslové škole v Brně. Po maturitě v roce 1921 vystudoval v letech 1921–1925 Uměleckoprůmyslovou školu v Praze, pod vedením Pavla Janáka. V roce 1935 vydali společně s Jindřichem Halabalou nedocenitelnou příručku \"Jak si zařídit byt levně, moderně, hygienicky\".\n\nV září 1939 se v Brně oženil s Ankou Lochmanovou.\n\nZabýval se problematikou moderního kolektivního bydlení. Známý je jeho projekt Masarykova kolonie bankovních úředníků v Košicích s typizovanými kuchyňskými sestavami, střešní terasou, servisem služeb a dětskými útulky. V polovině třicátých let dvacátého století navrhl pro akademického malíře Eduarda Světlíka \nvilu v Březinově ulici v Kroměříži.\n\nV roce 2003 mu byla udělena pocta České komory architektů in memoriam.\n\n\n\n"}
{"id": "540457", "url": "https://cs.wikipedia.org/wiki?curid=540457", "title": "Slovenski krščanski demokrati", "text": "Slovenski krščanski demokrati\n\nSlovinští křesťanští demokraté (', SKD) byla slovinská křesťansko-demokratická strana existující v letech 1989 až 2000.\n\nZáklady strany byly položeny v dubnu 1989 v \"Křesťansko-sociálním hnutí\". Prvním předsedou byl Petr Kovačič Persin. V listopadu 1989 se strana přejmenovala na \"Slovinské křesťanské demokraty\" a předsedou byl zvolen Alojz Peterle.\n\nV letech 1990 až 1992 byla SKD největší politickou stranou v rámci koalice DEMOS. V letech 1992 až 1996 byla v koaliční vládě Liberální demokracie Slovinska a její zástupci byli ministry v Drnovšekova druhého kabinetu. V letech 1996 až 2000 byla SKD v opozici. V roce 2000 se strana sloučila se Slovinskou lidovou stranou. Zanedlouho však většina bývalých prominentů SKD opustila sloučenou stranu (SLS+SKD) a vytvořila politickou stranu Nové Slovinsko – Křesťanská lidová strana.\n\nSlovinští křesťanští demokraté byli oficiálními právními dědici Slovinské lidové strany, jež existovala v letech 1907 až 1941.\n\n"}
{"id": "540465", "url": "https://cs.wikipedia.org/wiki?curid=540465", "title": "Parelliho metoda", "text": "Parelliho metoda\n\nParelliho metoda je metoda výcviku koně. Slouží k usnadnení výcviku koně metodou tzv. napojení, kdy cvičitel – člověk koně cvičí přirozenou metodou která je pro koně jednoznačně nejlepší metoda pro výcvik a docílí u koně zájem o vztah – družbu (kůň je ochotný člověka následovat a je ochotnější a jistější). Pro koně je tato metoda mnohem příjemnější a zábavnější než např. anglické ježdění.\n"}
{"id": "540469", "url": "https://cs.wikipedia.org/wiki?curid=540469", "title": "Ivo Van Damme", "text": "Ivo Van Damme\n\nIvo Van Damme (21. února 1954, Dendermonde - 29. prosince 1976, Orange, Francie) byl belgický atlet, běžec, dvojnásobný stříbrný olympijský medailista.\n\nAtletice se začal věnovat až od 16 let, dříve se věnoval fotbalu. Začínal na středních tratích (1500 m a 3000 m). Později se však začal specializovat na půlku . V roce 1973 na juniorském mistrovství Evropy v Duisburgu doběhl ve finále závodu na 800 metrů na čtvrtém místě . O dva roky později získal na halovém ME v polských Katovicích stříbrnou medaili. V roce 1976 se stal v Mnichově halovým mistrem Evropy.\n\nV témž roce reprezentoval na letních olympijských hrách v Montrealu, kde zaznamenal největší avšak poslední úspěchy své kariéry. 25. července 1976 vybojoval stříbrnou medaili na půlce, když ve finále nestačil jen na Kubánce Alberto Juantorenu. 31. července získal druhé stříbro na patnáctistovce. Ve finále byl rychlejší o deset setin jen Novozélanďan John Walker, který zaběhl trať v čase 3:39,17.\n\nIvo Van Damme zemřel 29. prosince 1976. Osudnou se mu stala automobilová nehoda ve Francii. Od roku 1977 je v hlavním městě Belgie, v Bruselu pořádán na jeho počest atletický mítink Van Dammeho memoriál. Mítink byl až do roku 2009 součástí tzv. Zlaté ligy a od roku 2010 je zařazen mezi čtrnácti mítinky Diamantové ligy.\n"}
{"id": "540473", "url": "https://cs.wikipedia.org/wiki?curid=540473", "title": "Socialni demokrati", "text": "Socialni demokrati\n\nSociální demokraté (', SD) je slovinská středolevá politická strana. Do roku 2005 nesla strana název Sjednocená kandidátka sociálních demokratů (', ZLSD). Současným předsedou je Borut Pahor.\n\nPočátky současné strany sahají do roku 1989, kdy se Svaz komunistů Slovinska rozhodl vzdát vedoucí úlohy v politickém, sociálním a hospodářském životě Slovinska a umožnil politickou pluralitu. V lednu 1990 došlo k rozkolu Svazu komunistů Jugoslávie. Zanedlouho se slovinští komunisté přejmenovali na \"Stranu demokratické obnovy\" (, \"SDP\"). Předsedou strany byl zvolen bývalý komunistický funkcionář Ciril Ribičič. SDP získala v prvních svobodných volbách 17,3 %, a měla tak největší voličskou podporu, v součtu však většinu měla koalice DEMOS.\n\nV letech 1990 až 1992 zůstala strana v opozici vůči středopravé Peterleho vládě. V roce 1992 se strana stala součástí Drnovšekovy vlády. Ve stejném roce se SDP přejmenovala na \"Sociálnědemokratickou obnovu\" (, \"SDP\").\n\nPřed volbami v roce 1992 uzavřela SDP dohodu s dalšími levicově orientovanými stranami – se \"Sociálnědemokratickou unií\", \"Stranou pracujících Slovinska\" a \"Demokratickou stranou důchodců Slovinska\" – a byla vytvořena volební koalice \"Sjednocená kandidátka\" (, \"ZL\"). Tato koalice získala 13,58 % hlasů a stala se třetí politickou silou v zemi po Liberální demokracii Slovinska (LDS) a Slovinských křesťanských demokratech (SKD). Tyto tři největší politické strany se dohodly na vytvoření koalice (označovaná jako „velká koalice“). Vládu vedl Janez Drnovšek (LDS). Do března 1994 se na koalici podílela i Sociálnědemokratická strana Slovinska (SDSS).\n\nV květnu 1993 se v Lublani konal sjezd, na němž se delegáti dohodli na vytvoření jednotné strany. Nová strana nesla označení \"Sjednocená kandidátka sociálních demokratů\" (, \"ZLSD\"). Předsedou strany byl zvolen Janez Kocijančič. ZLSD opustila vládní koalici v lednu 1996 v důsledku neshod v sociální politice. Část členů pak ZLSD opustila a znovuvytvořila Demokratickou stranu důchodců Slovinska (DeSUS). Ve volbách v roce 1996 získala ZLSD jen 9 % hlasů.\n\nV letech 1996 až 2000 byla strana v opozici. Na třetím Národním sjezdu ZLSD v roce 1997 byl zvolen nový předseda strany – Borut Pahor. Ve volbách v roce 2000 získala ZLSD 12 % hlasů a stala se součástí středolevé koaliční vlády Janeze Drnovšeka. Pahor se stal předsedou Státního shromáždění. V roce 2004 získala ZLSD přibližně deset procent hlasů a odešla do opozice.\n\nNa pátém sjezdu strany v roce 2005 bylo rozhodnuto zkrátit název strany na \"Sociální demokraty\" (, \"SD\"). Ve funkci předsedy byl potvrzen Pahor, který tak upevnil svou pozici vůči vnitrostranické opozici z levého křídla strany. Na programovém sjezdu v roce 2006 se strana distancovala od komunistické minulosti, když odsoudila komunistickou diktaturu ve Slovinsku a v Jugoslávii po druhé světové válce.\n\nV roce 2004 se v důsledku prohraných voleb ocitla LDS v krizi, která skončila rozkolem strany, a tak SD tvořila hlavní opozici k středopravé Janšově vládě. V roce 2007 několik prominentů LDS opustilo její řady a včetně bývalého premiéra Antona Ropa přešlo k SD. V důsledku tohoto vývoje se SD stala po Slovinské demokratické straně (SDS) druhou největší parlamentní politickou stranou ve Slovinsku.\n\nV září 2008 vyhrála SD se ziskem 30,45 % hlasů volby do Státního shromáždění. SDS skončila na druhém místě se ziskem 29,26% hlasů. Sociální demokraté utvořili spolu se Zares, DeSUS a LDS vládu. V průběhu roku 2011 došlo k demontáži dosavadní vládní koalice, kterou opustil Zares a DeSUS, v září pak Pahor navrhl Státnímu shromáždění ke jmenování nové ministry. Dne 20. září 2011 však proti jmenování ministrů hlasovalo 51 poslanců (poslanci Slovinské demokratické strany, Slovinské lidové strany, Slovinské národní strany, DeSUSu a šest poslanců strany Zares), což znamenalo pád slovinské vlády. Na konci září 2011 oznámil slovinský prezident Danilo Türk, že 21. října rozpustí Státní shromáždění a předčasné volby vyhlásí na 4. prosince 2011. V pátek 21. října 2011 minutu po půlnoci tak i učinil. V předčasných volbách skončili Sociální demokraté na třetím místě se ziskem přes 114 tisíc hlasů, ve Státním shromáždění mají 10 mandátů.\n\nV září 1996 se ZLSD stala členem Socialistické internacionály a od května 2003 je SD členem Strany evropských socialistů.\n\n\n"}
{"id": "540480", "url": "https://cs.wikipedia.org/wiki?curid=540480", "title": "Sjednocená kandidátka", "text": "Sjednocená kandidátka\n\nSjednocená kandidátka ( , \"ha-Rešima ha-mešutefet\", ) je izraelská politická aliance vytvořená v lednu 2015 čtyřmi politickými stranami izraelských Arabů před nadcházejícími předčasnými parlamentními volbami v březnu 2015.\n\nV roce 2014 přijal Kneset úpravu volebního zákona, podle které byl práh pro vstup do parlamentu zvýšen z 2 % na 3,25 %. V dosluhujícím Knesetu zvoleném ve volbách roku 2013 fungovalo několik samostatných politických subjektů zastupujících arabskou menšinu. Kvůli nutnosti překročení zvýšené klauzule se tyto strany rozhodly utvořit předvolební alianci se společnou kandidátní listinou. Jde o islamistickou stranu Ra'am, stranu Ta'al, nacionalistickou Balad a postkomunistickou Chadaš. Lídrem kandidátky je Ajman Ode, na dalších volitelných místech se vždy střídají zástupci jednotlivých stran. Na kandidátce figurovali i někteří Židé (komunistická strana Chadaš měla totiž smíšené arabsko-židovské členstvo). Na volitelném 8. místě to byl Dov Chenin.\n\nAliance si za cíl kladla sjednotit arabský sektor v Izraeli, zvýšit volební účast izraelských Arabů a zvětšit jejich parlamentní zastoupení. V průzkumu preferencí z 27. ledna 2015 měla nová formace šanci získat 12 křesel. Zároveň ale čelila pochybám, zda dokáže trvaleji spojit ideologicky nesourodé proudy arabské politiky v Izraeli.\n\nVe volbách nakonec Sjednocená kandidátka obdržela přes 440 000 hlasů (cca 10,5 % všech odevzdaných hlasů) a 13 poslaneckých křesel. V předchozím volebním období měly čtyři samostatné arabské strany jen 11 mandátů.\n\n"}
{"id": "540483", "url": "https://cs.wikipedia.org/wiki?curid=540483", "title": "Wolfgangsee", "text": "Wolfgangsee\n\nWolfgangsee je jezero v oblasti Solné komory () v Salcbursku, zasahující až za hranice Horních Rakous. Rozloha jezera činí přibližně 12,84 km² a je tak 9. největším jezerem v Rakousku a největším v Salcbursku. Jeho maximální hloubka je 114 m. Objem vody činí 0,667 km³. Leží v nadmořské výšce 538 m. Jezero je rozděleno na dvě části poloostrovem, nacházejícím se zhruba v polovině jižního pobřeží naproti městečku Sankt Wolfgang. Tyto dvě části jezera jsou spojeny 200 m širokým průlivem. V minulosti se jezero nazývalo Abersee, dodnes je tak nazývána západní část jezera u Sankt Gilgen.\n\nPřes jezero protéká řeka Ischl.\n\nJeho okolí je populárním turistickým cílem . Na břehu leží hornorakouský městys Sankt Wolfgang a salcburské obce Strobl a Sankt Gilgen.\n\n"}
{"id": "540486", "url": "https://cs.wikipedia.org/wiki?curid=540486", "title": "Kacir-Chariš", "text": "Kacir-Chariš\n\nKacir-Chariš ( קָצִיר-חָרִישׁ, v oficiálním přepisu do angličtiny Qazir-Harish, přepisováno též Katzir-Harish) byla místní rada (menší město) v Izraeli, v Haifském distriktu existující v letech 1992–2012 coby spojení dvou obcí Kacir a Chariš.\n\nLeželo v nadmořské výšce cca 100-300 metrů na pahorcích na jihozápadním okraji vádí Ara, nedaleko Zelené linie, která odděluje Izrael v jeho mezinárodně uznávaných hranicích od Západního břehu Jordánu.\n\nObec sestávala ze dvou sídelních jader vzdálených od sebe víc než 5 kilometrů. Větším z nich je byla dříve samostatná obec Kacir, na jihozápad od ní pak ležel Chariš. Obec se nacházela cca 50 kilometrů severovýchodně od centra Tel Avivu a cca 35 kilometrů jižně od centra Haify. Kacir-Chariš obývají Židé, přičemž osídlení v tomto regionu je etnicky smíšené. Na severní a východní straně převládají města, která obývají izraelští Arabové, například Umm al-Fachm. Na západní straně pak v pobřežní planině převládají Židé.\n\nMěsto Kacir-Chariš bylo na dopravní síť napojeno pomocí dálnice číslo 65, jež vede podél vádí Ara a z které k němu odbočuje místní komunikace. Chariš byl kromě toho nově napojen i na severojižní tepnu (dálnice číslo 6), takzvanou Transizraelskou dálnici.\n\nKacir byl založen v květnu 1982 na pozemcích v majetku Židovské agentury. Vesnice měla status společné osady (\"jišuv kehilati\"). Prvotní zástavba spočívala v mobilních karavanech. Počátkem 90. let 20. století tu žilo jen cca 30 rodin.\n\nV roce 1982 vznikla i vesnice Chariš. Původně šlo o polovojenské sídlo typu nachal, které bylo toho roku převedeno na ryze civilní osadu typu kibuc. Ta si vedla ale ještě hůř než Kacir a roku 1993 byla osadníky opuštěna. Pak byla vesnice využívána jen pro pobyt jednotek hraniční policie.\n\nMezitím ale do Izraele začala proudit masová vlna židovských přistěhovalců z bývalého SSSR. V roce 1991 prosadil tehdejší ministr bydlení a výstavby Izraele Ariel Šaron plán na výstavbu několika nových měst a na posílení těch stávajících podél Zelené linie nazvaný Jišuvej ha-Kochavim, přičemž právě zdejší region byl nejsevernějším řešeným v tomto plánu. V rámci realizace tohoto plánu došlo roku 1992 ke sloučení obou vesnic do jedné obce nazvané zpočátku Tel Iron (טל-עירון) ale roku 1995 přejmenované na Kacir-Chariš. V roce 1996 byl Kacir-Chariš povýšen na místní radu (malé město).\n\nV Kaciru mezitím od 90. let 20. století došlo k velké bytové výstavbě. V roce 1990 začalo budování nové obytné čtvrti na druhém ze zdejších pahorků, zejména pro nové přistěhovalce ze SSSR. Podobné plány se očekávaly i v prostoru Chariše, kde se podle vládních záměrů plánovala výstavba velkého městského celku navrženého pro cca 10 000 rodin. Došlo zde dokonce i k výstavbě inženýrských sítí a komunikací, ale tento obytný soubor se nepodařilo dobudovat. K neúspěchu projektu přispělo i propuknutí druhé intifády, během které o lokalitu ztratili zájem případní obyvatelé i developeři.\n\nV reakci na intifádu se v dubnu 2005 v této oblasti usadila ovšem skupina Židů, která založila cca 2 kilometry východně od Chariše malou osadu Micpe Ilan, která se později stala administrativně samostatnou obcí.\n\nPočátkem 21. století se objevily snahy nabídnout pozemky v Chariši pro výstavbu města určeného pro ultraortodoxní Židy. S tím nesouhlasili místní sekulární obyvatelé, ať už z Chariše nebo z okolních vesnic, a také izraelští Arabové. Vláda roku 2009 finální rozhodnutí o výstavbě odložila. Koncem roku 2009 rozhodl Kneset redukovat navrhovanou kapacitu výstavby v Chariši na 50 000 obyvatel. V březnu 2010 izraelská vláda ustavila zvláštní výbor pro podrobné plánování výstavby v Chariši.\n\nS další výstavbou se počítalo i v Kaciru, který měl dosáhnout kapacity 1200 rodin, přičemž zde měla být většina zástavby realizována ve formě rodinných domů.\n\nV roce 2012 byla obec Kacir-Chariš zrušena a její obě části se osamostatnily.\n\nPodle údajů z roku 2009 tvořili naprostou většinu obyvatel v Kaciru-Chariši Židé - cca 3000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 3300 osob). O bytové jednotky v tomto ryze židovském městě ale projevili zájem i Arabové ze sousedních přelidněných měst ve Vádí Ara. V roce 1995 zde arabský advokát Džabarin zakoupil pozemek a vyzýval další arabské rodiny, ať se zde usadí. Věc se pak řešila u soudů, které přiznaly jednomu arabskému manželskému páru právo zde postavit dům.\n\nŠlo o středně velké sídlo městského typu s dlouhodobě rostoucí populací. K 30. červnu 2010 zde žilo 3 300 lidí.\n\"* údaj za rok 2010 zaokrouhlen na stovky\"\n\n"}
{"id": "540489", "url": "https://cs.wikipedia.org/wiki?curid=540489", "title": "Chariš", "text": "Chariš\n\nChariš ( חריש, v oficiálním přepisu do angličtiny Harish) je místní rada (menší město) v severním Izraeli, v Haifském distriktu (v letech 1992–2012 začleněné do města Kacir-Chariš, pak opětovně osamostatněné). Od roku 2015 zde probíhá masivní bytová výstavba s cílem do 10 let vytvořit velký městský celek s 100 000 obyvateli.\n\nNachází se v nadmořské výšce 115 metrů v kopcovité krajině na okraji regionu vádí Ara, cca 40 kilometrů jižně od Haify a cca 6 kilometrů východně od Pardes Chana-Karkur. Severovýchodně odtud se rozkládá zalesněná vrchovina Giv'ot Iron, jižně od obce spadá terén do údolí vádí Nachal Narbeta, nad kterým vystupuje vrch Tel Ze'evim.\n\nNa dopravní síť je město napojeno pomocí lokální silnice 6353 a 611. Západně odtud prochází od počátku 21. století dálnice číslo 6.\n\nChariš vznikl v roce 1982. Původně šlo o polovojenské sídlo typu nachal, které bylo toho roku převedeno na ryze civilní osadu typu kibuc. Ta si ale nevedla dobře a roku 1993 byla osadníky opuštěna. Pak byla vesnice využívána jen pro pobyt jednotek hraniční policie.\nV roce 1991 prosadil tehdejší ministr bydlení a výstavby Izraele Ariel Šaron plán na výstavbu několika nových měst a na posílení těch stávajících podél Zelené linie nazvaný Jišuvej ha-Kochavim, přičemž právě zdejší region byl nejsevernějším řešeným v tomto plánu. V rámci realizace tohoto plánu došlo roku 1992 ke sloučení vesnic Chariš a Kacir do jedné obce nazvané zpočátku Tel Iron (טל-עירון) nebo Iron (עירון), ale roku 1995 přejmenované na Kacir-Chariš. V roce 1996 byl Kacir-Chariš povýšen na místní radu (malé město).\n\nVzhledem k tomu, že obě vesnice, z nichž bylo utvořeno dnešní město Kacir-Chariš, ležely v geograficky oddělené oblasti, bez přímé teritoriální návaznosti, zachovávaly si obě urbanistický charakter samostatného sídla. V roce 2012 bylo město Kacir-Chariš zrušeno a obě jeho části osamostatněny; Kacir jako vesnice v rámci Oblastní rady Menaše, Chariš si ponechal status místní rady (malého města), ačkoliv populačně zatím vykazoval méně než tisíc stálých obyvatel.\n\nOd 90. let se v prostoru Chariše plánovala rozsáhlá bytová výstavba s cílem vytvořit zde lidnaté sídlo městského typu, navržené pro cca 10 000 rodin. Došlo zde dokonce k výstavbě inženýrských sítí a komunikační sítě, ale tento obytný soubor se nepodařilo zaplnit výstavbou. Dle stavu k roku 2014 se tak uprostřed zdejších pahorků a lesů rozkládala nadále plocha o velikosti víc než 1 kilometr čtvereční s uliční sítí ale stálo tu jen několik desítek domů v její jižní části. K neúspěchu Chariše přispělo i propuknutí druhé intifády, během které o lokalitu situovanou nedaleko Zelené linie i lidnatých měst obývaných izraelskými Araby ztratili zájem případní obyvatelé i developeři. Roku 2003 se do Chariše nastěhovalo cca 50 nábožensky orientovaných rodin.\n\nV reakci na intifádu se v dubnu 2005 v této oblasti ovšem usadila i další skupina Židů, která založila cca 2 kilometry východně od Chariše malou osadu Micpe Ilan, respektive osídlila již existující polovojenský opěrný bod typu nachal založený zde v červnu 2002. Civilní usídlení v Micpe Ilan organizovalo sdružení Or Mesimot. Komunita byla pojmenována podle izraelského astronauta Ilana Ramona. Byla postupně vybavována běžnou infrastrukturou. Zpočátku nebyla uznávána jako samostatná obec, ale od roku 2009 je administrativně samostatnou obcí.\n\nV samotném torzu zástavby v Chariši se od počátku 21. století začalo plánovat využití zdejších pozemků pro výstavbu města určeného pro ultraortodoxní Židy. S tím nesouhlasili místní sekulární obyvatelé, ať už z Chariše nebo z okolních vesnic, a také izraelští Arabové. Ti se obávali, že jejich vesnice Umm al-Kutuf, ležící jen několik set metrů severovýchodně od stávajícího Chariše, bude obestavěna novým městem a proměněna v izolovanou enklávu. Plán naopak podporoval Ariel Atias, tehdejší ministr bydlení a výstavby Izraele ze strany Šas, stejně jako starosta Kacir-Chariš Nisim Dahan, který za tutéž stranu dříve zasedal v Knesetu. Vláda přesto roku 2009 finální rozhodnutí o výstavbě odložila.\n\nKoncem roku 2009 rozhodl Kneset redukovat navrhovanou kapacitu výstavby v Chariši na 50 000 obyvatel. Starosta Kacir-Chariš Nisim Dahan toto omezení kritizoval. V březnu 2010 izraelská vláda ustavila zvláštní výbor pro podrobné plánování výstavby v Chariši. Zároveň schválila vyvlastnění 1000 dunamů pozemků (1 kilometru čtverečního) pro tyto účely. Proti plánované výstavbě ale protestovaly asi dvě stovky zástupců obyvatel ze stávající malé zástavby v Chariši a z okolních sekulárních vesnic. Ti se obávali, že výstavba ultraortodoxního města nakonec přesáhne povolený limit a dojde k vytvoření obytného souboru se 100 000 obyvateli. Někteří dokonce mluvili o možném nárůstu města až na 150 000 obyvatel. Zablokovali kvůli tomu na protest dočasně nedalekou dálnici číslo 65.\n\nNakonec byl koncept výlučně ultraortodoxního města opuštěn a roku 2015 začala v lokalitě masivní bytová výstavba s cílem vytvořit městský celek se smíšenou populací. V konečném demografickém mixu se očekávalo, že podíl ultraortodoxních Židů bude cca 10 %, 35 % populace mělo být národně náboženské, zbytek sekulární. Podle údajů ze srpna 2015 se již v listopadu 2015 očekávalo nastěhování prvních několik set nových obyvatel. Od ledna 2016 mělo začít pravidelné stěhování 500 rodin každé tři měsíce, přičemž tempo se mělo postupně zvyšovat s tím, jak developer bude předávat další obytné budovy. Do pěti let měla populace Chariše dosáhnout 70 000 a do 10 let se počet obyvatel projektoval na 100 000. Podle stavu k dubnu 2016 probíhala již na velké ploše budoucího městského celku bytová výstavba a řada obytných domů se již nacházela v pokročilé fázi výstavby.\n\nAutorem projektu je Chajim Kehat ze studia Mansfeld-Kehat. Uvedl, že jeho cílem bylo navrhnout město, které nebude jen monofunkčním obytným souborem předměstského typu (jako v 90. letech 20. století založený Modi'in mezi Tel Avivem a Jeruzalémem). Urbanistický koncept Chariše vychází z původních plánů a zástavba je tudíž přizpůsobena požadavkům ultraortodoxních Židů (absence výškových budov, důraz na pěší komunikace a rozptýlený charakter občanské vybavenosti v docházkové vzdálenosti).\nPodle údajů z roku 2014 tvořili naprostou většinu obyvatel v Chariši Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). K 31. prosinci 2014 zde žilo 979 lidí. Během roku 2014 populace klesla o 2,2 %.\n\"* údaje z doby před rokem 2012 viz článek Kacir-Chariš\"\n\n"}
{"id": "540501", "url": "https://cs.wikipedia.org/wiki?curid=540501", "title": "Plnoletost (Star Trek: Nová generace)", "text": "Plnoletost (Star Trek: Nová generace)\n\n„Plnoletost“, v originále „Coming of Age“, je v pořadí devatenáctá epizoda první sezóny seriálu \"\". Na její děj navazuje epizoda „Spiknutí“, kde se znovu objevují postavy důstojníků Flotily Quinna a Remmicka.\n\nUSS Enterprise D dorazí k základně Hvězdné flotily na Relvě XII. Wesley Crusher dostal svolení k účasti na přijímacích zkouškách na Akademii. Jeho kamarád Jake Kurland ale musí na Enterprise zůstat, neprošel výběrovým testem. Na loď se transportuje admirál Gregory Quinn, Picardův starý přítel. Doprovází ho velitel Dexter Remmick z inspekčního oddělení Flotily. Quinn sdělí Picardovi o svém podezření, že na Enterprise neprobíhá vše tak jak by mělo. Remmick proto udělá detailní prověrku, při níž se vyžaduje spolupráce kapitána i ostatních důstojníků. Wesley se spřátelí s ostatními třemi studenty u zkoušek, zejména s Murdockem, příslušníkem zvláštní rasy Benzitů. Instruktor uchazečům oznámí, že je čekají velmi náročné testy a projde pouze jeden z nich. První test zvládne Wesley úspěšně.\n\nRemmick zatím vyslýchá všechny velící důstojníky. Rikera se táže, zda kapitán někdy falšoval palubní deník. U dalších důstojníků se ptá na starší mise a pátrá po chybách v kapitánově velení. Wesley zavítá na palubu, kde se Worfovi svěřuje se svými obavami z psychotestů. Zklamaný Jake Kurland odcizí raketoplán a chystá se utéct. Nedostal totiž další šanci účastnit se testů a bere to jako své selhání. Kvůli chybám v ovládání ale ztratí nad raketoplánem kontrolu a hrozí jeho zřícení. Posádka pracuje na jeho záchraně. Podaří se to díky kapitánově zásahu: Nechá raketoplán přiblížit k planetě, na poslední chvíli prudce nastartuje motory a odrazí se od atmosféry. Jake se v pořádku vrací na palubu. Remmick na lodi vyslýchá zbývající posádku, všichni stojí za kapitánem. Picard vyhledá admirála Quinna a chce vědět, co mají výslechy posádky znamenat. Remmick Quinnovi ohlásí, že se mu nepodařilo objevit žádné známky kapitánova pochybení. Zjistil, že posádka pracuje jako sehraný tým. Remmick pak Picardovi sdělí, že jeho inspekční služba za pár měsíců končí, pak by rád sloužil na Enterprise. Kapitán z toho vůbec není nadšen.\n\nMezi čtyřma očima se pak Quinn svěří Picardovi o svém podezření. Dle něj se někdo pokouší poškodit Hvězdnou flotilu, může jít o rozsáhlejší spiknutí. Když nyní zjistil, že kapitánovi může důvěřovat, chtěl by jej mít po svém boku. Má se proto rozhodnout, zda opustí kapitánské křeslo. Wesley čeká na obáváný test z psychologie a náhle slyší v laboratoři výbuch. Nastane zmatek a Wesley pomáhá ostatním. Rozhodne se zachránit jednoho muže s poraněnou nohou. Druhého muže, jehož ovládl strach a zůstal v místnosti, nechá být. Náhle se objeví instruktor a celá situace se ukáže jako test. Wesley se dozvídá, že cílem bylo ověřit jeho jednání v krizové situaci. Stejnému rozhodnutí čelil před lety kapitán Picard, přitom zemřel Wesleyho otec. Později jsou vyhlášeny výsledky testů. Uspěje v nich Murdock, Wesley neprojde. Picard Wesleyho uklidňuje, že může na palubě zůstat ještě jeden rok a připravovat se na další zkoušky. Kapitán mu prozradí, že při prvním testu také sám neprošel. Pak ještě navštíví Quinna a odmítne jeho nabídku k převelení. Quinn odchází smířen. Jen si ještě posteskne, že poslední dobou už vidí spiknutí všude. Enterprise následně odlétá na další misi.\n\n"}
{"id": "540508", "url": "https://cs.wikipedia.org/wiki?curid=540508", "title": "Švédská rallye 1986", "text": "Švédská rallye 1986\n\nŠvédská rallye 1986 byla druhou soutěží mistrovství světa v rallye 1986 a měřila 556 km. Poprvé po šesti letech se zde představil tovární tým Ford M-Sport s vozy Ford RS200, které pilotovali Stig Blomqvist a Kalle Grundell. Do soutěže nenastoupil tým Audi Sport. \n\nZpočátku vedl Timo Salonen s vozem Peugeot 205 T16 E2. Jeho týmový kolega Juha Kankkunen byl třetí. Mezi ně se vklínil Henri Toivonen s vozem Lancia Delta S4. Ve skupine A vedl Ingvar Carlsson ve voze Mazda 323. Za ním se držely posádky na vozech Audi 80 Quattro Gunnar Pettersson a Mikael Ericsson. Ze soutěže musel odstoupit Per Eklund, který startoval se soukromým MG Metro 6R4. Šestý byl Grundell a sedmý Malcolm Wilson s továrním vozem MG Metro. Stejně jako v Monte Carlu zde startovali dva tovární vozy Citroën BX 4TC. Ty se zpočátku držely na devátém a desátém místě. Salonen musel ze soutěže odstoupit po problémech s motorem a na první místo se posunul Toivonen. Stejné problémy vyřadily Blomqvista. Skupina A vedl s malým náskokem Carlsson. \n\nNa začátku druhé etapy odstoupil Toivonen pro poruchu motoru. Na prvním místě se tak ocitl Kankkunen. Druhý byl Markku Alen s další Lancií a třetí Wilson. I ten ale odstoupil pro poruchu motoru a tak se na třetí pozici posunul Grundell. Ve skupině A se do vedení dostali jezdci Audi Ericsson a Pettersson. Carlsson musel odstoupit kvůli chybě v elektronice. Oba jezdci spolu bojovali i o čtvrté místo absolutně, které nakonec získal Ericsson. Šestý byl Jean-Claud Andruet s Citroënem.\n\nVe třetí etapě Kankkunen náskok udržel a získal pro sebe první vítězství za volantem Peugeotu a na evropské aoutěži mistrovství světa. Druhý dojel Alen a třetí Grundell. Za nimi se seřadili jezdci Ericsson, Pettersson a Andruet. Na sedmou pozici se prosadil Kenneth Eriksson ve voze Volkswagen Golf II GTI 16V.\n\n"}
{"id": "540540", "url": "https://cs.wikipedia.org/wiki?curid=540540", "title": "Lično (Bačalky)", "text": "Lično (Bačalky)\n\nLično () je část obce Bačalky v okrese Jičín. Nachází se na východě Bačalek. V roce 2009 zde bylo evidováno 35 adres. V roce 2001 zde trvale žilo 29 obyvatel.\n\nLično leží v katastrálním území Lično u Milkovic o rozloze 3,03 km.\n"}
{"id": "540542", "url": "https://cs.wikipedia.org/wiki?curid=540542", "title": "Běchárky", "text": "Běchárky\n\nBěchárky je malá vesnice, část obce Běchary v okrese Jičín. Nachází se 2 km na jih od Běchar. V roce 2009 zde bylo evidováno 11 adres. V roce 2001 zde trvale žilo 8 obyvatel.\n\nBěchárky leží v katastrálním území Běchary o výměře 8,8 km.\n\nPrvní písemná zmínka o obci pochází z roku 1835.\n\n"}
{"id": "540543", "url": "https://cs.wikipedia.org/wiki?curid=540543", "title": "Votuz", "text": "Votuz\n\nVotuz je malá vesnice, část obce Boháňka v okrese Jičín. Nachází se asi 1,5 km na jih od Boháňky. V roce 2009 zde bylo evidováno 32 adres. V roce 2001 zde trvale žilo 46 obyvatel.\n\nVotuz je také název katastrálního území o rozloze 1,24 km².\n\n"}
{"id": "540545", "url": "https://cs.wikipedia.org/wiki?curid=540545", "title": "Bezník", "text": "Bezník\n\nBezník je malá vesnice, část obce Borek v okrese Jičín. Nachází se asi 1 km na severozápad od Borku. V roce 2009 zde bylo evidováno 26 adres. V roce 2001 zde trvale žilo 23 obyvatel.\n\nBezník je také název katastrálního území o rozloze 2,31 km.\n\nPrvní písemná zmínka o obci pochází z roku 1267.\n\n\n"}
{"id": "540546", "url": "https://cs.wikipedia.org/wiki?curid=540546", "title": "Želejov (Borek)", "text": "Želejov (Borek)\n\nŽelejov je malá vesnice na kopci, část obce Borek v okrese Jičín. Nachází se asi 1 km na jihovýchod od Borku. V roce 2009 zde bylo evidováno 29 adres. V roce 2001 zde trvale žilo 31 obyvatel.\n\nŽelejov je také název katastrálního území o rozloze 1,88 km.\n\nNa návsi je starodávná lípa, o které se říká, že pamatuje Žižku.\n\n"}
{"id": "540547", "url": "https://cs.wikipedia.org/wiki?curid=540547", "title": "Brada (Brada-Rybníček)", "text": "Brada (Brada-Rybníček)\n\nBrada je severní část obce Brada-Rybníček v okrese Jičín. V roce 2009 zde bylo evidováno 32 adres. V roce 2001 zde trvale žilo 9 obyvatel.\n\nBrada je také název katastrálního území o rozloze 1,93 km. V katastrálním území Brada leží i Rybníček. Ves leží na východním úpatí stejnojmenného vrchu Brada.\n\nPrvní písemná zmínka o obci pochází z roku 1258.\n\n"}
{"id": "540549", "url": "https://cs.wikipedia.org/wiki?curid=540549", "title": "Rybníček (Brada-Rybníček)", "text": "Rybníček (Brada-Rybníček)\n\nRybníček je jižní část obce Brada-Rybníček v okrese Jičín. V roce 2009 zde bylo evidováno 48 adres. V roce 2001 zde trvale žilo 57 obyvatel.\n\nRybníček leží v katastrálním území Brada o výměře 1,93 km.\n"}
{"id": "540550", "url": "https://cs.wikipedia.org/wiki?curid=540550", "title": "Nečas (Budčeves)", "text": "Nečas (Budčeves)\n\nNečas je malá vesnice, část obce Budčeves v okrese Jičín. Nachází se 2 km na jihozápad od Budčevsi. V roce 2009 zde bylo evidováno 27 adres. V roce 2001 zde trvale žilo 10 obyvatel.\n\nNečas je také název katastrálního území o rozloze 2,17 km.\n\n"}
{"id": "540552", "url": "https://cs.wikipedia.org/wiki?curid=540552", "title": "Křelina", "text": "Křelina\n\nKřelina je malá vesnice, část obce Bukvice v okrese Jičín. Nachází se asi 1,5 km na severozápad od Bukvice. V roce 2009 zde bylo evidováno 22 adres. V roce 2001 zde trvale žilo 28 obyvatel..\n\nKřelina leží v katastrálním území Bukvice o výměře 5,03 km.\n\n\n"}
{"id": "540553", "url": "https://cs.wikipedia.org/wiki?curid=540553", "title": "Važice", "text": "Važice\n\nVažice je malá vesnice, část obce Bystřice v okrese Jičín. Nachází se asi 1 km na severozápad od Bystřice. V roce 2009 zde bylo evidováno 26 adres. V roce 2001 zde trvale žilo 21 obyvatel.\n\nVažice je také název katastrálního území o rozloze 1,52 km.\n\nPrvní písemná zmínka o obci pochází z roku 1340.\n\n"}
{"id": "540554", "url": "https://cs.wikipedia.org/wiki?curid=540554", "title": "Čenice 2.díl", "text": "Čenice 2.díl\n\nČenice 2.díl je část osady Čenice, část obce Cerekvice nad Bystřicí v okrese Jičín. Nachází se asi 1,5 km na severovýchod od Cerekvice nad Bystřicí. V roce 2009 zde bylo evidováno 6 adres. V roce 2001 zde trvale žilo 10 obyvatel.\n\nČenice 2.díl leží v katastrálním území Cerekvice nad Bystřicí.\n\nOsada Čenice leží kolem křižovatky silnic III/32539 (úsek Velký Vřešťov – Cerekvice nad Bystřicí) a III/32535 (úsek Želkovice – Skála). U křižovatky se nachází autobusová zastávka „Cerekvice nad Bystřicí, Čenice“.\n\nJako evidenční část Čenice 2.díl je evidována zástavba na západní straně silnice III/32535, kterou tvoří řada domů čp. 1 až 6 v jihozápadním kvadrantu křižovatky. Označení Čenice 1.dil má na mapě ČÚZK protilehlá zástavba na východní straně této silnice, která však z hlediska správního, evidenčního, statistického i katastrálního členění je integrální součástí Velkého Vřešťova (jde o dům čp. 127 v severovýchodním kvadrantu křižovatky a dům čp. 128 proti domu čp. 1 v jihovýchodním kvadrantu).\n\n"}
{"id": "540555", "url": "https://cs.wikipedia.org/wiki?curid=540555", "title": "Třebovětice", "text": "Třebovětice\n\nTřebovětice je vesnice, část obce Cerekvice nad Bystřicí v okrese Jičín. Nachází se asi 1,5 km na západ od Cerekvice nad Bystřicí. Prochází tudy železniční trať Hradec Králové – Turnov. V roce 2009 zde bylo evidováno 92 adres. V roce 2001 zde trvale žilo 162 obyvatel.\n\nTřebovětice je také název katastrálního území o rozloze 4,09 km.\n\nPrvní písemná zmínka o obci pochází z roku 1356.\n\n"}
{"id": "540556", "url": "https://cs.wikipedia.org/wiki?curid=540556", "title": "Liběšice (Češov)", "text": "Liběšice (Češov)\n\nLiběšice je vesnice, část obce Češov v okrese Jičín. Nachází se asi 1,5 km na sever od Češova. Prochází zde silnice II/328. V roce 2009 zde bylo evidováno 51 adres. V roce 2001 zde trvale žilo 54 obyvatel.\n\nLiběšice je také název katastrálního území o rozloze 3,31 km.\n\nPrvní písemná zmínka o obci pochází z roku 1383.\n\n"}
{"id": "540557", "url": "https://cs.wikipedia.org/wiki?curid=540557", "title": "Brodek (Dětenice)", "text": "Brodek (Dětenice)\n\nBrodek je vesnice, část obce Dětenice v okrese Jičín. Nachází se asi 1 km na jihovýchod od Dětenic. V roce 2009 zde bylo evidováno 89 adres. V roce 2001 zde trvale žilo 125 obyvatel.\n\nBrodek je také název katastrálního území o rozloze 6,95 km.\n"}
{"id": "540558", "url": "https://cs.wikipedia.org/wiki?curid=540558", "title": "Osenice", "text": "Osenice\n\nOsenice je vesnice, část obce Dětenice v okrese Jičín. Nachází se asi 1 km na sever od Dětenic. Prochází tudy železniční trať Bakov nad Jizerou - Kopidlno a silnice II/280. V roce 2009 zde bylo evidováno 72 adres. V roce 2001 zde trvale žilo 228 obyvatel.\n\nOsenice je také název katastrálního území o rozloze 3,94 km.\n\nPrvní písemná zmínka o obci pochází z roku 1352.\n\n\nKaždoročně se zde koná festival Foersterovy Osenice, z Osenic pochází hudebnický rod Försterů/Foersterů.\n"}
{"id": "540560", "url": "https://cs.wikipedia.org/wiki?curid=540560", "title": "Dolánky (Dřevěnice)", "text": "Dolánky (Dřevěnice)\n\nDolánky je část obce Dřevěnice v okrese Jičín. Nachází se na východě Dřevěnic. V roce 2009 zde bylo evidováno 19 adres. V roce 2001 zde trvale žilo 27 obyvatel.\n\nDolánky leží v katastrálním území Dřevěnice o výměře 5,17 km.\n"}
{"id": "540561", "url": "https://cs.wikipedia.org/wiki?curid=540561", "title": "Horní Lochov", "text": "Horní Lochov\n\nHorní Lochov je vesnice, část obce Holín v okrese Jičín. Nachází se asi 2 km na severozápad od Holína. V roce 2009 zde bylo evidováno 57 adres. V roce 2001 zde trvale žilo 55 obyvatel.\n\nHorní Lochov je také název katastrálního území o rozloze 3,31 km.\n\n"}
{"id": "540562", "url": "https://cs.wikipedia.org/wiki?curid=540562", "title": "Pařezská Lhota", "text": "Pařezská Lhota\n\nPařezská Lhota je vesnice, část obce Holín v okrese Jičín. Nachází se asi 4,5 km na severozápad od Holína. V roce 2009 zde bylo evidováno 108 adres. V roce 2001 zde trvale žilo 52 obyvatel.\n\nPařezská Lhota je také název katastrálního území o rozloze 1,61 km.\n\nPrvní písemná zmínka o obci pochází z roku 1542.\n"}
{"id": "540563", "url": "https://cs.wikipedia.org/wiki?curid=540563", "title": "Prachov", "text": "Prachov\n\nPrachov je vesnice, část obce Holín v okrese Jičín. Nachází se asi 2 km na severozápad od Holína. V roce 2009 zde bylo evidováno 69 adres. V roce 2001 zde trvale žilo 98 obyvatel.\n\nPrachov je také název katastrálního území o rozloze 1,9 km.\n\nV zsz. blízkosti Prachova se nachází komplex Prachovských skal, přírodní rezervace. Východně od vesnice se zvedá vrch Přivýšina (464 m).\n\nPrvní písemná zmínka o obci pochází z roku 1533.\n\n"}
{"id": "540564", "url": "https://cs.wikipedia.org/wiki?curid=540564", "title": "Dolní Mezihoří", "text": "Dolní Mezihoří\n\nDolní Mezihoří je malá vesnice, část obce Holovousy v okrese Jičín. Nachází se 2,5 km na severozápad od Holovous. V roce 2009 zde bylo evidováno 10 adres. V roce 2001 zde trvale žili dva obyvatelé\n\nDolní Mezihoří leží v katastrálním území Holovousy v Podkrkonoší o výměře 9,29 km.\n\n"}
{"id": "540565", "url": "https://cs.wikipedia.org/wiki?curid=540565", "title": "Chloumky", "text": "Chloumky\n\nChloumky je malá vesnice, část obce Holovousy v okrese Jičín. Nachází se asi 1,5 km na sever od Holovous. V roce 2009 zde bylo evidováno 20 adres. V roce 2001 zde trvale žilo 13 obyvatel. V současnosti zde žije 22 lidí.\n\nChloumky leží v katastrálním území Holovousy v Podkrkonoší o výměře 9,29 km.\n"}
{"id": "540566", "url": "https://cs.wikipedia.org/wiki?curid=540566", "title": "Chodovice", "text": "Chodovice\n\nChodovice je vesnice, část obce Holovousy v okrese Jičín. Nachází se asi 1 km na východ od Holovous. V roce 2009 zde bylo evidováno 101 adres. V roce 2001 zde trvale žilo 215 obyvatel.\n\nChodovice leží v katastrálním území Holovousy v Podkrkonoší o výměře 9,29 km.\n\nPrvní písemná zmínka o obci pochází z roku 1143.\n\n\n"}
{"id": "540567", "url": "https://cs.wikipedia.org/wiki?curid=540567", "title": "Březovice (Hořice)", "text": "Březovice (Hořice)\n\nBřezovice je vesnice, část města Hořice v okrese Jičín. Nachází se asi 2,5 km na východ od Hořic. V roce 2009 zde bylo evidováno 53 adres. V roce 2001 zde trvale žilo 79 obyvatel.\n\nBřezovice je také název katastrálního území o rozloze 2,35 km. V katastrálním území Březovice leží i Svatogothardská Lhota.\n"}
{"id": "540568", "url": "https://cs.wikipedia.org/wiki?curid=540568", "title": "Doubrava (Hořice)", "text": "Doubrava (Hořice)\n\nDoubrava je vesnice, část města Hořice v okrese Jičín. Nachází se asi 2 km na severovýchod od Hořic. V roce 2009 zde bylo evidováno 122 adres. V roce 2001 zde trvale žilo 40 obyvatel.\n\nDoubrava je také název katastrálního území o rozloze 2,24 km. V katastrálním území Doubrava leží i Svatogothardská Lhota.\n\n"}
{"id": "540569", "url": "https://cs.wikipedia.org/wiki?curid=540569", "title": "Chlum (Hořice)", "text": "Chlum (Hořice)\n\nChlum je vesnice, část města Hořice v okrese Jičín. Nachází se asi 2,5 km na severozápad od Hořic. V roce 2009 zde bylo evidováno 65 adres. V roce 2001 zde trvale žilo 109 obyvatel.\n\nChlum leží v katastrálním území Chlum u Hořic o rozloze 5,07 km. V katastrálním území Chlum u Hořic leží i Hořice.\n\n"}
{"id": "540570", "url": "https://cs.wikipedia.org/wiki?curid=540570", "title": "Chvalina", "text": "Chvalina\n\nChvalina je malá vesnice, část města Hořice v okrese Jičín. Nachází se asi 1,5 km na jihovýchod od Hořic. V roce 2009 zde bylo evidováno 33 adres. V roce 2001 zde trvale žilo 56 obyvatel.\n\nChvalina je také název katastrálního území o rozloze 1,68 km. V katastrálním území Chvalina leží i Hořice.\n"}
{"id": "540571", "url": "https://cs.wikipedia.org/wiki?curid=540571", "title": "Libonice", "text": "Libonice\n\nLibonice je část města Hořice v okrese Jičín, nachází se na západě Hořic. Prochází zde silnice I/35. V roce 2009 zde bylo evidováno 101 adres. V roce 2001 zde trvale žilo 214 obyvatel.\n\nLibonice je také název katastrálního území o rozloze 1,66 km. V katastrálním území Libonice leží i Hořice.\n\n"}
{"id": "540572", "url": "https://cs.wikipedia.org/wiki?curid=540572", "title": "Svatogothardská Lhota", "text": "Svatogothardská Lhota\n\nSvatogothardská Lhota je osada, část města Hořice v okrese Jičín. Nachází se asi 2 km na východ od Hořic. V roce 2009 zde bylo evidováno 5 adres. V roce 2001 zde trvale žil jeden obyvatel.\n\nSvatogothardská Lhota leží v katastrálních územích Březovice o výměře 2,35 km a Doubrava o výměře 2,24 km.\n\n"}
{"id": "540575", "url": "https://cs.wikipedia.org/wiki?curid=540575", "title": "Chomutičky", "text": "Chomutičky\n\nChomutičky je část obce Chomutice v okrese Jičín. Nachází se na západě Chomutic. V roce 2009 zde bylo evidováno 21 adres. V roce 2001 zde trvale žilo 42 obyvatel.\n\nChomutičky je také název katastrálního území o rozloze 2,44 km.\n"}
{"id": "540576", "url": "https://cs.wikipedia.org/wiki?curid=540576", "title": "Obora (Chomutice)", "text": "Obora (Chomutice)\n\nObora je část obce Chomutice v okrese Jičín. Nachází se na východě Chomutic. V roce 2009 zde bylo evidováno 52 adres. V roce 2001 zde trvale žilo 206 obyvatel.\n\nObora leží v katastrálním území Obora u Chomutic o rozloze 4,32 km.\n\nPrvní písemná zmínka o obci pochází z roku 1318. Původní název \"Radeč\" pochází po rytíři z Radče, až později název \"Obora\" – byla zde obora na chov koní.\n\n\n"}
{"id": "540577", "url": "https://cs.wikipedia.org/wiki?curid=540577", "title": "Dolní Černůtky", "text": "Dolní Černůtky\n\nDolní Černůtky je malá vesnice, část obce Jeřice v okrese Jičín. Nachází se asi 2 km na jihovýchod od Jeřic. V roce 2009 zde bylo evidováno 45 adres. V roce 2001 zde trvale žilo 57 obyvatel.\n\nDolní Černůtky je také název katastrálního území o rozloze 1,9 km.\n"}
{"id": "540578", "url": "https://cs.wikipedia.org/wiki?curid=540578", "title": "Dvorce (Jičín)", "text": "Dvorce (Jičín)\n\nDvorce jsou malá vesnice, část okresního města Jičín. Nacházejí se asi 3,5 km na východ od Jičína. V roce 2009 zde bylo evidováno 18 adres. V roce 2001 zde trvale žilo 23 obyvatel.\n\nDvorce leží v katastrálním území Robousy o výměře 7,29 km.\n\n"}
{"id": "540579", "url": "https://cs.wikipedia.org/wiki?curid=540579", "title": "Holínské Předměstí", "text": "Holínské Předměstí\n\nHolínské Předměstí je část okresního města Jičín. Nachází se na severozápadě Jičína. Prochází zde silnice I/35. V roce 2009 zde bylo evidováno 524 adres. V roce 2001 zde trvale žilo 2227 obyvatel.\n\nHolínské Předměstí leží v katastrálním území Jičín o výměře 12,06 km.\n"}
{"id": "540580", "url": "https://cs.wikipedia.org/wiki?curid=540580", "title": "Moravčice", "text": "Moravčice\n\nMoravčice je malá vesnice, část okresního města Jičín. Nachází se asi 2 km na jihovýchod od Jičína. V roce 2014 zde bylo evidováno 19 adres. V roce 2001 zde trvale žilo 17 obyvatel.\n\nMoravčice je také název katastrálního území o rozloze 1,44 km. V katastrálním území Moravčice leží i Valdické Předměstí.\n\n"}
{"id": "540581", "url": "https://cs.wikipedia.org/wiki?curid=540581", "title": "Nové Město (Jičín)", "text": "Nové Město (Jičín)\n\nNové Město je část okresního města Jičín. Nachází se v jeho jižní části. Prochází zde silnice II/502. V roce 2009 zde bylo evidováno 492 adres. V roce 2001 zde trvale žilo 4 642 obyvatel.\n\nNové Město leží v katastrálním území Jičín o výměře 12,06 km.\n"}
{"id": "540584", "url": "https://cs.wikipedia.org/wiki?curid=540584", "title": "Popovice (Jičín)", "text": "Popovice (Jičín)\n\nPopovice je vesnice, část okresního města Jičín. Nachází se asi 3 km na jihovýchod od Jičína. V roce 2009 zde bylo evidováno 153 adres. V roce 2001 zde trvale žilo 367 obyvatel.\n\nPopovice leží v katastrálním území Popovice u Jičína o rozloze 4,13 km.\n\n"}
{"id": "540585", "url": "https://cs.wikipedia.org/wiki?curid=540585", "title": "Pražské Předměstí (Jičín)", "text": "Pražské Předměstí (Jičín)\n\nPražské Předměstí je část okresního města Jičín. Nachází se na severozápadě Jičína. Prochází zde silnice I/16. V roce 2009 zde bylo evidováno 34 adres. V roce 2001 zde trvale žilo 217 obyvatel.\n\nPražské Předměstí leží v katastrálním území Jičín o výměře 12,06 km.\n"}
{"id": "540586", "url": "https://cs.wikipedia.org/wiki?curid=540586", "title": "Sedličky", "text": "Sedličky\n\nSedličky jsou osada, část okresního města Jičín. Nachází se na severovýchodě Jičína. V roce 2009 zde bylo evidováno 70 adres. V roce 2001 zde trvale žilo 174 obyvatel.\n\nSedličky leží v katastrálním území Jičín o výměře 12,06 km.\n\nV Sedličkách se nachází Valdštejnská lodžie a park Libosad.\n\nTaké je zde možno navštívit přírodní památku – vrch Zebín.\n\nU hranice s obcí Valdice je umístěna železniční stanice Jičín zastávka ležící na trati 041. Kousek za zastávkou žila významná osoba Ivana Tlustá. \n\nAutobusová zastávka je umístěna poblíž Valdštejnské lodžie.\n\nOsadou prochází také silnice II/286.\n"}
{"id": "540587", "url": "https://cs.wikipedia.org/wiki?curid=540587", "title": "Soudná", "text": "Soudná\n\nSoudná je část okresního města Jičín. Nachází se na severovýchodě Jičína. Prochází zde silnice II/286, podél ní Valdštejnova alej. V roce 2017 zde bylo evidováno 77 adres. V roce 2011 zde trvale žilo 232 obyvatel.\n\nSoudná leží v katastrálním území Jičín o výměře 12,06 km.\n"}
{"id": "540588", "url": "https://cs.wikipedia.org/wiki?curid=540588", "title": "Staré Město (Jičín)", "text": "Staré Město (Jičín)\n\nStaré Město je část okresního města Jičín. V roce 2009 zde bylo evidováno 110 adres. V roce 2001 zde trvale žilo 550 obyvatel.\n\nStaré Město leží v katastrálním území Jičín o výměře 12,06 km.\n"}
{"id": "540589", "url": "https://cs.wikipedia.org/wiki?curid=540589", "title": "Valdické Předměstí", "text": "Valdické Předměstí\n\nValdické Předměstí je část okresního města Jičín. Nachází se na východě Jičína. Prochází zde silnice II/286. V roce 2009 zde bylo evidováno 1117 adres. V roce 2001 zde trvale žilo 7595 obyvatel.\n\nValdické Předměstí leží v katastrálních územích Jičín o výměře 12,06 km a Moravčice o výměře 1,44 km.\n\n"}
{"id": "540590", "url": "https://cs.wikipedia.org/wiki?curid=540590", "title": "Dolany (Jičíněves)", "text": "Dolany (Jičíněves)\n\nDolany je malá vesnice, část obce Jičíněves v okrese Jičín. Nachází se asi 1,5 km na západ od Jičíněvsi. V roce 2009 zde bylo evidováno 34 adres. V roce 2001 zde trvale žilo 45 obyvatel.\n\nDolany leží v katastrálním území Dolany u Chyjic o rozloze 2,83 km.\n\nPrvní písemná zmínka o obci pochází z roku 1322.\n\n\n"}
{"id": "540594", "url": "https://cs.wikipedia.org/wiki?curid=540594", "title": "Keteň", "text": "Keteň\n\nKeteň je malá vesnice, část obce Jičíněves v okrese Jičín. Nachází se asi 2,5 km na západ od Jičíněvsi. V roce 2009 zde bylo evidováno 44 adres. V roce 2001 zde trvale žilo 36 obyvatel.\n\nKeteň je také název katastrálního území o rozloze 2,75 km.\n\nPrvní písemná zmínka o obci pochází z roku 1318.\n\n\n"}
{"id": "540595", "url": "https://cs.wikipedia.org/wiki?curid=540595", "title": "Labouň", "text": "Labouň\n\nLabouň je malá vesnice, část obce Jičíněves v okrese Jičín. Nachází se asi 3 km na jih od Jičíněvsi. V roce 2009 zde bylo evidováno 47 adres. V roce 2001 zde trvale žilo 54 obyvatel.\n\nLabouň je také název katastrálního území o rozloze 2,51 km.\n\nObec se nachází v Královéhradeckém kraji, přibližně 3 kilometry od Jičíněvsi.\n\nPůvod jména vesnice Labouň pochází ze sousloví \"\"Z Labouně\"\", je to jméno staročeské rodiny vladycké i jméno obce vzniklo od slovesa \"lábati\" - Labún (1313, Otta de Labun - Laboun), později Labouň. Z místní tvrze vzešel rod Labouňských, rozdělený v následujících staletích v mnohé větve, mimo jiné Bradských, Zlivských, Kosických, Bartoušovských či Údrnických z Labouně.\nJméno staročeské rodiny vladycké i jméno obce vzniklo od slovesa „lábati“ – Labún (1313, Otta de Labun – Laboun), později Labouň. Z místní tvrze vzešel rod Labouňských, rozdělený v následujících staletích v mnohé větve, mimo jiné Bradských, Zlivských, Kosických, Bartoušovských či Údrnických z Labouně.\n\n\nVěhlas Labouně rozšířil další z rodu Labouňských, a to Jiří Labouňský z Labouně. Roku 1557 dal vystavět renesanční zámek Mnichovo Hradiště. Z jeho popudu byl založen roku 1570 pivovar Klášter Hradiště nad Jizerou. Důkaz lze spatřit na oficiálních pivních táccích pivovaru. Byl zbohatlým advokátem a majitelem kláštera Cisterciánů a okolních pozemků. V 16. století přechází ves do majetku Mikuláše Trčky z Lípy a stává se součástí tehdy se rychle rozšiřujícího pansrtví Veliš.\n\nTo získává roku 1606 Jindřich Matyáš z Thurnu, známý především jako jeden z hlavních iniciátorů a vůdčích osobností českého stavovského povstání. Po prohrané bitvě na Bílé Hoře (1620) si odsouzený Thurn sice zachránil život útěkem z Čech, jeho statky však propadly konfiskaci.\n\nPanství Veliš zakoupil roku 1622 Albrecht z Valdštejna a rozšířil jím své frýdlantské dominium. Labouň pak roku 1627 začlenil do panství Milíčeves, které již předtím postoupil do správy jezuitů, a její výnosy vykázal tehdy nově založenému jezuitskému semináři v Jičíně. V majetku Tovaryšstva Ježíšova zůstala ves až do zrušení řádu v roce 1773, rok nato byla spolu s ostatními statky milíčeveského panství předána do správy státu.\n\nTeprve v roce 1835 zakoupil milíčeveské panství hrabě Eugen Vratislav z Mitrovic, šest let poté jej však odprodal Michalu Karlu Althanovi, který byl také poslední milíčeveskou vrchností před zrušením patrimoniální správy v roce 1848.\n\nZe soukromých pramenů, je patrné, že v roce 1870 žilo v Labouni celkem 186 trvale žijících obyvatel. Podle majetku se rozdělovali na familianty (židé, kteří měli právo oženit se a založit rodinu), třičtvrtěláníci, půlláníci, čtvrtláníci (lán byl cca 18,5 ha), výměníci, chalupníci (čtvrtláníci), baráčníci (bez polí) a podruzi (sluhové a poddaní).\n\nObyvatelé přišli z několika okolních obcí, a to z Libisic, Drahoraze, Milíčevsi, Zběři, Žlunic, Kněžic, Žitětína, Češova, Rokyťany, Chyjic, Střevače, Němyčevsi, Vitiněvsi, Sedliště, Chotěšic, Veliše, Dolan, Rovně, Konecchlumí, Nové Vsi, Vršců, Bartoušova, Lochova, Lán, Kopidlna, Bílska, Vrbic, Batína, Skřenče.\n\nPatřili k nim Markvart z Bartoušova a Údrnic, rychtář jičínský, majitel hradu Brada a otec Anny (1406), (potomek Markvarta Otík hrad Brada roku 1482 prodal Mikuláši Lickovi z Rýznburka), roku 1381 majitel Údrnic a Údrnické Lhoty i s tvrzí a bratr Bohuněk z Dolan († 1395), jenž byl v roce 1360 patronem farního kostela v Dolanech (zemřel r. 1395). Ti byli spolu s Janem z Labouně nařčeni, že se neprávem zmocnili Bartoušova a výše jmenovaných vsí, dále pak dvou dílů Ketně i s keteňským mlýnem a všech přináležitostí a práv s nimi spojených.\n\nDalším z rodu Labouňských byl Jindra z Bartoušova (1384-1414), v roce 1409 vlastník vsi Hlušice. Od něho pocházela pošlost na Kosicích. Od Otíka pocházeli ti, kteří se psali Bradští z Labouně. Otík měl také majetek v Údrnicích a Údrnické Lhotě. Je také znám jako Otík z Jičíněvsi, Dřevěnice, Labouně, Údrnic a z Mostku.\n\nDále pak Josef a František Bradští z téhož rodu z Labouně, kteří byli povýšeni do stavu šlechtického a bylo jim povoleno užívání predikátu rytířského a rodového erbu a zároveň jim bylo navráceno i panství Brada.\n\nK předkům Zlivských z Labouně patřil Jan Drštka (1393 - 1397 purkrabí na Veliši) a Zdeněk z Labouně (1390 purkrabí na Veliši, 1409 rektor Univerzity Karlovy).\n\nV roce 1454 k rodu Labouňských patřil i Jan Bartoušovský z Labouně, majitel Obědovic (1467), který byl kladským hejtmanem a v roce 1495 založil obec po něm pojmenovanou Bartošovice v Orlických horách. Z větve Zlivských pocházel Jan Zlivský z Labouně, majitel poplužního dvora i celé obce Dobrá Voda (v té době Vilda) a vlastnil i obec Zachrašťany.\n\nPotomkem rodu byla i Lidmila z Labouně, která se provdala za Jana Semečka ze Semčic a dále pak Kateřina z Labouně, majitelka tvrze ve Vinarech počátkem 15. století. Zlivští z Labouně se udrželi až do 17. století.\n\nBartoušovští z Labouně vymřeli již v 16. stol. Sčk. Zdeněk z Labouně, probošt, Štěpán ze Staňkova, děkan, kanovníci a celá kapitula Všech svatých vysvědčují, že emfyteuticky pronajali tři lány ve Vladislavicích Jakubovi, synovi Martina Kokota,a to tak, že bude kapitule dvakrát ročně platit po dvou groších.\n\nKarel založil kapitulu listinou vydanou 8. ledna 1339 na Pražském hradě. Ideová a výtvarná blízkost k univerzitní pečeti dovoluje klást vznik typáře před rok 1346. Je velmi pravděpodobné, že sám Karel ovlivnil ztvárnění pečetního obrazu po stránce významové a umělecké. Mladý markrabě - v rytířském oděvu - klečí před Kristem, P. Marií a všemi svatými (s anděly), shromážděnými v Jeruzalémě, jehož brána je před ním uzavřena (v zárodečné podobě se tu objevuje motiv tzv. vojska Kristova, později monumentálně rozvinutý v kapli sv. Kříže na Karlštejně). Ve vztažených rukou drží drobnou svatyni - kapitulu - kterou založil a svěřuje ji do nejvyšší ochrany. Oba štíty se znaky jej jednoznačně charakterizují jako moravského markraběte a především příštího českého krále. Názorně je tu manifestováno, že jen podobnými skutky a celkově následováním Krista může jako panovník dosáhnout 'Království nebeského'. Karlova postava je oproti tradičnímu pojetí charakterizována některými konkrétními rysy jeho fyzického vzhledu: vysokým čelem, hladkou (bezvousou) tváří, vlasy spadajícími na ramena, konkrétní dobovou zbrojí. Patrně to souvisí se zdůrazňováním portrétu (portrétních rysů) v Karlově státně-dynastické propagandě. Jedná se o cenný příspěvek ke Karlově portrétní ikonografii. Originál je uložen jako pergamen psaný latinsky, přivěšena je kapitulní pečeť, velikost 29/32 cm. Národní archiv, Archiv kolegiátní kapituly \"Působení Zdenka z Labouně v dalších souvislostech\": 18. listopad 1418, Praha\n\n\n"}
{"id": "540596", "url": "https://cs.wikipedia.org/wiki?curid=540596", "title": "Náchodsko", "text": "Náchodsko\n\nNáchodsko je malá vesnice, část obce Kacákova Lhota v okrese Jičín. Nachází se asi 1 km na západ od Kacákovy Lhoty. V roce 2009 zde bylo evidováno 22 adres. V roce 2001 zde trvale žilo 25 obyvatel.\n\nNáchodsko leží v katastrálním území Kacákova Lhota o výměře 3,98 km.\n"}
{"id": "540597", "url": "https://cs.wikipedia.org/wiki?curid=540597", "title": "Javornice (Kněžnice)", "text": "Javornice (Kněžnice)\n\nJavornice je malá vesnice, část obce Kněžnice v okrese Jičín. Nachází se asi 2 km na jihozápad od Kněžnice. V roce 2009 zde bylo evidováno 17 adres. V roce 2001 zde trvale žilo 23 obyvatel.\n\nJavornice leží v katastrálním území Kněžnice o výměře 6,68 km.\n"}
{"id": "540598", "url": "https://cs.wikipedia.org/wiki?curid=540598", "title": "Kamenice (Konecchlumí)", "text": "Kamenice (Konecchlumí)\n\nKamenice je vesnice, část obce Konecchlumí v okrese Jičín. Nachází se 1 km na severozápad od Konecchlumí. Prochází zde silnice I/35. V roce 2009 zde bylo evidováno 62 adres. V roce 2013 zde trvale žilo 100 obyvatel.\n\nKamenice leží v katastrálním území Kamenice u Konecchlumí o rozloze 3,23 km.\n\nPrvní písemná zmínka o obci pochází z roku 1320.\n\n\n"}
{"id": "540605", "url": "https://cs.wikipedia.org/wiki?curid=540605", "title": "Prostěsdělovací styl", "text": "Prostěsdělovací styl\n\nProstěsdělovací (hovorový) styl je styl běžné každodenní komunikace – (např. v rodině, mezi přáteli, ve škole, v zaměstnání apod.). Základní potřeba tohoto stylu je dorozumění. Vyznačuje se běžnou slovní zásobou, jednoduchou větnou stavbou a kompozicí. Podává informace a citové, hodnotící postoje k nejrůznějším tématům všedního života. Projevy jsou doprovázeny gestikulací, mimikou.\n\n\n\n\n\n"}
{"id": "540615", "url": "https://cs.wikipedia.org/wiki?curid=540615", "title": "Těšínská větev Piastovců", "text": "Těšínská větev Piastovců\n\nTěšínská větev Piastovců byla jednou z větví rozrodu slezských Piastovců. Vznikla vydělením z opolské větve. Zakladatelem byl první těšínský kníže Měšek I. Těšínský, posledním žijícím legitimním členem pak Alžběta Lukrécie Těšínská. V průběhu doby se z této linie vyčlenily dvě větve osvětimské - starší a mladší.\n\nHlavní těšínská linie vládla Těšínskému knížectví. Jejími členy byli významní panovníci a diplomaté. Například Přemysl I. Nošák se stal za vlády Václava IV. vikářem Svaté říše římské, jeho bratr Zemovít byl generálním převorem Johanitského řádu v českých zemích. Roku 1337 získala tato větev také Seveřské knížectví, které si podržela až do roku 1361. Největšího územního rozmachu se linie dočkala za Přemysla Nošáka, kdy vládla nad Těšínskem, Osvětimskem, Kozelskem, Bytomskem, Hlohovskem a Seveřskem.\n\n"}
{"id": "540620", "url": "https://cs.wikipedia.org/wiki?curid=540620", "title": "Drahoraz", "text": "Drahoraz\n\nDrahoraz je malá vesnice, část města Kopidlno v okrese Jičín. Nachází se asi 3 km na sever od Kopidlna. V roce 2009 zde bylo evidováno 39 adres. V roce 2001 zde trvale žilo 82 obyvatel.\n\nDrahoraz je také název katastrálního území o rozloze 2,32 km.\n\nPrvní písemná zmínka o obci pochází z roku 1294.\n\n"}
{"id": "540621", "url": "https://cs.wikipedia.org/wiki?curid=540621", "title": "Ledkov", "text": "Ledkov\n\nLedkov je osada, část města Kopidlno v okrese Jičín. Nachází se asi 2,5 km na severozápad od Kopidlna. Leží tu i zastávka na železniční trati Bakov nad Jizerou - Kopidlno a prochází tu silnice II/280 z níž na horním konci osady odbočuje silnice III/28031. V roce 2013 zde bylo evidováno 29 adres. V roce 2011 zde trvale žilo 22 obyvatel.\n\nLedkov leží v katastrálním území Kopidlno o výměře 16,37 km.\n\nVzdálenost mezi Ledkovem a Kopidlnem je zhruba 2,5 km po okresní silnici, obě sídla jsou spojeny i železniční tratí.\n\nNa území Ledkova se nachází stará - dnes už nefunkční hospoda, jejíž součástí byl taneční sál s výklenkem pro muzikanty. Uprostřed obce poblíž železniční trati je i stará hasičská zbrojnice, sloužící kdysi místnímu hasičskému sboru. Kousek od zbrojnice se prostírá Holský rybník.\n\nKronika města Kopidlno se zmiňuje o tom, že na území Ledkova stávala tvrz, která zanikla někdy v polovině 17.století, tedy za časů třicetileté války. Koncem 18. století se zde rozkládala samostatná osada s několika domy, které náležely pánům z Dětenic, posléze z Ledkova. Od šedesátých let 20. století dochází k postupnému demografickému úbytku.\n\nNa přelomu července a srpna roku 2003 se na lukách a pozemcích místního soukromého zemědělce uskutečnila technoparty CzechTek. Počet obyvatel Ledkova se tak během týdne rozrostl z necelých 30 místních obyvatel na zhruba 40 tisíc účastníků festivalu technohudby.\n\n"}
{"id": "540622", "url": "https://cs.wikipedia.org/wiki?curid=540622", "title": "Pševes", "text": "Pševes\n\nPševes je vesnice, část města Kopidlno v okrese Jičín. Nachází se asi 2,5 km na severovýchod od Kopidlna. Prochází tudy železniční trať Nymburk - Jičín a silnice I/32. V roce 2009 zde bylo evidováno 93 adres. V roce 2001 zde trvale žilo 149 obyvatel.\n\nPševes je také název katastrálního území o rozloze 4,65 km.\n\n"}
{"id": "540625", "url": "https://cs.wikipedia.org/wiki?curid=540625", "title": "Dolní Javoří", "text": "Dolní Javoří\n\nDolní Javoří je malá vesnice, část města Lázně Bělohrad v okrese Jičín. Nachází se asi 3,5 km na sever od Lázní Bělohrad. V roce 2009 zde bylo evidováno 30 adres. V roce 2001 zde trvale žilo 14 obyvatel.\n\nDolní Javoří je také název katastrálního území o rozloze 1,27 km.\n\n"}
{"id": "540629", "url": "https://cs.wikipedia.org/wiki?curid=540629", "title": "Dolní Nová Ves", "text": "Dolní Nová Ves\n\nDolní Nová Ves je část města Lázně Bělohrad v okrese Jičín. Nachází se na jihu Lázní Bělohrad, roztažená podél potoka Javorky. Prochází zde silnice II/501. V roce 2009 zde bylo evidováno 133 adres. V roce 2001 zde trvale žilo 330 obyvatel.\n\nDolní Nová Ves je také název katastrálního území o rozloze 3,09 km.\n\n"}
{"id": "540632", "url": "https://cs.wikipedia.org/wiki?curid=540632", "title": "Horní Nová Ves", "text": "Horní Nová Ves\n\nHorní Nová Ves je část města Lázně Bělohrad v okrese Jičín. Nachází se na severu Lázní Bělohrad. Sídlem protéká potok Javorka, prochází tudy též železniční trať Chlumec nad Cidlinou - Trutnov a silnice II/284. V roce 2009 zde bylo evidováno 256 adres. V roce 2001 zde trvale žilo 608 obyvatel.\n\nHorní Nová Ves je také název katastrálního území o rozloze 6,88 km.\n\n\n"}
{"id": "540633", "url": "https://cs.wikipedia.org/wiki?curid=540633", "title": "Hřídelec", "text": "Hřídelec\n\nHřídelec je vesnice, část města Lázně Bělohrad v okrese Jičín. Nachází se v údolí horního toku Hřídeleckého potoka asi 4 km na severozápad od Lázní Bělohrad. V roce 2009 zde bylo evidováno 65 adres. V roce 2001 zde trvale žilo 93 obyvatel.\n\nVesnicí prochází turistická značená Cesta Karla Jaromíra Erbena.\n\nHřídelec je také název katastrálního území o rozloze 2,44 km.\n\n\n"}
{"id": "540634", "url": "https://cs.wikipedia.org/wiki?curid=540634", "title": "Lány (Lázně Bělohrad)", "text": "Lány (Lázně Bělohrad)\n\nLány je vesnice, část města Lázně Bělohrad v okrese Jičín. Nachází se asi 2,5 km na severozápad od Lázní Bělohrad. V roce 2009 zde bylo evidováno 104 adres. V roce 2001 zde trvale žilo 188 obyvatel.\n\nLány leží v katastrálním území Lány u Lázní Bělohradu o rozloze 1,95 km.\n"}
{"id": "540635", "url": "https://cs.wikipedia.org/wiki?curid=540635", "title": "Prostřední Nová Ves", "text": "Prostřední Nová Ves\n\nProstřední Nová Ves je část města Lázně Bělohrad v okrese Jičín. Nachází se na severu Lázní Bělohrad, roztažená podél potoka Javorky. Prochází zde silnice II/284. V roce 2009 zde bylo evidováno 140 adres. V roce 2001 zde trvale žilo 341 obyvatel.\n\nProstřední Nová Ves je také název katastrálního území o rozloze 1,44 km.\n\n"}
{"id": "540636", "url": "https://cs.wikipedia.org/wiki?curid=540636", "title": "Basma", "text": "Basma\n\nBasma ( בסמ\"ה, بسم, v oficiálním přepisu do angličtiny Basma) je místní rada (menší město) v Izraeli, v Haifském distriktu.\n\nLeží v nadmořské výšce 231 metrů na pahorcích poblíž vádí Ara, nedaleko Zelené linie, která odděluje Izrael v jeho mezinárodně uznávaných hranicích od okupovaného Západního břehu Jordánu.\n\nObec sestává ze tří sídelních jader - původních vesnic/osad Barta'a, Ejn al-Sahla a Mu'avija, které byly roku 1995 sloučeny do jedné obce. Ta netvoří souvislý územní celek, protože vesnice Barta'a a Ejn al-Sahla jsou odděleny městem Kacir-Chariš a Mu'avija leží 5 kilometrů severně od nich, na opačné straně vádí Ara, již v prostoru pahorkatiny Ramat Menaše, při vádí Nachal Barkan a jeho přítocích Nachal Panter a Nachal Gozlan. Severně od Mu'avije také začíná tok Nachal Ada.\n\nBasma se nachází cca 55 kilometrů severovýchodně od centra Tel Avivu a cca 35 kilometrů jižně od centra Haify. Basmu obývají izraelští Arabové, přičemž osídlení v tomto regionu je etnicky smíšené. Podél vádí Ara převládají města, která obývají Arabové, například Umm al-Fachm. Na západní straně pak v pobřežní planině převládají Židé. Město Kacir-Chariš, jehož část Kacir odděluje vesnice Barta'a a Ejn al-Sahla, je rovněž židovské.\n\nMěsto Basma je na dopravní síť napojeno pomocí dálnice číslo 65, jež vede podél vádí Ara a z které k jeho jednotlivým součástem odbočují místní komunikace.\n\nBasma vznikla roku 1995 sloučením tří dosud samostatných vesnic Barta'a, Ejn al-Sahla a Mu'avija a název sloučené obce je akronymem počátečních písmen těchto původních vesnic. Úřady místní rady sídlí ve městě Chadera. V roce 1996 byla Basma povýšena na místní radu (malé město).\n\nVesnice Barta'a byla po první arabsko-izraelské válce roku 1949 rozdělena na západní část obsazenou Izraelem a východní část, která spadala pod Západní břeh Jordánu kontrolovaný Jordánskem. Po šestidenní válce roku 1967 obsadil Izrael i východní část vesnice, ale administrativně zůstávaly obě poloviny obce odděleny a tento stav trvá i na počátku 21. století. Západní i východní část Barta'a byly ale od zbytku Západního břehu Jordánu odděleny bezpečnostní bariérou.\n\nPodle údajů z roku 2005 tvořili 99,9 % obyvatel v Basmě muslimští Arabové. Jde o středně velké sídlo městského typu s dlouhodobě rostoucí populací. K 31. prosinci 2017 zde žilo 9500 lidí.\n\"do roku 1945 údaje za obě části vesnice\"\n\n"}
{"id": "540641", "url": "https://cs.wikipedia.org/wiki?curid=540641", "title": "Uhlíře", "text": "Uhlíře\n\nUhlíře je malá vesnice, část města Lázně Bělohrad v okrese Jičín. Nachází se asi 4,5 km na sever od Lázní Bělohrad. Prochází zde silnice II/284. V roce 2009 zde bylo evidováno 43 adres. V roce 2001 zde trvale žilo 15 obyvatel. Uhlíře a okolí jsou zmiňovány v knize Druhý dech spisovatele Václava Duška, vydané v roce 1975.\n\nUhlíře je také název katastrálního území o rozloze 1,67 km.\n\n\n"}
{"id": "540644", "url": "https://cs.wikipedia.org/wiki?curid=540644", "title": "Kozodírky", "text": "Kozodírky\n\nKozodírky je malá vesnice, část města Libáň v okrese Jičín. Nachází se asi 2 km na západ od Libáně. V roce 2009 zde bylo evidováno 29 adres. V roce 2001 zde trvale žilo 58 obyvatel.\n\nKozodírky leží v katastrálním území Libáň o výměře 6,83 km.\n"}
{"id": "540645", "url": "https://cs.wikipedia.org/wiki?curid=540645", "title": "Křešice (Libáň)", "text": "Křešice (Libáň)\n\nKřešice je vesnice, část města Libáň v okrese Jičín. Nachází se asi 4 km na jih od Libáně. V roce 2009 zde bylo evidováno 57 adres. V roce 2001 zde trvale žilo 35 obyvatel.\n\nKřešice leží v katastrálním území Křešice u Psinic o rozloze 3,49 km.\n"}
{"id": "540647", "url": "https://cs.wikipedia.org/wiki?curid=540647", "title": "Psinice", "text": "Psinice\n\nPsinice je vesnice, část města Libáň v okrese Jičín. Nachází se asi 2,5 km na jih od Libáně. V roce 2009 zde bylo evidováno 93 adres. V roce 2001 zde trvale žilo 141 obyvatel.\n\nPsinice je také název katastrálního území o rozloze 5,34 km.\n\nNejstarší památky vztahující se k obci pocházejí z archeologických nálezů. Pod dřevěnou zvonicí byl nalezen hromadný hrob mužů, žen a dětí nepietně pohřbených na počátku 12. století. Jedno z vysvětlení pravděpodobně souvisí s vyvražděním Vršovců v roce 1108. V poloze U Hrušky se nachází zaniklá středověká ves Kelníky (obec zmiňovaná např. v roce 1543, 1573, 1593 při dělení panství Stará, zánik 70. léta 16. století). V lese Hájek byly objeveny zbytky dělostřelecké reduty z období třicetileté války a také mohylové hroby, pravděpodobně slovanské.\n\nPrvní písemná zmínka o obci pochází z roku 1352. V roce 1357 vystupuje v pramenech Mikuláš, farář v Psinicích. Pohan z Psinic založil v roce 1358 při zdejším kostele a oltáři sv. Jakuba kaplanství. Po smrti Znathy ze Skuhrova v roce 1384 a vyřešení sporných majetkových otázek po smrti Jana ze Psinic, který zemřel bez potomků v roce 1395, získal Vilém ze Staré mj. i Psinice. Koncem 15. století vlastnil obec Zdeněk Loučenský z Kopidlna, majitel Staré. V 16. století zakoupili Psinice bratři Ladislav a Fabián Sekerkové ze Sedčic. Poté Psinice, tj. dvůr, celou ves s kostelem, dále Kelníky a Křešice prodali Petru Rašínovi z Ryzemburka a na Staré. V roce 1567 získal panství Stará Kryštof z Lobkovic a na Bílině a tehdy jsou v jeho majetku zmíněny psinická tvrz a dvůr. Tvrz je popisována jako kamenná klenutá budova se síní a dvěma sklepy, nad jejich klenbou se nacházely obilné komory. Následně se majitelem obce stal Jiří Pruskovský z Pruskova. Součástí majetku byla ves Psinice a již pustá tvrz. Po jeho smrti se v roce 1593 rozdělilo panství Stará a Psinice, Křešice, Kelníky, Kříženec atd. se staly majetkem syna Jiřího Pruskovského, Oldřicha Desideria. Na základě císařského nařízení z 27.1.1635 byla obec jako součást bývalého Valdštejnova panství Staré Hrady postoupena Jindřichu Schlikovi.\n\nPůsobivou dominantou obce je gotický jednolodní kostel sv. Jiří, který je poprvé zmiňován roku 1357 a který byl zřejmě původně vystavěn v románském slohu. Po přestavbě na počátku 16. století a po úpravách kolem r. 1870 má v současnosti pozdně gotický ráz. To potvrzují hrotitá okna v hlubokých špaletách, dílem s původními ozdobnými kružbami. K obdélné lodi je připojen pětiboký presbytář s obdélníkovou boční sakristií na severní straně. Nároží lodi jsou na jižní straně zpevněna opěráky. Nad západním koncem hřebenu střechy se tyčí štíhlá vížka, tzv. sanktusník. V něm býval menší zvonek, na nějž se zvonilo při mších při pozdvihování. Ale od 16. století už přišly do módy zvony větších rozměrů, kterým kostelní sanktusníky nepostačovaly. Ty bylo zvykem zejména ze stavebních důvodů umísťovat do samostatně stojících zvonic.\n\nU kostela byla kolem roku 1600 vystavěna dřevěná zvonice vysoká 12 m. Její konstrukce vychází z kombinované konstrukce vzpěradlové a štenýřové (tzv. štenýře jsou vlastně rohové sloupy, vzpěry jsou šikmé trámy v trojúhelníkové vazbě). Z tohoto konstrukčního systému vychází i její tvar – dolní část je osmiboká, horní patro je čtyřboké, střešní část končí strmou špicí – svislá linie navozuje dojem gotiky. V horním patře v trojúhelníkové zvonové stolici byly původně umístěny dva zvony od Jakuba Mělnického z Mladé Boleslavi (1602) a od Karla Bellmana z Prahy (1864).  Jeden z nich byl za první světové války zrekvírován, zbyl jen zvon sv. Jiří.\n\nPřed kostelem u silnice stojí socha sv. Jana Nepomuckého, pocházející z roku 1771 od nezjištěného autora. Světec, vytesaný z bílého pískovce je zobrazen jako mladý kanovník. Stojí v klidném postoji s mírně předsunutou pravou nohou. Pravu rukou objímá silný krucifix (pochází až z roku 1875), který v patce přidržuje druhou rukou. Tvář s otevřenýma očima, pootevřenými ústy a s baňatým nosem působí spíše roztomile než přísně. Podstavec sochy tvoří hranolový sokl, na něm vysoký – ze stran se zužující – dřík sloupu. Na jeho přední straně pod římsou je dvojice reliéfních lístků, mezi nimiž je umístěna datace vzniku sochy, na zadní straně jsou datace její obnovy. Mezi římsou a soklíkem je úchyt, na němž bývala zavěšena lucerna.\n\nNa jižním okraji obce, pod hrází dnes již zrušeného rybníka Leskovec, byl roku 1804 vystavěn roubený mlýn (čp. 84).\n\n"}
{"id": "540648", "url": "https://cs.wikipedia.org/wiki?curid=540648", "title": "Zliv (Libáň)", "text": "Zliv (Libáň)\n\nZliv je vesnice, část města Libáň v okrese Jičín. Nachází se asi 2 km na jihovýchod od Libáně. Prochází zde silnice II/280. V roce 2009 zde bylo evidováno 51 adres. V roce 2001 zde trvale žilo 50 obyvatel.\n\nZliv leží v katastrálním území Zliv u Libáně o rozloze 4,01 km.\n\nPrvní písemná zmínka o obci pochází z roku 1327.\n\n"}
{"id": "540650", "url": "https://cs.wikipedia.org/wiki?curid=540650", "title": "Dobšice (Libošovice)", "text": "Dobšice (Libošovice)\n\nDobšice je malá vesnice, část obce Libošovice v okrese Jičín. Nachází se asi 2,5 km na severozápad od Libošovic. V roce 2009 zde bylo evidováno 45 adres. V roce 2001 zde trvale žilo 47 obyvatel.\n\nDobšice je také název katastrálního území o rozloze 2,82 km. V katastrálním území Dobšice leží i Meziluží.\n\nPrvní písemná zmínka o obci pochází z roku 1437.\n\n\n"}
{"id": "540651", "url": "https://cs.wikipedia.org/wiki?curid=540651", "title": "Malá Lhota (Libošovice)", "text": "Malá Lhota (Libošovice)\n\nMalá Lhota je malá vesnice, část obce Libošovice v okrese Jičín. Nachází se asi 1 km na sever od Libošovic. V roce 2009 zde bylo evidováno 32 adres. V roce 2001 zde trvale žil jeden obyvatel.\n\nMalá Lhota leží v katastrálním území Rytířova Lhota o výměře 3,27 km.\n\n\n"}
{"id": "540652", "url": "https://cs.wikipedia.org/wiki?curid=540652", "title": "Malechovice", "text": "Malechovice\n\nMalechovice je vesnice, část obce Libošovice v okrese Jičín. Nachází se asi 1,5 km na východ od Libošovic, rozložena při severovýchodním úpatí vrchu Hůra (388 m). Prochází tudy železniční trať Mladá Boleslav - Stará Paka. V roce 2009 zde bylo evidováno 68 adres. V roce 2001 zde trvale žilo 17 obyvatel.\n\nMalechovice je také název katastrálního území o rozloze 1,62 km.\n\n"}
{"id": "540653", "url": "https://cs.wikipedia.org/wiki?curid=540653", "title": "Meziluží (Libošovice)", "text": "Meziluží (Libošovice)\n\nMeziluží je malá vesnice, část obce Libošovice v okrese Jičín. Nachází se asi 2,5 km na severozápad od Libošovic. V roce 2009 zde bylo evidováno 23 adres. V roce 2001 zde trvale žilo 12 obyvatel.\n\nMeziluží leží v katastrálním území Dobšice o výměře 2,82 km.\n\n\n"}
{"id": "540654", "url": "https://cs.wikipedia.org/wiki?curid=540654", "title": "Nepřívěc", "text": "Nepřívěc\n\nNepřívěc (dříve též Nepřívěce či Nepříbice) je malá vesnice, část obce Libošovice v okrese Jičín. Nachází se asi 1,5 km na jih od Libošovic; severovýchodně od vesnice se vypíná vrch Hůra (388 m). V roce 2009 zde bylo evidováno 30 adres. V roce 2001 zde trvale žilo 37 obyvatel.\n\nNepřívěc je také název katastrálního území o rozloze 3,43 km.\n\nPrvní písemná zmínka o obci pochází z roku 1255.\n\n\n"}
{"id": "540655", "url": "https://cs.wikipedia.org/wiki?curid=540655", "title": "Rytířova Lhota", "text": "Rytířova Lhota\n\nRytířova Lhota je malá vesnice, část obce Libošovice v okrese Jičín. Nachází se asi 1,5 km na severozápad od Libošovic. V roce 2009 zde bylo evidováno 44 adres. V roce 2001 zde trvale žilo 32 obyvatel.\n\nRytířova Lhota je také název katastrálního území o rozloze 3,27 km. V katastrálním území Rytířova Lhota leží i Malá Lhota.\n\n\n"}
{"id": "540656", "url": "https://cs.wikipedia.org/wiki?curid=540656", "title": "Březka (Libuň)", "text": "Březka (Libuň)\n\nBřezka je vesnice, část obce Libuň v okrese Jičín. Nachází se asi 2,5 km na jih od Libuně. V roce 2009 zde bylo evidováno 158 adres. V roce 2001 zde trvale žilo 23 obyvatel.\n\nBřezka je také název katastrálního území o rozloze 1,99 km.\n"}
{"id": "540657", "url": "https://cs.wikipedia.org/wiki?curid=540657", "title": "Jivany", "text": "Jivany\n\nJivany je vesnice, část obce Libuň v okrese Jičín. Nachází se asi 1,5 km na sever od Libuně. Prochází tudy železniční trať Hradec Králové - Turnov. V roce 2009 zde bylo evidováno 55 adres. V roce 2001 zde trvale žilo 88 obyvatel.\n\nJivany je také název katastrálního území o rozloze 1,64 km.\n\n"}
{"id": "540658", "url": "https://cs.wikipedia.org/wiki?curid=540658", "title": "Libunec", "text": "Libunec\n\nLibunec je malá vesnice, část obce Libuň v okrese Jičín. Nachází se asi 2 km na západ od Libuně, při potoce Libuňka. V roce 2009 zde bylo evidováno 47 adres. V roce 2001 zde trvale žilo 68 obyvatel.\n\nLibunec je také název katastrálního území o rozloze 2,13 km.\n\nPrvní písemná zmínka o obci pochází z roku 1390.\n\n\n"}
{"id": "540665", "url": "https://cs.wikipedia.org/wiki?curid=540665", "title": "Tereziny Dary", "text": "Tereziny Dary\n\nTereziny Dary je vesnice, část obce Lískovice v okrese Jičín. Nachází se asi 2,5 km na západ od Lískovic. V roce 2009 zde bylo evidováno 53 adres. V roce 2001 zde trvale žilo 68 obyvatel.\n\nTereziny Dary je také název katastrálního území o rozloze 1,62 km.\n"}
{"id": "540668", "url": "https://cs.wikipedia.org/wiki?curid=540668", "title": "Černín (Lukavec u Hořic)", "text": "Černín (Lukavec u Hořic)\n\nČernín je malá vesnice, část obce Lukavec u Hořic v okrese Jičín. Nachází se asi 1 km na západ od Lukavce u Hořic. Prochází zde silnice II/501. V roce 2009 zde bylo evidováno 19 adres. V roce 2001 zde trvale žilo 18 obyvatel.\n\nČernín leží v katastrálním území Černín u Lukavce o rozloze 2,48 km.\n"}
{"id": "540669", "url": "https://cs.wikipedia.org/wiki?curid=540669", "title": "Dobeš (Lukavec u Hořic)", "text": "Dobeš (Lukavec u Hořic)\n\nDobeš je malá vesnice, část obce Lukavec u Hořic v okrese Jičín. Nachází se asi 1 km na východ od Lukavce u Hořic. V roce 2009 zde bylo evidováno 24 adres. V roce 2001 zde trvale žilo 29 obyvatel.\n\nDobeš je také název katastrálního území o rozloze 1,88 km.\n"}
{"id": "540670", "url": "https://cs.wikipedia.org/wiki?curid=540670", "title": "Hřmenín", "text": "Hřmenín\n\nHřmenín je vesnice, část obce Markvartice v okrese Jičín. Nachází se asi 2 km na jihovýchod od Markvartic. V roce 2009 zde bylo evidováno 58 adres. V roce 2001 zde trvale žilo 60 obyvatel.\n\nHřmenín je také název katastrálního území o rozloze 3,61 km.\n\nPrvní písemná zmínka o obci pochází z roku 1340.\n\n"}
{"id": "540671", "url": "https://cs.wikipedia.org/wiki?curid=540671", "title": "Leština (Markvartice)", "text": "Leština (Markvartice)\n\nLeština je malá vesnice, část obce Markvartice v okrese Jičín. Nachází se asi 2,5 km na východ od Markvartic. V roce 2009 zde bylo evidováno 10 adres. V roce 2001 zde trvale žilo 5 obyvatel.\n\nLeština leží v katastrálním území Rakov u Markvartic o výměře 3,99 km.\n\nPrvní písemná zmínka o obci pochází z roku 1383.\n\n"}
{"id": "540672", "url": "https://cs.wikipedia.org/wiki?curid=540672", "title": "Mrkvojedy", "text": "Mrkvojedy\n\nMrkvojedy je malá vesnice, část obce Markvartice v okrese Jičín. Nachází se asi 1 km na západ od Markvartic. V roce 2009 zde bylo evidováno 12 adres. V roce 2001 zde trvale žili tři obyvatelé\n\nMrkvojedy leží v katastrálním území Markvartice u Sobotky o výměře 8,39 km.\n\nPrvní písemná zmínka o této osadě, která se původně jmenovala Mrchojedy, pochází z roku 1316, kdy si jistý Dětech ze Žiželic stěžoval u zemského soudu na škody, způsobené jistým Alvikem z Mrchojed. V roce 1380 byla ves součástí panství Přibíka z Rakova. Zajímavé je, že v r. 1497 patřila část Mrchojed také k panství Hrubý Rohozec a teprve v roce 1559 byla celá ves prodejem sloučena do Kosteleckého panství. Teprve až po třicetileté válce nese ves už současný název Mrkvojedy. Obyvatelům se zřejmě nelíbil hanlivý název a tak si ho vylepšili. Podle soupisu obcí z r. 1654 žili v Mrkvojedech tři sedláci, dva chalupníci a jeden domkář. O sto let později, podle tereziánského katastru z roku 1756 zde bydleli také dva krejčí, tesař a pět podruhů. Ves se dále rozvíjela. V r. 1834 zde stálo 12 domů a v nich žilo 67 obyvatel. Z této doby se dochovalo zápisky učitelského pomocníka Matěje Balcara, zpracované pod názvem „Utrpení učitelského pomocníka“. V roce 1869 zde bydlelo dokonce 72 obyvatel, živili se především zemědělstvím a zpracováním ovoce. S rozvojem průmyslu se mladí začali stěhovat do měst za prací a počet obyvatel klesal. V roce 1950 zde ještě žilo 33 lidí.\n\n"}
{"id": "540673", "url": "https://cs.wikipedia.org/wiki?curid=540673", "title": "Netolice (Markvartice)", "text": "Netolice (Markvartice)\n\nNetolice je malá vesnice, část obce Markvartice v okrese Jičín. Nachází se asi 3 km na východ od Markvartic. V roce 2009 zde bylo evidováno 21 adres. V roce 2001 zde trvale žilo 11 obyvatel.\n\nNetolice leží v katastrálním území Příchvoj o výměře 3,12 km.\n\n"}
{"id": "540674", "url": "https://cs.wikipedia.org/wiki?curid=540674", "title": "Rakov (Markvartice)", "text": "Rakov (Markvartice)\n\nRakov je malá vesnice, část obce Markvartice v okrese Jičín. Nachází se asi 1,5 km na východ od Markvartic. Severně od Rakova se zvedá návrší Čakan (398 m).\nV roce 2009 zde bylo evidováno 40 adres. V roce 2001 zde trvale žilo 63 obyvatel.\n\nRakov leží v katastrálním území Rakov u Markvartic o rozloze 3,99 km. V katastrálním území Rakov u Markvartic leží i Leština.\n\nPrvní písemná zmínka o vsi se datuje do roku 1337. Z ní vyplývá, že Rakov byl založen kolem hospodářského sídla, které vlastnil zeman Dobeš z Rakova. Místní vladyky vystřídali na sklonku 14. století páni z Valečova. Mezi roky 1418 a 1419 patřilo místo Hníkovi z Chlumu, který jej odprodal Zajícům z Haznburka a Rakov se tak stal součástí kosteckého panství. Od roku 1615 zde sídlil Vilém z Vinoře. Koncem třicetileté války se zde usadil další rytířský rod. Od kosteckého duchovního a písaře Tobiáše Rovenského z Turnova tu roku 1640 koupil grunt Hans Hendrych Šultys. Roku 1661 prodal Julius Kryštof z Vinoře svůj statek výběrčímu posudného z Mladé Boleslavi Davidu Munzarovi. O pět let později jeho grunt lehl popelem. Roku 1670 Heřman Černín koupil ruiny a přičlenil pozemky ke Kosti. O rok později mu odprodali grunt i Šultysové a tím byl v Rakově vytvořen nový panský dvůr. V této podobě zůstal až do zániku kosteckého panství.\n\n\n"}
{"id": "540675", "url": "https://cs.wikipedia.org/wiki?curid=540675", "title": "Skuřina", "text": "Skuřina\n\nSkuřina je vesnice, část obce Markvartice v okrese Jičín. Nachází se asi 2 km na jihozápad od Markvartic. V roce 2009 zde bylo evidováno 55 adres. V roce 2001 zde trvale žilo 34 obyvatel.\n\nSkuřina je také název katastrálního území o rozloze 3,97 km.\n\nPrvní písemná zmínka o obci pochází z roku 1383.\n\n"}
{"id": "540676", "url": "https://cs.wikipedia.org/wiki?curid=540676", "title": "Spařence", "text": "Spařence\n\nSpařence je malá vesnice, část obce Markvartice v okrese Jičín. Nachází se asi 1,5 km na severozápad od Markvartic. V roce 2009 zde bylo evidováno 27 adres. V roce 2001 zde trvale žilo 21 obyvatel.\n\nSpařence leží v katastrálním území Markvartice u Sobotky o výměře 8,39 km.\n\nPrvní písemná zmínka o obci pochází z roku 1542.\n"}
{"id": "540677", "url": "https://cs.wikipedia.org/wiki?curid=540677", "title": "Bacov", "text": "Bacov\n\nBacov je malá vesnice, část obce Mladějov v okrese Jičín. Nachází se asi 0,5 km na severozápad od Mladějova. V roce 2016 zde bylo evidováno 7 adres. V roce 2001 zde trvale žilo 14 obyvatel.\n\nBacov leží v katastrálním území Mladějov v Čechách o výměře 4,83 km².\n"}
{"id": "540678", "url": "https://cs.wikipedia.org/wiki?curid=540678", "title": "Hubojedy", "text": "Hubojedy\n\nHubojedy je malá vesnice, část obce Mladějov v okrese Jičín. Nachází se asi 1,5 km na jih od Mladějova. V roce 2014 zde bylo evidováno 39 adres. V roce 2001 zde trvale žilo 51 obyvatel.\n\nHubojedy je také název katastrálního území o rozloze 1,78 km².\n\n"}
{"id": "540679", "url": "https://cs.wikipedia.org/wiki?curid=540679", "title": "Kozlov (Mladějov)", "text": "Kozlov (Mladějov)\n\nKozlov je malá vesnice, část obce Mladějov v okrese Jičín. Nachází se asi 2,5 km na západ od Mladějova. V roce 2009 zde bylo evidováno 15 adres. V roce 2001 zde trvale žilo 21 obyvatel.\n\nKozlov leží v katastrálním území Roveň u Sobotky o výměře 2,55 km².\n"}
{"id": "540680", "url": "https://cs.wikipedia.org/wiki?curid=540680", "title": "Pařízek", "text": "Pařízek\n\nPařízek je malá vesnice, část obce Mladějov v okrese Jičín. Nachází se asi 0,5 km na sever od Mladějova. V roce 2009 zde bylo evidováno 31 adres. V roce 2001 zde trvale žilo 14 obyvatel.\n\nPařízek leží v katastrálním území Mladějov v Čechách o výměře 4,83 km².\n\n"}
{"id": "540681", "url": "https://cs.wikipedia.org/wiki?curid=540681", "title": "Roveň (Mladějov)", "text": "Roveň (Mladějov)\n\nRoveň je vesnice, část obce Mladějov v okrese Jičín. Nachází se asi 2,5 km na severozápad od Mladějova. V roce  2009 zde bylo evidováno 84 adres. V roce 2001 zde trvale žilo 96 obyvatel.\n\nRoveň leží v katastrálním území Roveň u Sobotky o rozloze 2,55 km². V katastrálním území Roveň u Sobotky leží i Kozlov.\n\nPrvní písemná zmínka o obci pochází z roku 1406.\n\n"}
{"id": "540682", "url": "https://cs.wikipedia.org/wiki?curid=540682", "title": "Střeleč", "text": "Střeleč\n\nStřeleč je malá vesnice, část obce Mladějov v okrese Jičín. Nachází se asi 2 km na východ od Mladějova. Východně od vesnice se zvedá vrch Střelečská hůra, zvaná též Velká hora nebo Velká hůra (456 m). Na Velké hůře i sousední Malé hůře se v minulosti těžil čedič. Střeleč je také název katastrálního území o rozloze 2,88 km², na němž se kromě uvedené vesnice nachází mimo jiné i velký lom na těžbu sklářských písků.\n\nV roce 2009 bylo ve Střelči evidováno 50 adres. V roce 2001 zde trvale žilo 34 obyvatel.\n\nV centru obce stojí kaplička z roku 1862 se sochou Panny Marie Bolestné, která pochází již z roku 1836. Kaple, označená jako \"objekt 1381557253 - kaple se zvoničkou s pilířem Piety\", je od 20. března 2015 zapsaná na státním seznamu nemovitých kulturních památek. Malý zvon z kaple byl v roce 1929 přemístěn do dřevěné zvoničky poblíž hasičské zbrojnice. Poblíž kaple se nachází bývalá obecní pastouška. Tento objekt byl s pomocí místních dobrovolných hasičů opraven a je využíván při pořádání společenských akcí ve vsi.\n\nV lomu na katastrálním území Střelče byly v období druhé světové války nalezeny dvě bronzové spony se spirálami a přívěsky v podobě ptačích hlaviček. Tyto předměty, jejichž vznik je datován do mladší doby bronzové, jsou uloženy v archeologických sbírkách v Jičíně.\n\n"}
{"id": "540683", "url": "https://cs.wikipedia.org/wiki?curid=540683", "title": "Mezihoří (Mlázovice)", "text": "Mezihoří (Mlázovice)\n\nMezihoří je malá vesnice, část obce Mlázovice v okrese Jičín. Nachází se asi 2 km na jihovýchod od Mlázovic. V roce 2009 zde bylo evidováno 9 adres. V roce 2001 zde trvale žilo 7 obyvatel.\n\nMezihoří leží v katastrálním území Mlázovice o výměře 8,48 km.\n\n"}
{"id": "540684", "url": "https://cs.wikipedia.org/wiki?curid=540684", "title": "Heřmanice (Nová Paka)", "text": "Heřmanice (Nová Paka)\n\nHeřmanice je část města Nová Paka v okrese Jičín. Nachází se na jihovýchodě Nové Paky. V roce 2014 zde bylo evidováno 132 adres. V roce 2001 zde trvale žilo 322 obyvatel.\n\nHeřmanice leží v katastrálním území Heřmanice u Nové Paky o rozloze 1,52 km.\n"}
{"id": "540685", "url": "https://cs.wikipedia.org/wiki?curid=540685", "title": "Kumburský Újezd", "text": "Kumburský Újezd\n\nKumburský Újezd je vesnice, část města Nová Paka v okrese Jičín. Nachází se asi 2,5 km na jihozápad od Nové Paky. Prochází zde silnice I/16. V roce 2014 zde bylo evidováno 101 adres. V roce 2001 zde trvale žilo 100 obyvatel.\n\nKumburský Újezd je také název katastrálního území o rozloze 2,71 km.\n"}
{"id": "540686", "url": "https://cs.wikipedia.org/wiki?curid=540686", "title": "Podlevín", "text": "Podlevín\n\nPodlevín je vesnice, část města Nová Paka v okrese Jičín. Nachází se asi 2,5 km na sever od Nové Paky. V roce 2009 zde bylo evidováno 87 adres. V roce 2001 zde trvale žilo 96 obyvatel.\n\nPodlevín leží v katastrálním území Nová Paka o výměře 7,19 km.\n\n"}
{"id": "540687", "url": "https://cs.wikipedia.org/wiki?curid=540687", "title": "Přibyslav (Nová Paka)", "text": "Přibyslav (Nová Paka)\n\nPřibyslav je malá vesnice, část města Nová Paka v okrese Jičín. Nachází se asi 3 km na jihovýchod od Nové Paky. V roce 2014 zde bylo evidováno 53 adres. V roce 2001 zde trvale žilo 41 obyvatel.\n\nPřibyslav leží v katastrálním území Přibyslav u Nové Paky o rozloze 0,65 km.\n\n"}
{"id": "540688", "url": "https://cs.wikipedia.org/wiki?curid=540688", "title": "Pustá Proseč", "text": "Pustá Proseč\n\nPustá Proseč je malá vesnice, část města Nová Paka v okrese Jičín. Nachází se asi 3,5 km na jih od Nové Paky. V roce 2014 zde bylo evidováno 23 adres. V roce 2001 zde trvale žili dva obyvatelé\n\nPustá Proseč je také název katastrálního území o rozloze 2,19 km.\n"}
{"id": "540689", "url": "https://cs.wikipedia.org/wiki?curid=540689", "title": "Radkyně", "text": "Radkyně\n\nRadkyně je malá vesnice, část města Nová Paka v okrese Jičín. Nachází se asi 3,5 km na jihovýchod od Nové Paky. V roce 2014 zde bylo evidováno 36 adres. V roce 2001 zde trvale žilo 52 obyvatel.\n\nRadkyně je také název katastrálního území o rozloze 2,1 km.\n"}
{"id": "540690", "url": "https://cs.wikipedia.org/wiki?curid=540690", "title": "Studénka (Nová Paka)", "text": "Studénka (Nová Paka)\n\nStudénka je vesnice, část města Nová Paka v okrese Jičín. Nachází se na jihu Nové Paky. Prochází zde silnice I/16. V roce 2014 zde bylo evidováno 34 adres. V roce 2001 zde trvale žilo 139 obyvatel.\n\nStudénka leží v katastrálním území Studénka u Nové Paky o rozloze 1,12 km.\n"}
{"id": "540691", "url": "https://cs.wikipedia.org/wiki?curid=540691", "title": "Vlkov (Nová Paka)", "text": "Vlkov (Nová Paka)\n\nVlkov je část města Nová Paka v okrese Jičín. Nachází se na jihozápadě Nové Paky. Prochází zde silnice I/16. V roce 2014 zde bylo evidováno 31 adres. V roce 2001 zde trvale žilo 36 obyvatel.\n\nVlkov leží v katastrálním území Nová Paka o výměře 7,19 km.\n"}
{"id": "540692", "url": "https://cs.wikipedia.org/wiki?curid=540692", "title": "Vrchovina (Nová Paka)", "text": "Vrchovina (Nová Paka)\n\nVrchovina je část města Nová Paka v okrese Jičín. Nachází se na severovýchodě Nové Paky. Prochází zde silnice I/16. V roce 2014 zde bylo evidováno 166 adres. V roce 2001 zde trvale žilo 330 obyvatel.\n\nSoučástí Vrchoviny je i osada Na Patřině, jež se nachází jižně od horního (jihovýchodního) konce Vrchoviny.\n\nVrchovina je také název katastrálního území o rozloze 4,97 km.\n"}
{"id": "540698", "url": "https://cs.wikipedia.org/wiki?curid=540698", "title": "Domoslavice", "text": "Domoslavice\n\nDomoslavice je malá vesnice, část obce Ostroměř v okrese Jičín. Nachází se asi 2 km na jihovýchod od Ostroměře. V roce 2009 zde bylo evidováno 45 adres. V roce 2001 zde trvale žilo 87 obyvatel.\n\nDomoslavice je také název katastrálního území o rozloze 2,74 km.\n"}
{"id": "540699", "url": "https://cs.wikipedia.org/wiki?curid=540699", "title": "Nové Smrkovice", "text": "Nové Smrkovice\n\nNové Smrkovice je malá vesnice, část obce Ostroměř v okrese Jičín. Nachází se asi 1,5 km na jih od Ostroměře. V roce 2009 zde bylo evidováno 30 adres. V roce 2001 zde trvale žilo 23 obyvatel.\n\nNové Smrkovice je také název katastrálního území o rozloze 2,11 km.\n\nPrvní písemná zmínka o obci pochází z roku 1347. Zástavba vsi je od roku 1995 chráněna v rámci vesnické památkové zóny.\n\n"}
{"id": "540700", "url": "https://cs.wikipedia.org/wiki?curid=540700", "title": "Sylvárův Újezd", "text": "Sylvárův Újezd\n\nSylvárův Újezd je malá vesnice, část obce Ostroměř v okrese Jičín. Nachází se asi 2,5 km na jih od Ostroměře. V roce 2009 zde bylo evidováno 35 adres. V roce 2001 zde trvale žilo 58 obyvatel.\n\nSylvárův Újezd je také název katastrálního území o rozloze 1,62 km.\n"}
{"id": "540701", "url": "https://cs.wikipedia.org/wiki?curid=540701", "title": "Arnoštov (Pecka)", "text": "Arnoštov (Pecka)\n\nArnoštov je malá vesnice, část obce Pecka v okrese Jičín. Nachází se asi 4 km na jih od Pecky. V roce 2009 zde bylo evidováno 24 adres. V roce 2001 zde trvale žilo 9 obyvatel.\n\nArnoštov leží v katastrálním území Bukovina u Pecky o výměře 3,56 km.\n\n"}
{"id": "540702", "url": "https://cs.wikipedia.org/wiki?curid=540702", "title": "Bělá u Pecky", "text": "Bělá u Pecky\n\nBělá u Pecky je vesnice, část městyse Pecka v okrese Jičín. Nachází se asi 3 km na jihozápad od Pecky, při soutoku Javorky a Štikovského potoka. Prochází zde silnice II/284. V roce 2009 zde bylo evidováno 75 adres. V roce 2001 zde trvale žilo 179 obyvatel.\n\nBělá u Pecky je také název katastrálního území o rozloze 2,22 km.\n\nPrvní písemná zmínka o obci pochází z roku 1383.\n\n"}
{"id": "540703", "url": "https://cs.wikipedia.org/wiki?curid=540703", "title": "Bukovina u Pecky", "text": "Bukovina u Pecky\n\nBukovina u Pecky je malá vesnice, část obce Pecka v okrese Jičín. Nachází se asi 4,5 km na jih od Pecky. V roce 2009 zde bylo evidováno 42 adres. V roce 2001 zde trvale žilo 35 obyvatel.\n\nBukovina u Pecky je také název katastrálního území o rozloze 3,56 km. V katastrálním území Bukovina u Pecky leží i Arnoštov.\n"}
{"id": "540704", "url": "https://cs.wikipedia.org/wiki?curid=540704", "title": "Horní Javoří", "text": "Horní Javoří\n\nHorní Javoří je malá vesnice, část obce Pecka v okrese Jičín v Královéhradeckém kraji. Nachází se asi 3,5 km na jih od městyse Pecky. V roce 2009 zde bylo evidováno 24 adres. V roce 2001 zde trvale žilo 12 obyvatel.\n\nHorní Javoří je také název katastrálního území o rozloze 0,92 km.\n\nVes s kruhovou zástavbou leží na severním a západním úbočí hřbetu, který se rozkládá mezi Dolním Javořím, Bělou u Pecky, Arnoštovem a městysem Pecka a kterému dominuje Krkonošská vyhlídka (532 m n. m.). V místě vsi Horní Javoří existovalo několik usedlostí již v polovině 13. století. Později bývalo v určitých historických obdobích Horní Javoří spojeno s Dolním Javořím – například ve výčtu osad, které byly v roce 1532 v majetku Jana Litoborského z Chlumu jsou zapsány \"v Javoří dvě osady celé\".\n\nV roce 1900 v Horním Javoří bývalo 32 čísel popisných s celkem 170 obyvateli. Ve vsi bývala kovárna a hostinec, lidé pracovali v zemědělství nebo v okolních továrnách a také si podomácku přivydělávali foukáním \"perlí\". Ještě v roce 1947 v Horním Javoří žilo 42 mužů a 39 žen. V roce 2016 z tohoto počtu zůstalo již jen 14 osob. Část místních chalup slouží jako rekreační objekty. Na katastru Horního Javoří leží i dvě samoty – \"Paseky\" a \"Pavučina\".\n\nV lese asi 500 metrů na sever od vesnice se nacházejí až 10 metrů vysoké skály, tvořené bělošedými středně zrnitými až hrubozrnnými slepenci, které místy přecházejí do arkózovitých pískovců s valounovou příměsí. Z hlediska geologické historie tyto skalní tvary přináležejí k brusnickým vrstvám kumburského souvrství. Tyto skály jsou evidovány jako geologická lokalita národního významu.\n"}
{"id": "540705", "url": "https://cs.wikipedia.org/wiki?curid=540705", "title": "Kal (Pecka)", "text": "Kal (Pecka)\n\nKal je malá vesnice, část obce Pecka v okrese Jičín. Nachází se asi 4 km na jihovýchod od Pecky. V roce 2009 zde bylo evidováno 45 adres. V roce 2001 zde trvale žilo 48 obyvatel.\n\nKal je také název katastrálního území o rozloze 3,71 km.\n\nPrvní písemná zmínka o obci pochází z roku 1497.\n\n"}
{"id": "540706", "url": "https://cs.wikipedia.org/wiki?curid=540706", "title": "Staňkov (Pecka)", "text": "Staňkov (Pecka)\n\nStaňkov je malá vesnice, část obce Pecka v okrese Jičín. Nachází se 2,5 km na jihovýchod od Pecky. V roce 2009 zde bylo evidováno 22 adres. V roce 2001 zde trvale žilo 35 obyvatel.\n\nStaňkov leží v katastrálním území Staňkov u Pecky o rozloze 2,05 km.\n\n"}
{"id": "540707", "url": "https://cs.wikipedia.org/wiki?curid=540707", "title": "Vidonice", "text": "Vidonice\n\nVidonice je malá vesnice, část obce Pecka v okrese Jičín. Nachází se asi 3,5 km na jihovýchod od Pecky. V roce 2009 zde bylo evidováno 49 adres. V roce 2001 zde trvale žilo 93 obyvatel.\n\nVidonice je také název katastrálního území o rozloze 2,33 km.\n\nPrvní písemná zmínka o obci pochází z roku 1364.\n\n\n"}
{"id": "540709", "url": "https://cs.wikipedia.org/wiki?curid=540709", "title": "Podhorní Újezd", "text": "Podhorní Újezd\n\nPodhorní Újezd je jihovýchodní část obce Podhorní Újezd a Vojice v okrese Jičín. Obec leží na jižním úbočí Mlázovického chlumu V roce 2009 zde bylo evidováno 145 adres. V roce 2001 zde trvale žilo 250 obyvatel. Obcí prochází silnice I/35 z Turnova do Hradce Králové.\n\nPodhorní Újezd je také název katastrálního území o rozloze 2,31 km.\n\nPrvní písemná zmínka o obci pochází z roku 1408.\n\n\n"}
{"id": "540710", "url": "https://cs.wikipedia.org/wiki?curid=540710", "title": "Vojice", "text": "Vojice\n\nVojice je severozápadní část obce Podhorní Újezd a Vojice v okrese Jičín. Prochází tudy železniční trať Hradec Králové - Turnov a silnice I/35. V roce 2009 zde bylo evidováno 187 adres. V roce 2001 zde trvale žilo 339 obyvatel.\n\nVojice je také název katastrálního území o rozloze 4,57 km.\n\nPrvní písemná zmínka o obci pochází z roku 1357.\n\n"}
{"id": "540711", "url": "https://cs.wikipedia.org/wiki?curid=540711", "title": "Čejkovice (Podhradí)", "text": "Čejkovice (Podhradí)\n\nČejkovice (\"Cejkowitz\") je vesnice, část městyse Podhradí v okrese Jičín. Nachází se asi 2,5 km na východ od Podhradí. V roce 2014 zde bylo evidováno 59 adres. V roce 2001 zde trvale žilo 113 obyvatel.\n\nČejkovice leží v katastrálním území Čejkovice u Jičína o rozloze 1,42 km.\n\nZápadem obce prochází silnice I/32, která plní roli jejího obchvatu. V minulosti vedla hlavní silnice do Jičína přímo přes centrum obce.\n\n"}
{"id": "540712", "url": "https://cs.wikipedia.org/wiki?curid=540712", "title": "Hlásná Lhota (Podhradí)", "text": "Hlásná Lhota (Podhradí)\n\nHlásná Lhota (\"Groß Lhota\") je vesnice, část obce Podhradí v okrese Jičín. Nachází se asi 1,5 km na severozápad od Podhradí. V roce 2009 zde bylo evidováno 51 adres. V roce 2001 zde trvale žilo 63 obyvatel.\n\nHlásná Lhota leží v katastrálním území Hlásná Lhota u Jičína o rozloze 2,84 km.\n\nPrvní písemná zmínka o obci pochází z roku 1358.\n\n"}
{"id": "540713", "url": "https://cs.wikipedia.org/wiki?curid=540713", "title": "Šlikova Ves", "text": "Šlikova Ves\n\nŠlikova Ves (ve starší literatuře též Šlikoves, \"Slikowes\") je malá vesnice, část obce Podhradí v okrese Jičín. Nachází se asi 1,5 km na východ od Podhradí. V roce 2009 zde bylo evidováno 47 adres. V roce 2001 zde trvale žilo 76 obyvatel.\n\nVesnice byla založena na konci 18. století z popudu vlastníka okolní půdy rodiny Schlicků. Zajímavostí je způsob rozdělení půdy novým obyvatelům, kdy byla dle ústně předávané tradice rozdělena na základě toho, co za daný časový okamžik byl schopen nový vlastník ručně obdělat rýčem.\nVětšina majitelů nemovitostí pochází z původních rodin.\n\nŠlikova Ves leží v katastrálním území Podhradí u Jičína o výměře 6,01 km.\n\n\n"}
{"id": "540714", "url": "https://cs.wikipedia.org/wiki?curid=540714", "title": "Vokšice", "text": "Vokšice\n\nVokšice (\"Woksitz\") je malá vesnice, část obce Podhradí v okrese Jičín. Nachází se asi 1,5 km na severovýchod od Podhradí. V roce 2009 zde bylo evidováno 11 adres. V roce 2001 zde trvale žilo 32 obyvatel.\n\nVokšice leží v katastrálním území Podhradí u Jičína o výměře 6,01 km.\n\nPrvní písemná zmínka o obci pochází z roku 1337.\n\n"}
{"id": "540715", "url": "https://cs.wikipedia.org/wiki?curid=540715", "title": "Lháň", "text": "Lháň\n\nLháň je malá vesnice, část obce Radim v okrese Jičín. Nachází se asi 1,5 km na severozápad od Radimi. V roce 2009 zde bylo evidováno 19 adres. V roce 2001 zde trvale žili čtyři obyvatelé\n\nLháň je také název katastrálního území o rozloze 2,9 km.\n\n"}
{"id": "540716", "url": "https://cs.wikipedia.org/wiki?curid=540716", "title": "Steinschloss (zřícenina)", "text": "Steinschloss (zřícenina)\n\nSteinschloss \"(někdy zvaný: Frauenburg)\" v nadmořské výšce 1180 m je nejvýše ležící zříceninou hradu ve Štýrsku (Rakousko). Nalézá se v horním Murtalu poblíž obce Mariahof či Scheifling. \n\nHrad byl postavený pravděpodobně ve 12. století jako šlechtické opevněné sídlo. V roce 1503 Steinschloss, tehdejší vlastník z šlechtického rodu Liechtensteinů, prodal hrad klášteru svatého Lambrechta. Roku 1525 hrál významnou roli v rolnickém povstání v boji proti tureckým vpádům. \n\nVelikost ruin hradu je dodnes impozantní a vypovídá o rozsahu celého opevněného místa. \n\nKolem hradu se vypráví mnoho bájí a pověstí. \n\nPipin, syn Karla velikého obdaroval vítěze nad Uhry a Avary, udatného knížecího hrdinu. Tak získal svobodný pán \"Engelschalk\" šlechtický titul a k tomu ještě velký les Scheifling jako léno. Tam si nechal postavit na vysoké skále pevnost, kterou mnoho let obýval. Když zemřel, poddaní oplakávali svého dobrého pána, který tu zanechal sedm krásných dcer a jednoho syna. Ten sloužil ve vojenské službě u německého císaře. Dcery po smrti matky našly oporu u matčina bratra, pána \"von Saurau\". Krása sester byla tak vyhlášená, že se vdavekchtiví ženichové ze šlechtických rodů střídali na hradě téměř každodenně. Ani jedna ze sester se však vdávat nechtěla, a proto posílaly nápadníky, rytíře zpátky do světa s nesplnitelnými úkoly. \n\nTaké jeden vlašský rytíř byl podrážděn a okouzlen hradní pannou. Do noci ho drželi uvnitř při hře na strunné nástroje, při tanci a jídle i s ohnivým vínem. Líbila se mu Gisela, nejpěknější, ale také nejpyšnější ze sester, k jejímž nohám klekal a vyznával jí lásku. Gisela odpověděla rytíři posměšně: \"Jak se můžete opovážit mluvit o lásce? Prokažte činy, že jste hoden lásky dcer z kamene \"(Stein)\"! Když hodíte řetěz na rohy měsíce a připoutáte ho ke skále tohoto hradu, potom můžete žádat nějakou odpověď.\" Nato se uchýlily stejně smýšlející sestry do svých komnat. Vroucí láska rytíře se nakonec změnila v nenávist. \n\nOdešel ze síně a ukryl se za schody do věže, kde kul svůj plán pomsty. Noc byla teplá a jasná. Gisela zahalená v nočním oděvu se šla podívat na nádvoří a potom brankou do zahrady. Rytíř se za ní připlížil, provedl svou pomstu a uprchl. Gisela se u sester zhroutila a vyprávěla, jakou nestydatou pomstu rytíř provedl. Sestry přísahaly, že budou všechny muže nenávidět. Nechaly na strmé skále postavit hrad, v němž pak zůstaly po celý život v ústraní. Hrad tak získal své jméno „Frauenburg“ (hrad žen). \n\nSyn Gisely bojoval v bitvách za císaře a vysloužil si rytířské ostruhy. Stal se majitelem hradu a praotcem již zemřelého rytíře von Frauenburg, který měl v erbu v rodu upoutaný měsíc. \n\nMezi pány „von Kaisersberg“ a pány z hradu (von Stein) vládla trpká nenávist. Jeden Kaiserberský si chtěl vzít slečnu ze Steinu. Nápadník byl odmítnut, protože pán von Stein nechtěl za zetě nějakého obyčejného rytíře, ale nejraději rovnou knížete. Mezi oběma zámeckými pány se rozhořel „slovní“ spor, při kterém Kaiserberger upadl \"(byl strčen)\" na schodech a do smrti pak napadal na nohu. \n\nPo letech se opět rytíř z Kaiserbergu zamiloval do slečny von Stein. Otec slečen probudil dávný rodinný spor. Tasil meč proti mladému Kaiswerbergovi, ale smrtelnou ránu zachytila slečna. Bez rozmyslu máchl starý ještě jednou mečem a zasáhl Kaiserbergovu hlavu. Od té doby starý rytíř zmizel ve svém hradě. V klášteře Seckau, kde byla rytířova slečna pohřbena, šel později vážný a zamlklý muž zahalený v mnišském rouše. Celé noci se modlil nad hrobem až ho jednou našli ležet na kamenném hrobu slečny. \n\nKdyž tomuto kraji hrozí nebezpečí, vychází procesí klášterních mnichů s křížem. Nesou rakev, ve které leží oblečené děvče s krvácejícími prsy. Mládenec v průčelí hledí toužebně na mrtvou.\n\n\n"}
{"id": "540717", "url": "https://cs.wikipedia.org/wiki?curid=540717", "title": "Podhájí (Radim)", "text": "Podhájí (Radim)\n\nPodhájí je malá vesnice, část obce Radim v okrese Jičín. Nachází se asi 1 km na severovýchod od Radimi. V roce 2009 zde bylo evidováno 30 adres. V roce 2001 zde trvale žilo 18 obyvatel.\n\nPodhájí leží v katastrálním území Tužín o výměře 1,32 km.\n\n"}
{"id": "540718", "url": "https://cs.wikipedia.org/wiki?curid=540718", "title": "Studeňany", "text": "Studeňany\n\nStudeňany je vesnice, část obce Radim v okrese Jičín. Nachází se asi 1 km na jihozápad od Radimi. V roce 2009 zde bylo evidováno 51 adres. V roce 2001 zde trvale žilo 53 obyvatel.\n\nStudeňany je také název katastrálního území o rozloze 3,15 km.\n\nPrvní písemná zmínka o obci pochází z roku 1368. Od roku 1995 je část vsi chráněna jako vesnická památková zóna.\n\n\nVe Studeňanech žili výtvarníci Josef Váchal a Anna Macková. Josef Váchal ve Studeňanech zemřel. Oba jsou pochováni na hřbitově v Radimi.\n"}
{"id": "540719", "url": "https://cs.wikipedia.org/wiki?curid=540719", "title": "Tužín", "text": "Tužín\n\nTužín je malá vesnice, část obce Radim v okrese Jičín. Nachází se asi 1,5 km na severovýchod od Radimi. V roce 2009 zde bylo evidováno 44 adres. V roce 2001 zde trvale žilo 31 obyvatel.\n\nTužín je také název katastrálního území o rozloze 1,32 km. V katastrálním území Tužín leží i Podhájí.\n\nPrvní písemná zmínka o obci pochází z roku 1411.\n\n\n"}
{"id": "540722", "url": "https://cs.wikipedia.org/wiki?curid=540722", "title": "Dolní Rokytňany", "text": "Dolní Rokytňany\n\nDolní Rokytňany je část obce Rokytňany v okrese Jičín. Prochází zde silnice II/280. V roce 2009 zde bylo evidováno 57 adres. V roce 2001 zde trvale žilo 37 obyvatel.\n\nDolní Rokytňany je také název katastrálního území o rozloze 3,12 km.\n\nPrvní písemná zmínka o obci pochází z roku 1381.\n\n"}
{"id": "540725", "url": "https://cs.wikipedia.org/wiki?curid=540725", "title": "Horní Rokytňany", "text": "Horní Rokytňany\n\nHorní Rokytňany je část obce Rokytňany v okrese Jičín. Nachází se na východě Rokytňan. V roce 2009 zde bylo evidováno 49 adres. V roce 2001 zde trvale žilo 38 obyvatel.\n\nHorní Rokytňany je také název katastrálního území o rozloze 1,84 km.\n\nVsí prochází silnice II/280. Jižním cípem katastrálního území prochází železniční trať Bakov nad Jizerou – Kopidlno, na které je (již v sousedním k. ú. Osenice) zastávka \"Rokytňany\". Osobní doprava však na tomto úseku trati není (2016) objednávána.\n\nV minulosti z ní v blízkosti zastávky odbočovala železniční trať (Dětenice – )Rokytňany – Dobrovice město, zaniklá roku 1974.\n"}
{"id": "540726", "url": "https://cs.wikipedia.org/wiki?curid=540726", "title": "Betlem", "text": "Betlem\n\nBetlem je malá vesnice, část obce Samšina v okrese Jičín. Nachází se asi 1 km na východ od Samšiny. V roce 2014 zde bylo evidováno 17 adres. V roce 2001 zde trvale žilo 10 obyvatel.\n\nBetlem leží v katastrálním území Drštěkryje o výměře 2,55 km.\n"}
{"id": "540727", "url": "https://cs.wikipedia.org/wiki?curid=540727", "title": "Drštěkryje", "text": "Drštěkryje\n\nDrštěkryje je malá vesnice, část obce Samšina v okrese Jičín. Nachází se asi 1 km na východ od Samšiny. V roce 2009 zde bylo evidováno 28 adres. V roce 2001 zde trvale žilo 26 obyvatel.\n\nDrštěkryje je také název katastrálního území o rozloze 2,55 km. V katastrálním území Drštěkryje leží i Betlem a Všeliby.\n\nPrvní písemná zmínka o obci je z roku 1360.\n\n\n"}
{"id": "540728", "url": "https://cs.wikipedia.org/wiki?curid=540728", "title": "Plhov (Samšina)", "text": "Plhov (Samšina)\n\nPlhov je malá vesnice, část obce Samšina v okrese Jičín. Nachází se asi 1,5 km na severozápad od Samšiny a skládá se z pěti částí (Mackov, U Kříže, Plhov, Šalanda a Bicánka). V roce 2014 zde bylo evidováno 44 adres. V roce 2001 zde trvale žilo 81 obyvatel.Je zde řada unikátních stavení a zákoutí. Není zde ale místo typu kostel nebo hospoda, které by spojovalo obyvatelé těchto pěti místních částí. Možná snad rybník s originálním plovoucím kolem a houfem ryb.\n\nPlhov je také název katastrálního území o rozloze 2,43 km.\n\n"}
{"id": "540729", "url": "https://cs.wikipedia.org/wiki?curid=540729", "title": "Všeliby (Samšina)", "text": "Všeliby (Samšina)\n\nVšeliby je malá vesnice, část obce Samšina v okrese Jičín. Nachází se asi 1 km na severovýchod od Samšiny, při potoce Žehrovka. V roce 2014 zde bylo evidováno 7 adres. V roce 2001 zde trvale žilo 18 obyvatel.\n\nVšeliby leží v katastrálním území Drštěkryje o výměře 2,55 km.\n"}
{"id": "540730", "url": "https://cs.wikipedia.org/wiki?curid=540730", "title": "Hrobičany", "text": "Hrobičany\n\nHrobičany je vesnice, část obce Sběř v okrese Jičín. Nachází se asi 1,5 km na jihovýchod od Sběře. V roce 2009 zde bylo evidováno 68 adres. V roce 2001 zde trvale žilo 67 obyvatel.\n\nHrobičany je také název katastrálního území o rozloze 3,34 km.\n\nPrvní písemná zmínka o obci pochází z roku 1404.\n\n\n"}
{"id": "540731", "url": "https://cs.wikipedia.org/wiki?curid=540731", "title": "Velešice (Sběř)", "text": "Velešice (Sběř)\n\nVelešice jsou malá vesnice, část obce Sběř v okrese Jičín. Nachází se asi jeden kilometr na severovýchod od Sběře. V roce 2009 zde bylo evidováno 21 adres.\n\nVelešice jsou také název katastrálního území o rozloze 1,45 km².\n\nPrvní písemná zmínka o vesnici pochází z roku 1355.\n\n\n"}
{"id": "540732", "url": "https://cs.wikipedia.org/wiki?curid=540732", "title": "Milíčeves", "text": "Milíčeves\n\nMilíčeves je vesnice, část obce Slatiny v okrese Jičín. Nachází se asi 2 km na severovýchod od Slatin. V roce 2009 zde bylo evidováno 83 adres. V roce 2001 zde trvale žilo 224 obyvatel.\n\nMilíčeves je také název katastrálního území o rozloze 4,38 km.\n\nPrvní písemná zmínka o obci pochází z roku 1325.\n\n"}
{"id": "540733", "url": "https://cs.wikipedia.org/wiki?curid=540733", "title": "Čálovice", "text": "Čálovice\n\nČálovice je malá vesnice, část města Sobotka v okrese Jičín. Nachází se asi 1 km na severovýchod od Sobotky. Prochází zde silnice II/281. V roce 2016 zde bylo evidováno 30 adres. V roce 2001 zde trvale žilo 20 obyvatel.\n\nČálovice je také název katastrálního území o rozloze 1,3 km.\n"}
{"id": "540734", "url": "https://cs.wikipedia.org/wiki?curid=540734", "title": "Kdanice", "text": "Kdanice\n\nKdanice je malá vesnice, část města Sobotka v okrese Jičín. Nachází se asi 2 km na jihozápad od Sobotky. V roce 2015 zde bylo evidováno 22 adres. V roce 2001 zde trvale žilo 40 obyvatel.\n\nKdanice je také název katastrálního území o rozloze 3,91 km. V katastrálním území Kdanice leží i Trní.\n"}
{"id": "540736", "url": "https://cs.wikipedia.org/wiki?curid=540736", "title": "Lavice (Sobotka)", "text": "Lavice (Sobotka)\n\nLavice je malá vesnice, část města Sobotka v okrese Jičín. Nachází se asi 2,5 km na jihovýchod od Sobotky. V roce 2014 zde bylo evidováno 23 adres. V roce 2001 zde trvale žilo 37 obyvatel.\n\nLavice je také název katastrálního území o rozloze 2,28 km. V katastrálním území Lavice leží i Zajakury.\n"}
{"id": "540737", "url": "https://cs.wikipedia.org/wiki?curid=540737", "title": "Spyšova", "text": "Spyšova\n\nSpyšova je malá vesnice, část města Sobotka v okrese Jičín. Nachází se asi 1 km na jihovýchod od Sobotky. V roce 2018 zde bylo evidováno 30 adres. K 1.1.2018 zde trvale žilo 44 obyvatel.\n\nSpyšova je také název katastrálního území o rozloze 4,31 km.\n"}
{"id": "540738", "url": "https://cs.wikipedia.org/wiki?curid=540738", "title": "Staňkova Lhota", "text": "Staňkova Lhota\n\nStaňkova Lhota je malá vesnice, část města Sobotka v okrese Jičín. Nachází se asi 1 km na východ od Sobotky. Prochází zde silnice I/16. V roce 2014 zde bylo evidováno 37 adres. V roce 2001 zde trvale žilo 79 obyvatel.\n\nStaňkova Lhota je také název katastrálního území o rozloze 1,6 km.\n"}
{"id": "540739", "url": "https://cs.wikipedia.org/wiki?curid=540739", "title": "Stéblovice", "text": "Stéblovice\n\nStéblovice je malá vesnice, část města Sobotka v okrese Jičín. Nachází se asi 2,5 km na severovýchod od Sobotky. Prochází zde silnice II/281. V roce 2009 zde bylo evidováno 31 adres. V roce 2001 zde trvale žilo 23 obyvatel.\n\nStéblovice je také název katastrálního území o rozloze 1,17 km.\n"}
{"id": "540740", "url": "https://cs.wikipedia.org/wiki?curid=540740", "title": "Trní (Sobotka)", "text": "Trní (Sobotka)\n\nTrní je malá vesnice, část města Sobotka v okrese Jičín. Nachází se asi 2,5 km na jihozápad od Sobotky. V roce 2015 zde bylo evidováno 22 adres. V roce 2001 zde trvale žilo 14 obyvatel.\n\nTrní leží v katastrálním území Kdanice o výměře 3,91 km.\n"}
{"id": "540741", "url": "https://cs.wikipedia.org/wiki?curid=540741", "title": "Zajakury", "text": "Zajakury\n\nZajakury je malá vesnice, část města Sobotka v okrese Jičín. Nachází se asi 3,5 km na jihovýchod od Sobotky. V rokli na sz. okraji Zajakur pramení říčka Žehrovka. V roce 2009 zde bylo evidováno 22 adres. V roce 2001 zde trvale žilo 25 obyvatel.\n\nZajakury leží v katastrálním území Lavice o výměře 2,28 km.\n\n"}
{"id": "540748", "url": "https://cs.wikipedia.org/wiki?curid=540748", "title": "Karlov (Stará Paka)", "text": "Karlov (Stará Paka)\n\nKarlov je vesnice, část obce Stará Paka v okrese Jičín. Nachází se asi 3 km na sever od Staré Paky. V roce 2009 zde bylo evidováno 53 adres. V roce 2001 zde trvale žilo 49 obyvatel.\n\nKarlov leží v katastrálním území Karlov u Roškopova o rozloze 2,25 km.\n\nPrvní písemná zmínka o obci pochází z roku 1386. Od roku 1995 je ves chráněna jako vesnická památková zóna.\n\n"}
{"id": "540749", "url": "https://cs.wikipedia.org/wiki?curid=540749", "title": "Krsmol", "text": "Krsmol\n\nKrsmol je malá vesnice, část obce Stará Paka v okrese Jičín. Nachází se asi 3 km na západ od Staré Paky. V roce 2009 zde bylo evidováno 30 adres. V roce 2001 zde trvale žilo 43 obyvatel.\n\nKrsmol je také název katastrálního území o rozloze 0,98 km.\n\nPrvní písemná zmínka o obci pochází z roku 1542.\n\n\n"}
{"id": "540750", "url": "https://cs.wikipedia.org/wiki?curid=540750", "title": "Roškopov", "text": "Roškopov\n\nRoškopov je vesnice, část obce Stará Paka v okrese Jičín. Nachází se asi 1,5 km na severozápad od Staré Paky. Prochází jí silnice II/284. V roce 2009 zde bylo evidováno 107 adres. V roce 2001 zde trvale žilo 212 obyvatel.\n\nRoškopov je také název katastrálního území o rozloze 3,67 km.\n\nPrvní písemná zmínka o obci pochází z roku 1444.\n\n\nV severní části katastru Roškopova se nachází vrch Jíva (568 m n. m.) Ve vrcholových partiích návrší jsou patrné četné výchozy bazaltů - melafyrů. Drcené zóny v mandlovcích jsou vyplněny nerosty mědi. Kromě minerálů mědi se zde vyskytují acháty, jaspisy a křemeny.\n\n"}
{"id": "540751", "url": "https://cs.wikipedia.org/wiki?curid=540751", "title": "Ústí (Stará Paka)", "text": "Ústí (Stará Paka)\n\nÚstí označované také jako Ústí u Staré Paky je vesnice, dnes část obce Stará Paka v okrese Jičín. Nachází se v údolí řeky Olešky asi 2,5 km západně od Staré Paky. V roce 2009 zde bylo evidováno 114 adres. V roce 2001 zde trvale žilo 167 obyvatel.\n\nZa první zmínku o obci se považuje přídomek panoše Jana Předslavce z Ústí zmíněný roku 1414. V té době stála nad soutokem tvrz a celá osada patřila k panství bradleckému. Na místě tvrze dnes roste památný strom Předslavská lípa. V průběhu 15. a 16. století se měnili majitelé osady tak, jak se měnili majitelé panství. Na počátku 16. století je zapsána jako majetek rodiny Valdštejnů. Roku 1540 se stal pánem Mikuláš Trčka z Lípy, roku 1569 je připojena, tak jako Bradlec, k panství kumburskému. Vzhledem ke své velikosti tvořila správní celek střídavě se Syřenovem nebo Krsmolí.\n\nVe vesnici ústí řeka Popelka do Olešky. Vesnice se rozkládá v údolích vyhloubených oběma řekami, převážně na levém břehu Olešky a po obou březích Popelky. Ústí leží v katastrálním území \"Ústí u Staré Paky\" o rozloze 3,1 km. Historické jádro se zbytky tvrze je na levém břehu Olešky a levém břehu Popelky blízko soutoku. Dnes vesnicí procházejí silnice II/283 a II/284 kopírující tok obou řek. A také tři železniční tratě 030, 040 a 064, z nichž ale jen ta třetí má ve vesnici zastávku \"Ústí u Staré Paky\".\n\n\n\n"}
{"id": "540752", "url": "https://cs.wikipedia.org/wiki?curid=540752", "title": "Batín", "text": "Batín\n\nBatín je malá vesnice, část obce Střevač v okrese Jičín. Nachází se asi 3,5 km na severozápad od Střevače. V roce 2009 zde bylo evidováno 29 adres. V roce 2001 zde trvale žilo 49 obyvatel.\n\nBatín leží v katastrálním území Střevač o výměře 5,41 km.\n\n"}
{"id": "540753", "url": "https://cs.wikipedia.org/wiki?curid=540753", "title": "Nadslav", "text": "Nadslav\n\nNadslav je malá vesnice, část obce Střevač v okrese Jičín. Nachází se asi 2 km na sever od Střevače. V roce 2009 zde bylo evidováno 36 adres. V roce 2001 zde trvale žilo 49 obyvatel.\n\nNadslav je také název katastrálního území o rozloze 5,83 km². V katastrálním území Nadslav leží i Štidla.\n\nPrvní písemná zmínka o obci pochází z roku 1340, kdy ji vlastnil Sdesso Straník ze Střevače a Nadslavi, totožný patrně se Zdenkem Straníkem, připomínaným roku 1361. Další písemná zpráva o obci pochází z roku 1361, kdy se připomíná plebán, musel tu tedy stát kostel. Ves vlastnil v letech 1365-1379 Zdeněk z Nadslavi, který získal i Kopidlno, roku 1383 tam byl zmíněn jeho stejnojmenný syn. Páni z Nadslavi a Kopidlna měli ve znaku černobílou hlavu kozoroha, která je vyobrazena na sklomalbách ze 2. poloviny 14. století v nadslavském kostele.\n\n\n"}
{"id": "540754", "url": "https://cs.wikipedia.org/wiki?curid=540754", "title": "Štidla", "text": "Štidla\n\nŠtidla je malá vesnice, část obce Střevač v okrese Jičín. Nachází se asi 3,5 km na sever od Střevače. V roce 2009 zde bylo evidováno 23 adres. V roce 2001 zde trvale žilo 34 obyvatel.\n\nŠtidla leží v katastrálním území Nadslav o výměře 5,83 km.\n\nPrvní písemná zmínka o obci pochází z roku 1383. Zástavba vsi je od roku 2004 chráněna v rámci vesnické památkové zóny.\n\n\n"}
{"id": "540755", "url": "https://cs.wikipedia.org/wiki?curid=540755", "title": "Kouty (Sukorady)", "text": "Kouty (Sukorady)\n\nKouty je malá vesnice, část obce Sukorady v okrese Jičín. Nachází se asi 1,5 km na západ od Sukorad. V roce 2009 zde bylo evidováno 8 adres. V roce 2001 zde trvale žilo 7 obyvatel.\n\nKouty leží v katastrálním území Sukorady u Hořic o výměře 5,51 km.\n"}
{"id": "540756", "url": "https://cs.wikipedia.org/wiki?curid=540756", "title": "Bertoldka", "text": "Bertoldka\n\nBertoldka je osada, část obce Šárovcova Lhota v okrese Jičín. Nachází se asi 2 km na východ od Šárovcovy Lhoty. V roce 2009 zde byly evidovány tři adresy. V roce 2001 zde trvale žili tři obyvatelé\n\nBertoldka leží v katastrálním území Šárovcova Lhota o výměře 7,09 km.\n"}
{"id": "540758", "url": "https://cs.wikipedia.org/wiki?curid=540758", "title": "Libín (Šárovcova Lhota)", "text": "Libín (Šárovcova Lhota)\n\nLibín je malá vesnice, část obce Šárovcova Lhota v okrese Jičín. Nachází se asi 1,5 km na jihozápad od Šárovcovy Lhoty. V roce 2009 zde bylo evidováno 19 adres. V roce 2001 zde trvale žilo 13 obyvatel.\n\nLibín leží v katastrálním území Šárovcova Lhota o výměře 7,09 km.\n\nPrvní písemná zmínka o obci pochází z roku 1542.\n\n"}
{"id": "540759", "url": "https://cs.wikipedia.org/wiki?curid=540759", "title": "Vidoň", "text": "Vidoň\n\nVidoň je malá vesnice, část obce Tetín v okrese Jičín. Nachází se asi 1 km na východ od Tetína. Prochází zde silnice II/284. V roce 2009 zde bylo evidováno 24 adres. V roce 2001 zde trvale žilo 31 obyvatel.\n\nVidoň leží v katastrálním území Tetín o výměře 2,81 km.\n\n"}
{"id": "540760", "url": "https://cs.wikipedia.org/wiki?curid=540760", "title": "Ostrov (Třebnouševes)", "text": "Ostrov (Třebnouševes)\n\nOstrov je malá vesnice, část obce Třebnouševes v okrese Jičín. Nachází se asi 1 km na jihozápad od Třebnouševsi. V roce 2009 zde bylo evidováno 20 adres. V roce 2001 zde trvale žilo 31 obyvatel.\n\nOstrov leží v katastrálním území Ostrov v Podkrkonoší o rozloze 1,76 km.\n"}
{"id": "540761", "url": "https://cs.wikipedia.org/wiki?curid=540761", "title": "Výsluní", "text": "Výsluní\n\nVýsluní ( česky dříve \"Suniperk\") je město v Ústeckém kraji v okrese Chomutov. Stojí na náhorní planině Krušných hor v nadmořské výšce 725–783 metrů. Žije zde obyvatel. Založeno bylo v letech 1543–1547 a brzy se stalo horním městem, u kterého se těžily rudy stříbra a železa. Přestože císař Rudolf II. v roce 1597 povýšil Výsluní na královské horní město, hornictví v té době již upadalo. Obyvatelé se proto postupně začali věnovat řemeslům a zemědělství. Dominantní plodinou se stal len, který zpracovávala řada dílen. Ve druhé polovině devatenáctého století se město stalo oblíbeným letoviskem. Úpadek nastal po druhé světové válce s odchodem německých obyvatel, ale po roce 1989 začali obyvatelé s postupnou obnovou města.\n\nK Výsluní patří dalších pět částí obce: Kýšovice, Sobětice, Třebíška, Úbočí a Volyně. Ve druhé polovině se všechny vylidnily, ale po roce 2000 se do Sobětic, Třebíšky a Volyně nastěhovali noví trvalí obyvatelé. Zbývající osady přetrvávají jako rekreační lokality.\n\nMěsto svůj název dostalo podle jména hory \"Sonnenberg\" (Sluneční hora), na jejímž svahu bylo založeno. V historických pramenech se název vyskytuje ve tvarech: de Sunninbergo (1236), vom Sonneberg (1547), Sonnenbergk (1558), Sonnabergk (1562), Suniperk (1580), Sonnenberg (1583), Sonnenberg nebo Sunyperk (1787) a Sonnenberg (1846).\n\nNěkteří autoři datují vznik města již do třináctého století, ale z rozboru písemných pramenů vyplývá, že Výsluní vzniklo až v letech 1543–1547. První písemná zmínka z roku 1547 se nachází v kadaňské městské knize a uvádí jména dvou hormistrů. Zakladatelem zřejmě byl Bohuslav Felix Hasištejnský z Lobkovic, který v roce 1542 získal Sobětice s okolními vesnicemi, na jejichž pozemcích bylo město vyměřeno. Jako městečko se Výsluní poprvé uvádí v roce 1562. V roce 1565 Bohuslav Felix městečku udělil, kromě jiných, práva volného pohybu, užívání pečeti, soudní právo, právo pořádat pravidelný týdenní a dva výroční trhy, právo obchodovat s pivem a vínem a potvrdil hornické výsady. Jeho syn Jan Waldemar Hasištejnský z Lobkovic navíc Výsluní v roce 1584 povýšil na horní město.\n\nPosledním majitelem z hasištejnské větve Lobkoviců byl Bohuslav Jáchym, který své chomutovské panství vyměnil roku 1589 s Jiřím Popelem z Lobkovic za Mladou Boleslav. Nový majitel zahájil na Chomutovsku proces rekatolizace, v jehož důsledku se část protestantů z Výsluní odstěhovala. Zlepšení situace přinesl až jeho mocenský pád v roce 1594, kdy mu císař Rudolf II. nechal zabavit veškerý majetek. V té době však již hornictví ve městě upadalo, a proto se císař rozhodl Výsluní povýšit na královské horní město a vybavil je mnoha privilegii, která měla pomoci s obnovením prosperity. Horníci byli osvobozeni všech od daní, poplatků, robot a služby ve vojsku. Zároveň jim udělil osobní svobodu a dědičné právo k veškerému majetku. Císař Matyáš v roce 1615 povolil používat městský znak, o rok později udělil právo svobodné pastvy a využívání vody z vodního kanálu. Roku 1617 se město za téměř 849 kop grošů vykoupilo ze všech poddanských povinností. Aby mohlo tuto částku zaplatit, muselo si půjčit 500 tolarů od Linharta ze Štampachu, kterému patřilo sousední ahníkovské panství.\n\nPodobně jako nedalekou Horu Svatého Šebestiána Výsluní těžce postihla třicetiletá válka. Zničující bylo zejména období v letech 1639–1641, kdy v okolí proběhlo několik bitev. V březnu roku 1640 bylo město, údajně nešťastnou náhodou, dokonce vypáleno švédským vojskem generála Johan Banéra. Požár přečkalo pouze šest domů. Berní rula z roku 1654 zde uvádí pouze 39 obydlených usedlostí. Většina obyvatel se tehdy živila řemesly. Provoz dolů byl finančně náročný, a proto stát ponechával část vybraných daní městu, aby je používalo k jejich údržbě. V letech 1644–1647 byla otevřena štola \"Jonáš\" a měšťané dolovali na vlastní náklady ještě po roce 1665.\n\nNa přelomu 17. a 18. století byla pokusně těžena stará opuštěná ložiska, ale bez ekonomicky zajímavých výsledků. S přestávkami se těžilo v dolech \"Antonín, Erasmus\" a v obecním dole \"Trojice,\" jehož provoz ustal až po roce 1720. Další tři doly byly otevřeny okolo poloviny 18. století: \"Požehnání Boží\" (1744–1745), \"Milostivá ruka Páně\" (1765–1767) a \"Juda Tadeáš\" (s přestávkami 1765–1767). Štola Judy Tadeáše se nacházela naproti Dolskému mlýnu v údolí Prunéřovského potoka a měřila 287 metrů. Poslední malé stříbrné doly byly uzavřeny až roku 1882. Kromě stříbra se mezi městem a Soběticemi těžila železná ruda v dole \"Václav,\" který s přestávkami fungoval v letech 1803 až 1849. Roční produkce se pohybovala mezi 40–150& tunami krevelu za rok. Ruda obsahovala příměs manganu a v perštejnských železárnách, kam se dodávala, se používala jako přísada při tavení kvalitnějších rud.\n\nS úpadkem hornictví si museli lidé hledat nové zdroje obživy. Vzhledem k nepříznivým přírodním podmínkám se zde příliš nerozšířilo zemědělství a mělo pouze doplňkový charakter. Řada lidí se začala živit výrobou krajek, obchodováním s léčivými rostlinami a s kobaltovou barvou z Kryštofových Hamrů. Postupně vznikaly velké kapely, které vydělávaly peníze hraním v řadě zemí světa. V osmnáctém století se rozšířilo pěstování lnu, na které navazovala výroba textilních výrobků v ceších tkalců a pláteníků. Kromě dalších řemeslníků mělo město dva mlýny a pivovar. Ve druhé polovině devatenáctého století byla otevřena továrna na samet, později přeměněná na tkalcovnu. Stále se vyráběly krajky, prýmky, smuteční zboží (rubáše, polštářky) a v několika firmách také cikorka.\n\nPočátek devatenáctého století byl spojen s napolenskými válkami. V roce 1813 rozšířili procházející vojáci nakažlivé nemoci, kterým podlehla řada obyvatel. Později však došlo k novému rozvoji města. V letech 1838–1842 byla postavena silnice z Křimova do Přísečnice a roku 1872 byla dokončena železnice z Chomutova do Vejprt, díky které sem začalo přijíždět mnoho lidí na letní byt. Na bohatém společenském životě se podílelo patnáct spolků (dobrovolní hasiči, ostrostřelci, pěvecké, hudební aj.). V padesátých letech vznikl nový kostel. Teprve v roce 1898 místní postavili vodovod, který přiváděl vodu ze studní na Třebíšském vršku.\n\nVe dvacátém století začal počet obyvatel klesat, protože někteří lidé odcházeli do měst v krušnohorském podhůří, kde si nacházeli zaměstnání v rozvíjejícím se průmyslu. Během druhé světové války byl roku 1940 zřízen v domě čp. 11 zajatecký tábor. Postupně se v něm vystřídalo 25 francouzských zajatců, kteří pracovali u místních zemědělců a v lesích. V domě čp. 55 byl od roku 1943 tábor pro ukrajinské zajatce. Po vysídlení Němců z Československa počet obyvatel velmi poklesl. Na krátký čas se zde usadila skupina asi šedesáti Slováků z Rumunska, ale všichni brzy odešli jinam. Až do roku 1950 zde fungovala velká truhlárna a soukromé firmy, ve kterých se vyrábělo pletené zboží a sýry. Po jejich zrušení vzniklo jednotné zemědělské družstvo převedené v roce 1954 pod správu státního statku. V šedesátých letech byl postaven nový vodovod s vodojemem na Šibeničním vrchu západně od města. Zároveň byla zbořena řada domů a upraven park. Začalo také období postupného chátrání kostela, který byl několikrát vykraden, a nakonec v roce 1981 vyhořel. Většina obyvatel pracovala v zemědělství nebo v okolních lesích.\n\nPo roce 1989 se začalo město pomalu rozvíjet. Byl uzavřen obchod Jednoty, ale vzniklo několik soukromých firem, obchodů a restaurací. Soukromá firma koupila areál státního statku a začala chovat hovězí dobytek. Byla postavena nová kanalizace, čistírna odpadních vod a začala obnova kostela.\n\nMěsto stojí třináct kilometrů západně od Chomutova v nadmořské výšce 725–783 metrů ve stejnojmenném katastrálním území s rozlohou 13,94 km². K městu patří další čtyři katastrální území jeho místních částí: Sobětice u Výsluní, Třebíška, Úbočí u Výsluní a Volyně u Výsluní. Jejich celková výměra činí 30,34 km². Město sousedí s Horou Svatého Šebestiána a Křimovem na východě, s Málkovem a Místem na jihovýchodě, s Kadaní a Kláštercem nad Ohří na jihu a Domašínem a Kryštofovými Hamry na západě. Krátký úsek na severu tvoří hranici s Německem.\n\nDvě třetiny území města tvoří lesy (2 108 ha). Většinu zemědělské půdy představují trvalé travní porosty (730 ha) a pouze patnáct hektarů orná půda a tři hektary zahrady. Vodní plochy zaujímají 52 hektarů a zbývající území připadá na zastavěné a ostatní plochy. Koeficient ekologické stability je 20,65, což území řadí mezi přírodě blízké oblasti s převahou ekologicky stabilních struktur a nízkým využitím krajiny člověkem.\n\nGeologické podloží katastrálního území Výsluní je jednotné a tvoří ho metamorfované intruzivní horniny předvariského nebo nejasného stáří, konkrétně různé druhy metagranitů až metagranodioritů a ortoruly. Celá oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina. Nejvyšším bodem je buď Komáří vrch s nadmořskou výškou 906 metrů, nebo bezejmenná kóta severovýchodně od něj, jejíž výška se udává 902 nebo 914 metrů. Z půd převažují podzoly. V oblasti mezi městem a Novým rybníkem a v severozápadní části katastrálního území se vyskytují organozemě vzniklé na rašelinách. Nepatrnou rozlohu mají gleje v jihozápadním a jihovýchodním cípu území.\n\nNejvýznamnějším vodním tokem je Prunéřovský potok, který pramení v rašeliništích severozápadně od města. Severovýchodně od něj vtéká do Hadího údolí, které se širokým obloukem stáčí nejprve k jihovýchodu a později k jihozápadu. Potok tak město v jistém odstupu obtéká ze tří stran. Má řadu drobných přítoků. Většina z nich je bezejmenná, pouze mezi Celnou a Farským mlýnem se do něj vlévá Šebestiánka a později také drobný Kýšovický a Zvonící potok, který pramení na úbočí jižně od města. Prunéřovský potok na říčním kilometru 22,223 napájí Starý rybník s rozlohou 1,11 hektaru a objemem 11 130 m³. Na Kýšovickém potoce se nalézá nejvyšší vodopád Krušných hor. Říční síť byla pozměněna mnoha umělými zásahy.\n\nJihozápadně od města se nachází přírodní památka Lokalita břízy ojcovské u Volyně, severozápadně přírodní rezervace Na loučkách a převážně na západ přírodní památka Na loučkách II. Městem také prochází hranice přírodního parku Údolí Prunéřovského potoka.\n\nPři sčítání lidu v roce 1921 zde žilo 1586 obyvatel (z toho 704 mužů), z nichž byli čtyři Čechoslováci, 1520 Němců a 62 cizinců. Kromě 32 evangelíků, dvou židů a tří příslušníků nezjišťovaných církví patřili k církvi římskokatolické. Podle sčítání lidu z roku 1930 mělo město 1337 obyvatel: 29 Čechoslováků, 1295 Němců, jednoho Žida a 12 cizinců. Výrazně převažovala římskokatolická většina, ale žilo zde také 22 evangelíků, jeden žid, jeden příslušník nezjišťovaných církví a 22 lidí bez vyznání.\n\nHustota zalidnění města včetně jeho místních částí a jejich katastrálních území je 12,66 obyvatel/km².\n\nVýsluní leží v Ústeckém kraji v okrese Chomutov a patří k ORP Chomutov. Od roku 1869 je samostatnou obcí v okrese Chomutov a 23. ledna 2007 jí byl navrácen status města. Od roku 1950 k obci patřilo pět místních částí: Kýšovice, Sobětice, Třebíška, Úbočí a Volyně. V období 1979–1998 však tvořily nedílnou součást obce, protože oficiálně zanikly vysídlením, a teprve od 1. ledna 1998 získaly status částí obce zpět.\n\nDne 22. května 1938 se konaly volby do obecních zastupitelstev. Z rozdělených 826 hlasů ve Výsluní získaly 769 hlasů Sudetoněmecká strana a 57 hlasů Německá sociální demokracie.\n\nV místních volbách se volí devět členů městského zastupitelstva. Ve volbách do obecního zastupitelstva na funkční období 2014–2018 byla volební účast v obci 69,27 %. Šest zvolených zastupitelů bylo bez politické příslušnosti, dva byli členy KSČM a jeden ČSSD. Starostkou se stala Dagmar Čadílková.\n\nPřímo středem města vede silnice druhé třídy II/223, která u Křimova odbočuje ze silnice I/7 a pokračuje po hřebeni Krušných hor přes Měděnec do Loučné. Nejbližší železniční zastávka \"Výsluní\" na trati Chomutov–Vejprty je vzdálená 2,5 km na severozápad, ale v jízdním řádu 2016/2017 ji obsluhovaly pouze dva páry vlaků o víkendech v období od května do září. K zastávce vede silnice třetí třídy III/22320. Přímo na náměstí stojí zastávka autobusové linkové dopravy. Souběžně s hlavní silnicí je značena cyklotrasa č. 3003 z Hory Svatého Šebestiána do Vejprt a začíná zde cyklotrasa č. 3115, která vede přes Třebíšku do údolí Prunéřovského potoka a dále do Kadaně. Přes město také vede žlutě značená turistická trasa, která začíná poblíž železniční zastávky a přes hrad Hasištejn pokračuje k Blahuňovu.\n\nPrvní škola ve městě vznikla zřejmě již brzy po jeho založení, protože v roce 1557 se připomíná zdejší učitel. Během třicetileté války její budova zřejmě zanikla, protože se vyučovalo v budově nové fary. Tam zůstala až do roku 1726, kdy se musela přestěhovat do jiného domu. Později se stěhovala ještě několikrát a stavba nové proběhla v roce 1840. Ještě na počátku devatenáctého století měla pouze jednu třídu, ale v roce 1881 ji navštěvovalo 419 žáků v pěti ročnících. Chodily do ní i děti ze sousedních vesnic. Tomu neodpovídala kapacita budovy, a proto se vyučovalo i na radnici.\n\nV roce 1861 zde byla otevřena průmyslová škola pro vyšívání a háčkování. Česká škola byla otevřena teprve v roce 1930 a počet jejích žáků se v období 1930–1938 pohyboval mezi deseti a osmnácti. V období po druhé světové válce výrazně ubylo dětí, přesto zde však škola zůstala až do devadesátých let, kdy do ní mohly chodit děti až do třetího ročníku. V letech 1964–1970 zde působilo učiliště Československých státních drah.\n\nVe městě funguje veřejná knihovna a TJ Sokol. Sídlí zde také občanské sdružení Krušno, jehož cílem je boj proti nevhodnému umísťování větrných elektráren v okolní krajině.\n\n\n\nNěkteré budovy v obci i celkový pohled na Výsluní s kostelem se objevil i seriálu 30 případů majora Zemana v díle \"Vyznavači ohně.\" Výsluní bylo město v seriálu označené jako Kateřinská Hora. Ve výsluňském kostele se dále natáčely filmy Jindřich IV. Navarrský, xXx s americkým hercem Vinem Dieselem a Zapomenuté světlo v hlavní roli s Bolkem Polívkou.\n\n\n"}
{"id": "540762", "url": "https://cs.wikipedia.org/wiki?curid=540762", "title": "Vinice (Třebnouševes)", "text": "Vinice (Třebnouševes)\n\nVinice je malá vesnice, část obce Třebnouševes v okrese Jičín. Nachází se asi 1,5 km na západ od Třebnouševsi. V roce 2009 zde bylo evidováno 16 adres. V roce 2001 zde trvale žilo 21 obyvatel.\n\nVinice leží v katastrálním území Vinice v Podkrkonoší o rozloze 0,84 km.\n\nPrvní písemná zmínka o obci pochází z roku 1143.\n\n"}
{"id": "540763", "url": "https://cs.wikipedia.org/wiki?curid=540763", "title": "Hubálov (Jičín)", "text": "Hubálov (Jičín)\n\nHubálov je malá vesnice, část okresního města Jičín. Nachází se asi 5 km na jihovýchod od Jičína. V roce 2009 zde bylo evidováno 36 adres. V roce 2001 zde trvale žilo 42 obyvatel.\n\nHubálov je také název katastrálního území o rozloze 0,91 km.\n\nRoku 2017 oslovila obec Tuř, pod kterou Hubálov spadal, město Jičín s žádostí o připojení Hubálova k Jičínu. V obci Tuř proběhlo referendum, ve kterém s tímto krokem většina souhlasila. Starosta Jičína se kvůli konzultaci této věci obrátil na Ministerstvo vnitra České republiky.\n\nRoku 2019 zastupitelé Jičína odhlasovali (13 hlasů pro z celkových 21), že se Hubálov může připojit k Jičínu. Obec Tuř nabídla tento převod bez vědomí obyvatel Hubálova.\n\nDne 25. září 2019 byla podepsána smlouva o převodu katastrálního území pod město Jičín. Hubálov se stal součástí Jičína 1. října 2019.\n\n"}
{"id": "540764", "url": "https://cs.wikipedia.org/wiki?curid=540764", "title": "Česká Proseč", "text": "Česká Proseč\n\nČeská Proseč je malá vesnice, část obce Úbislavice v okrese Jičín. Nachází se asi 1,5 km na severovýchod od Úbislavic. V roce 2009 zde bylo evidováno 23 adres. V roce 2001 zde trvale žilo 16 obyvatel.\n\nČeská Proseč je také název katastrálního území o rozloze 1,36 km.\n\nPrvní písemná zmínka o obci pochází z roku 1542.\n\n\nNa poli při jihovýchodním okraji obce směrem k vodní nádrži Jahodnice se vyskytují nerosty podkrkonošských melafyrů, zejména acháty.\n"}
{"id": "540765", "url": "https://cs.wikipedia.org/wiki?curid=540765", "title": "Chloumek (Úbislavice)", "text": "Chloumek (Úbislavice)\n\nChloumek je malá vesnice, část obce Úbislavice v okrese Jičín. Nachází se asi 2 km na severozápad od Úbislavic. V roce 2009 zde bylo evidováno 11 adres. V roce 2001 zde trvale žilo 5 obyvatel.\n\nChloumek leží v katastrálním území Zboží u Nové Paky o výměře 4,41 km.\n"}
{"id": "540766", "url": "https://cs.wikipedia.org/wiki?curid=540766", "title": "Stav (Úbislavice)", "text": "Stav (Úbislavice)\n\nStav je část obce Úbislavice v okrese Jičín. Nachází se na jihovýchodě Úbislavic. V roce 2014 zde bylo evidováno 97 adres. V roce 2001 zde trvale žilo 68 obyvatel.\n\nStav je také název katastrálního území o rozloze 2,09 km.\n\nPrvní písemná zmínka o obci pochází z roku 1545.\n\n\n"}
{"id": "540767", "url": "https://cs.wikipedia.org/wiki?curid=540767", "title": "Štěpanice (Úbislavice)", "text": "Štěpanice (Úbislavice)\n\nŠtěpanice je část obce Úbislavice v okrese Jičín. Nachází se na severu Úbislavic. V roce 2009 zde bylo evidováno 23 adres. V roce 2001 zde trvale žilo 7 obyvatel.\n\nŠtěpanice leží v katastrálním území Zboží u Nové Paky o výměře 4,41 km.\n\nPrvní písemná zmínka o obci pochází z roku 1542.\n\n"}
{"id": "540768", "url": "https://cs.wikipedia.org/wiki?curid=540768", "title": "Zboží (Úbislavice)", "text": "Zboží (Úbislavice)\n\nZboží je vesnice, část obce Úbislavice v okrese Jičín. Nachází se asi 1,5 km na severozápad od Úbislavic. V roce 2009 zde bylo evidováno 68 adres. V roce 2001 zde trvale žilo 76 obyvatel.\n\nZboží leží v katastrálním území Zboží u Nové Paky o rozloze 4,41 km. V katastrálním území Zboží u Nové Paky leží i Chloumek a Štěpanice.\n\nPrvní písemná zmínka o obci pochází z roku 1542.\n\n"}
{"id": "540775", "url": "https://cs.wikipedia.org/wiki?curid=540775", "title": "Bílsko (Údrnice)", "text": "Bílsko (Údrnice)\n\nBílsko je vesnice, část obce Údrnice v okrese Jičín. Nachází se asi 3 km na jih od Údrnic. V roce 2009 zde bylo evidováno 57 adres. V roce 2001 zde trvale žilo 59 obyvatel.\n\nBílsko leží v katastrálním území Bílsko u Kopidlna o rozloze 1,99 km.\n"}
{"id": "540776", "url": "https://cs.wikipedia.org/wiki?curid=540776", "title": "Únětice (Údrnice)", "text": "Únětice (Údrnice)\n\nÚnětice je malá vesnice, část obce Údrnice v okrese Jičín. Nachází se asi 1,5 km na jih od Údrnic. V roce 2009 zde bylo evidováno 32 adres. V roce 2001 zde trvale žilo 46 obyvatel.\n\nÚnětice je také název katastrálního území o rozloze 2,29 km.\n\nPrvní písemná zmínka o obci pochází z roku 1546.\n\n"}
{"id": "540777", "url": "https://cs.wikipedia.org/wiki?curid=540777", "title": "Chroustov (Úhlejov)", "text": "Chroustov (Úhlejov)\n\nChroustov je vesnice, část obce Úhlejov v okrese Jičín. Nachází se asi 1 km na severozápad od Úhlejova. V roce 2009 zde bylo evidováno 73 adres. V roce 2001 zde trvale žilo 33 obyvatel.\n\nChroustov leží v katastrálním území Chroustov u Miletína o rozloze 2,31 km.\n"}
{"id": "540778", "url": "https://cs.wikipedia.org/wiki?curid=540778", "title": "Čímyšl", "text": "Čímyšl\n\nČímyšl je malá vesnice, část obce Újezd pod Troskami v okrese Jičín. Nachází se asi 1,5 km na východ od Újezdu pod Troskami. Prochází zde silnice I/35. V roce 2009 zde bylo evidováno 18 adres. V roce 2001 zde trvale žilo 21 obyvatel.\n\nČímyšl leží v katastrálním území Újezd pod Troskami o výměře 7,56 km.\n"}
{"id": "540779", "url": "https://cs.wikipedia.org/wiki?curid=540779", "title": "Hrdoňovice", "text": "Hrdoňovice\n\nHrdoňovice je vesnice, část obce Újezd pod Troskami v okrese Jičín. Nachází se asi 1,5 km na jih od Újezdu pod Troskami. Prochází tudy železniční trať Mladá Boleslav - Stará Paka a silnice II/281. V roce 2009 zde bylo evidováno 71 adres. V roce 2001 zde trvale žilo 92 obyvatel.\n\nHrdoňovice leží v katastrálním území Újezd pod Troskami o výměře 7,56 km.\n\nPrvní písemná zmínka o obci pochází z roku 1364.\n"}
{"id": "540780", "url": "https://cs.wikipedia.org/wiki?curid=540780", "title": "Semínova Lhota", "text": "Semínova Lhota\n\nSemínova Lhota je malá vesnice, část obce Újezd pod Troskami v okrese Jičín. Nachází se asi 1,5 km na severovýchod od Újezdu pod Troskami. Prochází tudy železniční trať Hradec Králové - Turnov. V roce 2009 zde bylo evidováno 47 adres. V roce 2001 zde trvale žilo 71 obyvatel.\n\nSemínova Lhota leží v katastrálním území Újezd pod Troskami o výměře 7,56 km.\n\nPrvní písemná zmínka o obci pochází z roku 1364.\n\n"}
{"id": "540781", "url": "https://cs.wikipedia.org/wiki?curid=540781", "title": "Řeheč", "text": "Řeheč\n\nŘeheč je malá vesnice, část obce Úlibice v okrese Jičín. Nachází se asi 1,6 km na jihozápad od Úlibic. Vesnicí protéká Úlibický potok a okrajově tam zasahuje přírodní rezervace Úlibická bažantnice. V roce 2009 zde bylo evidováno 21 adres. V roce 2011 zde trvale žilo 32 obyvatel.\n\nŘeheč je také název katastrálního území o rozloze 1,64 km.\n\nŘehečtí rodáci pořádají každý rok literární soutěž „Řehečská slepice“, jejíž vyhlášení výsledků probíhá většinou v dubnu v jičínské knihovně.\n\n"}
{"id": "540782", "url": "https://cs.wikipedia.org/wiki?curid=540782", "title": "Vesec (Veliš)", "text": "Vesec (Veliš)\n\nVesec je malá vesnice, část obce Veliš v okrese Jičín. Nachází se asi 1 km na jihovýchod od Veliše. V roce 2009 zde bylo evidováno 20 adres. V roce 2001 zde trvale žilo 33 obyvatel.\n\nVesec leží v katastrálním území Vesec u Jičína o rozloze 1,74 km.\n\n"}
{"id": "540783", "url": "https://cs.wikipedia.org/wiki?curid=540783", "title": "Stupná (Vidochov)", "text": "Stupná (Vidochov)\n\nStupná je vesnice, část obce Vidochov v okrese Jičín. Nachází se asi 2 km na jihovýchod od Vidochova. V roce 2009 zde bylo evidováno 95 adres. V roce 2001 zde trvale žilo 47 obyvatel.\n\nStupná je také název katastrálního území o rozloze 5,83 km.\n\nPrvní písemná zmínka o obci pochází z roku 1260.\n\n"}
{"id": "540784", "url": "https://cs.wikipedia.org/wiki?curid=540784", "title": "Stříbrnice (Vrbice)", "text": "Stříbrnice (Vrbice)\n\nStříbrnice je malá vesnice, část obce Vrbice v okrese Jičín. Nachází se asi 2 km na jihovýchod od Vrbice. V roce 2009 zde bylo evidováno 47 adres. V roce 2001 zde trvale žilo 24 obyvatel.\n\nStříbrnice leží v katastrálním území Stříbrnice v Čechách o rozloze 2,4 km.\n\nPrvní písemná zmínka o obci pochází z roku 1594.\n\n"}
{"id": "540785", "url": "https://cs.wikipedia.org/wiki?curid=540785", "title": "Veselská Lhota", "text": "Veselská Lhota\n\nVeselská Lhota je vesnice, část města Vysoké Veselí v okrese Jičín. Nachází se asi 1 km na sever od Vysokého Veselí. V roce 2009 zde bylo evidováno 52 adres. V roce 2001 zde trvale žilo 81 obyvatel.\n\nVeselská Lhota je také název katastrálního území o rozloze 2,95 km.\n\n"}
{"id": "540787", "url": "https://cs.wikipedia.org/wiki?curid=540787", "title": "Oblastní rada Misgav", "text": "Oblastní rada Misgav\n\nOblastní rada Misgav ( מועצה אזורית משגב, \"Mo'aca azorit Misgav\", Misgav Regional Council) je oblastní rada v Severním distriktu v Izraeli. Členské obce se nacházejí v kopcovité krajině v centrální a západní části Dolní a Horní Galileji, po obou stranách údolí Bejt ha-Kerem, poblíž měst jako Karmiel nebo Sachnin, která ale pod jurisdikci oblastní rady nespadají.\n\nJméno oblastní rady je odvozeno od místního názvu, který zmiňuje starověký historik Flavius Iosephus. Někdy bývá pro židovská sídla v Oblastní radě Misgav používáno také označení Guš Segev (גוש שגב) – \"Blok Segev\".\n\nNovověké židovské osidlování tohoto regionu začalo až v 2.polovině 20. století. První židovskou vesnicí tu byl polovojenský opěrný bod typu Nachal zvaný Segev, založený roku 1953. Od roku 1957 se proměnil na civilní mošav, ale čelil ekonomickým a sociálním potížím a byl fakticky opuštěn. Druhým pokusem o židovské osidlování byl vznik mošavu Jodfat roku 1960, které se podařilo uspět. Nicméně ještě v polovině 70. let 20. století se v těchto centrálních oblastech Galileji nacházela jen jedna židovská vesnice (a židovské město Karmiel založené v údolí Bejt ha-Kerem)\n\nHlavní osidlovací tah přišel až od konce 70. let 20. století, kdy byl spuštěn program Micpim be-Galil, v jehož rámci v Galileji vzniklo několik desítek nových židovských vesnic. Nově byl roku 1983 osídlen i skomírající Segev, nyní pojmenovaný Acmon. Zakládání nových židovských sídel tu pokračovalo po celá 80. léta. Oblastní rada Misgav vznikla v roce 1982 a kromě velké části nově založených židovských vesnic zahrnula později i několik osad obývaných arabskými Beduíny.\n\nCílem zakládání nových vesnic bylo posílení židovských demografických pozic v tomto regionu. Dále šlo o to nabídnout populaci v severním Izraeli rezidenční bydlení předměstského stylu, mimo velká centra osídlení. Vznikla tu proto také průmyslová zóna Misgav.\n\nSídlo úřadů oblastní rady leží v zóně Misgav poblíž vesnic Rakefet a Acmon. Starostou oblastní rady je רון שני – Ron Šani. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Misgav sdružuje 7 kibuců (přičemž ale kibuc Jachad je součástí vesnice Hararit a kibucy Kišor a Pelech nemají trvalé obyvatelstvo a nejsou považovány za administrativně samostatné obce), 1 mošav a 22 společných osad (\"jišuv kehilati\"). Kromě toho do ní patří i 6 vesnic obývaných izraelskými Araby respektive Beduíny.\n\nK 31. prosinci 2014 žilo v Oblastní radě Misgav 26 000 obyvatel. Z celkové populace bylo 18 900 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 19 100. Ostatní jsou většinou izraelští Arabové.\n\n"}
{"id": "540788", "url": "https://cs.wikipedia.org/wiki?curid=540788", "title": "Blata (Zámostí-Blata)", "text": "Blata (Zámostí-Blata)\n\nBlata je východní část obce Zámostí-Blata v okrese Jičín v Královéhradeckém kraji. V roce 2009 zde bylo evidováno 108 adres. V roce 2001 zde trvale žilo 54 obyvatel.\n\nBlata leží v katastrálním území Zámostí o výměře 4,4 km.\n\n\n"}
{"id": "540789", "url": "https://cs.wikipedia.org/wiki?curid=540789", "title": "Zámostí (Zámostí-Blata)", "text": "Zámostí (Zámostí-Blata)\n\nZámostí je západní část obce Zámostí-Blata v okrese Jičín. V roce 2009 zde bylo evidováno 41 adres. V roce 2001 zde trvale žilo 24 obyvatel.\n\nZámostí je také název katastrálního území o rozloze 4,4 km. V katastrálním území Zámostí leží i Blata.\n\nPrvní písemná zmínka o obci pochází z roku 1542.\n\n\n"}
{"id": "540790", "url": "https://cs.wikipedia.org/wiki?curid=540790", "title": "Záhuby", "text": "Záhuby\n\nZáhuby je malá vesnice, část obce Zelenecká Lhota v okrese Jičín. Nachází se asi 1 km na jihozápad od Zelenecké Lhoty. V roce 2009 zde bylo evidováno 35 adres. V roce 2001 zde trvale žilo 39 obyvatel.\n\nZáhuby je také název katastrálního území o rozloze 3,39 km.\n\n"}
{"id": "540791", "url": "https://cs.wikipedia.org/wiki?curid=540791", "title": "Březka (Železnice)", "text": "Březka (Železnice)\n\nBřezka je malá vesnice, část města Železnice v okrese Jičín. Nachází se asi 3,5 km na severozápad od Železnice. V roce 2009 zde bylo evidováno 11 adres. V roce 2001 zde trvale žilo 5 obyvatel.\n\nBřezka leží v katastrálním území Cidlina o výměře 4,44 km².\n"}
{"id": "540792", "url": "https://cs.wikipedia.org/wiki?curid=540792", "title": "Cidlina (Železnice)", "text": "Cidlina (Železnice)\n\nCidlina je malá vesnice, část města Železnice v okrese Jičín. Nachází se asi 3,5 km na severozápad od Železnice. Prochází tudy železniční trať Mladá Boleslav – Stará Paka. V roce 2009 zde bylo evidováno 33 adres. V roce 2001 zde trvale žilo 50 obyvatel.\n\nCidlina je také název katastrálního území o rozloze 4,44 km². V katastrálním území Cidlina leží i Březka, Doubravice a Pekloves.\n"}
{"id": "540793", "url": "https://cs.wikipedia.org/wiki?curid=540793", "title": "Doubravice (Železnice)", "text": "Doubravice (Železnice)\n\nDoubravice je malá vesnice, část města Železnice v okrese Jičín. Nachází se asi 2,5 km na severozápad od Železnice. V roce 2009 zde bylo evidováno 15 adres. V roce 2001 zde trvale žilo 17 obyvatel.\n\nDoubravice leží v katastrálním území Cidlina o výměře 4,44 km².\n\nAsi 200 metrů směrem na severovýchod od zástavby vsi Doubravice při hranicích katastrálního území města Železnice se u křižovatky silnic z Doubravice do Kyjí s odbočkou do Železnici nachází stěnový dvouetážový lom. Tento činný lom leží 4 km jižně od Lomnice nad Popelkou, 1,5 km východně od Cidliny a asi 2 km severoseverozápadně od Železnice.\n\nLom, který pod názvem \"Kamenolom Doubravice\" je součástí závodu Jičín firmy Stavoka Kosice a. s. a který bývá též uváděn jako \"Kracíkův lom\" nebo \"lom Cidlina\", případně \"lom Kyje\", je geologickou a mineralogickou lokalitou národního významu. Sopečné horniny v této lokalitě dosahují mocnosti více než 100 m a odpovídají olivinickým bazaltům až bazaltandezitům, které jsou součástí jižní části novopacké antiklinály. Tyto lávy se zde vylévaly před 299 až 294 milióny let. Při výlevu přicházely do styku s vodou a s usazeninami v korytech permských řek (pískovce, prachovce a jílovce) a v důsledku toho mají zdejší vulkanické horniny buď mandlovcovitou nebo masivní stavbu. Podle názoru odborníků, vysloveného na základě skutečnosti, že se zde nepravidelně střídají mandlovcovité a masivní andezitoidy, byly v prostoru lomu odkryty tři různé lávové proudy. Dutiny v andezitoidu bývají vyplněny různými odrůdami křemene, jako je například ametyst, záhněda, citrín nebo křišťál. Typickými zdejšími minerály jsou acháty, zejména žlutočervených a žlutohnědých barev, dále jaspisy, kalcit, ankerit, baryt, chalcedon, zeolity (heulandit a mordenit), olivín, hematit a goethit. Ojedinělý je výskyt kupritu, ryzí mědi, chryzokolu, azuritu, malachitu a tirolitu. Nacházejí se zde též další minerály jako antigorit, palygorskit (tzv. skalní kůže), montmorillonit a saponit, které vznikají rozkladem hořečnatých silikátů v mateční hornině. \n\n"}
{"id": "540794", "url": "https://cs.wikipedia.org/wiki?curid=540794", "title": "Pekloves", "text": "Pekloves\n\nPekloves je malá vesnice, část města Železnice v okrese Jičín. Nachází se asi 4 km na severozápad od Železnice. V roce 2009 zde bylo evidováno 8 adres. V roce 2001 zde trvale žilo 6 obyvatel.\n\nPekloves leží v katastrálním území Cidlina o výměře 4,44 km².\n\n"}
{"id": "540795", "url": "https://cs.wikipedia.org/wiki?curid=540795", "title": "Těšín (Železnice)", "text": "Těšín (Železnice)\n\nTěšín je část města Železnice v okrese Jičín. Nachází se na jihu Železnice. Prochází zde silnice II/286. V roce 2009 zde bylo evidováno 21 adres. V roce 2001 zde trvale žilo 29 obyvatel.\n\nTěšín je také název katastrálního území o rozloze 1,08 km².\n\n"}
{"id": "540796", "url": "https://cs.wikipedia.org/wiki?curid=540796", "title": "Zámezí", "text": "Zámezí\n\nZámezí (dříve též Zámez) je malá vesnice, část města Železnice v okrese Jičín. Nachází se asi 2 km na západ od Železnice. V roce 2009 zde bylo evidováno 28 adres. V roce 2001 zde trvale žilo 20 obyvatel.\n\nZámezí je také název katastrálního území o rozloze 1,98 km².\n\n"}
{"id": "540798", "url": "https://cs.wikipedia.org/wiki?curid=540798", "title": "Hradíšťko", "text": "Hradíšťko\n\nHradíšťko je malá vesnice, část obce Žeretice v okrese Jičín. Nachází se asi 1,5 km na východ od Žeretic. V roce 2009 zde bylo evidováno 30 adres. V roce 2001 zde trvale žilo 22 obyvatel.\n\nHradíšťko je také název katastrálního území o rozloze 1,38 km.\n\nPrvní písemná zmínka o obci pochází z roku 1372.\n\n\n"}
{"id": "540802", "url": "https://cs.wikipedia.org/wiki?curid=540802", "title": "Vlhošť (Žeretice)", "text": "Vlhošť (Žeretice)\n\nVlhošť je malá vesnice, část obce Žeretice v okrese Jičín. Nachází se asi 1,5 km na jihovýchod od Žeretic. V roce 2009 zde bylo evidováno 17 adres. V roce 2001 zde trvale žilo 16 obyvatel.\n\nVlhošť je také název katastrálního území o rozloze 1,2 km.\n\nPrvní písemná zmínka o obci pochází z roku 1332.\n\n\n"}
{"id": "540807", "url": "https://cs.wikipedia.org/wiki?curid=540807", "title": "Seznam katastrálních území v okrese Jičín", "text": "Seznam katastrálních území v okrese Jičín\n\nV této tabulce je uveden kompletní výčet katastrálních území Okresu Jičín, včetně rozlohy a sídel, které na nich leží.\n\nCelková výměra 886,51 km\n\nhttp://www.uir.cz/ Územně identifikační registr ČR\n"}
{"id": "540813", "url": "https://cs.wikipedia.org/wiki?curid=540813", "title": "Toni Gardemeister", "text": "Toni Gardemeister\n\nToni Gardemeister (* 31. březen 1975 Kouvola) je finský rallyeový jezdec.\n\nSe závoděním začal již v osmnácti letech. Již v počátcích kariéry porážel jezdce jako Harri Rovanpera nebo Tapi Laukanen, což byli úspěšní jezci domácího mistrovství. Na start domácí soutěže mistrovství světa se poprvé postavil v roce 1996. Do cíle nedojel, ale startoval ještě v Británii kde dojel šestnáctý. Pro následující sezonu startoval s vozem Nissan Sunny GTI a vyhrál titul mistra Finska ve své kategorii. Startoval opět na Finské rallye a skončil třetí ve své třídě. V sezoně mistrovství světa v rallye 1998 startoval se čtyřmi různými vozy jako třetí jezdec. Po dobrých výsledcích jej angažoval tým Seat Sport na zbylé podniky s vozem Seat Ibiza Kit Car. Pro sezonu mistrovství světa v rallye 1999 měl být členem továrního týmu Nissan, ale ten ukončil sportovní činnost. Startoval tedy s Ibizou v britském mistrovství a vybraných podnicích Mistrovství světa. Díky dobrým výsledkům jej tým nominoval pro start s vozem Seat Cordoba WRC na podniky Rallye Nový Zéland 1999 a Finská rallye 1999. V následující sezoně se tak stal továrním jezdcem s kompletním programem. Tato sezona ale byla pro tým Seat Sport poslední.\n\nV roce 2001 startoval jen dvakrát se soukromým vozem Peugeot 206 WRC a dvakrát s továrním vozem Mitsubishi Lancer EVO VI. Pro sezonu mistrovství světa v rallye 2002 jej angažoval tým Škoda Motorsport. Jeho týmovým kolegou byl Kenneth Eriksson a o rok později Didier Auriol. v této sezoně jezdci vyvíjeli nový typ Škoda Fabia WRC.\n\nPro sezonu mistrovství světa v rallye 2005 přestoupil do týmu Ford M-Sport a jeho týmovým kolegou byl opět Roman Kresta. Sezonu začal dvěma druhými a jedním třetím místem. Dokončil druhý na Korsice, a nakonec tato sezona vedla k celkově čtvrtému místu.\n\nV sezonách 2006 a 2007 startoval soukromě s vozy Citroën Xsara WRC, Peugeot 307 CC WRC a Mitsubishi Lancer WRC.\n\nPro sezonu mistrovství světa v rallye 2008 se stal továrním jezdcem týmu Suzuki World Rally Team. Dojížděl na bodovaných místech a získal pro tým i první vítězství na rychlostní zkoušce. Tým ale po roce svoje působení v rallye ukončil. Od roku 2009 se tak Gardemeister nepravidelně účastní podniků šampionátu Intercontinental Rallye Challenge nebo Mistrovství světa v rallye. Většinou startoval s vozem Fiat Grande Punto Abarth S2000 a později s Fabií S2000.\n\n"}
{"id": "540817", "url": "https://cs.wikipedia.org/wiki?curid=540817", "title": "Behemot", "text": "Behemot\n\nBehemot, Behemót nebo Behémót (hebrejsky בהמות, \"behemot\"; arabsky بهيموث \"bahīmūth\" nebo بهموت \"bahamūt\", anglicky \"Behemoth\") je biblická obluda, která se vyskytuje v knize Jób ( Jób 40,15-24) a apokryfní knize Henochově, přeneseně obecně jakákoli obluda.\n\nPodle židovské víry je Behemot nepřemožitelná stvůra země, stejně jako Leviatan (Livjátan) je nepřemožitelným monstrem moře a (pouze apokryfní) prapták Ziz nepřemožitelnou stvůrou nebe. V Bibli kralické je přeložen jako slon.\n\nV dnešní době bývá Behemot vědci nejčastěji ztotožňován s hrochem, na něhož popis v knize Jób sedí nejpřesněji, ale objevují se i jiné názory, podle nichž byl Behemot slon, krokodýl nebo pouze Jóbova představa.\n\nV apokryfech a démonologii bývá Behemot (stejně jako Leviatan) chápán symbolicky jako protivník Boží, Ďábel, pročež je jedním z oblíbených motivů deathmetalové hudby, pojmenovala se po něm například polská blackmetalová skupina Behemoth.\n\n\n"}
{"id": "540830", "url": "https://cs.wikipedia.org/wiki?curid=540830", "title": "Seitaad", "text": "Seitaad\n\nSeitaad (\"písečné monstrum\") byl rod prosauropodního plazopánvého dinosaura, žijícího v období rané jury na území dnešního Utahu (USA). Typovým druhem je \"S. ruessi\", popsaný v roce 2010 na základě zkamenělin objevených v souvrství Navajo Sandstone v jižním Utahu. Jde o poměrně unikátní objev, neboť prosauropodi nejsou ze severoamerického kontinentu příliš dobře známí. \n\n\"Seitaad\" byl menším, štíhle stavěným prosauropodem s malou hlavou, dlouhým krkem i ocasem a soudkovitým trupem. Tento menší sauropodomorf dosahoval délky kolem 3 metrů a hmotnosti asi 70 kilogramů. Podle jiných odhadů dosahoval při třímetrové délce hmotnosti až 200 kilogramů.\n\n"}
{"id": "540832", "url": "https://cs.wikipedia.org/wiki?curid=540832", "title": "Jakubské náměstí (Brno)", "text": "Jakubské náměstí (Brno)\n\nJakubské náměstí (kdysi Za svatým Jakubem, později též Jakobplatz) je jedno z brněnských náměstí nacházející se v centru města, na sever od náměstí Svobody. Jeho výraznou dominantou je kostel svatého Jakuba ze 13. století, který zabírá většinu náměstí.\n\nJakubské náměstí se nachází několik desítek metrů severně od náměstí Svobody, hlavního brněnského náměstí. Spojnicí mezi oběma náměstími je Rašínova ulice, která vymezuje Jakubské náměstí ze západní strany a končí o několik desítek metrů dál u kostela svatého Tomáše. Na Rašínově ulici se nachází tramvajová trať, která tak de facto vede přes západní část Jakubského náměstí. Z východní strany je náměstí vymezeno ulicí Běhounskou, resp. křižovatkou Běhounské, Kozí a Jezuitské ulice.\n\nNáměstí je z větší části zastavěno kostelem svatého Jakuba, jehož hlavní vchod vede z Rašínovy ulice. Náměstí má půdorys lichoběžníka s delšími stranami na severní a jižní straně.\n\nV zastavěných částech je náměstí vymezeno bloky domů pocházejícími z doby brněnské asanace (přelom 19. a 20. století).\n\nVedle oblasti na severovýchod pod Petrovem představovalo přilehlé okolí kostela svatého Jakuba „druhé krystalizační jádro“ středověkého Brna. Kostel svatého Jakuba byl postaven v první čtvrtině 13. století a byl určen zejména pro německé obyvatelstvo (pro románsky hovořící obyvatelstvo byl určen kostel svatého Mikuláše na Dolním trhu (dnes náměstí Svobody)). Kolem kostela brzy vznikl hřbitov a postupně celkem šest kaplí. Hřbitov i kaple byly v osmdesátých letech 18. století zrušeny.\n\nPo zániku hřbitova byla v těchto místech postavena běžná zástavba. V místech naproti kostela, kde kdysi stávala kaple svatého Mořice, vyrostla roku 1888 budova školy v novorenesančním stylu. I většina dalších domů, které v současnosti obklopují náměstí, pochází z této doby (tzv. brněnské asanace), v poslední době pak často procházející rekonstrukcí, u které je kladen důraz na citlivost a zachování původního rázů budov.\n\nPři archeologickém průzkumu v roce 2001 byla ve východní části náměstí objevena studna řečená Zlatá, která je v pramenech připomínána již v roce 1358. Zrušena byla nejspíše v 19. století. Vzhledem k významnosti nálezu bylo rozhodnuto deset metrů hlubokou studnu obnovit. Od podzimu roku 2007 se v místě studny nachází pískovcová nádrž se sochami hada a ptáka, z nichž tryská voda. Tato viditelná část studny byla postavena podle projektu architektů Petra Hrůši a Petra Pelčáka.\n\nPři průzkumu v roce 2001 byla mimo studnu objevena i kostnice obsahující kosterní pozůstatky až 50 tisíc jedinců, což z ní činí druhou největší kostnici ve střední Evropě. V současné době je kostnice běžně veřejnosti přístupná. Návštěvníci se mohou podívat do tříkomorové krypty, kam byla ukládána především těla obětí středověkých nemocí a válečných událostí z období třicetileté války a švédského obléhání Brna.\n\nV roce 1929 byla část novorenesančního Thonetova paláce (na rohu Jakubského náměstí a Běhounské ulice) upravena ve funkcionalistickém stylu architektem Jindřichem Kumpoštem a vznikla zde vyhlášená kavárna Savoy s kapacitou až tisíc hostů. V padesátých letech byla přeměněna na obchod s textilní galanterií \"Výběr\". V roce 2008 byla tou dobou již chátrající budova opravena a kavárna Savoy obnovena. Některé aspekty obnovy byly kritizovány z hlediska památkové péče pro necitlivost a neakceptování doporučení památkářů.\n\nNa Jakubském náměstí se také nachází „dům Jakub“, v němž od roku 1993 sídlí Divadlo Bolka Polívky, kde se mimo divadelních představení pořádají také hudební koncerty.\n\n"}
{"id": "540835", "url": "https://cs.wikipedia.org/wiki?curid=540835", "title": "Šňupací tabák", "text": "Šňupací tabák\n\nŠňupací tabák je nadrcený tabák, který je místo kouření šňupán, tj. vdechován nosem.\n\nŠňupací tabák je tabákový výrobek a obsahuje tedy nikotin. Zvláště anglický badatel, profesor Michael Russell ve svých studiích zjistil, že u šňupacího tabáku probíhá přechod nikotinu do těla značně rychle. Ale oproti kuřákům cigaret hladina nikotinu v krvi také velmi rychle klesá. Nikotin, požívaný v tak malých množstvích jako ve šňupacím tabáku, je pro lidský organizmus povzbudivým prostředkem. Pouze u určitých srdečních onemocnění, u nichž je třeba opatrnost u jakýchkoli poživatin, je potřeba poradit se s lékařem.\n\nDá se na něm vytvořit závislost.\n\n\n"}
{"id": "540839", "url": "https://cs.wikipedia.org/wiki?curid=540839", "title": "Dolní Adršpach", "text": "Dolní Adršpach\n\nDolní Adršpach () je východní část obce Adršpach v okrese Náchod. V roce 2009 zde bylo evidováno 130 adres. V roce 2001 zde trvale žilo 130 obyvatel.\n\nDolní Adršpach je také název katastrálního území o rozloze 11,65 km.\n\nPrvní písemná zmínka o obci pochází z roku 1348.\n\n"}
{"id": "540840", "url": "https://cs.wikipedia.org/wiki?curid=540840", "title": "Horní Adršpach", "text": "Horní Adršpach\n\nHorní Adršpach (německy \"Ober Adrsbach\") je západní část obce Adršpach v okrese Náchod. V roce 2009 zde bylo evidováno 81 adres. V roce 2001 zde trvale žilo 378 obyvatel.\n\nHorní Adršpach je také název katastrálního území o rozloze 8,06 km.\n\nPrvní písemná zmínka o obci pochází z roku 1348.\n\n"}
{"id": "540841", "url": "https://cs.wikipedia.org/wiki?curid=540841", "title": "Studená Voda (Božanov)", "text": "Studená Voda (Božanov)\n\nStudená Voda () je osada, část obce Božanov v okrese Náchod. Nachází se asi 2 km na jih od Božanova. V roce 2012 zde bylo evidováno 8 adres. V roce 2001 zde trvale nežil žádný obyvatel\n\nStudená Voda leží v katastrálním území Božanov o výměře 19,2 km.\n"}
{"id": "540842", "url": "https://cs.wikipedia.org/wiki?curid=540842", "title": "Citroën Racing", "text": "Citroën Racing\n\nCitroën Sport je tovární tým francouzské automobilky Citroën, který se od osmdesátých let účastní mistrovství světa v rallye a v devadesátých letech startoval i na Rallye Dakar. V obou podnicích tým několikrát zvítězil.\n\nJiž dříve se vozy Citroën DS účastnily závodů rallye. Prvním továrně připraveným vozem byl ale až Citroën Visa 1000 Pistes, který byl homologován v roce 1982 pro skupinu B. Ten ale konkurenci kvůli malému výkonu nestačil. Dalším vozem ve stejné kategorii se stal Citroën BX 4TC. Ten startoval třikrát v šampionátu mistrovství světa v rallye 1986 a jen jednou dojel na šesté pozici Automobilka tak své aktivity v klasických rallye ukončila.\n\nCitroën zaměřil svou pozornost na dálkové soutěže, kde se dařilo týmu Peugeot Sport, což byla další automobilka koncernu. Tým Citroën Sport vystřídal Peugeot a přebral od něj veškeré zázemí. Typ ZX Rally Raid zvítězil na Rallye Dakar 1991, 1994, 1995 a 1996. Dále zvítězil na podnicích Rallye Faraónů 1991, Tuniská rallye 1992 a Rallye Paříž-Moskva-Peking 1992. Tým se účastnil šampionátu Rally Raid (dnešní Cross Country Championship) a zde zvítězil v poháru konstruktérů v letech 1993, 1994, 1995 ,1996 a 1997. Týmovými jezdci tehdy byli Ari Vatanen a Pierre Lartigue.\n\nV polovině devadesátých let byl typ ZX přestavěn i dle kategorie Kit Car a tým se tak vrátil do klasických rallye. Typ ZX měl několik dobrých dílčích výsledků v mistrovství světa a Jesus Puras s ním získal titul mistra Španělska. Současně se tým zabýval i přípravou vozů Citroën Xantia 4x4 pro Rallycross. V sezoně mistrovství světa v rallye 1998 se poprvé objevil Citroën Xsara Kit Car jako poslední vůz této kategorie.\n\nPuras s tímto vozem obhájil domácí titul a Philippe Bugalski zvítězil na Korsice. Dalším krokem měl být vstup do kategorie WRC. Tým vyvíjel typ Xsara WRC T4. Tento vůz neměl potřebnou homologaci a tak soutěžil jen v mistrovství Francie, kde Bugalski zvítězil. Od roku 2001 se tým Citroën Sport nepravidelně zúčastnil některých soutěží. Bugalski dojel šestý na Acropolis, Sebastien Loeb druhý v San Remu a Puras zvítězil na Korsice.\n\nV sezoně mistrovství světa v rallye 2002 tým opět nejel všechny závody. Loeb ale zvítězil v Německu a Bugalski ve Španělsku. Od sezony mistrovství světa v rallye 2003 tým nastoupil ke kompletnímu programu s triem Loeb, Colin McRae a Carlos Sainz. Loeb nakonec skončil druhý a Sainz třetí, ale tým Citroën Sport vyhrál pohár značek.\n\nNásledující rok Loeb získal titul mistra světa a Citroën opět vyhrál pohár značek. Sainz po sezoně skončil závodní kariéru a jeho místo zaujal Francois Duval. Toho ale Sainz na několika podnicích zastoupil. Tým Citroën Sport také startoval v kategorii JWRC s vozy Citroën C2 S1600. Tým získal titul jezdce i značek také v roce 2005.\n\nV sezoně mistrovství světa v rallye 2006 se tým šampionátu neúčastnil. Byl vyvíjen nový vůz Citroën C4 WRC. Účast Xsar WRC tak zajišťovaly soukromé týmy. Tým Citroën Sport se vrátil až do mistrovství světa v rallye 2007 a Loeb opět získal titul. Citroën byl ale poražen týmem Ford M-Sport. Získat titul jezdce i týmu se podařilo až v mistrovství světa v rallye 2008 a zopakovali to i v mistrovství světa v rallye 2009.\n\nOd sezony 2011 tým připravuje nový vůz Citroën DS3 WRC.\n\n"}
{"id": "540843", "url": "https://cs.wikipedia.org/wiki?curid=540843", "title": "Benešov (Broumov)", "text": "Benešov (Broumov)\n\nBenešov (německy \"Strassenau\") je malá vesnice, část města Broumov v okrese Náchod. Nachází se asi 3 km na severovýchod od Broumova. Prochází zde silnice II/302. V roce 2009 zde bylo evidováno 36 adres. V roce 2001 zde trvale žilo 123 obyvatel.\n\nBenešov leží v katastrálním území Benešov u Broumova o rozloze 2,7 km.\n\n"}
{"id": "540844", "url": "https://cs.wikipedia.org/wiki?curid=540844", "title": "Kolonie 5. května", "text": "Kolonie 5. května\n\nKolonie 5. května () je část města Broumova v okrese Náchod. Nachází se na jihu Broumova. V roce 2009 zde bylo evidováno 58 adres. V roce 2001 zde trvale žilo 271 obyvatel.\n\nKolonie 5. května leží v katastrálním území Broumov o výměře 3,05 km².\n"}
{"id": "540845", "url": "https://cs.wikipedia.org/wiki?curid=540845", "title": "Nové Město (Broumov)", "text": "Nové Město (Broumov)\n\nNové Město () je část města Broumov v okrese Náchod. Nachází se na jihozápadě Broumova. V roce 2009 zde bylo evidováno 313 adres. V roce 2001 zde trvale žilo 1951 obyvatel.\n\nNové Město leží v katastrálním území Broumov o výměře 3,05 km.\n\n"}
{"id": "540847", "url": "https://cs.wikipedia.org/wiki?curid=540847", "title": "Poříčí (Broumov)", "text": "Poříčí (Broumov)\n\nPoříčí () je část města Broumov v okrese Náchod. Nachází se na východě Broumova. Prochází zde silnice II/302. V roce 2009 zde bylo evidováno 126 adres. V roce 2001 zde trvale žilo 516 obyvatel.\n\nPoříčí leží v katastrálním území Broumov o výměře 3,05 km.\n\n"}
{"id": "540848", "url": "https://cs.wikipedia.org/wiki?curid=540848", "title": "Velká Ves (Broumov)", "text": "Velká Ves (Broumov)\n\nVelká Ves, dříbe též Velkoves (německy \"Grossdorf\") je část města Broumov v okrese Náchod. Nachází se na severovýchodě Broumova. Prochází zde silnice II/302. V roce 2009 zde bylo evidováno 333 adres. V roce 2001 zde trvale žilo 1496 obyvatel.\n\nVelká Ves leží v katastrálním území Velká Ves u Broumova o rozloze 8,22 km.\n\n\n"}
{"id": "540853", "url": "https://cs.wikipedia.org/wiki?curid=540853", "title": "Bohdašín (Červený Kostelec)", "text": "Bohdašín (Červený Kostelec)\n\nBohdašín () je vesnice, část města Červený Kostelec v okrese Náchod. Nachází se asi 3 km na severovýchod od Červeného Kostelce. V roce 2009 zde bylo evidováno 94 adres. V roce 2001 zde trvale žilo 231 obyvatel.\n\nBohdašín leží v katastrálním území Bohdašín nad Olešnicí o rozloze 1,31 km.\n\n"}
{"id": "540856", "url": "https://cs.wikipedia.org/wiki?curid=540856", "title": "Horní Kostelec", "text": "Horní Kostelec\n\nHorní Kostelec () je část města Červený Kostelec v okrese Náchod. Nachází se na severovýchodě Červeného Kostelce, na který zástavbou plynule navazuje. V roce 2009 zde bylo evidováno 264 adres. V roce 2001 zde trvale žilo 655 obyvatel. V Horním Kostelci se nachází základní škola, která ovšem poskytuje vzdělání pouze na nižším stupni ZŠ. Formálně je škola v Horním Kostelci odloučeným pracovištěm ZŠ Václava Hejny Červený Kostelec.\n\nHorní Kostelec je také název katastrálního území o rozloze 3,97 km. K místní části a katastrálnímu území Horní Kostelec patří též severní část osady Kostelecké Končiny.\n\n\n\n"}
{"id": "540857", "url": "https://cs.wikipedia.org/wiki?curid=540857", "title": "Lhota za Červeným Kostelcem", "text": "Lhota za Červeným Kostelcem\n\nLhota za Červeným Kostelcem () je velká vesnice, část města Červený Kostelec v  okrese Náchod. Nachází se asi 1,5 km ssz. od Červeného Kostelce. Sídlem protéká potok Olešnice a probíhá jím silnice I/14. V roce 2009 zde bylo evidováno 404 adres. V roce 2001 zde trvale žilo 1272 obyvatel.\n\nLhota za Červeným Kostelcem je také název katastrálního území o rozloze 3,78 km.\n\n"}
{"id": "540858", "url": "https://cs.wikipedia.org/wiki?curid=540858", "title": "Bedřich Barský z Baště", "text": "Bedřich Barský z Baště\n\nBedřich Barský z Baště byl slezský šlechtic náležející k těšínským stavům. V roce 1619 držel na Těšínsku vsi Michálkovice, Záblatí, Hrušov, Horní Marklovice a Heřmanice s celkovým počtem 186 osedlých.\n"}
{"id": "540859", "url": "https://cs.wikipedia.org/wiki?curid=540859", "title": "Mstětín", "text": "Mstětín\n\nMstětín () je malá vesnice, část města Červený Kostelec v okrese Náchod. Nachází se asi 2,5 km na jihozápad od Červeného Kostelce. V roce 2009 zde bylo evidováno 27 adres. V roce 2001 zde trvale žilo 43 obyvatel.\n\nMstětín leží v katastrálním území Stolín o výměře 2,95 km.\n\n"}
{"id": "540860", "url": "https://cs.wikipedia.org/wiki?curid=540860", "title": "Olešnice (Červený Kostelec)", "text": "Olešnice (Červený Kostelec)\n\nOlešnice () je velká vesnice, část města Červený Kostelec v okrese Náchod. Nachází se asi 2,5 km na jih od Červeného Kostelce, rozložena podél potoka Olešnice. Prochází tudy železniční trať Jaroměř - Trutnov, na které je ve vsi zastávka Olešnice. V roce 2013 zde bylo evidováno 448 adres. V roce 2010 zde trvale žilo 551 obyvatel.\n\nOlešnice leží v katastrálním území Olešnice u Červeného Kostelce o rozloze 5,96 km.\n\n\n"}
{"id": "540861", "url": "https://cs.wikipedia.org/wiki?curid=540861", "title": "Stolín", "text": "Stolín\n\nStolín () je vesnice, část města Červený Kostelec v okrese Náchod. Nachází se asi 2 km na jihozápad od Červeného Kostelce. V roce 2009 zde bylo evidováno 119 adres. V roce 2001 zde trvale žilo 182 obyvatel.\n\nStolín je také název katastrálního území o rozloze 2,95 km. V katastrálním území Stolín leží i Mstětín.\n\n\n"}
{"id": "540862", "url": "https://cs.wikipedia.org/wiki?curid=540862", "title": "Skalka (Česká Metuje)", "text": "Skalka (Česká Metuje)\n\nSkalka () je malá vesnice, část obce Česká Metuje v okrese Náchod. Nachází se asi 2 km na západ od České Metuje. V roce 2009 zde bylo evidováno 27 adres. V roce 2001 zde trvale žilo 11 obyvatel.\n\nSkalka leží v katastrálním území Skalka u České Metuje o rozloze 2,94 km.\n\nZástavba vsi je od roku 2004 chráněna v rámci vesnické památkové zóny.\n"}
{"id": "540863", "url": "https://cs.wikipedia.org/wiki?curid=540863", "title": "Vlásenka", "text": "Vlásenka\n\nVlásenka (do roku 1950 \"Vlasenka\",<ref name=\"13/1951\">Vyhláška ministra vnitra č. 13/1951 Sb., o změnách úředních názvů míst v roce 1950. Dostupné online.</ref> ) je část obce Česká Metuje v okrese Náchod. Nachází se na západě České Metuje. V roce 2009 zde bylo evidováno 42 adres. V roce 2001 zde trvale žilo 86 obyvatel.\n\nVlásenka leží v katastrálním území Metujka (původně osada s názvem \"Německá Metuje\") o výměře 4,73 km.\n"}
{"id": "540864", "url": "https://cs.wikipedia.org/wiki?curid=540864", "title": "Malá Skalice (Česká Skalice)", "text": "Malá Skalice (Česká Skalice)\n\nMalá Skalice () je část města Česká Skalice v okrese Náchod. Rozkládá se na pravém břehu řeky Úpy (na severozápadě České Skalice). Prochází zde silnice I/33 a silnice II/304. V roce 2009 zde bylo evidováno 329 adres. V roce 2001 zde trvale žilo 1099 obyvatel.\n\nMalá Skalice je také název katastrálního území o rozloze 2,63 km.\nPatrně v polovině 13. století vznikla na vyvýšenině pravého břehu Úpy tvrz nazývaná Skalička neboli Malá Skalice. Později byl nedaleko vystavěn farní kostel, prvně připomínaný v roce 1350. Malá Skalice zůstala samostatná až do konce 16. století, kdy připadla pod zámek Náchodský. Těžké chvíle prožívala osada za třicetileté války a také za slezských válek v 18. století. Nejinak tomu bylo za Rakousko-pruské války v roce 1866.\nDne 28. června 1866 po druhé hodině odpolední začaly místy Malé Skalice ustupovat jednotky rakouského armádního sboru, které utrpěly před Českou Skalicí porážku od pruské armády. Směrem na Jaroměř se nejprve stahovaly, bojem nedotčené, dva pěší pluky brigády generálmajora Schulze a prapor polních myslivců, které spořádaně přešly přes řeku Úpu po mostě u kláštera a lávce pod pivovarem.\n\nZa Schulzovou brigádou již v tísni prchaly zbytky brigád \"generálmajora Fragnerna\" a \"plukovníka Kreysserna\". V následném zmatku se mnoho rakouských vojáků vrhlo z příkrých břehů k Úpě, kde v rozvodněné řece našli smrt. K tomuto však nemuselo vůbec dojít, kdyby sborové velitelství provedlo důkladný průzkum terénu a počítalo s eventuálním ústupem těmito místy.\n\nBojem vysílení Prusové ustupující nepronásledovali a pouze vyslali dva pluky, aby postupovali za Rakušany k Jaroměři. U statku knížete Viléma ze Schaumburg-Lippe v Malém Třebešově se však obě pruské jednotky obrátily zpět ke Skalici, protože byly zasaženy dělostřeleckou palbou rakouské baterie, postavené na výšinách u Velkého Třebešova a kryjící své ustupující jednotky.\n\nBarokní kostel Nanebevzetí Panny Marie je známý jako místo svatby Barunky Panklové (Boženy Němcové) s Josefem Němcem, kteří zde byli oddání 12. září 1837. Barunčini rodiče zde měli svatbu 7. srpna 1820.\n\nPůvodně v těchto místech stávala kaple z roku 1350. Dnešní barokní podobu získal kostel rozsáhlou přestavbou v roce 1725. Věž kostela byla postavena v roce 1715. Uvnitř stavby může obdivovat pozoruhodné řezbářské dílo Nanebevzetí Panny Marie, umístěné na hlavním oltáři, od Severína Stolaře z roku 1732. Vzácnou památkou je také cínová křtitelnice z roku 1490, s nejstarším dochovaným záznamem jména Česká Skalice. Prusko-rakouskou válku připomínají dělové koule, v omítce na věži a na průčelí kostela, železný kříž a pamětní desky důstojníků padlých v této válce.\n\nV okolí této církevní stavby býval hřbitov, který byl zrušen v roce 1891, nynější českoskalický hřbitov se nachází v klidné severní části Malé Skalice. Při severozápadní zdi kostela je zde zachováno několik hrobů, v nichž odpočívají například národní buditel a literát páter Josef Myslimír Ludvík a zakladatel jiřinkových slavností páter Josef František Hurdálek, a nalézá se tu také hromadný hrob 24 rakouských a 12 pruských vojáků označený typovým křížem.\n\nJednopatrová zděná budova se šindelovo-valbovou střechou a vnějším dvouramenným zděným schodištěm je projevem lidového baroka. Od počátku 19. století sloužila za obydlí duchovním ve výslužbě. V první polovině 19. století zde bydleli dva významní buditelé: páter František Hurdálek a páter Josef Myslimír Ludvík, proslulý kronikář Náchodska. Jejich jména jsou uvedena na pamětní desce v průčelí fary. \n\nRoku 1918 byla z českoskalického náměstí ke kostelu přemístěna rokoková plastika ztvárňující sv. Jana Nepomuckého z pražské Platzerovy dílny vyrobená roku 1744. K této soše roku 1970 přibyly další dvě plastiky: svatý Donát a svatý Florián, které pocházejí z dílny Matyáše B. Brauna a jeho žáků.\n\nByla vybudována pod názvem \"Skalička\" za vlády Přemysla Otakara I. ve 13. století z důvodů ochrany důležité křižovatky kladské a úpské stezky. Při archeologickém průzkumu v letech 1980-1988 byly odkryty základy bývalých hradeb a kruhovitá sklepní část mohutné věže, které byla při následné rekonstrukci vyzděna nad povrch. Nyní zde je expozice o historii tvrze a pořádají se výstavy jiřin.\n\nRoku 1836 postavil Josef Steidler nad kočárovnou svého hostince \"U Bílého lva\" v Malé Skalici sál a spolu s nadšenými vlastenci a pěstiteli jiřinek ho zasvětil obrozeneckým slavnostem těchto květin. Ve dnech 13. a 14. září se zde konaly první slavnosti jiřinek – výstava květů a jiřinkový bál. Královnou plesu se tehdy stala ještě neznámá Barbora Němcová, která dva dny předtím měla svatbu v sousedním kostele a svatební hostinu ve Steidlerově hostinci.\n\nBudova \"Steidlerova hostince\", původně zájezdní hospoda U Bílého lva, byla postavená roku 1824 Josefem Steidlerem na rozvalinách maloskalické tvrze. Díky rozvoji železniční dopravy pozbyl hostinec svého významu a byl prodán řádu voršilek a následně byla hospoda přestavěna a přeměněna v klášter s německým výchovným ústavem. Roku 1919 klášter koupil továrník Zdenko Böhm, který dal budově muzea dnešní podobu, a v roce 1945 byl všechen jeho majetek znárodněn.\n\nPůvodní Českoskalické Městské muzeum bylo založeno 1902. Shromažďovalo a uchovávalo převážně lokální památky: zbraně, archiválie, národopisné sbírky, doklady archeologické a jiné vlastivědné sbírky. Po zakoupení pozůstalosti Boženy Němcové od její dcery Dory v roce 1919 se zájem muzea začal soustřeďovat na osobnost a dílo velké krajanky. V květnu 1931 bylo ve staré radnici na náměstí slavnostně otevřeno první české literární muzeum – Muzeum Boženy Němcové. A u příležitosti 100. výročí spisovatelčina úmrtí v roce 1962 byla pod záštitou UNESCO provedena rozsáhlá rekonstrukce historického Steidlerova hostince U Bílého lva v Malé Skalici a do jeho prostor bylo přemístěno muzeum i s literárním archivem a knihovnou a vybudována moderní expozice.\n\n\"Expozice:\" Život a dílo Boženy Němcové, Jiřinkový sál, galerie obrazů Julie Wintrové-Mezerové a Josefa Vondráčka.\n\nTextilní muzeum a. s. TIBA, Dvůr Králové nad Labem je jediným českým muzeem specializovaným na historii textilní výroby. Jeho expozice a sbírky představují jedinečný soubor dokladů vývoje textilnictví, zvláště textilního tisku, v českých zemích i v zahraničí. Založeno bylo roku 1936 u příležitosti tehdy tzv.„Tekstilní a krajinské výstavy“ ve Dvoře Králové nad Labem. Mezi léty 1980-1990 byla sbírka instalována do budovy rekonstruovaného kláštera v České Skalici. V letech 1987-1990 byla vybudována a v květnu 1990 zpřístupněna rozsáhlá muzejní expozice, která je věnována rukodělné i průmyslové textilní výrobě, tradicím bavlnářské výroby a historii textilních tiskáren ve východních Čechách. Současná expozice je zařízena dílnami modrotiskaře, vzorkaře a rytce tiskacích válců, provozuschopných, tkalcovský stav, perotina, válcový tiskací stroj a stůl pro mechanizovaný filmový tisk.\n\nSlavnosti jiřinek se konaly každoročně do roku 1837 do 1847. Výstava spojená s Jiřinkovým bálem se stala postupem času tradiční součástí českoskalického kulturního života. Navštěvovali je pravidelně dramatik Václav Kliment Klicpera, nakladatel Jan Hostivít Pospíšil, přírodovědec Josef František Smetana a další osobnosti českého národního života. Třetího jiřinkového plesu se zúčastnil mladý Bedřich Smetana a v upomínku na milé chvíle zde prožité složil Jiřinkovou polku. Roku 1840 přijel do České Skalice Ľudovít Štúr, představitel slovenského národního obrození. Božena Němcová se slavností zúčastní podruhé až v roce 1844 v doprovodu svého lékaře a rádce Josefa Čejky.\n\nDnešní výstavy jsou součástí Jiřinkových slavností prezentující výsledek práce českých a moravských pěstitelů, a to vždy v září. Kromě výstavy řezaných květů a vzorkových výsadbových polí, u nichž probíhá objednávkový prodej, si mohou příchozí vychutnat minimálně dvě hudební produkce i bezplatné prohlídky expozic a příležitostných výstav.\n\nV parku areálu upoutá pozornost původní Pomník Barunky Panklové. Autorkou tohoto pomníku je sochařka Marie Uchytilová-Kučová. Bronzový pomník sedmnáctileté Barunky Panklové byl do parku umístěn v roce 1970.\n\nMalou Skalicí prochází hned několik naučných stezek, turistických tras a cyklotrasa.\n\nCyklotrasa č. 4018 neboli \"okruh Boženy Němcové\". Jedná se o trasu dlouhou 35 km, střední obtížnosti, většinou po zpevněném povrchu a asfaltu.\nPrůběh cyklotrasy:\n\nTato naučná stezka nás vede od Barunčiny školy okolo maloskalického muzejního areálu do Babiččina údolí, kolem ratibořických památek a končí v altánku Rýzmburk. Měří 7,5 km, má 18 naučných tabulí a 5 přírodovědných zastávek, v provozu je od dubna do října.\n\nJedná se o úplně novou stezku, která vznikla v rámci projektu „Stezky za poznáním“. Stezka Po stopách erbu zlatého třmene je dlouhá 18 km a kopíruje středověké osídlování regionu. Turisté projdou trasu: Tvrz Malá Skalice – Ratibořice – Vízmburk – Červená Hora – Rýzmburk, seznámí se s kolonizací severovýchodních Čech a proměnou krajiny a představí se jim ne každému známý rod Švábeniců, Načeradicové anebo Rod erbu zlatého třmene.\n"}
{"id": "540865", "url": "https://cs.wikipedia.org/wiki?curid=540865", "title": "Zlíč", "text": "Zlíč\n\nZlíč () je vesnice, část města Česká Skalice v okrese Náchod. Nachází se asi 2 km na severovýchod od České Skalice. V roce 2009 zde bylo evidováno 108 adres. V roce 2001 zde trvale žilo 182 obyvatel.\n\nZlíč je také název katastrálního území o rozloze 2,48 km.\n\nNachází se zde také místo, kde je napojen přivaděč napájející přehradní nádrž Rozkoš z koryta řeky Úpy. Toto propojení zajišťuje stavitelný jez, kterým lze regulovat výšku hladiny na řece.\n\n\n"}
{"id": "540867", "url": "https://cs.wikipedia.org/wiki?curid=540867", "title": "Čáslavky", "text": "Čáslavky\n\nČáslavky () je vesnice, část obce Dolany v okrese Náchod. Nachází se asi 1,5 km na jihozápad od Dolan. Prochází zde silnice I/33. V roce 2009 zde bylo evidováno 55 adres. V roce 2001 zde trvale žilo 142 obyvatel.\n\nČáslavky je také název katastrálního území o rozloze 4,45 km.\n\nPrvní písemná zmínka o obci pochází z roku 1445.\n\n\nPůsobil tu rolník a politik Jan Jaroš (1853–1903), na přelomu 19. a 20. století poslanec Českého zemského sněmu, počátkem 20. století i poslanec Říšské rady.\n"}
{"id": "540868", "url": "https://cs.wikipedia.org/wiki?curid=540868", "title": "Krabčice (Dolany)", "text": "Krabčice (Dolany)\n\nKrabčice je malá vesnice, část obce Dolany v okrese Náchod. Nachází se asi 2 km na severozápad od Dolan. V roce 2009 zde bylo evidováno 32 adres. V roce 2001 zde trvale žilo 61 obyvatel.\n\nKrabčice je také název katastrálního území o rozloze 2,59 km.\n"}
{"id": "540869", "url": "https://cs.wikipedia.org/wiki?curid=540869", "title": "Sebuč", "text": "Sebuč\n\nSebuč () je malá vesnice, část obce Dolany v okrese Náchod. Nachází se asi 2 km na sever od Dolan. V roce 2009 zde bylo evidováno 15 adres. V roce 2001 zde trvale žilo 32 obyvatel.\n\nSebuč leží v katastrálním území Dolany u Jaroměře o výměře 6,04 km.\n\n"}
{"id": "540870", "url": "https://cs.wikipedia.org/wiki?curid=540870", "title": "Svinišťany", "text": "Svinišťany\n\nSvinišťany () je vesnice, část obce Dolany v okrese Náchod. Nachází se asi 2 km na severovýchod od Dolan. Prochází zde silnice I/33. V roce 2009 zde bylo evidováno 65 adres. V roce 2001 zde trvale žilo 154 obyvatel.\n\nSvinišťany je také název katastrálního území o rozloze 3,68 km.\n\nPrvní písemná zmínka o obci pochází z roku 1418.\n\n"}
{"id": "540871", "url": "https://cs.wikipedia.org/wiki?curid=540871", "title": "Běluň (Heřmanice)", "text": "Běluň (Heřmanice)\n\nBěluň (německy \"Bielaun\" či \"Belaun,\" staroněmecky \"Billaun\") je malá vesnice, část obce Heřmanice v okrese Náchod. Nachází se asi 1 km na severovýchod od Heřmanic. V roce 2009 zde bylo evidováno 28 adres. V roce 2001 zde trvale žilo 51 obyvatel.\n\nBěluň leží v katastrálním území Heřmanice nad Labem o výměře 1,91 km.\n"}
{"id": "540872", "url": "https://cs.wikipedia.org/wiki?curid=540872", "title": "Brod (Heřmanice)", "text": "Brod (Heřmanice)\n\nBrod je malá vesnice, část obce Heřmanice v okrese Náchod. Nachází se asi 1 km na severozápad od Heřmanic. Prochází zde silnice I/37. V roce 2009 zde bylo evidováno 39 adres. V roce 2001 zde trvale žilo 108 obyvatel.\n\nBrod leží v katastrálním území Brod nad Labem o rozloze 3,37 km.\n"}
{"id": "540873", "url": "https://cs.wikipedia.org/wiki?curid=540873", "title": "Slotov", "text": "Slotov\n\nSlotov (německy \"Schlotten\") je malá vesnice, část obce Heřmanice v okrese Náchod. Nachází se asi 2,5 km na severozápad od Heřmanic. V roce 2009 zde bylo evidováno 37 adres. V roce 2001 zde trvale žilo 41 obyvatel.\n\nSlotov je také název katastrálního území o rozloze 1,65 km.\n"}
{"id": "540878", "url": "https://cs.wikipedia.org/wiki?curid=540878", "title": "Slavíkov (Horní Radechová)", "text": "Slavíkov (Horní Radechová)\n\nSlavíkov () je malá vesnice, část obce Horní Radechová v okrese Náchod. Nachází se asi 1 km na jihovýchod od Horní Radechové. V roce 2009 zde bylo evidováno 30 adres. V roce 2001 zde trvale žilo 60 obyvatel.\n\nSlavíkov leží v katastrálním území Slavíkov u Náchoda o rozloze 1,52 km.\n\n"}
{"id": "540879", "url": "https://cs.wikipedia.org/wiki?curid=540879", "title": "Malá Čermná (Hronov)", "text": "Malá Čermná (Hronov)\n\nMalá Čermná (německy \"Klein Tscherma\", polsky \"Mała Czermna\") je malá vesnice, část města Hronov v okrese Náchod. Nachází se asi 4,5 km na jihovýchod od Hronova, při potoce Čermná. V roce 2009 zde bylo evidováno 44 adres. V roce 2001 zde trvale žilo 127 obyvatel.\n\nMalá Čermná je také název katastrálního území o rozloze 0,92 km. Malá Čermná územně nesouvisí se zbytkem města Hronova, od něhož ji odděluje obec Žďárky. Katastr Malé Čermné vytváří drobný výběžek českého území do Kladska a ze tří stran tak hraničí s Polskem; na východní straně zástavba vesnice plynule navazuje na polskou vesnici Czermna (česky Velká Čermná, část města Kudowa-Zdrój).\n\n\n"}
{"id": "540880", "url": "https://cs.wikipedia.org/wiki?curid=540880", "title": "Velký Dřevíč", "text": "Velký Dřevíč\n\nVelký Dřevíč () je vesnice, část města Hronov v okrese Náchod. Nachází se asi 3 km na sever od Hronova. V roce 2009 zde bylo evidováno 268 adres. V roce 2001 zde trvale žilo 753 obyvatel.\n\nVelký Dřevíč je také název katastrálního území o rozloze 4,18 km. V roce 1949 byl k vesnici připojen Nízký Dřevíč.\n\nVesnice Velký Dřevíč (GPS 50°30´N, 16°10´E) se rozkládá v malebném údolí (380 m) podél říčky Dřevíč (jinde Olšavka) na sever od Hronova směrem ke Stárkovu a s odbočkou ke vsi Rokytník, ozdobená po obou stranách stráněmi se zalesněnými hřebeny. Panorama s vrcholky kopců – Jírova hora (482 m), Vojtovka, Hejdovka, Borovinka a Vrše je dotvořeno dominantním kopcem Homole (472 m).\n\nSoučasný Velký Dřevíč čítá 763 obyvatel a především díky nově budované zástavbě v lokalitě sídliště Louka se počet zvyšuje.\n\nNejpřitažlivějšími atrakcemi je skvěle vybavený kemp jak s dostatečnou kapacitou lůžek v chatkách, tak pro karavany a stany, se stánkem pro občerstvení, restaurací, bazénem a kurty pro tenis, volejbal a nohejbal. K areálu také patří taneční parket, kde se v letním období pořádají zábavy a to již o roku 1971.\n\nDalší, neustále dále budovanou a dosti ojedinělou atrakcí, je krytá motokárová dráha se čtyřmi výškovými rozdíly a třinácti zatáčkami, lůžkovou kapacitou a občerstvením, vše v sousedství areálu kempu.\n\nPřímo v obci a okolí je dostatek příležitostí pro turistiku, cyklistiku, lyžování, houbaření v krásné okolní přírodě, také skvělé východisko (střed) pro výlety do významných a pozoruhodných míst regionu. Je zde také hřiště pro malou kopanou, sportovní hala se základní školou a mateřskou školkou.\n\nJak nedávnou historii tvořili především myslivci, rybáři a hlavně ochotníci, tak současnou významnou společenskou, kulturní a sportovní činnost v obci vytvářejí dva subjekty – TJ Sokol v mnoha různých a úspěšných sportovních oddílech a hasiči, kteří plní nejen své výjezdové povinnosti, ale ve spolupráci se sportovci z TJ Sokol jsou pořadateli veškerého dění, z nichž je především nevšední atraktivní soutěž Dřevíčská lávka.\n\nV květnu 2009 vznikl přípravný výbor z obyvatel místních částí Velký Dřevíč a Rokytník, kteří chystali společné osamostatnění těchto obcí. Zmocněncem 13členného přípravného výboru byl Ondřej Nývlt z Velkého Dřevíče. 14. září 2009 předal zmocněnec městskému úřadu návrh na osamostatnění, pod který se podepsalo asi 65 % obyvatel obou vesnic. Úřad uznal, že návrh splňuje všechny záležitosti, a předal je městskému zastupitelstvu k projednání na jeho nejbližším zasedání dne 19. října 2009. Protože se tak nestalo, přípravný výbor požádal z důvodu nečinnosti úřadu o vyhlášení referenda soud. Zastupitelstvo na svém zasedání 5. listopadu 2009 zamítlo vyhlášení referenda s odůvodněním, že společné osamostatnění dvou částí města je v rozporu s právními předpisy, neboť\nza účelem konání místního referenda nelze „spojit“ dvě části obce. Krajský soud jako příslušný správní soud ale 26. listopadu 2009 usnesením rozhodl, že pozdní projednání návrhu zastupitelstvem i zamítnutí referenda byly v rozporu se zákonem, a referendum vyhlásil na 20. března 2010, tedy podle návrhu přípravného výboru. Krajský soud zastával názor, že pojem „část obce“ v § 20a a 21 zákona o obcích není totožný s pojmem „část obce“ v § 27 téhož zákona, ale je nutno jej chápat v jiném a to podstatně obecnějším významu, tedy i pro více částí obce společně.\n\n20. března 2010 se konalo místní referendum s otázkou: „Souhlasíte s osamostatněním místních částí Velký Dřevíč a Rokytník od města Hronova a vznikem nové samostatné obce?“ Hlasů pro osamostatnění bylo 45,5 % (ve Velkém Dřevíči 48,2 %, v Rokytníku 38,7 %), hlasů proti osamostatnění bylo 29,5 % (ve Velkém Dřevíči 25,4 %, v Rokytníku 40,3 %) z počtu oprávněných voličů. Oprávněných voličů bylo 870, vydáno bylo 660 úředních obálek (t. j. účast byla 75,86 %], bylo odevzdáno 654 platných hlasů. Podle zápisu bylo odevzdáno o jednu úřední obálku více, než jich bylo vydáno. Výsledek referenda byl záporný, protože k odtržení je vyžadována nadpoloviční většina ze všech oprávněných voličů.\n\n"}
{"id": "540881", "url": "https://cs.wikipedia.org/wiki?curid=540881", "title": "Žabokrky", "text": "Žabokrky\n\nŽabokrky () je část města Hronov v okrese Náchod. Nachází se na severovýchodě Hronova, na levém břehu řeky Metuje. Sídlem probíhá silnice II/303 a železniční trať 026 (zast. \"Hronov zastávka\"). V roce 2009 zde bylo evidováno 57 adres. V roce 2011 zde trvale žilo 183 obyvatel.\n\nŽabokrky je také název katastrálního území o rozloze 1,64 km.\n"}
{"id": "540883", "url": "https://cs.wikipedia.org/wiki?curid=540883", "title": "Kopaniny (Chvalkovice)", "text": "Kopaniny (Chvalkovice)\n\nKopaniny () je malá vesnice, část obce Chvalkovice v okrese Náchod. Nachází se asi 2,5 km na severozápad od Chvalkovic. V roce 2009 zde bylo evidováno 15 adres. V roce 2015 zde trvale žilo 17 obyvatel. V roce 2012 byl za pomoci obce Chvalkovice zrestaurován křížek Krista naproti hasičské zbrojnici. \n\nKopaniny leží v katastrálním území Velká Bukovina u Chvalkovic o výměře 3,32 km.\n\n"}
{"id": "540884", "url": "https://cs.wikipedia.org/wiki?curid=540884", "title": "Malá Bukovina (Chvalkovice)", "text": "Malá Bukovina (Chvalkovice)\n\nMalá Bukovina (německy \"Klein Bukowina\") je malá vesnice, část obce Chvalkovice v okrese Náchod. Nachází se asi 1 km na severozápad od Chvalkovic. V roce 2009 zde bylo evidováno 28 adres. V roce 2001 zde trvale žilo 22 obyvatel.\n\nMalá Bukovina leží v katastrálním území Malá Bukovina u Chvalkovic o rozloze 1,87 km. V katastrálním území Malá Bukovina u Chvalkovic leží i Výhled.\n\n"}
{"id": "540885", "url": "https://cs.wikipedia.org/wiki?curid=540885", "title": "Miskolezy", "text": "Miskolezy\n\nMiskolezy () je malá vesnice, část obce Chvalkovice v okrese Náchod. Nachází se asi 1,5 km na východ od Chvalkovic. Prochází zde silnice II/307. V roce 2009 zde bylo evidováno 47 adres. V roce 2001 zde trvale žilo 112 obyvatel.\n\nMiskolezy je také název katastrálního území o rozloze 2,42 km.\n\nPrvní písemná zmínka o obci pochází z roku 1409.\n\n\n"}
{"id": "540886", "url": "https://cs.wikipedia.org/wiki?curid=540886", "title": "Velká Bukovina (Chvalkovice)", "text": "Velká Bukovina (Chvalkovice)\n\nVelká Bukovina (německy \"Gross Bok či Gross Bocken\") je vesnice, část obce Chvalkovice v okrese Náchod. Nachází se asi 1,5 km na západ od Chvalkovic. Prochází zde silnice II/307. V roce 2009 zde bylo evidováno 52 adres, trvale zde žije obyvatel.\n\nVelká Bukovina leží v katastrálním území Velká Bukovina u Chvalkovic o rozloze 3,32 km². V katastrálním území Velká Bukovina u Chvalkovic leží i Kopaniny.\n\n\nMajitelé Velké Bukoviny dle kroniky z let 1945–1983:\n\n\n"}
{"id": "540888", "url": "https://cs.wikipedia.org/wiki?curid=540888", "title": "Výhled", "text": "Výhled\n\nVýhled () je malá vesnice, část obce Chvalkovice v okrese Náchod. Nachází se asi 2 km na severozápad od Chvalkovic. V roce 2009 zde bylo evidováno 22 adres. V roce 2001 zde trvale žilo 27 obyvatel.\n\nVýhled leží v katastrálním území Malá Bukovina u Chvalkovic o výměře 1,87 km.\n\n"}
{"id": "540889", "url": "https://cs.wikipedia.org/wiki?curid=540889", "title": "Cihelny (Jaroměř)", "text": "Cihelny (Jaroměř)\n\nCihelny () je část města Jaroměř v okrese Náchod. Nachází se asi 2 km na jihozápad od centra Jaroměře. V roce 2009 zde bylo evidováno 149 adres. V roce 2001 zde trvale žilo 535 obyvatel.\n\nCihelny leží v katastrálním území Jaroměř o výměře 11,83 km.\n"}
{"id": "540891", "url": "https://cs.wikipedia.org/wiki?curid=540891", "title": "Dolní Dolce", "text": "Dolní Dolce\n\nDolní Dolce () je osada, část města Jaroměř v okrese Náchod. Nachází se asi 2 km na jihozápad od Jaroměře. V roce 2009 zde byly evidovány tři adresy. V roce 2001 zde trvale žilo 6 obyvatel.\n\nDolní Dolce leží v katastrálním území Jaroměř o výměře 11,83 km.\n\n"}
{"id": "540892", "url": "https://cs.wikipedia.org/wiki?curid=540892", "title": "Jakubské Předměstí", "text": "Jakubské Předměstí\n\nJakubské Předměstí () je část města Jaroměř v okrese Náchod. Nachází se na severu Jaroměře. Prochází tudy silnice I/33. V roce 2009 zde bylo evidováno 536 adres. V roce 2001 zde trvale žilo 1534 obyvatel.\n\nJakubské Předměstí leží v katastrálním území Jaroměř o výměře 11,83 km.\n\n"}
{"id": "540893", "url": "https://cs.wikipedia.org/wiki?curid=540893", "title": "Jezbiny", "text": "Jezbiny\n\nJezbiny () jsou bývalá vesnice, od roku 1950 část města Jaroměř v okrese Náchod. Nachází se asi 2,5 km jihozápadně od centra Jaroměře. Obcí procházela silnice I/33, která byla v roce 1990 přeložena na nově postavený obchvat Jezbin a Semonic. Mezi obchvat a Jezbiny je vklíněna Železniční trať Pardubice - Jaroměř - Liberec.\n\nV Jezbinách aktivně působí sdružení dobrovolných hasičů a Sokol Jezbiny. Ten disponuje tělocvičnou používanou též ke kulturním účelům, která je propojená s místním hostincem, i moderním venkovním sportovním areálem. V Jezbinách též fungovala již zaniklá mateřská škola a stejně tak uzavřený obchod s potravinami. V roce 2009 zde bylo evidováno 93 adres. V roce 2001 zde trvale žilo 256 obyvatel.\n\nKatastrální území má rozlohu 1,08 km. Značnou část obce zabírá původní JZD, které i dnes provozuje zemědělskou výrobu. Právě v tomto areálu vypukl 7.9.2008 velký požár skladovací haly. Škoda byla vyčíslena na cca 24 mil. korun.\n\n"}
{"id": "540894", "url": "https://cs.wikipedia.org/wiki?curid=540894", "title": "Vlásenka (rozcestník)", "text": "Vlásenka (rozcestník)\n\nVlásenka může být: \n\n\n"}
{"id": "540895", "url": "https://cs.wikipedia.org/wiki?curid=540895", "title": "Pražské Předměstí (Jaroměř)", "text": "Pražské Předměstí (Jaroměř)\n\nPražské Předměstí () je část města Jaroměř v okrese Náchod. Nachází se na východě Jaroměře. V roce 2009 zde bylo evidováno 867 adres. V roce 2001 zde trvale žilo 7166 obyvatel.\n\nPražské Předměstí leží v katastrálním území Jaroměř o výměře 11,83 km.\n"}
{"id": "540896", "url": "https://cs.wikipedia.org/wiki?curid=540896", "title": "Semonice", "text": "Semonice\n\nSemonice () je vesnice, část města Jaroměř v okrese Náchod. Nachází se asi 2,5 km na jihozápad od Jaroměře. Prochází tudy železniční trať Pardubice - Jaroměř a silnice I/33. V roce 2009 zde bylo evidováno 95 adres. V roce 2001 zde trvale žilo 280 obyvatel.\n\nSemonice je také název katastrálního území o rozloze 3,85 km.\n\nBývala zde tvrz, zaniklá požárem a dnes beze stopy. Mezi léty 1200-1300 patřila mezi dobře opevněná sídla drobné venkovské šlechty, s kamennými základy, příkopem a palisádou. Po svém vypálení kolem roku 1306 zpustla a nebyla nikdy obnovena. Archeologický výzkum L. Šnajdra z let 1895-1896 zde odhalil na 300 předmětů, především stříbrné groše krále Václava II., mnoho zemědělských nástrojů, nářadí, vybavení stavby, keramiku a součásti výstroje a výzbroje jezdce. Soubor nálezů je uložen v Národním muzeu a v Národním zemědelském muzeu na zámku Kačina. Roku 1370 byla vesnice připojena k Neznášovu a roku 1495 obě vsi ke Smiřicům a s nimi zůstaly jako jedno panství až do konce nevolnictví.\n\n\n\n"}
{"id": "540897", "url": "https://cs.wikipedia.org/wiki?curid=540897", "title": "Starý Ples", "text": "Starý Ples\n\nStarý Ples () je vesnice, část města Jaroměř v okrese Náchod. Nachází se asi 3,5 km na jihovýchod od Jaroměře. V roce 2009 zde bylo evidováno 81 adres. V roce 2001 zde trvale žilo 143 obyvatel.\n\nStarý Ples je také název katastrálního území o rozloze 4,33 km.\n\nPrvní zmínka o vesnici pochází z roku 1186, roku 1271 je zde doložena fara. Po obci se zvaly šlechtické rody Plesů ze Sloupna a Plesští z Levína, kteří sídlili na zaniklém zámku.\n\nNa konci 18. století byla větší část vesnice zabrána pro stavbu pevnosti Josefov (1780–1789) a obyvatelstvo vystěhováno do Nového Plesu a Rasošek.\n\n\n"}
{"id": "540898", "url": "https://cs.wikipedia.org/wiki?curid=540898", "title": "Lhotky (Kramolna)", "text": "Lhotky (Kramolna)\n\nLhotky () je vesnice, část obce Kramolna v okrese Náchod. Nachází se asi 1,5 km na západ od Kramolny. V roce 2009 zde bylo evidováno 58 adres. V roce 2001 zde trvale žilo 115 obyvatel.\n\nLhotky je také název katastrálního území o rozloze 1,17 km.\n"}
{"id": "540900", "url": "https://cs.wikipedia.org/wiki?curid=540900", "title": "Jindřich Laryš ze Lhoty", "text": "Jindřich Laryš ze Lhoty\n\nJindřich Laryš ze Lhoty byl šlechtic rytířského stavu. V roce 1619 držel na Těšínsku vsi Karvín, Stonava, Solca a polovinu Albrechtic celkem se 184 usedlostmi.\n"}
{"id": "540901", "url": "https://cs.wikipedia.org/wiki?curid=540901", "title": "Trubějov", "text": "Trubějov\n\nTrubějov () je vesnice, část obce Kramolna v okrese Náchod. Nachází se asi 2 km na severozápad od Kramolny. V roce 2009 zde bylo evidováno 67 adres. V roce 2001 zde trvale žilo 97 obyvatel.\n\nTrubějov je také název katastrálního území o rozloze 3,59 km.\n\nPrvní písemná zmínka o obci pochází z roku 1402.\n\n"}
{"id": "540902", "url": "https://cs.wikipedia.org/wiki?curid=540902", "title": "Březová (Meziměstí)", "text": "Březová (Meziměstí)\n\nBřezová (německy \"Birkicht\") je malá vesnice, část města Meziměstí v okrese Náchod. Nachází se asi 2 km na jihozápad od Meziměstí. V roce 2009 zde bylo evidováno 50 adres. V roce 2010 zde trvale žilo 116 obyvatel.\n\nBřezová leží v katastrálním území Březová u Broumova o rozloze 0,98 km.\n\nPrvní písemná zmínka o obci pochází z roku 1620.\n\n"}
{"id": "540903", "url": "https://cs.wikipedia.org/wiki?curid=540903", "title": "Starostín", "text": "Starostín\n\nStarostín () je malá vesnice, část města Meziměstí v okrese Náchod. Nachází se asi 1,5 km na severozápad od Meziměstí. Prochází zde silnice I/35. V roce 2009 zde bylo evidováno 44 adres. V roce 2001 zde trvale žilo 84 obyvatel.\n\nStarostín leží v katastrálním území Meziměstí o výměře 4,46 km.\n\nPrvní písemná zmínka o obci pochází z roku 1620.\n\n\n"}
{"id": "540904", "url": "https://cs.wikipedia.org/wiki?curid=540904", "title": "Dolsko (Nahořany)", "text": "Dolsko (Nahořany)\n\nDolsko () je malá vesnice, část obce Nahořany v okrese Náchod. Nachází se asi 1,5 km na jihozápad od Nahořan. V roce 2009 zde bylo evidováno 29 adres. V roce 2001 zde trvale žilo 28 obyvatel.\n\nDolsko je také název katastrálního území o rozloze 2,06 km.\n\n"}
{"id": "540905", "url": "https://cs.wikipedia.org/wiki?curid=540905", "title": "Doubravice (Nahořany)", "text": "Doubravice (Nahořany)\n\nDoubravice () je malá vesnice, část obce Nahořany v okrese Náchod. Nachází se asi 2 km na sever od Nahořan. V roce 2009 zde bylo evidováno 35 adres. V roce 2001 zde trvale žilo 29 obyvatel.\n\nDoubravice leží v katastrálním území Lhota u Nahořan o výměře 4,31 km.\n\n"}
{"id": "540906", "url": "https://cs.wikipedia.org/wiki?curid=540906", "title": "Lhota (Nahořany)", "text": "Lhota (Nahořany)\n\nLhota () je malá vesnice, část obce Nahořany v okrese Náchod. Nachází se asi 1,5 km na sever od Nahořan. V roce 2009 zde bylo evidováno 49 adres. V roce 2001 zde trvale žilo 73 obyvatel.\n\nLhota leží v katastrálním území Lhota u Nahořan o rozloze 4,31 km. V katastrálním území Lhota u Nahořan leží i Doubravice.\n\n"}
{"id": "540907", "url": "https://cs.wikipedia.org/wiki?curid=540907", "title": "Městec (Nahořany)", "text": "Městec (Nahořany)\n\nMěstec () je malá vesnice, část obce Nahořany v okrese Náchod. Nachází se asi 2 km na západ od Nahořan. Prochází zde silnice II/285 a silnice II/304. V roce 2009 zde bylo evidováno 17 adres. V roce 2001 zde trvale žilo 33 obyvatel.\n\nMěstec leží v katastrálním území Městec u Nahořan o rozloze 2,37 km.\n"}
{"id": "540908", "url": "https://cs.wikipedia.org/wiki?curid=540908", "title": "Babí (Náchod)", "text": "Babí (Náchod)\n\nBabí () je vesnice, část okresního města Náchod. Nachází se asi 2 km na severovýchod od Náchoda. Prochází tudy železniční trať Týniště nad Orlicí – Otovice zastávka. V obci působil fotbalový klub Sokol Babí. V roce 2009 zde bylo evidováno 270 adres. V roce 2001 zde trvale žilo 769 obyvatel.\n\nBabí leží v katastrálním území Babí u Náchoda o rozloze 2,16 km.\n\n"}
{"id": "540909", "url": "https://cs.wikipedia.org/wiki?curid=540909", "title": "Bražec (Náchod)", "text": "Bražec (Náchod)\n\nBražec () je část okresního města Náchod. Nachází se na jihu Náchoda. V roce 2009 zde bylo evidováno 126 adres. V roce 2001 zde trvale žilo 230 obyvatel.\n\nBražec je také název katastrálního území o rozloze 2,24 km.\n\n"}
{"id": "540910", "url": "https://cs.wikipedia.org/wiki?curid=540910", "title": "Dobrošov (Náchod)", "text": "Dobrošov (Náchod)\n\nDobrošov () je vesnice, část okresního města Náchod. Nachází se asi 3 km na jihovýchod od Náchoda. V roce 2009 zde bylo evidováno 80 adres. V roce 2001 zde trvale žilo 113 obyvatel. Dobrošov je také název katastrálního území o rozloze 3,98 km. Podle obce Dobrošov byla také pojmenována rozsáhlá dělostřelecká tvrz, která byla východně od obce budována před druhou světovou válkou.\n\n"}
{"id": "540911", "url": "https://cs.wikipedia.org/wiki?curid=540911", "title": "Lipí (Náchod)", "text": "Lipí (Náchod)\n\nLipí () je vesnice, část okresního města Náchod. Nachází se asi 3 km na jih od Náchoda. V roce 2009 zde bylo evidováno 221 adres. V roce 2001 zde trvale žilo 321 obyvatel.\n\nLipí leží v katastrálním území Lipí u Náchoda o rozloze 3,72 km.\n\n\n"}
{"id": "540912", "url": "https://cs.wikipedia.org/wiki?curid=540912", "title": "Malé Poříčí", "text": "Malé Poříčí\n\nMalé Poříčí () je vesnice, část okresního města Náchod. Nachází se asi 3 km na severovýchod od Náchoda, na pravém břehu řeky Metuje. Sídlem probíhají železniční trať 026 a silnice II/303. V roce 2009 zde bylo evidováno 94 adres. V roce 2001 zde trvale žilo 299 obyvatel.\n\nMalé Poříčí je také název katastrálního území o rozloze 2,03 km.\n\nPravděpodobně na přelomu 19. a 20. se součástí obce stala i místní sokolovna jenž stojí dodnes (2017). Pro žádné hromadné akce se však již bohužel neužívá. Období nezájmu za minulého režimu a s tím související absence údržby způsobily zchátrání budovy sokolovny do dnešního stavu. Již několik let budovu vlastní jeden z místních obyvatel a snaží se ji opravovat, udržet alespoň v akceptovatelném technickém stavu. Bohužel budovu neustále ze tří stran ohrožuje zde protékající řeka Metuje.\n\nDne 25.07.1875 byla slavnostně otevřena Trať 026 z Týniště nad Orlicí do Otovic u Broumova, přesněji úsek z Václavic do Teplic nad Metují a od následujícího dne byla na trati zavedena osobní i nákladní doprava, kdy ta osobní byla v obci obsluhována zástavkou Náchod-Malé Poříčí.\n\nPatrně ještě v 19. století byla v obci vystavěna i zdejší obecní škola pro první stupeň ZŠ. Budova je v dobrém stavu, po nutných opravách střechy, sloužila místní polygrafické výrobě, poté přebudována na bytový dům.\n\nPo první světové válce obyvatelé obce vystavěli nedaleko obcí probíhající silnice a železnice pomník obětem této vojny, který je aktuálně v dobrém a celkem udržovaném stavu na soukromém pozemku hned nadohled od současné autobusové zástavky směrem na Náchod.\n\nJeště po druhé světové válce se v obci nacházel rybník, po jehož hrázi vedla původní cesta na Náchod, respektive Velké Poříčí. Terénní relikty lze ještě rozeznat v mapách či katastru.\n\nKoncem 20. století byl skrz obec postaven hlavní kanalizační řad Hronov - Náchod a také obec postihlo několik povodní, kdy došlo k rozlití řeky Metuje na široká pole v jejím okolí a voda tedy nenapáchala značné škody.\n\nPočátkem 21. století byla v obci v celé své délce kompletně zrekonstruována hlavní silnice II/303 z Náchoda na Hronov a dále na Polici nad Metují a Broumov .\nKonkrétně šlo o úsek od křižovatky u Itálie v Náchodě, přes Babí po železniční most v Malém Poříčí, jenž ale součástí rekonstrukce nebyl a byl rekonstruován až o několik let později.\n\nDále byly opraveny zastávky autobusové i železniční dopravy a jejich okolí.\n\nZa řekou Metují byla na přelomu první dekády 21. století vybudována moderní cyklostezka využívající trasu původních polních cest a místních komunikací. Cyklostezka umožňuje snadné propojení Velkého Poříčí s Náchodem (konkrétně místní částí Běloves) a také je k ní u mostu přes potok jménem Střela připojena cyklostezka směr Polsko. U tohoto mostu jsou umístěny odpočinková místa (venkovní posilovka, přístřešek, lavičky a stání pro jízdní kola). Stezka je vhodná i pro inline bruslení případně v kombinaci s dětskými kočárky. Podél rovného úseku stezky mezi koncem Malého Poříčí a Bělovsí stávalo stromořadí Topolů, jenž byly pokáceny v posledních letech pro jejich poddimenzovanou údržbu a pokročilý věk.\n\nPo delším období bez výstavby bylo v obci v posledních deseti letech postaveno více jak deset nových rodinných domů, především v centrální části obce.\n\nV obci je k dispozici vysokorychlostní bezdrátové připojení k Internetu, obecní vodovod i kanalizace, telefon pevný i signál mobilních operátorů (včetně LTE).\n\nAutobusová doprava obsluhuje většinu dopravní zátěže, neboť poptávka po osobní železniční dopravě značně poklesla potom co v roce 2005 byla v sousedním Velkém Poříčí zprovozněna železniční zástavka, kde zastavují všechny osobní vlaky jedoucí po trati 026, kdežto v Malém Poříčí jen minimum, vizte níže.\n\nDopravní spojení autobusy je zajištěno jak směrem Hronov, Police nad Metují, Broumov, tak i druhým směrem do vnitrozemí. K dispozici jsou relace do krajského města Hradce Králové i do Prahy.\n\nŽelezniční zastávka Náchod-Malé Poříčí (355 m n. m.), jenž je aktuálně (2017) neobsazená a je obsluhována výhradně osobními vlaky Českých drah . U této zastávky se nachází železniční přejezd, jenž byl roku 2008 modernizován (zrušeno původní zabezpečovací zařízení na bázi elektromechanických relé a instalováno moderní a to včetně nového světelného a zvukového výstražného zařízení).\n\nDoprava na této trati je zde aktuálně jak osobní, tak nákladní. Osobní doprava zahrnuje celkem 10 vlaků denně a z toho 9× jde o vlak osobní a 1× o vlak spěšný. Rychlíky byly na trati 026 zrušeny s koncem GVD 2005/2006 a to dne 9. 12. 2006, kdy posledním rychlíkem zde byl R748. Od GVD 2016/2017 trať 026 využívá jeden pár rychlíků (R949/950) v relaci Praha - Meziměstí. V současné době (2017) má již několik let železniční doprava upadající tendenci co do hustoty a objemu přepravy, neboť spojení s Hradcem Králové (či obecně s vnitrozemím) je komplikováno dvojí úvratí ve Václavicích a Starkoči. Modernizace a elektrifikace trati v rameni Jaroměř - Náchod - Polsko, případně Náchod - Trutnov - Krkonoše je aktuálně v nedohledu.\n\n\n"}
{"id": "540913", "url": "https://cs.wikipedia.org/wiki?curid=540913", "title": "Pavlišov", "text": "Pavlišov\n\nPavlišov () je vesnice, část okresního města Náchod. Nachází se asi 3,5 km na sever od Náchoda. V roce 2009 zde bylo evidováno 84 adres. V roce 2001 zde trvale žilo 187 obyvatel.\n\nPavlišov je také název katastrálního území o rozloze 2,89 km.\n\nObec dala jméno krajové specialitě „Pavlišováku“, vepřovému řízku s houskovým knedlíkem a vařeným zelím.\n\n\n\n"}
{"id": "540914", "url": "https://cs.wikipedia.org/wiki?curid=540914", "title": "Staré Město nad Metují", "text": "Staré Město nad Metují\n\nStaré Město nad Metují () je část okresního města Náchod. Nachází se na jihu Náchoda. V roce 2009 zde bylo evidováno 293 adres. V roce 2001 zde trvale žilo 4167 obyvatel.\n\nStaré Město nad Metují je také název katastrálního území o rozloze 2,01 km.\n\n\n"}
{"id": "540915", "url": "https://cs.wikipedia.org/wiki?curid=540915", "title": "Jan mladší Skrbenský z Hříště", "text": "Jan mladší Skrbenský z Hříště\n\nJan mladší Skrbenský z Hříště též Hanuš (23. srpna 1585 Velké Kunčice – 5. března 1665 Šenov) byl šlechtic rytířského stavu z rodu Skrbenských z Hříště. \n\nNarodil se 23. srpna 1585 (spolu se svým dvojčetem Václavem Slaviborem) jako syn Jaroslava Skrbenského z Hříště a jeho první manželky Anny Morkovské ze Zástřizle. V roce 1608 se oženil s Juditou Bruntálskou z Vrbna. K roku 1619 vlastnil na Těšínsku vsi Šenov, Řepiště a Bartovice s celkem 163 osedlými. Dne 25. listopadu 1658 jej císař Leopold I. spolu s potomky povýšil do starého českého panského stavu. Zastával funkci zemského maršálka knížectví těšínského. Zemřel 5. března 1665 na zámku v Šenově a byl pohřben 23. června 1665 v kostele v Šenově. Po jeho smrti si 18. února 1666 rozdělili dědictví jeho synové tak, že Jan Jaroslav Skrbenský z Hříště dostal Bartultovice, Kryštof Bernard Skrbenský z Hříště Hošťálkovy a Karel Jetřich Skrbenský z Hříště Šenov.\n\n\n"}
{"id": "540916", "url": "https://cs.wikipedia.org/wiki?curid=540916", "title": "Krčín (Nové Město nad Metují)", "text": "Krčín (Nové Město nad Metují)\n\nKrčín () je část města Nové Město nad Metují v okrese Náchod. Nachází se na severozápadě Nového Města nad Metují. V roce 2009 zde bylo evidováno 485 adres. V roce 2001 zde trvale žilo 1893 obyvatel.\n\nKrčín je také název katastrálního území o rozloze 5,99 km.\n\n\nStejně jako z okolních obcí (např. Bohuslavice, Roztoky, Spy) odcházeli do exilu i nekatolíci z Krčína. V 18. století v Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Ve zdejší oblasti působili kromě Antonína Koniáše také jezuité Jakub Firmus, Matěj Třebický, Adam Poustka a František Mateřovský. Protestantům mohly být odebrány děti a předány do péče katolickým opatrovníkům. Z obce Krčín u Nového Města nad Metují prokazatelně uprchli:\n\n\nKazatelem sboru v Husinci a německé Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského. Významným zdrojem informací jsou biografie exulantů uložené v německých archivech. Nejdostupnější informace jsou v knihách Edity Štěříkové (včetně zdrojů, údajů z matrik i výňatků z životopisů). Potomci českých exulantů žijí v Německu, Polsku, USA, Kanadě, Austrálii, někteří se po 2. světové válce vrátili.\n\n"}
{"id": "540917", "url": "https://cs.wikipedia.org/wiki?curid=540917", "title": "Spy", "text": "Spy\n\nSpy () je vesnice, část města Nové Město nad Metují v okrese Náchod. Nachází se asi 1,5 km na jih od Nového Města nad Metují. Prochází zde silnice I/14. V roce 2009 zde bylo evidováno 90 adres. V roce 2001 zde trvale žilo 186 obyvatel.\n\nSpy je také název katastrálního území o rozloze 3,32 km.\n\nPrvní písemná zmínka o obci Spy pochází z roku 1406. V letech 1545 až 1848 patřily Spy k novoměstskému panství. V roce 1848 získaly samostatnost a z této doby pocházejí i první sepské písemné materiály. S Novým Městem nad Metují se obec opět sloučila v roce 1960 a to po rozhodnutí obyvatel.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti (viz Bohuslavice) a předány do péče katolickým opatrovníkům. Z obce Spy prokazatelně uprchl v roce 1742 přes městečko Münsterberg v pruském Slezsku: \n\n\nPodrobněji historii exulantů popisuje ve svých knihách Edita Štěříková (včetně informačních zdrojů, odkazů a údajů z matrik). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci pobělohorských exulantů žijí v Německu, Polsku, USA, Kanadě, Austrálii... někteří se vrátili. Exulant (spolek) stále sdružuje potomky běženců (vč. rodokmenů) této doby z celého světa.\n\n\n\n"}
{"id": "540918", "url": "https://cs.wikipedia.org/wiki?curid=540918", "title": "Vrchoviny", "text": "Vrchoviny\n\nVrchoviny () je vesnice, část města Nové Město nad Metují v okrese Náchod. Nachází se asi 2,5 km na sever od Nového Města nad Metují. Prochází tudy železniční trať Týniště nad Orlicí – Otovice zastávka a silnice I/14. V obci se nacházela železniční zastávka, postupem času ale všechny vlaky Vrchovinami projížděly bez zastavení, až posléze byla v prosinci 2005 zastávka zrušena úplně. V současné době(2010–2011) byly zlikvidovány zbývající železniční budovy. V roce 2009 zde bylo evidováno 147 adres. V roce 2001 zde trvale žilo 304 obyvatel.Při sčítání obyvatel v roce 2011 zde žilo již 371 obyvatel.\n\nVrchoviny je také název katastrálního území o rozloze 6,55 km. V katastrálním území Vrchoviny leží i Nové Město nad Metují.\n\nJak ji v 70. letech 20. století zaznamenal vrchovinský kronikář Dr. Ing. Jaroslav Morávek: „Přesný letopočet vzniku Vrchovin jako osady a později obce nelze bezpečně zjistit. Z tržní obce Provodova vedla odbočka do Krčína přes dnešní katastry obcí Šonova a Vrchovin tato oblast byla zalidňována. Za kolonizace zvláště ve 13. století. V té době byla pravděpodobně založena obec Vrchoviny. První písemnou zmínku o Vrchovinách najdeme v archivu Zemského muzea v Praze z roku 1484, kdyby byla ves Vrchovin zapsána v zemských deskách s tím, že patří ke Krčínu. V týchž deskách jsou Vrchoviny uvedeny k roku 1527, kdy už patřily k Novému Městu nad Metují.\n\nVětšina obyvatel se zabývala zemědělstvím. Proslulé bylo zejména sadařství. V minulých staletích patřily Vrchoviny k třešňovým velmocem. Pěstovalo se tu dvacet pět druhů třešní. Hanlivá přezdívka „peckaři“ platila nejen pro novoměstské, ale také vrchovinské.“\nV roce 1668 měly Vrchoviny 30 čísel, z toho 16 selských usedlostí. V roce 1696 bylo napočítano 241 obyvatel. V roce 1850 měla obec 94 usedlostí s 557 obyvateli. V roce 1796 bylo povoleno zřídit ve Vrchovinách školu. Do té doby chodili vrchovinské děti do Krčína.\nVrchoviny mívaly dva pány. Jedna část obce patřila Krčínu a potom Janu Černčiskému z Kácova, druhá i s krčmou patřila k městskému statku. Tu přikoupil v roce 1528 od rytíře Sendražského ze Sendražic Vojtěch z Pernštejna. Lesy ve stráních nad Metují využívala obec spolu s Přibyslaví.\nPověst vypráví, že tyto lesy patřili rytíři Ratajskému, který měl pod Sendraží dřevěný zámek. Místu se dodnes říká „na zámkách“. Místo výše nad zámkem se nazývá „hláska“ nebo „strážnice“.\nRytíř měl dvě dcery, z nichž jedna se jmenovala Gertruda a druhá Eliška (viz Gertrudin vír). Ta prý jednou v metujských lesích zabloudila (tomu lze dnes těžko uvěřit), vrchovinští dřevaři ji cestu ukázali a za svůj ušlechtilý čin dostali ony lesy.\nStalo se kolem roku 1360, avšak roku 1400 už Sendraž, Mezilesí, část Přibyslavi a Vrchoviny patřili ke Krčínu.\n\nNaši dávní předkové rádi se usazovali při horách při řekách, ano i v úrodných krajinách. Sdružujíce se, zakládali osady, jimž dávali jména buď dle zakladatele, dle zaměstnání neb dle vlastnosti a povahy obyvatelstva a půdy. O naší obci od nepamětných dob jde pověst, jak vody četnými prameny na úpatí hor Unčovských (lesů k Brance se táhnoucích) sbíhaly se ke Kamennému háji a tu \"vrchoviště\" tvořily, odkud obec jméno \"Vrchoviny\" dostala. Jiná pověst dí, že obec dostala jméno od vrchů vinných, na kterých se pěstovalo víno, což by mohlo být, neboť vinařství v okolí Nového Města n. Met. bylo rozšířeno, jak v pamětech novoměstských jest uvedeno; jako další důkaz jest, že se tu víno, ač nyní toliko v zahrádkách a při zdi, až podnes pěstuje a daří. Nejvíce však je pravděpodobno, že naše obec dostala jméno od vrchů, které se rozkládají nad obcí tvoříce tak zvanou \"Vrchovinu\". V Čechách je více obcí toho jména a všude kolem týchž obcí rozkládá se vrchovina. Původ tohoto názvu je pravděpodobný už proto, že víc obcí v Čechách získalo takto své jméno.\n\n"}
{"id": "540920", "url": "https://cs.wikipedia.org/wiki?curid=540920", "title": "Václav Slavibor Skrbenský z Hříště", "text": "Václav Slavibor Skrbenský z Hříště\n\nVáclav Slavibor Skrbenský z Hříště (23. srpna 1585 Velké Kunčice – 1619) byl šlechtic rytířského stavu z rodu Skrbenských z Hříště. K roku 1619 vlastnil na Těšínsku vsi Kunčice, Vratimov, Petřvald a Rakovec s celkem 162 osedlými. Byl dvakrát ženat, poprvé s Hedvikou Šelihovou z Řuchová a po její smrti se oženil podruhé s Evou Čelovou z Čechovic.\n\n"}
{"id": "540922", "url": "https://cs.wikipedia.org/wiki?curid=540922", "title": "Dlouhé (Nový Hrádek)", "text": "Dlouhé (Nový Hrádek)\n\nDlouhé () je malá vesnice, část městyse Nový Hrádek v okrese Náchod. Nachází se asi 1,5 km na severovýchod od Nového Hrádku. V roce 2009 zde bylo evidováno 44 adres. V roce 2001 zde trvale žilo 13 obyvatel.\n\nDlouhé je také název katastrálního území o rozloze 3,72 km. V katastrálním území Dlouhé leží i Rzy.\n\n"}
{"id": "540923", "url": "https://cs.wikipedia.org/wiki?curid=540923", "title": "Krahulčí (Nový Hrádek)", "text": "Krahulčí (Nový Hrádek)\n\nKrahulčí () je malá osada, část městyse Nový Hrádek v okrese Náchod. Nachází se asi 1,5 km na severozápad od Nového Hrádku. V roce 2009 zde bylo evidováno 10 adres. V roce 2001 zde trvale žil jeden obyvatel.\n\nKrahulčí leží v katastrálním území Nový Hrádek o výměře 7,68 km.\n"}
{"id": "540924", "url": "https://cs.wikipedia.org/wiki?curid=540924", "title": "Spring", "text": "Spring\n\nSlovo Spring má několik významů:\n\n"}
{"id": "540925", "url": "https://cs.wikipedia.org/wiki?curid=540925", "title": "Rzy (Nový Hrádek)", "text": "Rzy (Nový Hrádek)\n\nRzy () je malá vesnice, část městyse Nový Hrádek v okrese Náchod. Nachází se asi 1,5 km na východ od Nového Hrádku. Prochází zde silnice II/285. V roce 2009 zde bylo evidováno 38 adres. V roce 2001 zde trvale žilo 19 obyvatel.\n\nRzy leží v katastrálním území Dlouhé o výměře 3,72 km.\n"}
{"id": "540926", "url": "https://cs.wikipedia.org/wiki?curid=540926", "title": "Hlavňov (Police nad Metují)", "text": "Hlavňov (Police nad Metují)\n\nHlavňov () je vesnice, část města Police nad Metují v okrese Náchod. Nachází se asi 3 km na severovýchod od Police nad Metují. V roce 2009 zde bylo evidováno 121 adres. V roce 2001 zde trvale žilo 151 obyvatel. V roce 2011 zde žilo trvale 150 obyvatel. \n\nHlavňov je také název katastrálního území o rozloze 4,36 km.\n\nV obci se 20. 11. 1942 narodila česká lékařka a spisovatelka Marie Svatošová.\n"}
{"id": "540927", "url": "https://cs.wikipedia.org/wiki?curid=540927", "title": "Hony", "text": "Hony\n\nHony () jsou malá vesnice, část města Police nad Metují v okrese Náchod. Nachází se asi 5,5 km na sever od Police nad Metují. Prochází zde silnice II/303. V roce 2009 zde bylo evidováno 45 adres. V roce 2001 zde trvale žilo 56 obyvatel.\n\nHony je také název katastrálního území o rozloze 2,93 km. V katastrálním území Hony leží i Pěkov.\n\n"}
{"id": "540928", "url": "https://cs.wikipedia.org/wiki?curid=540928", "title": "Pěkov", "text": "Pěkov\n\nPěkov () je vesnice, část města Police nad Metují v okrese Náchod. Nachází se asi 3,5 km na sever od Police nad Metují. Prochází zde silnice II/303. V roce 2009 zde bylo evidováno 138 adres. V roce 2001 zde trvale žilo 249 obyvatel. V roce 2011 zde trvale žilo 276 obyvatel. \n\nPěkov je také název katastrálního území o rozloze 6,33 km.\n\n\n"}
{"id": "540929", "url": "https://cs.wikipedia.org/wiki?curid=540929", "title": "Radešov (Police nad Metují)", "text": "Radešov (Police nad Metují)\n\nRadešov () je malá vesnice, část města Police nad Metují v okrese Náchod. Nachází se asi 1 km na jih od Police nad Metují. V roce 2009 zde bylo evidováno 29 adres. V roce 2001 zde trvale žilo 65 obyvatel. V roce 2011 to pak bylo 67 obyvatel \n\nRadešov leží v katastrálním území Radešov nad Metují o rozloze 1,28 km.\n"}
{"id": "540930", "url": "https://cs.wikipedia.org/wiki?curid=540930", "title": "Velká Ledhuje", "text": "Velká Ledhuje\n\nVelká Ledhuje () je část města Police nad Metují v okrese Náchod. Nachází se na východě Police nad Metují. V roce 2009 zde bylo evidováno 466 adres. V roce 2001 zde trvale žilo 2472 obyvatel.\n\nVelká Ledhuje je také název katastrálního území o rozloze 5,89 km.\n\nV letech 1892 - 1895 oživilo dění v obci Zjevení Panny Marie v Suchém Dole, jehož dějištěm byl blízký Suchý Důl.\n"}
{"id": "540932", "url": "https://cs.wikipedia.org/wiki?curid=540932", "title": "Kleny", "text": "Kleny\n\nKleny () je vesnice, část obce Provodov-Šonov v okrese Náchod. Nachází se asi 2 km na severozápad od Provodova-Šonova, při Rovenském potoce, jenž se pod vesnicí vlévá do vodní nádrže Rozkoš. V roce 2009 zde bylo evidováno 57 adres. V roce 2001 zde trvale žilo 102 obyvatel.\n\nKleny je také název katastrálního území o rozloze 3,22 km.\n\n\n"}
{"id": "540933", "url": "https://cs.wikipedia.org/wiki?curid=540933", "title": "Provodov (Provodov-Šonov)", "text": "Provodov (Provodov-Šonov)\n\nProvodov () je severozápadní část obce Provodov-Šonov v okrese Náchod. V roce 2009 zde bylo evidováno 102 adres. V roce 2001 zde trvale žilo 287 obyvatel.\n\nProvodov je také název katastrálního území o rozloze 2,67 km. V katastrálním území Provodov leží i Václavice.\n\n"}
{"id": "540934", "url": "https://cs.wikipedia.org/wiki?curid=540934", "title": "Šeřeč", "text": "Šeřeč\n\nŠeřeč () (ve 13. století Nesvačilov) je malá vesnice, část obce Provodov-Šonov v okrese Náchod. Poprvé je připomínána spolu s Provodovem již roku 1213. Nachází se asi 1,5 km na západ od Provodova-Šonova. V roce 2009 zde bylo evidováno 14 adres. V roce 2001 zde trvale žilo 18 obyvatel.\n\nŠeřeč je také název katastrálního území o rozloze 0,91 km.Poblíž obce Šeřeč leží i zaniklá obec na katastrálním území Domkov o rozloze 3,81 km.\n\nObec leží na břehu vodní nádrže Rozkoš. Jedná se vlastně o několik zbylých domů, které jsou nad zátopovým územím vodního díla. Dnes je oblíbenou rybářskou a rekreační lokalitou.\n\n\n"}
{"id": "540935", "url": "https://cs.wikipedia.org/wiki?curid=540935", "title": "Šonov u Nového Města nad Metují", "text": "Šonov u Nového Města nad Metují\n\nŠonov u Nového Města nad Metují () je jihovýchodní část obce Provodov-Šonov v okrese Náchod. V roce 2009 zde bylo evidováno 215 adres. V roce 2001 zde trvale žilo 554 obyvatel.\n\nŠonov u Nového Města nad Metují je také název katastrálního území o rozloze 5,57 km.\n\nVe 13. století, v období velké vnější kolonizace, dostal zdejší kraj v povodí Metuje ke kolonizaci rod Načeraticů. První písemná zmínka o Šonově pochází z roku 1300, takže lze předpokládat vznik vesnice ve druhé polovině třináctého století. Ještě v roce 1254 se na místě obce uvádějí „hvozdy, náležející ke hradu Homoli.“\n\nZatímco původně pod náchodské panství patřilo i Krčínsko, nově založený Šonov byl zřejmě samostatný. Lokátory nebo jedněmi z prvních vlastníků byli zřejmě zemané starého českého rodu Šonovských ze Šonova. Odpovídalo by tomu zdvojené jméno, které zřejmě převzali po obci. Je možné, že tito zemané nějakým způsobem souviseli s rodem Ronoviců, se kterými měli společnou ostrev v rodovém erbu. V každém případě byl Šonov jejich prvním místem pobytu, jak ukazuje jejich jméno.\n\nVýklad jména vsi naznačuje možnost reklamního záměru pro snadnější získání osídlenců, v překladu z němčiny znějící \"Na krásné nivě\". Zanedlouho bylo jméno zřejmě počeštěno na Šonov. Možná souvisel Šonov ve svých začátcích nějakým způsobem s benediktýny, kterým počátkem třináctého století připadl sousední starší Provodov, a to v době mezi lety 1253, kdy bylo přeneseno z Provodova do Police n. Metují tržní právo, a rokem 1305, kdy Provodov pronajali. I benediktýni měli ve znaku ostrev a při osídlování Broumovska založili ves stejného jména – Šonov. Oba Šonovy leží v blízkosti zemských hranic, takže se nabízí i vysvětlení jména z tohoto pohledu.\n\nLokátoři měli za úkol nechat novou vesnici rozměřit na díly k výstavbě obydlí a k obdělávání půdy. Zároveň museli zajistit její osídlení. V případě Šonova došlo pravděpodobně k vyměření celé vsi najednou, s hospodářským dvorem, zemanskou tvrzí a statky podél potoka. Lze předpokládat, že, jak se v ústním podání traduje, tvrz šonovských zemanů stávala na místě dnešního čísla popisného 36 (u Peštů) na Malé Straně, v sousedství starého rybníka. Není však známo, zda původní starý rybník (dnešní zástavba s prodejnou na louce) byl založen současně s nově vzniklou vsí nebo až později. Do šonovské zemanské tvrze patnáctého století zasadil Alois Jirásek postavu vladyky Jana Rozvody Šonovského ve své novele \"Maryla\".\n\nJe-li uvedený předpoklad správný, středověká zemská stezka, v obci zvaná \"Hradečnice\", byla na dohled z tvrze. Hospodářský dvůr se mohl rozkládat za čísly popisnými 122–125, v nížině pod dnešní Orelnou; v těchto místech býval i pozdější Strakův dvůr, který mohl navázat na starší hospodářství. Záznamy uvádějí, že „starý dvůr stál údajně na bahnitém místě a byl patrně zčásti dřevěný.“\n\nLze se domnívat, že i založení Šonova mohlo souviset s blízkostí zemské brány. Hlavní zemská brána se nacházela v náchodském průsmyku, kdežto vedlejší stezka zřejmě přecházela bražecké sedlo. Nad bražeckou cestou je vrch Branka, poblíž stával les Strážiště a kdesi nad hájovnou (dnešní čp. 38) měla být podle Hrašeho umístěna strážnice. Pokud by tomu tak bylo, mohl Šonov tvořit zázemí k této strážnici. Svou roli mohla hrát i dnes již zaniklá osada Sklopce, která se měla nacházet někde mezi dnešní Přibyslaví a Dobenínem.\n\nŠonovští vladykové nepůsobili ve vsi po dlouhou dobu. Z nějakých důvodů ji opustili již během čtrnáctého století, protože ves v té době spadla pod náchodské panství pánů z Dubé. Je možné, že jim nestačila k obživě, jméno Šonovských se však udrželo až do dnešní doby. Náchodští páni prodali část Šonova, pravděpodobně několik statků na horním konci, Janovi z Potštejna, majiteli tehdy již samostatného Krčína. Sami si ponechali část vsi u dvora. Cesta Hradečnice mohla v té době již vést od Hradce přes vznikající vesnice k Dobenínu. Hradec (Králové) byl v té době druhým nejvýznamnějším městem v zemi, hned po Praze.\n\nOpuštěná zemanská tvrz, pravděpodobně převážně dřevěná, jistě chátrala a časem zanikla, i když na jejím místě se osídlení patrně udrželo. Do dnešní doby patří k číslu popisnému 36 velká část louky, přiléhající ke stavení (říkalo se zde \"Na ohradě\"). V ústním podání se tradovalo, že zde při přejíždění povozů po dvoře bylo slyšet dunění. Dokonce se měly při zemních výkopech najít nějaké předměty, snad keramické střepy nebo peníze. Mluvilo se také o chodbě, vedoucí z tvrze ke kostelu na Dobeníně. Ve sklepě starého stavení čp. 36 u Cihlářů bylo vidět cihlami zazděný obloukový vchod. Pokud to byla tajná chodba, jistě odtud nevedla ke kostelu. Přesto je ve starších kronikářských záznamech uvedeno propadnutí panského povozu pod Václavicemi, které údajně odkrylo zbytky jakési chodby.\n\nVe století patnáctém vlastnil náchodskou část Šonova se dvorem loupeživý Jan Kolda ze Žampachu. To by vysvětlovalo zmínku, že v roce 1441 byl Šonov zcela vypálen Slezany. Jednalo se tedy pravděpodobně pouze o část, patřící v té době Koldovi. V roce 1484 došlo k prodeji krčínského panství Janu Černčickému z Kácova. Šlo o krčínskou tvrz, poplužní dvůr, městečko Krčín, vsi Nahořany, Dolsko, Libchyni a části vesnic Doubravice, Šonova (horní konec), Vrchovin, Přibyslavi a Mezilesí.\n\nJan Černčický přenesl v roce 1503 práva Krčína na nově založené Město Nové Hradiště nad Metují (Nové Město n. Met.). Tím přešla i horní část Šonova pod novoměstské panství. V roce 1527 prodal Jan Černčický své panství Vojtěchovi z Pernštejna. Novému majiteli postoupil zámek, město, hrad Výrov, tvrze v Černčicích a Krčíně, městečko Krčín se, selskými dvory a kromě toho také vesnice a jejich dvory a mezi nimi i Šonov. Vesnice Šonov se v té době patrně skládala pouze z několika statků a chalup (zřejmě se jednalo opět pouze o horní část vsi).\n\nPřed rokem 1540 získali náchodskou část (dolní konec se dvorem) páni Strakové z Nedabylic. K tomu v roce 1564 přikoupil rytíř Jan starší Straka novoměstskou část Šonova, sestávající z osmi statků, od Jana ze Stubenberku, pro svého syna Jana Jiřího. Vytvořením jednoho velkého statku se stal Šonov opět samostatným, a to ve vlastnictví rodu Straků z Nedabylic. Kolem roku 1576 si zde Jan Jiří Straka nechal vystavět nad hospodářským dvorem menší kamennou podsklepenou tvrz (na místě dnešního stavení čp. 117). V kostele sv. Václava zřídil hrobku pro svůj rod. Venkov v té době prosperoval, vládla i k větší stavební aktivita; v panském dvoře se chovalo až několik stovek ovcí.\n\nJeště v roce 1617 vlastnil syn Jana Jiřího Petr Straka ml. z Nedabylic celý Šonov. Byla to neklidná doba: odboj proti císaři, události po bitvě na Bílé Hoře, švédská tažení v době třicetileté války. Šonovský dvůr byl několikrát vydrancován, nic nevynášel, naopak byl zatížen dluhy. Nakonec Petru Strakovi nezbylo než veškerý svůj majetek prodat - tvrz, dvůr poplužní s pozemky a ves s krčmou výsadní a kovárnou - v roce 1641 bývalou náchodskou část majiteli náchodského panství Ottaviu Piccolominimu a v roce 1643 bývalou novoměstskou část zpět držiteli novoměstského panství Walterovi Lesliemu.\n\nNový majitel náchodské části Šonova nechal tvrz zčásti pobořit a její zachovalou část i dvůr opravit. Později tvrz patrně již pouze chátrala, až zanikla docela. Její zdi byly zbořeny, ale „pěkné a pevné sklepy vídati bylo ještě po roce 1800.“ V roce 1646 vypálili Šonov Švédové.\n\nKritický stav země po válce, rozvrácené hospodářství, zpustošené vesnice, opuštěné usedlosti a velké přesuny obyvatel vedly k potřebě evidence. Podle provedeného soupisu bylo v roce 1651 napočítáno v Šonově pouhých 32 obyvatel. Před rokem 1680 byl šonovský dvůr (náchodská část) počítán za devět „osedlých.“\n\nV roce 1696 bylo v Šonově uváděno celkem 36 stavení s 80 obyvateli.\n\nPo požáru dosavadního dřevěného dvora v nížině pod tvrzí byl vystavěn dvůr nový. Nejspíše opět zčásti dřevěný dvůr byl přemístěn na výhodnější vyvýšené místo nad tvrzí. Není známo, kdy přesně k tomu došlo. Kolem roku 1797 dal majitel náchodského panství Petr Biron, vévoda Kuronský, tento šonovský dvůr celý zbořit. Na jeho místě nechal vybudovat zděný dvůr, pojjmenovaný \"Dorotin:\" Anna Charlota Dorothea von Medem byla vévodova manželka. Náchodská část Šonova zahrnovala v roce 1820 dvůr, myslivnu, kovárnu, půl sedláka a 17 chalup. V tomto století bylo zavedeno povinné číslování domů.\n\nV roce 1840 bylo v obci celkem 75 čísel popisných. Statistika obyvatel dobenínské kolatury uvádí k roku 1851 v Šonově 85 popisných čísel, v nichž bydlelo 526 obyvatel. K tomuto počtu je třeba přičíst ještě 68 podruhů, u nichž není záznam o místě jejich pobytu. V Šonově tedy žilo v roce 1851 celkem 594 obyvatel v 85 domech.\n\n"}
{"id": "540936", "url": "https://cs.wikipedia.org/wiki?curid=540936", "title": "Dolní Ples t. Vodní Ples", "text": "Dolní Ples t. Vodní Ples\n\nDolní Ples t. Vodní Ples () je malá vesnice, část obce Rasošky v okrese Náchod. Nachází se asi 1,5 km na severozápad od Rasošek. V roce 2009 zde bylo evidováno 23 adres. K 1. 1. 2017 zde trvale žilo 69 obyvatel.\n\nDolní Ples t. Vodní Ples leží v katastrálním území Rasošky o výměře 5,51 km.\n\n"}
{"id": "540937", "url": "https://cs.wikipedia.org/wiki?curid=540937", "title": "Neznášov", "text": "Neznášov\n\nNeznášov () je část obce Rožnov v okrese Náchod. Nachází se na jihozápadě Rožnova. V roce 2009 zde bylo evidováno 66 adres. V roce 2001 zde trvale žilo 159 obyvatel.\n\nNeznášov je také název katastrálního území o rozloze 3,1 km.\n"}
{"id": "540938", "url": "https://cs.wikipedia.org/wiki?curid=540938", "title": "Doubravice u České Skalice", "text": "Doubravice u České Skalice\n\nDoubravice u České Skalice () je malá vesnice, část obce Rychnovek v okrese Náchod. Nachází se asi 3,5 km na severovýchod od Rychnovku, na levém břehu řeky Úpy. V roce 2009 zde bylo evidováno 33 adres. V roce 2001 zde trvale žilo 80 obyvatel.\n\nDoubravice u České Skalice je také název katastrálního území o rozloze 3,49 km.\n\n"}
{"id": "540939", "url": "https://cs.wikipedia.org/wiki?curid=540939", "title": "Zvole (Rychnovek)", "text": "Zvole (Rychnovek)\n\nZvole () je vesnice, část obce Rychnovek v okrese Náchod. Nachází se asi 1,5 km na severovýchod od Rychnovku, na levém břehu řeky Úpy. V roce 2009 zde bylo evidováno 87 adres. V roce 2001 zde trvale žilo 201 obyvatel.\n\nZvole je také název katastrálního území o rozloze 2,64 km.\n\nNa čtvercové návsi před kostelem, mateřskou školkou a školou roste vzácný strom katalpa. Pomník padlým z obce za 1. a 2. světové válce.\n\nObec Zvole byla osadou farní, byl zde kostel, škola i zemanský dvorec s tvrzí. První písemná zmínka o Zvoli je už z roku 1283. Podle zápisu v urbáři je to zpráva o předepsaných poplatcích z farnosti zvolské v roce 1283. Druhá historicky doložená zpráva je zpočátku 14. století. V kronice pražské je zápis, že v roce 1310 byl biskupem pražským Jan Zvolský, syn zemana zvolského z kraje Hradeckého.\nZemanská tvrz stála na ostrohu na příkrém srázu nad řekou Úpou. Při výkopových pracích při stavbě kanalizace se našly zbytky silných hraněných dubových sloupů vzdálených od sebe 3,5 metru. Byly to pravděpodobně zbytky hradeb nebo brány tvrze. Až do roku 1961 byl západně od kostela hluboký hradební příkop.\n\nZvolská tvrz pravděpodobně lehla popelem, když husité dobyli město Jaroměř roku 1421. Zvolští zemané, stejně jako královské město Jaroměř, byli na straně katolické šlechty a tak kvůli tomuto vyznání byli ze své tvrze vypuzeni. Ještě v dnešní době se v obci traduje, že husitská jízda napájela koně ze studny na hospodářském dvoře zemanského statku. Tato studna je dodnes zachována v rohu na konci školní zahrady, po pravé straně cesty z Rychnovka ke kostelu ve Zvoli.\n\nDominantou Zvole je \"kostel sv. Justa\", který je vidět ze širokého okolí. Kdy byl kostel založen, není možné přesně zjistit. Jisté je pouze to, že to bylo již ve 13.století. První kostel byl pravděpodobně dřevěný. V průběhu století byl několikrát přestavován a opravován. Po husitské době, kdy byla zvolská farnost zrušena, hodně zchátral. Až roku 1713 byl znovu přestavěn a při této přestavbě byla ze suti a rumu vykopána soška sv. Justa a kostel byl sv. Justu zasvěcen. Při opravách na kostele sv. Justa byly odhaleny na stěnách nápisy s datem z roku 1400. Na věži kostela jsou celkem čtyři zvony, a to z let 1596, 1630, 1958 a 1973.\n\nOsud Zvole byl v době josefínské na vážkách. Při plánování, kde by se měla stavět pevnost na ochranu rozpínavosti pruského vladaře Bedřicha Velikého, byly vojenskými experty vybrány dvě alternativy: Ples a Zvole. Císař Josef II. navštívil prý obě místa několikrát, pečlivě je prohlížel a nakonec se přiklonil k návrhu francouzského generála Lascyho, který dokazoval, že pro stavbu pevnosti je stavebně i strategicky výhodnější Ples než Zvole. Díky tomuto rozhodnutí stojí Zvole na svém původním místě.\n\nPrvní dochovaná zpráva o škole a učiteli je vylitý nápis na velkém zvonu zvolského kostela. Vedle dalších jmen zřizovatelů je tu uvedeno jméno Jan Hauss rychtář a učitel školní. Nápis na tomto zvonu nese letopočet 1630. V roce 1883 byla ve Zvoli postavena nová škola pro děti.Od roku 1960 byla v budově fary u kostela otevřena mateřská školka s jídelnou pro děti školky a školy.\nRoku 1889 byl založen místní sbor dobrovolných hasičů. A v roce 1957 byla postavena nová budova pro hasiče, která funguje do dneška.\n\nV roce 2011 bylo postaveno několik rodinných domů a tak počet domů se rozrostl na současných 119. A počet obyvatel se zvýšil na 304 v roce 2019. V roce 2015 byla vybudována nová kanalizace.V roce 2016 a 2019 byly opraveny chodníky a prodloužená kanalizace o k dalším novým rodinným domkům.\n\n\n"}
{"id": "540940", "url": "https://cs.wikipedia.org/wiki?curid=540940", "title": "Blažkov (Slavoňov)", "text": "Blažkov (Slavoňov)\n\nBlažkov () je malá vesnice, část obce Slavoňov v okrese Náchod. Nachází se asi 1 km na západ od Slavoňova. Prochází zde silnice II/285. V roce 2009 zde bylo evidováno 18 adres. V roce 2001 zde trvale žilo 49 obyvatel.\n\nBlažkov leží v katastrálním území Blažkov u Slavoňova o rozloze 1,43 km.\n\n"}
{"id": "540941", "url": "https://cs.wikipedia.org/wiki?curid=540941", "title": "Bystré (Stárkov)", "text": "Bystré (Stárkov)\n\nBystré (německy \"Wüstrei\") je vesnice, část města Stárkov v okrese Náchod. Nachází se asi 1,5 km na jih od Stárkova. V roce 2009 zde bylo evidováno 82 adres. V roce 2011 zde trvale žilo 90 obyvatel.\n\nBystré leží v katastrálním území Bystré u Stárkova o rozloze 5,25 km².\n\n"}
{"id": "540943", "url": "https://cs.wikipedia.org/wiki?curid=540943", "title": "Horní Dřevíč", "text": "Horní Dřevíč\n\nHorní Dřevíč (německy \"Ober Drewitsch\") je vesnice, část města Stárkov v okrese Náchod. Nachází se asi 1,5 km na východ od Stárkova, po pravé straně údolí potoka Dřevíče. V roce 2009 zde bylo evidováno 69 adres. V roce 2011 zde trvale žilo 91 obyvatel.\n\nHorní Dřevíč je také název katastrálního území o rozloze 3,41 km².\n\nPrvní písemná zmínka o obci pochází z roku 1341.\n\n\n"}
{"id": "540944", "url": "https://cs.wikipedia.org/wiki?curid=540944", "title": "Chlívce", "text": "Chlívce\n\nChlívce (německy \"Chliwitz\") jsou malá vesnice, část města Stárkov v okrese Náchod. Nachází se asi 2,5 km na jihozápad od Stárkova. V roce 2009 zde bylo evidováno 43 adres. V roce 2011 zde trvale žilo 42 obyvatel.\n\nChlívce je také název katastrálního území o rozloze 2,72 km².\n\n"}
{"id": "540945", "url": "https://cs.wikipedia.org/wiki?curid=540945", "title": "Vápenka (Stárkov)", "text": "Vápenka (Stárkov)\n\nVápenka () je malá vesnice, část města Stárkov v okrese Náchod. Nachází se v údolí potoka Dřevíče asi 2 km na severozápad od Stárkova. Prochází zde silnice II/301. V roce 2009 zde bylo evidováno 28 adres. V roce 2011 zde trvale žilo 15 obyvatel.\n\nVápenka leží v katastrálním území Stárkov o výměře 5,14 km².\n"}
{"id": "540947", "url": "https://cs.wikipedia.org/wiki?curid=540947", "title": "Peraceae", "text": "Peraceae\n\nPeraceae je čeleď vyšších dvouděložných rostlin z řádu malpígiotvaré (\"Malpighiales\"). Jsou to dřeviny s jednoduchými střídavými listy a jednopohlavnými, bezobalnými květy. Čeleď zahrnuje asi 135 druhů v 5 rodech. Je rozšířena v tropech téměř celého světa.\n\nRody čeledi \"Peraceae\" byly v minulosti řazeny do čeledi pryšcovité.\n\nZástupci čeledi \"Peraceae\" jsou dvoudomé stromy a keře s jednoduchými střídavými listy s drobnými palisty nebo bez palistů. Odění je složeno z hvězdovitých, šupinovitých nebo i jednoduchých chlupů. Listy jsou celokrajné, se zpeřenou žilnatinou. Květy jsou jednopohlavné, bezobalné, v úžlabních nebo vrcholových květenstvích. Kalich a koruna je v počtu 5 plátků nebo je okvětí redukované v počtu plátků až zcela chybějící. Samčí květy se 2 až 15 obvykle srostlými tyčinkami. Semeník v samičích květech je svrchní, srostlý\nze 3 až 6 plodolistů. Plodem je tobolka.\n\nČeleď zahrnuje celkem 135 druhů v 5 rodech. Je rozšířena v tropech celého světa mimo Austrálie a východní části jihovýchodní Asie. Největším rodem je \"Clutia\" (70 druhů) a \"Pera\" (40 druhů).\n\nČeleď \"Peraceae\" byla vyčleněna z čeledi pryšcovité (\"Euphorbiaceae\") již v roce 1976, zahrnovala ale jen rod \"Pera\".\nDalší rody pak byly do čeledi přeřazeny v roce 2003.\nV systému APG III z roku 2009 není čeleď zastoupena s poznámkou, že je zapotřebí dalších studií, ve verzi APG IV z roku 2016 se opět objevuje.\n\n\"Chaetocarpus\", \"Clutia\", \"Pera\", \"Pogonophora\", \"Trigonopleura\"\n\n\n"}
{"id": "540948", "url": "https://cs.wikipedia.org/wiki?curid=540948", "title": "Bakov (Studnice)", "text": "Bakov (Studnice)\n\nBakov () je malá vesnice, část obce Studnice v okrese Náchod. Nachází se asi 2 km na sever od Studnice. V roce 2009 zde bylo evidováno 25 adres. V roce 2001 zde trvale žilo 22 obyvatel.\n\nBakov leží v katastrálním území Řešetova Lhota o výměře 2,89 km.\n\nPrvní písemná zmínka o obci pochází z roku 1790.\n\n\n"}
{"id": "540949", "url": "https://cs.wikipedia.org/wiki?curid=540949", "title": "Řešetova Lhota", "text": "Řešetova Lhota\n\nŘešetova Lhota () je vesnice, část obce Studnice v okrese Náchod. Nachází se asi 1,5 km na sever od Studnice. Sídlem protéká potok Olešnice a probíhá tudy železniční trať Jaroměř - Trutnov. V roce 2009 zde bylo evidováno 83 adres. V roce 2001 zde trvale žilo 155 obyvatel.\n\nŘešetova Lhota je také název katastrálního území o rozloze 2,89 km. V katastrálním území Řešetova Lhota leží i Bakov.\n\nJiž od roku 1422 je psáno, že bylo panství rytíře Petra Řešetky, po kterém se obec i jmenuje, zapsáno v zemských deskách, z čehož vyplývá, že obydlená byla již dříve. Střídali se zde držitelé půdy. Po rytíři Petru Řešetkovi, jeho dcera Ludmila, provdána za Jana Chvalkovského, pak Kuneš Bohdanecký, Jan Straka st., vdova po Janu Strakovi ml. provdaná za Prunera z Prunéřova. Mezitím Lhota krátce patřila Pernštejnům i Žehušickým. V roce 1716 koupili Řešetov, tehdy Strakovu Lhotu, od Mikuláše Straky páni na náchodském zámku, Piccolominiové. Roku 1718 rozdělili půdu mezi lid. Další pán na Náchodě, vévoda Petr Kuronský nařídil, aby Řešetova Lhota dostala zvlášťní robotní výsady. V letech 1849-1960 byla samostatnou obcí a patřila k ní Třtice a Bakov. Součástí je osada Pastviště.\n\nObčané se pravidelně zúčastňují Srazu Lhot a Lehot, v Řešetově Lhotě se konal 22. a 29 ročník srazu.\n\n"}
{"id": "540950", "url": "https://cs.wikipedia.org/wiki?curid=540950", "title": "Starkoč (Studnice)", "text": "Starkoč (Studnice)\n\nStarkoč () je vesnice, část obce Studnice v okrese Náchod. Nachází se asi 1,5 km na jihovýchod od Studnice, při Rovenském potoce.\n\nStarkoč leží v katastrálním území Starkoč u Vysokova o rozloze 1,97 km.\n\nNachází se zde důležitá železniční stanice na trati Jaroměř - Trutnov, z níž odbočuje krátká železniční trať Starkoč - Václavice, která propojuje trutnovskou trať s tratí Týniště nad Orlicí - Meziměstí.\n\nPůvodně šlo o osadu obce Kleny, od roku 1880 spadala pod obec Studnice a v roce 1961 byla připojena k obci Vysokov. Spolu s ní byla od 1. července 1985 do 31. srpna 1990 součástí města Náchod, poté se vrátila pod obec Studnice.\n\nV roce 2009 zde bylo evidováno 114 adres. V roce 2001 zde trvale žilo 268 obyvatel.\n"}
{"id": "540951", "url": "https://cs.wikipedia.org/wiki?curid=540951", "title": "Třtice (Studnice)", "text": "Třtice (Studnice)\n\nTřtice () je malá vesnice, část obce Studnice v okrese Náchod. Nachází se asi 1,5 km na severozápad od Studnice, při potoce Olešnici. Třtice leží v katastrálním území Třtice nad Olešnicí o rozloze 1,42 km.\n\nPrvní písemná zmínka o Třtici jako o zemanském sídle je z roku 1431. Později se stala vlastnictvím pánů Straků z Nedabylic. V roce 2009 zde bylo evidováno 18 adres. V roce 2001 zde trvale žilo 38 obyvatel.\n\nVe Třtici vyvěrá minerální pramen „Vostré vody“, které je typická pro vysoké množství železa. Nachází se zde mnohem více pramenů, ty však nejsou upraveny pro civilní užitek, některé ani chemicky prověřeny.\n"}
{"id": "540952", "url": "https://cs.wikipedia.org/wiki?curid=540952", "title": "Všeliby (Studnice)", "text": "Všeliby (Studnice)\n\nVšeliby () je malá vesnice, část obce Studnice v okrese Náchod. Nachází se asi 2,5 km na severozápad od Studnice. V roce 2009 zde bylo evidováno 44 adres. V roce 2001 zde trvale žilo 96 obyvatel.\n\nVšeliby je také název katastrálního území o rozloze 1,66 km.\n\n"}
{"id": "540953", "url": "https://cs.wikipedia.org/wiki?curid=540953", "title": "Zblov", "text": "Zblov\n\nZblov () je malá vesnice, část obce Studnice v okrese Náchod. Nachází se asi 1,5 km na jihozápad od Studnice. V roce 2009 zde bylo evidováno 32 adres. V roce 2001 zde trvale žilo 65 obyvatel.\n\nZblov leží v katastrálním území Studnice u Náchoda o výměře 2,44 km.\n"}
{"id": "540954", "url": "https://cs.wikipedia.org/wiki?curid=540954", "title": "Slavný", "text": "Slavný\n\nSlavný () je malá vesnice, část obce Suchý Důl v okrese Náchod. Nachází se asi 1,5 km na východ od Suchého Dolu, při jihozápadním úpatí Broumovských stěn. V roce 2009 zde bylo evidováno 42 adres. V roce 2001 zde trvale žilo 49 obyvatel.\n\nSlavný je také název katastrálního území o rozloze 3,69 km.\n\nPrvní písemná zmínka o obci pochází z roku 1558.\n\n"}
{"id": "540955", "url": "https://cs.wikipedia.org/wiki?curid=540955", "title": "Roztoky (Šestajovice)", "text": "Roztoky (Šestajovice)\n\nRoztoky () je malá vesnice, část obce Šestajovice v okrese Náchod. Nachází se asi 2,5 km na východ od Šestajovic. V roce 1890 měla ves 21 domů, mlýn a 119 obyvatel (všichni české národnosti). V roce 2009 zde bylo evidováno 19 adres. V roce 2001 zde trvale žilo 29 obyvatel.\n\nRoztoky leží v katastrálním území Roztoky nad Metují o rozloze 1,35 km.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, kontroly duchovních i světských úředníků, odpírání souhlasu vrchnosti k uzavírání sňatků atd. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z Roztok z těchto důvodů uprchl:\n\n\nDokumenty se nacházejí převážně v archivu Jednoty bratrské v Herrnhutu (Ochranov) a ve Státním oblastním archivu v Zámrsku. Podrobně tuto historii popisuje ve svých knihách Edita Štěříková (včetně informačních zdrojů a odkazů). Potomci exulantů žijí v Německu, Polsku, USA, Kanadě, Austrálii, někteří se jako reemigranti vrátili v roce 1945 do Čech z polského Zelova. Exulant (spolek) spojuje potomky exulantů doby pobělohorské z celého světa.\n\nJan Franc - jeden ze zakladatelů české exulantské obce Husinec.\n\n"}
{"id": "540957", "url": "https://cs.wikipedia.org/wiki?curid=540957", "title": "Bohdašín (Teplice nad Metují)", "text": "Bohdašín (Teplice nad Metují)\n\nBohdašín (německy \"Bodisch\") je malá vesnice, část města Teplice nad Metují v okrese Náchod. Nachází se asi 2,5 km na východ od Teplic nad Metují. Prochází tudy železniční trať Týniště nad Orlicí – Otovice zastávka. V roce 2009 zde bylo evidováno 38 adres. V roce 2001 zde trvale žilo 81 obyvatel.\n\nBohdašín je také název katastrálního území o rozloze 3,14 km.\n\n"}
{"id": "540958", "url": "https://cs.wikipedia.org/wiki?curid=540958", "title": "Dědov", "text": "Dědov\n\nDědov (německy \"Nieder Mohren\") je malá vesnice, část města Teplice nad Metují v okrese Náchod. Nachází se asi 3,5 km na jihovýchod od Teplic nad Metují. Prochází tudy železniční trať Týniště nad Orlicí - Otovice zastávka. V roce 2009 zde bylo evidováno 42 adres. V roce 2001 zde trvale žilo 48 obyvatel.\n\nDědov je také název katastrálního území o rozloze 1,83 km.\n\nPrvní písemná zmínka o obci pochází z roku 1406.\n\n"}
{"id": "540959", "url": "https://cs.wikipedia.org/wiki?curid=540959", "title": "Dolní Teplice", "text": "Dolní Teplice\n\nDolní Teplice (německy \"Unter Wekelsdorf\") je část města Teplice nad Metují v okrese Náchod. V roce 2009 zde bylo evidováno 117 adres. V roce 2001 zde trvale žilo 290 obyvatel.\n\nDolní Teplice je také název katastrálního území o rozloze 3,86 km.\n\nPrvní písemná zmínka o obci pochází z roku 1362.\n\n"}
{"id": "540960", "url": "https://cs.wikipedia.org/wiki?curid=540960", "title": "Horní Teplice", "text": "Horní Teplice\n\nHorní Teplice (německy \"Ober Wekelsdorf\") je část města Teplice nad Metují v okrese Náchod. Nachází se na severu Teplic nad Metují. V roce 2009 zde bylo evidováno 90 adres. V roce 2001 zde trvale žilo 119 obyvatel.\n\nHorní Teplice je také název katastrálního území o rozloze 6,1 km.\n"}
{"id": "540961", "url": "https://cs.wikipedia.org/wiki?curid=540961", "title": "Javor (Teplice nad Metují)", "text": "Javor (Teplice nad Metují)\n\nJavor () je vesnice, část města Teplice nad Metují v okrese Náchod. Nachází se asi 3 km na jih od Teplic nad Metují. V roce 2009 zde bylo evidováno 62 adres. V roce 2001 zde trvale žilo 70 obyvatel.\n\nJavor leží v katastrálním území Javor u Teplic nad Metují o rozloze 3 km.\n"}
{"id": "540962", "url": "https://cs.wikipedia.org/wiki?curid=540962", "title": "Lachov", "text": "Lachov\n\nLachov (německy \"Löchau\") je vesnice, část města Teplice nad Metují v okrese Náchod. Nachází se asi 2,5 km na jihovýchod od Teplic nad Metují. V roce 2009 zde bylo evidováno 52 adres. V roce 2001 zde trvale žilo 84 obyvatel.\n\nLachov je také název katastrálního území o rozloze 4,09 km.\n\nPrvní písemná zmínka o obci pochází z roku 1395.\n\n\n"}
{"id": "540964", "url": "https://cs.wikipedia.org/wiki?curid=540964", "title": "Hustířany", "text": "Hustířany\n\nHustířany jsou vesnicí, částí obce Velichovky. Nachází se v okrese Náchod, v Královéhradeckém kraji asi 2,5 km západně od Velichovek na křižovatce silnice II/285 a silnice třetí třídy od Habřiny a Lužan. V roce 2009 bylo v obci evidováno 88 adres. V roce 2001 v obci trvale žilo 174 obyvatel.\n\nHustířany () jsou jedinou vsí svého jména v celé republice a jejich jméno lze odvodit jako Huštieřany – ves lidí bydlících v huštieře nebo u huštiera. Působením adjektiva hustý změnil se tvar Huštieřany v Hustieřany.\n\nPrvní písemná zmínka o obci pochází z roku 1355.\n\nPrvní vykopávky dokazující osídlení území obce pochází z doby keltského osídlení mezi 2. až 1. stoletím před naším letopočtem, pozdější nálezy slovanské keramiky pochází z 8. až 11. století.\n\nHustířany byly v držení pánů z Hustířan. Z těch, kteří Hustířany drželi jsou známi Jiřík (+ 1389), Bavor (1394 – 1413) a Bavor Rodovský z Hustířan (1494 – 1516), který měl kromě Hustířan v držení další okolní vesnice. Jeho majetek byl v roce 1523 rozdělen mezi jeho syny, přičemž Hustířany připadly Mikolášovi, který je prodal před rokem 1540 Mikuláši Trčkovi z Lípy. Tímto okamžikem přestává být historie obce spjata se zemanským rodem pánů z Hustířan, který se v 15. století rozštěpil na několik větví.\n\nProdejem Hustířan se ves stala po roce 1540 součástí smiřického panství. To bylo v té době v držení mocného rodu Trčků z Lípy. Posledním z tohoto rodu, kterému Hustířany náležely byl Jan Rudolf Trčka z Lípy. Jako účastník bělohorské bitvy byl za svoji odbojnou činnost roku 1636 potrestán konfiskací všech svých statků, které přešly v královský majetek. Jednou z obcí, jež byla dle zápisu v zemských deskách převedena na královskou komoru, byly i Hustířany, které nadále zůstaly připojeny ke Smiřickému panství.\n\nZa účast na odstranění Albrechta z Valdštejna získal Jan Matyáš Gallas, potomek chudé šlechtické rodiny ze zámku Campo v Tridentsku, statky v odhadované ceně milionu zlatých, mezi nimiž bylo i Smiřické panství. Po smrti Gallase přejímá nad jeho nezletilými dětmi a všemi statky poručenství vdova Anna Marie Dorota z Ladronu, která 2. října 1661 rozděluje otcovské statky mezi své děti. Starší syn František Ferdinand získal Frýdlantské a Liberecké panství a Hořiněves s několika vesnicemi, včetně Hustířan. V roce 1676 František Ferdinand prodal Hořiněves a ostatní statky a vesnice za 206 tisíc rýnských zlatých generálovi Janovi hraběti Šporkovi – Frýdlant a Liberec si ponechal. Roku 1790 koupila od Jana Karla Šporka panství císařská komora a spojila je opět se Smiřicemi v komorní panství.\n\nOd roku 1848 byly Hustířany samostatnou obcí s obecním zastupitelstvem v čele se starostou. Od roku 1985 jsou Hustířany administrativně spojeny s obcí Velichovky. Starostou byl do roku 2018 Josef Karel. Jeho nástupcem a současným starostou (2019) je Jiří Lebedinský.\n\nV obci funguje malý obchod s potravinami a hospůdka. V minulosti v obci byla též místní malotřídka.\n\nVe vesnici jsou zavedeny všechny základní veřejné sítě – elektřina, vodovod, kanalizace, plyn i telefon. Hlavní silnice procházející obcí jsou asfaltové, místní komunikace však mají štěrkový nebo nezpevněný povrch.\n\nDo obce zajíždí autobusové linky, které poskytují spojení ve směrech Jaroměř, Velichovky, Dubenec a Dvůr Králové nad Labem.\n\nVesnice leží na obou březích potoka Hustířanky. Potok v tomto místě protéká poměrně hlubokým údolím, na jehož svazích je obec vystavěna.\n\nNejvyšší bod se nachází v Hustířanském lese na pravém břehu nad potokem: 324 m n. m.\n\nPotok napájí dva chovné rybníky ve vesnici. Hustířanka se dále vlévá do Trotiny, ta následně do Labe.\n\n\nCyklotrasy:\n\nHustířany je také název katastrálního území v okolí vesnice o rozloze 4,49 km.\n\nSousedními katastrálními územími jsou: Velichovky, Habřina, Lužany nad Trotinou, Vilantice a Dubenec.\n\n"}
{"id": "540965", "url": "https://cs.wikipedia.org/wiki?curid=540965", "title": "Veselice (Velká Jesenice)", "text": "Veselice (Velká Jesenice)\n\nVeselice () je vesnice, část obce Velká Jesenice v okrese Náchod. Nachází se asi 2 km na jihozápad od Velké Jesenice. V roce 2009 zde bylo evidováno 52 adres. V roce 2001 zde trvale žilo 45 obyvatel.\n\nVeselice leží v katastrálním území Veselice nad Metují o rozloze 3,3 km.\n\nPrvní písemná zmínka o obci pochází z roku 1364.\n\n\n"}
{"id": "540966", "url": "https://cs.wikipedia.org/wiki?curid=540966", "title": "Volovka", "text": "Volovka\n\nVolovka () je malá vesnice, část obce Velká Jesenice v okrese Náchod. Nachází se asi 2,5 km na západ od Velké Jesenice. Prochází zde silnice II/285. V roce 2009 zde bylo evidováno 35 adres. V roce 2001 zde trvale žilo 58 obyvatel.\n\nVolovka je také název katastrálního území o rozloze 2,58 km.\n\n"}
{"id": "540967", "url": "https://cs.wikipedia.org/wiki?curid=540967", "title": "Maršov nad Metují", "text": "Maršov nad Metují\n\nMaršov nad Metují () je malá vesnice, část obce Velké Petrovice v okrese Náchod. Nachází se asi 1,5 km na severozápad od Velkých Petrovic. V roce 2009 zde bylo evidováno 36 adres. V roce 2001 zde trvale žilo 22 obyvatel.\n\nMaršov nad Metují je také název katastrálního území o rozloze 1,48 km.\n\n"}
{"id": "540968", "url": "https://cs.wikipedia.org/wiki?curid=540968", "title": "Petrovice (Velké Petrovice)", "text": "Petrovice (Velké Petrovice)\n\nPetrovice () je část obce Velké Petrovice v okrese Náchod. Nachází se na západě Velkých Petrovic. V roce 2009 zde bylo evidováno 127 adres. V roce 2001 zde trvale žilo 318 obyvatel.\n\nPetrovice leží v katastrálním území Velké Petrovice o rozloze 4,65 km. V katastrálním území Velké Petrovice leží i Petrovičky.\n"}
{"id": "540970", "url": "https://cs.wikipedia.org/wiki?curid=540970", "title": "Petrovičky (Velké Petrovice)", "text": "Petrovičky (Velké Petrovice)\n\nPetrovičky () je malá vesnice, část obce Velké Petrovice v okrese Náchod. Nachází se asi 1 km na jih od Velkých Petrovic. V roce 2009 zde bylo evidováno 39 adres. V roce 2001 zde trvale žilo 30 obyvatel.\n\nPetrovičky leží v katastrálním území Velké Petrovice o výměře 4,65 km.\n"}
{"id": "540971", "url": "https://cs.wikipedia.org/wiki?curid=540971", "title": "Větrník (Vestec)", "text": "Větrník (Vestec)\n\nVětrník () je malá vesnice, část obce Vestec v okrese Náchod. Nachází se asi 1 km na západ od Vestce. V roce 2009 zde bylo evidováno 18 adres. V roce 2001 zde trvale žilo 35 obyvatel.\n\nVětrník leží v katastrálním území Vestec u Hořiček o výměře 3,93 km.\n\n"}
{"id": "540972", "url": "https://cs.wikipedia.org/wiki?curid=540972", "title": "Závrchy", "text": "Závrchy\n\nZávrchy () v matrikách také vedena jako Závrší, je malá vesnice, část obce Vysoká Srbská v okrese Náchod. Nachází se asi 2 km na jihovýchod od Vysoké Srbské. V roce 2009 zde bylo evidováno 20 adres. V roce 2001 zde trvale žili čtyři obyvatelé\n\nZávrchy leží v katastrálním území Vysoká Srbská o výměře 6,07 km.\n\n"}
{"id": "540973", "url": "https://cs.wikipedia.org/wiki?curid=540973", "title": "Zlíčko", "text": "Zlíčko\n\nZlíčko () je malá vesnice, část obce Vysoká Srbská v okrese Náchod. Nachází se asi 0,5 km na jihozápad od Vysoké Srbské. V roce 2009 zde bylo evidováno 42 adres. V roce 2001 zde trvale žilo 75 obyvatel.\n\nZlíčko je také název katastrálního území o rozloze 1,37 km.\n\nPrvní písemná zmínka o obci pochází z roku 1545.\n\n\n"}
{"id": "540974", "url": "https://cs.wikipedia.org/wiki?curid=540974", "title": "Horní Rybníky", "text": "Horní Rybníky\n\nHorní Rybníky () je vesnice, část obce Zábrodí v okrese Náchod. Nachází se asi 1,5 km na východ od Zábrodí. V roce 2009 zde bylo evidováno 87 adres. V roce 2001 zde trvale žilo 173 obyvatel.\n\nHorní Rybníky je také název katastrálního území o rozloze 3,38 km.\n\n"}
{"id": "540975", "url": "https://cs.wikipedia.org/wiki?curid=540975", "title": "Končiny (Zábrodí)", "text": "Končiny (Zábrodí)\n\nKončiny () je místní část obce Zábrodí v okrese Náchod. Tvoří ji jižní část vesnice Kostelecké Končiny a vesnice Zábrodské Končiny. Nachází se asi 1,5 km na severovýchod od Zábrodí. V roce 2009 zde bylo evidováno 58 adres. V roce 2001 zde trvale žilo 130 obyvatel.\n\nKončiny leží v katastrálním území Zábrodí o výměře 4,84 km.\n\n"}
{"id": "540976", "url": "https://cs.wikipedia.org/wiki?curid=540976", "title": "Horní Dolce", "text": "Horní Dolce\n\nHorní Dolce () je malá vesnice, část obce Zaloňov v okrese Náchod. Nachází se asi 1,5 km na jihovýchod od Zaloňova. V roce 2009 zde bylo evidováno 11 adres. V roce 2001 zde trvale žilo 42 obyvatel.\n\nHorní Dolce je také název katastrálního území o rozloze 2,74 km. V katastrálním území Horní Dolce leží i Vestec.\n\nPrvní písemná zmínka o obci pochází z roku 1790.\n\n"}
{"id": "540977", "url": "https://cs.wikipedia.org/wiki?curid=540977", "title": "Rtyně", "text": "Rtyně\n\nRtyně () je malá vesnice, část obce Zaloňov v okrese Náchod. Nachází se asi 2 km na jih od Zaloňova. V roce 2009 zde bylo evidováno 49 adres. V roce 2001 zde trvale žilo 108 obyvatel.\n\nRtyně je také název katastrálního území o rozloze 3,03 km.\n"}
{"id": "540978", "url": "https://cs.wikipedia.org/wiki?curid=540978", "title": "Vestec (Zaloňov)", "text": "Vestec (Zaloňov)\n\nVestec () je část obce Zaloňov v okrese Náchod. Nachází se na jihu Zaloňova. V roce 2009 zde bylo evidováno 40 adres. V roce 2001 zde trvale žilo 144 obyvatel.\n\nVestec leží v katastrálním území Vestec u Jaroměře o rozloze 1,35 km.\n\n"}
{"id": "540980", "url": "https://cs.wikipedia.org/wiki?curid=540980", "title": "Rýzmburk (Žernov)", "text": "Rýzmburk (Žernov)\n\nRýzmburk () je malá vesnice, část obce Žernov v okrese Náchod. V roce 2009 zde bylo evidováno 9 adres. V roce 2001 zde trvale žili dva obyvatelé.\n\nRýzmburk leží v katastrálním území Žernov u České Skalice o výměře 4,69 km.\n\nPrvní písemná zmínka o obci pochází z roku 1319.\n\n"}
{"id": "540982", "url": "https://cs.wikipedia.org/wiki?curid=540982", "title": "Seznam katastrálních území v okrese Náchod", "text": "Seznam katastrálních území v okrese Náchod\n\nV této tabulce je uveden kompletní výčet katastrálních území Okresu Náchod, včetně rozlohy a sídel, které na nich leží.\n\nCelková výměra 851,54 km\n\nhttp://www.uir.cz/ Územně identifikační registr ČR\n"}
{"id": "541000", "url": "https://cs.wikipedia.org/wiki?curid=541000", "title": "Dwm", "text": "Dwm\n\ndwm je dynamický, minimalistický dlaždicový okenní správce pro X Window Systém, který ovlivnil vývojáře několika dalších okenních správců pro X. Příkladem jsou xmonad a awesome. dwm je velice podobný okennímu správci wmii, ale vnitřně je mnohem jednodušší. dwm je programován kompletně v jazyce C a pro celkové zjednodušení nepoužívá pro konfiguraci žádný konfigurační soubor. Konfigurace dwm se provádí přímou úpravou zdrojového kódu respektive hlavičkového souboru. Aby se změny v nastavení projevily, je třeba celý projekt znovu překompilovat. Jedním z hlavních pravidel projektu je nepřekročit 2000 řádků zdrojového kódu.\n\ndmw je považován za hotový projekt a veškeré další úpravy se umísťují na oficiálních stránkách projektu ve formě patchů.\n\ndwm je poskytován pod licencí MIT a je jej možné zkompilovat na UN*Xových operačních systémech. Ve formě balíčku je k disposici například v systému Debian. Ve formě předkompilovaných balíčků jej nelze konfigurovat kvůli absenci zdrojových kódů!\n\ndwm podporuje více pracovních ploch, na rozdíl od podobného správce oken ratpoison, umožňuje pohybovat a měnit velikost oken pomocí myši. Starší verze dwm zobrazovala jejich stdin (standardní vstup) do stavového řádku napříč celou obrazovkou. Současná verze používá hlavní okenní jméno, které může být změněno jakýmkoli nezávislým procesem. Tato vlastnost je velmi často používána k zobrazování informací, které se vyskytují v jiných desktopových prostředí: hodiny, systémové informace, stav baterie notebooku, stav sítě, hudební přehrávač a tak podobně. Tento stavový řádek je často doplňován s dmenu, textovým programovým menu, které vyvíjí stejní vývojáři jako okenního správce dwm. dwm používá systém focus-follows-mouse, což znamená že fokus  dostane to okno nad kterým se právě nachází kurzor myši.\n\ndmenu je klávesnicí ovládané programové menu, která je vyvíjena jako část projektu dwm. dmenu je obvykle spouštěno uživatelem definovanou klávesovou zkratkou a je obvykle zobrazováno jako horizontální příkazový řádek v horní části obrazovky. Uživatel může začít psát název programu a dmenu zúží seznam možných kandidátů pro hledaný soubor. Pro navigaci v tomto menu je také možné použít klávesové šipky a manuálně vybrat ze seznamu kandidátů pro spuštění. Pokud je vybráno jméno existujícího programu, dmenu pošle vybrané jméno programu do stdout (standardní výstup), který je spojen s shellovým spouštěčem programů.\n\nPomocí příkazové řádky lze v dmenu nastavit barvu a font písma nebo nastavení vyhledávání názvů case-sensitive, kdy jsou rozlišována velká a malá písmena. dmenu je svou funkcí rychlého spouštění programů z grafického rozhraní pomocí klávesnice podobné aplikačním spouštěčům jako například Katapult nebo GNOME Do pro Linux nebo LaunchBar nebo Quicksilver pro Mac OS X.\n\ndwm měl vliv na mnoho dalších správců oken, které jsou založeny na jeho zdrojových kódech. Rozsáhlý seznam projektů, které jsou odvozeny od dwm je možné nalézt na oficiálních stránkách projektu dwm. Níže je seznam několika zajímavých příkladů:\n\n\n"}
{"id": "541014", "url": "https://cs.wikipedia.org/wiki?curid=541014", "title": "Rallye Monte Carlo 2004", "text": "Rallye Monte Carlo 2004\n\nRallye Monte Carlo 2004 byla úvodní soutěž mistrovství světa v rallye 2004, která se jela ve dnech 22. až 25. ledna. Vítězem se stal Sebastien Loeb s vozem Citroën Xsara WRC. Na start nesměly žádné vozy skupiny N. Poprvé se zde představily vozy Peugeot 307 CC WRC a Mitsubishi Lancer WRC04. Zbrusu nový vůz představil také Suzuki World Rally Team, když zde poprvé startoval automobil Suzuki Ignis S1600. Naposled zde startovaly vozy Ford Puma S1600, které v následujícím závodě vystřídaly vozy Ford Fiesta S1600.\n\nHned první test byl kvůli neukázněným divákům zrušen. Ten druhý vyhrál Marcus Grönholm s Peugeotem. Druhý byl Markko Märtin s vozem Ford Focus RS WRC a třetí Loeb. Další test vyhrál Märtin a třetí Loeb. přesto se Grönholm držel na prvním místě. Ten měl ale brzy technické problémy s převodovkou. Stále ale udržoval náskok před Loebem a Märtinem. Další pozice měl Mikko Hirvonen, Carlos Sainz, Roman Kresta a Petter Solberg. Na dalších pozicích byli jezdci Mitsubishi Gianluigi Galli a Gilles Panizzi, za nimiž byl Mikko Hirvonen. Grönholm měl v posledním testu problémy s převodovkou a propadl se až za Loeba a Märtina. Krestovi se porouchal motor, a tak jej předstihl Solberg. Odstoupili Galli a Campos.\n\nV druhé etapě havaroval Nicollas Vouilloz a zatarasil trať. Jako první k tomuto místu dorazil Kresta. Částečně tak časy nebyly započítány. V dalších testech řada jezdců chybovala, a tak se Loebův náskok zvyšoval. Na druhou pozici se dostal Francois Duval před Märtina a Grönholma. Za nimi byl Panizzi a Freddy Loix. Sainz a Hirvonen havarovali a Kresta odstoupil pro poruchu spojkového hřídele. Do první desítky se tak dostal Antony Warmbold a Josef Béreš. Loeb stále držel první pozici, druhý byl Duval, třetí Märtin a čtvrtý Grönholm.\n\nVe třetí etapě se jel slavný úsek Col de Turini. Na něm zvítězil Märtin před Grönholmem a Duvalem. Další test vyhrál Solberg. Loeb si pohlídal náskok a v čele se udržel. Druhý skončil Märtin a třetí Duval. Grönholm skončil až pod stupni vítězů. V závěru měl technické problémy Solberg a musel odstoupit Warmbold.\n"}
{"id": "541024", "url": "https://cs.wikipedia.org/wiki?curid=541024", "title": "Portugalská rallye 1986", "text": "Portugalská rallye 1986\n\nPortugalská rallye 1986 byla třetí soutěží Mistrovství světa v rallye 1986. Během soutěže došlo k několika střetům s diváky a to přispělo k zrušení skupiny B. Tým Audi Sport nasadil jediný vůz Audi Quattro S1, který pilotoval Walter Röhrl. \n\nBěhem první etapy došlo k tragédii, když domácí jezdec Joaquim Santos, člen týmu Ford M-Sport vlétl do diváků a tři z nich zabil. Tovární tým ze soutěže okamžitě odstoupil. Ihned po nehodě byla soutěž přerušena a jezdci a představitelé týmu se sešli na konferenci. Po konferenci ze soutěže odstoupili všichni jezdci z továrních týmů skupiny B.\n\n"}
{"id": "541025", "url": "https://cs.wikipedia.org/wiki?curid=541025", "title": "Michael Dymek", "text": "Michael Dymek\n\nMichael Dymek (* 4. září 1962 Sokolov) je bývalý dětský herec.\n\nChodil do základní školy se sportovním zaměřením v Praze 7, kde se věnoval sportovní gymnastice a kde jej ve dvanácti letech objevila režisérka Věra Plívová-Šimková. Ta ho obsadila do hlavního role Tomáše ve filmu \"Páni kluci\". Další úspěch mu také zaručily film \"Indiáni z Větrova\", seriál \"Tajemství proutěného košíku\", filmy \"Posel dobrých zpráv\" a \"Kam uhnout očima\". Další, ale už ne tak významné role ztvárnil ve filmu \"Krakonoš a lyžníci\" a \"Jen si tak trochu písknout\". Dále se už herectví nevěnoval.\n\nVystudoval tanec na Státní konzervatoři a pak se stal členem Československého státního souboru písní a tanců. V roce 1988 emigroval se svou manželkou do západoněmeckého Mnichova. Pět let po sametové revoluci založil v Praze pobočku velké německo-americké distribuční společnosti SPOERLE/Arrow a vedl ji 15 let. Dnes podniká v oboru solárních topných systémů. Od roku 1998 účinkuje v tanečním divadle BUFO jako tanečník.\n\n\n"}
{"id": "541029", "url": "https://cs.wikipedia.org/wiki?curid=541029", "title": "Michaela Kudláčková", "text": "Michaela Kudláčková\n\nMichaela Kudláčková (* 21. srpna 1968 Praha) je bývalá dětská herečka.\n\nPo základní škole se přihlásila na konzervatoř, ale přes úspěšné přijímací zkoušky nebyla přijata. Ani o rok později nebyla přijata, proto šla nakonec studovat sociálněprávní obor.\nPracovala kromě jiného jako novinářka, taxikářka, barmanka, sociální pracovnice, ilustrátorka (kniha \"Vajgly\" Jakuba D. Kočího, 2009).\nByla dvakrát vdaná. Z prvního manželství se jí narodily dvě dcery, Pavlínka a Michaela, z druhého Alice. Poté se jí narodila ještě dcera Johanka.\nV současné době je šéfredaktorkou dámského magazínu www.popelky.cz. Vydala knihu \"Jak se modlí čarodějky\". V prosinci 2012 ve spolupráci s nakladatelstvím Atypo vydala knihu \"Neslibujte Pannám hady\". Kniha je humornou příručkou, jak vychovávat dítě podle znamení.\n\nJe vyhledávanou kartářkou. Věnuje se astrologii a runovému písmu a vyučuje výklad Thovtova Tarotu.\n\n\n"}
{"id": "541040", "url": "https://cs.wikipedia.org/wiki?curid=541040", "title": "Stanice Deep Space Nine", "text": "Stanice Deep Space Nine\n\nStanice Deep Space Nine (ve zkratce DS9) je fiktivní vesmírná stanice ve sci-fi seriálu (v původním českém překladu \"Hluboký vesmír devět\"). Stanice slouží jako základna pro výzkum kvadrantu Gamma skrze bajorskou červí díru a jako křižovatka a obchodní centrum pro návštěvníky sektoru. Stanici řídí společná posádka Hvězdné flotily a Bajoru. Na stanici jsou přiděleny hvězdná loď USS Defiant a několik runaboutů. Stanice a její posádka hrají klíčovou úlohu v událostech v bajorském sektoru, červí díře a války s Dominionem, popisovaných v seriálu.\n\nVzhled stanice navrhli Herman Zimmerman a Rick Sternbach. Na designu se dále podíleli, Ricardo Delgado, Joseph Hodges, Nathan Crowley, Rob Legato, Gary Hutzel, Michael Okuda a producent seriálu Rick Berman. Model používaný při natáčení vyrobil Tony Meininger.\n\nStanice má více než jeden kilometr v průměru. Skládá se z širokého vnějšího prstence, který slouží jako dok a vnitřního prstence, kde jsou obytné prostory. V modulu ve středu stanice je promenáda, reaktor, velicí středisko (známé jako „Ops“). Z vnějšího prstence vybíhá šest pylonů rovnoměrně rozmístěných po obvodu stanice, tři nahoru a tři dolů. \nStanice je umístěna u ústí červí díry, tři hodiny cesty raketoplánem od Bajoru.\nHlavním veřejným prostorem je Promenáda, kde se setkávají obyvatelé a návštěvníci stanice. Zde lze nalézt Quarkův Bar, ošetřovnu, replimat (samoobslužná jídelna), Bajorskou kapli, Garakovo krejčovství, kancelář velitele bezpečnosti Oda, Klingonskou restauraci, školu Keiko O'Brienové a další zařízení služeb. Na stanici je asi 300 stálých obyvatel. Kapacita stanice je však až 7000 osob.\n\nExistuje ještě jedna stejná stanice, \"Empok Nor\".\n\nStanici postavili Cardassiané v letech 2346-2351 pod názvem \"Terok Nor\" na orbitě Bajoru. Využili k tomu otrockou práci Bajoranů. Stanici velel \"Gul Dukat\", poslední prefekt na Bajoru. Po ukončení cardassijské okupace Bajoru v roce 2369 se Cardassiané ze stanice stáhli a vzali s sebou vše, co mělo nějakou hodnotu.\n\nV roce 2369 tak převzali kontrolu nad stanici Bajorané. Prozatimní vláda Bajoru si vyžádala pomoc Spojené federace planet, která stanici označila \"Deep Space Nine\" a velitelem jmenovala komandéra Benjamina Siska. I přes přítomnost Federace stanice podléhala bajorským zákonům. Brzy poté byla objevena Bajorská červí díra a stanice byla přemístěna k jejímu ústí, čímž získala velký obchodní, vědecký a strategický význam.\n\nPo setkání s Dominionem byla stanice zcela přezbrojena, zbraňové systémy byly mohutně posíleny v reakci na zjištěný vojenský potenciál Dominionu. Nicméně tyto zbraně byly poprvé využity proti Klingonům při jejich útoku na Cardassii na počátku roku 2372. Koncem roku 2373 stanici na čas dobyl Dominion, ale Federace a Klingoni ji získali zpět počátkem roku 2374. \n\nAž na několik výjimek – nepovedený vojenský převrat na Bajoru, okupace Dominionu, krátká dovolená – byl velitelem stanice Benjamin Sisko, povýšený v roce 2371 do hodnosti kapitána. V roce 2375 převzala velení plukovník Kira Nerys z Bajorské milice.\n\n"}
{"id": "541042", "url": "https://cs.wikipedia.org/wiki?curid=541042", "title": "Triple test", "text": "Triple test\n\nTriple test (z angličtiny, někdy překládáno trojitý test) je vyšetření krevního séra na hodnoty choriogonadotropinu, estriolu a alfa-fetoproteinu. Provádí se v těhotenství, v druhém trimestru, a slouží k detekci rizik genetických poruch a poruch vývoje nervové trubice. Testem lze například odhalit riziko Downova nebo Edwardsova syndromu.\n\nDetekuje poruchy s úspěšností 70 % a naopak 5 % zdravých případů rozpozná jako porušené. Budoucím matkám, u kterých triple test ukáže zvýšené riziko vad plodu, je obvykle doporučeno nějaké další zpřesňující vyšetření, například amniocentéza.\n"}
{"id": "541047", "url": "https://cs.wikipedia.org/wiki?curid=541047", "title": "Pandaceae", "text": "Pandaceae\n\nPandaceae je čeleď vyšších dvouděložných rostlin z řádu malpígiotvaré (\"Malpighiales\"). Jsou to dřeviny s jednoduchými střídavými listy a drobnými pětičetnými květy. Plodem je peckovice. Čeleď zahrnuje 17 druhů ve 3 rodech a je rozšířena v rovníkové Africe a tropické Asii.\n\nZástupci čeledi \"Pandaceae\" jsou dvoudomé, stálezelené keře a stromy s jednoduchými střídavými listy se zpeřenou žilnatinou. Čepel listů je celokrajná nebo zubatá. Palisty jsou drobné, trojúhelníkovité. Květenství jsou hroznovitá a vrcholová či kauliflorní, případně úžlabní svazečky nebo jsou květy jednotlivé.\nKvěty jsou drobné, jednopohlavné, pětičetné. Kalich je složený z 5 volných nebo srostlých lístků. Koruna je složená z 5 volných lístků. Samčí květy obsahují 5 až 15 volných tyčinek. Semeník v samičích květech je svrchní, srostlý ze 2 až 5 plodolistů a se stejným počtem komůrek. V každém plodolistu je 1 vajíčko. Plodem je peckovice obsahující nejčastěji 3 semena.\n\nČeleď zahrnuje 17 druhů ve 3 rodech. Vyskytuje se v rovníkové Africe a v tropické Asii. Největším rodem čeledi je \"Microdesmis\" (11 druhů), rozšířený v subsaharské Africe a tropické Asii od jižní Číny po jihovýchodní Asii. Rod galeárie (\"Galearia\") se vyskytuje v počtu 5 druhů v Asii od Myanmaru po Šalamounovy ostrovy. Rod \"Panda\" je monotypický, zastoupený jediným druhem (\"Panda oleosa\") v tropické západní Africe.\n\nČeleď \"Pandaceae\" byla v minulosti ve většině systémů řazena do řádu pryšcotvaré (\"Euphorbiales\"), případně byly všechny rody součástí čeledi pryšcovité (\"Euphorbiaceae\"), kde byly řazeny do podčeledi \"Acalyphoideae\" a tribu \"Galearieae\".\nRod \"Centroplacus\", vedený dříve jako součást čeledi \"Pandaceae\", byl v systému APG III přeřazen do nové čeledi \"Centroplacaceae\".\n\n\nListy \"Galearia fulva\" jsou v jihovýchodní Asii používány jako zelenina. Kořeny slouží v Thajsku v domorodé medicíně lokálně při horečkách.\nDřevo \"Microdesmis caseariifolia\" se v tropické Asii občas používá ke stavbě domů.\n\n\"Galearia\", \"Microdesmis\", \"Panda\"\n\n\n"}
{"id": "541048", "url": "https://cs.wikipedia.org/wiki?curid=541048", "title": "Safari rallye 1986", "text": "Safari rallye 1986\n\nSafari rallye 1986 byla čtvrtou soutěží mistrovství světa v rallye 1986. Soutěž vynechaly týmy Audi Sport, Rover a Ford M-Sport. Vítězem se stal Björn Waldegaard na voze Toyota Celica TCT.\n\nZpočátku vedl Björn Waldegaard s vozem Toyota Celica TCT. Jezdci týmu Peugeot Sport Juha Kankkunen a Shekhar Mehta jeli velmi opatrně, aby nepoškodily své vozy. Na čtvrté pozici jela další Toyota Larse Erica Torpha a hned za ní Erwin Weber s další Toyotou. Lancia nasadila starší vozy Lancia 037 Rally, které řídili Vic Preston, Miki Biasion a Markku Alen. Alen byl až na deváté pozici, protože havaroval a měl defekt. Stejný problém zbrzdil i Erikssona s vozem Volkswagen Golf II GTI 16V. V čele skupiny A tak byl Mike Kirkland s vozem Subaru RX Turbo. První se držel Waldegaard před Kankkunenem. Za nimi jeli Mehta, Torph, Biasion a Preston. Waldegaard měl potíže když se střetl se zvířetem a tak musel s Kankkunenem bojovat o vedení. Biasion se propracoval až na třetí pozici před Mehtu.\n\nWaldegaar ale vedení udržel a navíc Kankkunena zbrzdily technické problémy. Díky nim se Toyoty dostaly na první tři místa v soutěži, když za Waldegaardem jeli Torph a Weber. Čtvrtou pozici držel Alen s Lancií. Weber se dostal na třetí pozici před Torpa, ale vzápětí ho zbrzdily problémy se zadní nápravou. Stejný problém potkal třetí den i Waldegaarda a ten tak ztratil skoro celý náskok před Torphem a Weberem. Za nimi byl Alen a Kankkunen. Ve skupině A stále vedl Kirkland a jeho soupeř Eriksson navíc musel odstoupit. Mehta se po problémech s turbem propadl na osmou pozici.\n\n"}
{"id": "541058", "url": "https://cs.wikipedia.org/wiki?curid=541058", "title": "Funkční styl", "text": "Funkční styl\n\nFunkční styl je styl vymezený na základě funkce textu. Mívá velmi různé cíle. Někdy je to pouze cíl dorozumívací, týkající se záležitostí běžného života. Jindy může mít cíl ve sdělení závažných informací. \n\n"}
{"id": "541059", "url": "https://cs.wikipedia.org/wiki?curid=541059", "title": "Ornithobakterióza drůbeže", "text": "Ornithobakterióza drůbeže\n\nOrnithobakterióza drůbeže je respirační onemocnění hrabavé drůbeže vyvolávané bakterií \"Ornithobacterium rhinotracheale\". Je charakterizováno zhoršeným růstem, zvýšenou mortalitou, zánětem průdušek, plic, pohrudnice a vzdušných vaků. Ekonomický význam se projevuje zejména v rozmnožovacích chovech drůbeže.\n\nIzolace a identifikace bakterií \"Ornithobacterium rhinotracheale\" (ORT) je poměrně obtížná, proto se podařilo její etiologickou úlohu v respiračním onemocnění kura a krůt prokázat teprve nedávno (Vandamme et al., 1994). Bakterie se pravděpodobně vyskytovala v chovech hrabavé drůbeže i dříve, jako sekundární nebo oportunní patogen. Již v roce 1981 byla izolována u 5týdenních krůt s respiračními příznaky, ale byla označena jako \"Pasteurella\"-like organismus (Hinz et al., 1994). Podobně byly identifikovány další izoláty získané z postižených chovů krůt nebo kura domácího v Anglii, Izraeli, USA či Jižní Africe. V některých případech bylo onemocnění také považováno za mírnou formu cholery. Výskyt infekce \"Ornithobacterium\" sp. u drůbeže je pravděpodobně celosvětový.\n\nBakterie \"Ornithobacterium rhinotracheale\" je gramnegativní, pleomorfní a nepohyblivá tyčinka průměrné velikosti 0,2-0,9 x 1-3 µm. Je mezofilní, s chemoorganotrofním metabolismem. ORT roste mikroaerofilně nebo anaerobně, nejlépe ale v prostředí s 7,5-10 % CO2, v rozmezí teplot 30-42 °C na krevním nebo čokoládovém agaru z ovčí nebo koňské krve. Po 48 hod inkubaci vznikají drobné (v průměru 1-2 mm), kulaté, konvexní a šedobílé kolonie. Kolonie po 24 hod růstu jsou velmi malé (< 1 mm), takže mohou být přehlédnuty nebo maskovány přerůstajícími kontaminujícími bakteriemi, zejména E. coli. Přídavek gentamicinu nebo polymyxinu do agaru působí selektivně. Na MacConkeyově agaru ORT neroste.\n\n\"Ornithobacterium\" sp. je kataláza negativní a oxidáza pozitivní. Většina izolátů fermentujeglukózu, galaktózu, laktózu, maltózu a fruktózu; nefermentuje inozitol, rafinózu, sorbitol, tehalózu a xylózu. Produkuje hyaluronidázu, močovinu variabilně. Indol neprodukuje, želatina není hydrolyzována. K charakterizaci izolátů lze používat komerční diagnostické systémy API-NFT a API-ZYM. Pomocí precipitace v agarovém gelu bylo identifikováno 7 rozdílných sérotypů (A-G).\n\nInfekce bakterií \"Ornithobacterium\" sp. se přirozeně vyskytují u kura domácího a krůt. Existují také informace o izolaci \"O. rhinotracheale\" z havranů, koroptví, orebic, bažantů a holubů.Mortalita v postižených hejnech hrabavé drůbeže se obvykle pohybuje mezi 2-11 %. Průběh nemoci je zhoršován konkurentními infekcemi, imunosupresí hostitele a stresy prostředí. Výskyt infekce je relativně častější u dospívající a dospělé drůbeže a také u masného typu kura v porovnání s drůbeží nosného typu. Problémem může být zejména v chovných hejnech. Podle virulence původce může infekce probíhat jako primární nebo sekundární onemocnění, případně i jako subklinická infekce. Mláďata imunních rodičů mají pasivní protilátky.\n\nOnemocnění se projevuje různě intenzivními respiračními příznaky, které u krůt silně připomínají bordetelózu nebo pneumovirovou rhinotracheitidu. Ojediněle se mohou vyskytovat i lokomoční poruchy.\n\nInfekce ORT se mohou vyskytovat i u 3-6týdenních výkrmových kuřat, u kterých se projevují mírnými respiračními příznaky (rýma, kýchání), poněkud zvýšenou mortalitou a vyššími konfiskacemi na porážce. Častěji jsou ale postiženy rozmnožovací chovy masného typu (RCHM) mezi 24. až 52. týdnem věku, zpravidla v období vrcholící snášky. Pozoruje se snížený příjem krmiva, mírně zvýšená mortalita a lehké respirační příznaky, někdy také pokles snášky o 2-5 %, zhoršená kvalita vaječné skořápky a menší velikost vajec.\n\nU krůt byla infekce ORT pozorována u 2týdenních krůťat, ale mnohem vážnější změny jsou pozorovány podobně jako u kura domácího u starších (> 14 týdnů) a chovných krůt.\n\nInfekce u 2týdenních krůťat se projevuje respiračními příznaky, výtokem z nosu, otokem tváří a zduřením podočnicových dutin. Ptáci jsou neteční, mají načepýřené peří, snížený příjem krmiva i vody a zvýšenou mortalitu. U starších krůt je často jediným příznakem náhlé zvýšení úhynů anebo krátce před úhynem se objevuje netečnost, cyanóza, dyspnoe a vykašlávání krví zbarveného hlenu. V chovném hejnu může dojít k mírnému snížení snášky o 2-5 %. Septický průběh nemoci je sporadický a může připomínat choleru. Při postižení kloubů křídel a končetin (zpravidla krůty nad 10 týdnů věku) se pozorují pohybové potíže.\n\nOnemocnění lze diagnostikovat pouze na základě izolace a identifikace původce. Pro sérologické vyšetření se používá imunodifuze nebo ELISA. \n\nDiferenciální diagnostika. U krůt je důležité odlišit podobně probíhající respirační onemocnění, jako jsou bordetelóza a pneumovirová rhinotracheitida (u kura syndrom oteklé hlavy); při akutním průběhu ornithobakteriózy pak zejména choleru. Diagnózu mohou také komplikovat bakterie vyvolávající serozitidy (\"E. coli\", \"Riemerella anatipestifer\" nebo \"Chlamydophila psittaci\").\n\nK léčbě se používají účinné antimikrobiální látky. Citlivost \"Ornithobacterium rhinotracheale\" se liší geograficky, např. izoláty v Evropě vykazují mnohem širší rezistenci než izoláty z USA. Používání vakcín je zatím ve stadiu vývoje. V Izraeli se úspěšně používá autogenní inaktivovaná olejová vakcína.\n\nInformace i biologických vlastnostech i epizootologii \"Ornithobacterium\" sp. jsou zatím omezené, proto prevence vychází z obvyklých veterinárních i zoohygienických opatření, kterými se zabraňuje zavlečení infekce do chovu i jeho šíření.\n\n"}
{"id": "541060", "url": "https://cs.wikipedia.org/wiki?curid=541060", "title": "Providence Bruins", "text": "Providence Bruins\n\nProvidence Bruins je profesionální americký klub ledního hokeje, který sídlí v Providence ve státě Rhode Island. Do AHL vstoupil v ročníku 1992/93 a hraje v Atlantické divizi v rámci Východní konference. Své domácí zápasy odehrává v hale Dunkin' Donuts Center s kapacitou 11 075 diváků. Klubové barvy jsou černá, zlatá a bílá.\n\nProvidence Bruins se přestěhovali z Portlandu, z amerického státu Maine po jednání starosty města Providence Buddyho Cianciho s vlastníky Maine Mariners Frankem DuRossem a Edem Andersonem aby přemístili klub do tohoto města.\n\nBruins vyhráli svůj první Calder Cup, cenu pro vítěze AHL v roce 1999. K úspěchu vedli tým především tehdy začínající trenér Peter Laviolette a vítěz Les Cunningham Award pro nejužitečnějšího hráče ligy Randyho Robitaille. Bruins porazili ve finále Calder Cupu Rochester Americans 4:1.\n\nV sezoně 2001/02 podepsali Bruins smlouvu s tehdy třináctiletým varhaníkem Benem Schwartzem, který se tak stal oficiálním varhaníkem klubu a nejmladším varhaníkem historie sportů v Severní Americe. Schwartz byl varhaníkem pro Bruins až do roku 2008.\n\nJeště před Bruins hrál ve městě jiný hokejový klub, Providence Reds, který právě v roce 1977 odešel do Binghamtonu, nyní hraje pod jménem Hartford Wolf Pack.\n\n\n\nZdroj: \n\n\n\nZdroj: \n\nGóly: 41 Tim Sweeney (1992/93)\nAsistence: 74 Randy Robitaille (1998/99)\nBody: 102 Randy Robitaille (1998/99)\nTrestné minuty: 407 Aaron Downey (1997/98)\nPrůměr obdržených gólů na zápas: 1.84 Tim Thomas (2003/04)\nProcentuální úspěšnost zákroků: 0.941 Tim Thomas (2003/04)\n\nGóly: 101, Andy Hilbert \nAsistence: 110, Alexandr Chochlačev\nBody: 210 , Andy Hilbert\nTrestné minuty: 1 059, Aaron Downey\nVýhry (brankáři): 86, Zane McIntyre \nČistá konta: 11, Zane McIntyre \nOdehrané zápasy: 368, Tommy Cross\n\n"}
{"id": "541061", "url": "https://cs.wikipedia.org/wiki?curid=541061", "title": "Viktor Vekselberg", "text": "Viktor Vekselberg\n\nViktor Felixovič Vekselberg (* 14. dubna 1957 Drohobyč, Ukrajina, Sovětský svaz) je ruský podnikatel a manažer, předseda představenstva společnosti RUSAL a předseda představenstva ZAO Renova. Není čistě židovského původu, narodil se židovskému otci a ruské matce.\n\nJeho majetek je odhadován na 12,4 miliard dolarů, což znamená osmé místo v pořadí majetku ruských podnikatelů na počátku roku 2012 a 64. místo na celém světě (podle časopisu \"Forbes\"). Je významným podnikatelem ve výrobě hliníku nejen v Rusku, ale v celosvětovém měřítku. Dále podniká ve výrobě titanu, v těžbě ropy a zemního plynu v Rusku a má také značné aktivity ve Švýcarsku, mj. ve strojírenství (firma OC Oerlikon).\n\nV únoru 2004 koupil Vekselberg kolekci 11 Fabergého vajec z majetku americké rodiny Forbes v londýnském dražebním domě Sotheby´s za odhadem 90 až 120 miliónů dolarů a převezl je zpět do Ruska.\n\nV dubnu 2018 byl přiřazen na sankční seznamy vytvořené americkou vládou za účelem potrestání ruských občanů a institucí, které mají údajně blízké vazby na prezidenta Putina a/nebo se údajně podílely na kybernetických útocích na americké prezidentské volby. V důsledku sankcí se Vekselbergovy společnosti v zahraničí, včetně jedné české firmy, dostaly do vážných problémů.\n"}
{"id": "541071", "url": "https://cs.wikipedia.org/wiki?curid=541071", "title": "Akomodace", "text": "Akomodace\n\nAkomodace oka (z lat. \"accomodare\", přizpůsobit) je proces, při němž se mění optická mohutnost oka obratlovců, a tak se oko zaostřuje na různě vzdálené předměty. \n\nK akomodaci dochází mimovolně, ale lze ji do jisté míry vyvolat i vědomě. Zatímco ryby a obojživelníci akomodují tak, že mění vzdálenost mezi čočkou a sítnicí, savci, plazi a ptáci mění optickou mohutnost oční čočky. U primitivních živočichů a u živočichů žijících ve tmě akomodace téměř chybí, ale i například u koně a prasete je málo vyvinuta. Pružná oční čočka lidského oka je uchycena na vláknech řasnatého tělíska (\"corpus cilliare\"), jejichž napětí je regulováno ciliárním svalem. Pružnost dodávají čočce vláknité molekuly pojivových bílkovin. Tělísko oční čočku napíná a zplošťuje. Rovnováha mezi silami vznikajícími pružností čočky a silami vznikajícími pružnosti řasnatého tělíska vede k tomu, že čočka je u normálního uvolněného oka zaostřena do dálky. V této situaci je čočka nejvíce zploštělá. Výše popsaná situace, kdy je oko zaostřeno do dálky nastává, jsou-li ciliární svaly uvolněny. Pokud chceme zaostřit na blízký předmět, působí tyto svaly tak, že snižují „tah\" řasnatého tělíska a čočka se stává „oblejší\". Zvětší se tedy její optická mohutnost a dojde k zaostření na bližší předmět. Subjektivně nejpohodlnější je proto pohled do dálky, kdy jsou akomodační svaly zcela uvolněné. Zaostření na blízko vyžaduje určitou námahu akomodačních svalů. \n\nZdravé lidské oko dokáže měnit optickou mohutnost čočky o 12–15 dioptrií, takže se dokáže akomodovat od „nekonečna“ až na vzdálenost 7 cm. Tato změna proběhne za 0,35 až 1,5 sec a je provázena jednak konvergencí optické osy obou očí (sbíhavost při zaměření na blízký předmět), jednak zmenšením zornice.\n\n\n\n"}
{"id": "541082", "url": "https://cs.wikipedia.org/wiki?curid=541082", "title": "IFA W50", "text": "IFA W50\n\nIFA W50 byl nákladní automobil vyráběný automobilkou \"Industrieverband Fahrzeugbau\" (IFA). Celkem bylo v letech 1965 až 1990 vyrobeno 571 789 vozů tohoto typu v různých variantách.\n\nPozději na něj navázal model IFA L60.\n\nW50 byl nejrozšířenějším nákladním automobilem z bývalé NDR. Vyrobeno bylo 60 různých variant (např. sklápěč, tahač, vojenské a hasičské verze, jeřáb atd.). Kromě standardní kabiny (dvoje dveře, dvě sedadla) existují verze s prodlouženou kabinou (dvoje dveře, čtyři místa a čtyři dveře - dvě křesla a dvoupatrová postel) a dvě verze pro 6 a 10 osob (využíváno jako hasičský special)\n\nModel W50 vznikl v mnoha verzích, téměř pro jakýkoliv účel.\n"}
{"id": "541088", "url": "https://cs.wikipedia.org/wiki?curid=541088", "title": "Farní charita", "text": "Farní charita\n\nFarní charita (FCH) je nezisková humanitární organizace zřizovaná podle Kodexu kanonického práva (kánon 114, 116) jakožto církevní právnická osoba. Je součástí Charity Česká republika a určité arci/diecézní charity. Její činnost se zaměřuje zejména na území farnosti, nicméně může působit i mimo něj. Pro charity působící na větší ploše se užívá spíše název oblastní charita. Farní charity bez zaměstnanců a právní subjektivity se nazývají dobrovolnými.\n"}
{"id": "541089", "url": "https://cs.wikipedia.org/wiki?curid=541089", "title": "Pottendorf", "text": "Pottendorf\n\nPottendorf je městys v okrese Baden v Dolních Rakousích.\n\nPottendorf leží v Industrieviertelu (\"Průmyslové čtvrti\"), jeho území sousedí na východě s Burgenlandem. Plocha městyse je 39,81 km² a 7,87 % plochy je zalesněno.\n\n\nNázev místa je patrně odvozen od prvního kolonisty, který zde žil v 11. století a byl z rodu „Aribonen“ pocházející z Potho (\"Botho\"). Místu pravděpodobně dal název podle vzniklého hradu nazvaném „Potodorf\" (později \"Pottendorf\"). V jiných dokumentech je jmenovaný Rudolf von Pottendorf jako stavitel hradu kolem roku 1090.\n\nHrad a jeho majitelé tvořili po dlouhou dobu jádro obce. Po několika změnách majitele hradu a provedení přestavby na zámek se majitelem panství v roce 1665 stal hrabě Ferenc Nádasdy (1622-1671). Pod ním vyšel z pottendorfské zámecké tiskárny s pomocí antverpského tiskaře Hieronyma Verdussena tzv. \"Pottendorfský tisk\". Nádasdy byl také zapleten do spiknutí velmožů proti císaři Leopoldu I. Habsburském (1640-1705) a proto byl v Pottendorfském hradu zatčen a 30. dubna 1671 ve Vídni popraven. Jeho jmění bylo zabaveno.\n\nDíky varovnému dopisu byl Pottendorf při druhém tureckém obléhání Vídně roku 1683 ušetřen. Na hradě byla pouze turecká delegace, která se v závěru obléhání zase stáhla. Wampersdorf a Landegg byly naproti tomu vypáleny. V roce 1702 získal panství Gundaker Thomas hrabě Starhemberg (1663-1745), který nechal v letech 1714-1717 postavit barokní farní kostel. Plány vypracoval Johann Lukas von Hildebrandt (1668-1745).\n\nDo roku 1800 byl Pottendorf vesnicí malorolníků a řemeslníků kolem hradu. Kolem roku 1800 bylo obyvatelstvo po předchozích válkách zubožené a státní pokladna byla prázdná. Vláda hledala nové zdroje příjmů. Bylo známo, že se v Anglii spřádá bavlna pomocí strojů a přináší hospodářský vzestup. V Rakousku se pátralo po muži, který by mohl zemi pomoci. V Hamburku byl vypátrán mechanik z Yorkshire, John Thornton.\n\nZvolil Pottendorf pro založení továrny. Rozhodovalo několik skutečností, předně blízkost Vídně, za druhé množství obyvatel ve Vídeňské pánvi a dovednost zacházet s vláknem, neboť v každé domácnosti byl kolovrátek, přadeno a v mnoha domácnostech také ruční tkalcovský stav. Za třetí: Fürst Esterhazy (1765-1833), nový majitel panství byl připravený levný projekt doporučit a sám do založené společnosti vstoupil. Za čtvrté: zaručený dostatek vody z řek Fischa a Leitha, které dodají požadovanou sílu k pohonu strojů.\n\nThornton přišel s obdivuhodnou energií k práci. Získal mnoho řemeslníků do práce z místa: obuvníky a sedláře k výrobě hnacích řemenů, truhláře pro zhotovení podstavců pro stroje, soustružníky pro výrobu cívek a kartáčníka pro výrobu kartáčů na čechrání bavlny.\n\nThornton nechal zřídit slévárnu litiny, ze které se vyráběly pilníky po anglickém způsobu a cihelnu kvůli potřebě cihel na výstavbu impozantních staveb, pěti a šesti poschoďových továrních budov. První spřádací stroj byl postaven na zámku. Thornton bydlel na protější straně v \"Gaupmannhausu\". První stroje se rozbíhaly lidskou silou, teprve až po provedené pozitivní zkoušce se začalo se stavbou vodního kanálu se třemi velkými vodními koly.\n\nVývoz strojů nebo plánů pro přádelny byl z Anglie zakázaný pod trestem smrti. Thornton byl proto v Anglii odsouzen k trestu smrti, v Rakousku však povýšen do šlechtického stavu na barona. Přádelna přinesla do malé osady rozvoj. Tehdy měla kolem roku 1800 asi 100 domů a nejvýš 600 obyvatel. Přistěhovalci přicházeli z mnoha zemí a hledali práci v novém odvětví průmyslu, pro které společnost budovala nové byty a provozovny. Během třiceti let vzrostl počet obyvatel na 3000. V meziválečné době patřila továrna k českému textilnímu koncernu Mautner.\n\nV roce 1976 se zavřely brány „Pottendorfské přádelny a Felixdorfské tkalcovny“.\n\nDnes je Pottendorf obytnou obcí s maloměstským charakterem.\n\n\n\nPo volbách v roce 2005 byl starostou městyse zvolený Thomas Sabbata-Valteiner (SPÖ). Obecní zastupitelstvo má 29 křesel rozděleno podle získaných mandátů takto: SPÖ 15 a ÖVP 14.\n\nNezemědělských pracovišť v roce 2001 bylo 207. Lesnických a zemědělských pracovišť v roce 1999 bylo 72. Podle sčítání lidu v roce 2001 bylo v místě bydliště zaměstnáno 2529 osob, což činí 43,86 %. Podle průzkumu v roce 2003 bylo v obci 77 nezaměstnaných.\n\n\n"}
{"id": "541092", "url": "https://cs.wikipedia.org/wiki?curid=541092", "title": "Byblis gigantea", "text": "Byblis gigantea\n\nByblis gigantea (česky někdy byblida obří nebo byblis obří) je masožravá rostlina z rodu byblis (\"Byblis\"). Podle IUCN je považována za kriticky ohrožený druh.\n\nJe to australský endemit, roste pouze v jihozápadní Austrálii okolo města Perth. Její výskyt je ohraničen zeměpisnými šířkami 29° 15’ až 33° 15’ (asi 450 km) a vzdálenosti od pobřeží 50 km.\n\nRoste v teplotně mírné oblasti, v podnebí podobném středomořskému (vlhká mírná zima s obdobím dešťů a suché teplé léto), na vlhčích vřesovištích v tmavším bílém písku (jižní populace) nebo v bílém křemičitém písku v oblasti severnějších písečných plání (severní populace). Vyhledává mokřady, slatiniště, kyselé výrazně písčité či humózní substráty. Období letního sucha přečkává v klidovém stavu.\n\nJe to vytrvalá keříčková bylina s dlouhými čárkovitými žláznatými listy s tmavě fialovými květy. Má dřevnaté lodyhy a dobře vyvinuté kořeny. Dorůstá výšky okolo 50 cm. Ve svém domově roste ve skupinách, v přírodě je velká variabilita jedinců. Předpokládá se rozdělení na dva poddruhy – severní a jižní populace.\n\nKvěty jsou velké a atraktivně zbarvené. Jsou symetrické, ale jen na prvý pohled. Čnělka i tyčinky jsou ohnuté vždy na stranu tak, aby do nich nebyl jednoduchý přístup. Vibracemi křídel přilétajícího hmyzu se tyčinky rozkmitají a pyl se sám vysypává na opylující hmyz.\n\nJe to pasivní masožravá rostlina, na lovu hmyzu se nijak aktivně nepodílí, neprojevuje žádné známky pohybu. Její past je anatomicky jednoduchá, jsou to jakoby orosené, stříbřité lepkavé listy. Na listech, i na kališních lístcích, vyrůstají chloupky, tentakule, dvou typů. Jedny, tentakule marginální, produkují lepkavý sliz který přilepí hmyz usedlý na list. Druhé, tentakule diskální, začnou po podráždění pohybem hmyzu vylučovat trávicí enzymy které měkké orgány hmyzu rozloží a ty jsou vstřebány.\n\nJe zajímavé, že po povrchu listu, aniž by se sami přilepili, se pohybují ploštice rodu \"Setocoris\", které svým bodacím ústrojím sají tělní tekutiny lapeného hmyzu. Jsou to parazité rostliny nebo její symbionte?\n\n\"Byblis gigantea\" je víceletá rostlina a lze ji množit řízky nebo semeny. Při množení semeny musíme vzít v úvahu, že rostlina je pyrofyt, roste na místech kde dochází k samovolným požárům a semeno je schopno vyklíčit jen po projití ohněm. V semeni jsou látky které spustí proces klíčení, až v přírodě všechna okolní vegetace shoří a klíčící semeno nebude utlačováno okolními rostlinami. Zřejmě ten požár nemusí být nikterak důkladný, protože při pěstování v domácích podmínkách se to řeší zapálením papíru na substrátu se semeny.\n\n\n"}
{"id": "541096", "url": "https://cs.wikipedia.org/wiki?curid=541096", "title": "Zvíře (film, 1977)", "text": "Zvíře (film, 1977)\n\nZvíře (originální název L'Animal) je francouzský film z roku 1977. Jean-Paul Belmondo v něm vytvořil hlavní dvojroli kaskadéra Michela Gauchera a herce Bruna Ferrariho. Hlavní ženskou postavu kaskadérky Jane Gardnerové vytvořila americká herečka Raquel Welchová.\n\nV české verzi filmu daboval obě Belmondovy postavy Jiří Krampol.\n\nKaskadér Michel (ve filmu též zvaný Mike) Gaucher má před svatbou s Jane Gardnerovou. Při natáčení jedné filmové scény se po havárii svého automobilu oba zraní. Jane si odmítne Mika vzít a rozhodne se zanechat povolání kaskadérky. Mike se po uzdravení potýká s těžkou finanční situací. Musí platit svého impresária Hyacintha, nedaří se mu však sehnat pořádnou práci. Musí brát i malé zakázky a uchýlí se i k podvodu - předstírá demenci, aby získal sociální dávky.\n\nMezitím je očekáván přílet herce Bruna Ferrariho, který má v Paříži natáčet svůj nový film. Ve filmu je však mnoho scén vyžadujících kaskadérské nadání, a jak se záhy ukáže, Bruno Ferrari trpí závratí již několik metrů nad zemí. Je proto nutné sehnat jeho dvojníka, který by ho v náročných scénách zastupoval. Díky fyzické podobě je vybrán právě Mike, byť jej provází pověst postrachu všech filmařů. Mike se rozhodne získat ke spolupráci i Jane, neboť v tom vidí příležitost nejen si slušně vydělat, ale též získat zpět i její lásku. Jane o něj však momentálně nestojí, navíc se o ní uchází bohatý hrabě de Saint-Prix. Ten ji pozval na slavnost do svého zámku, aby ji přestavil jako svou příští manželku. Janina kamarádka Doris to prozradí Mikovi, kterému se podaří se do zámku v přestrojení vloudit a přemluvit Jane ke spolupráci.\n\nScény provázející natáčení jsou postaveny i na zápletkách využívajících zjevně homosexuální orientaci Bruna Ferrariho a jeho podobu s Mikem Gaucherem.\n\nKromě hraběte se snaží Jane nadbíhat i režisér Sergio Campanese. Mikovi se však nakonec podaří získat si zpět Janinu náklonnost, byť ještě v samém závěru musí překazit chystanou svatbu s hrabětem de Saint-Prix.\n\n\nFilm Zvíře se natáčel převážně v Paříži a přilehlém okolí. Zámek hraběte de Saint-Prix je Château de Vigny ležící jen pár desítek kilometrů severozápadně od Paříže.\n\nV roce 1978 byl film nominován na Césara za nejlepší filmovou hudbu.\n\n"}
{"id": "541111", "url": "https://cs.wikipedia.org/wiki?curid=541111", "title": "Libor Ježek", "text": "Libor Ježek\n\nLibor Ježek (* 13. srpna 1961 Varnsdorf) je český politik, člen Občanské demokratické strany, koncem 90. let 20. století a v první dekádě 21. století poslanec Poslanecké sněmovny za Liberecký kraj.\n\nPo maturitě v roce 1980 v oboru měřící a automatizační technika na SPŠ elektrotechnické v Liberci vystudoval ekonomiku a řízení elektrotechnického průmyslu na ČVUT v Praze.\n\nPo promoci v roce 1985 nastoupil do ZSE Elektro-Praga s.p. v Jablonci nad Nisou na pozici vedoucího informační soustavy, v období 1991 - 1993 působil ve funkci ředitele Finančního ředitelství v Tanvaldě. V letech 1993 - 1995 šéfoval ekonomickému oddělení firmy Jablotron s.r.o., kde v letech 1995 - 1998 byl společníkem. Mezi lety 1990 - 1992 vlastnil soukromou autoškolu. V letech 1995 - 1996 pracoval jako daňový poradce a roku 1997 byl jmenován auditorem.\n\nJe ženatý, má dvě děti.\n\nRoku 1998 vstoupil do ODS. Ve volbách v roce 1998 byl zvolen do poslanecké sněmovny za ODS (volební obvod Severočeský kraj). Mandát obhájil ve volbách v roce 2002 a volbách v roce 2006. Ve sněmovně zasedal do voleb v roce 2010. V letech 1998-2006 byl členem sněmovního rozpočtového výboru, v letech 2006-2010 zasedal ve výboru kontrolním (i jeho místopředseda) a výboru organizačním. Ve volbách 2010 svůj mandát neobhajoval.\n\nV komunálních volbách roku 2002 a komunálních volbách roku 2006 byl za ODS zvolen do zastupitelstva města Tanvald.\n\nV letech 2001 - 2002 byl členem Dozorčí rady České konsolidační agentury.\n"}
{"id": "541114", "url": "https://cs.wikipedia.org/wiki?curid=541114", "title": "Kyvor lékařský", "text": "Kyvor lékařský\n\nKyvor lékařský je kapradina čeledi sleziníkovité (\"Aspleniaceae\"). Lidově bývá označován jako \"ceterák\". V České republice je zařazen mezi kriticky ohrožené druhy rostlin a spadá tak pod ochranu zákona 114/92 Sb. O ochraně přírody a krajiny, do kategorie C1.\n\nKyvor lékařský je vytrvalá, drobná 5–25 cm vysoká, stálezelená kapradina, s krátkým oddenkem a se svazčitými černohnědými kořeny.\n\nListy vyrůstají rozložitě v trsu, jsou kožovité, peřenosečné (až zpeřené). Zůstávají zelené po celou zimu, na jaře jsou pak nahrazovány novou generací listů. Na svrchní straně mají šedozelenou barvu. Na spodní straně jsou listy hustě pokryté hnědými (až rezavými) šupinami – plevinami, které překrývají podlouhlé kupky výtrusnic. Za sucha se listy svinují tak, že se spodní strana listu vystavuje slunci a šupiny chrání rostlinu před ztrátou vody odpařováním a vyschnutím výtrusů.\n\nVýtrusy jsou 40-50 µm dlouhé a jejich povrch je nepravidelně hrbolatý. Doba zralosti výtrusů se v literatuře přesně neshoduje. Kremer a Muhle (Průvodce přírodou, Ikar, 1998) uvádí jejich dozrávání od června do srpna, ale Václav Zelený (Rostliny středomoří, Academia 2005) uvádí dozrávání od května do července.\n\nKyvor lékařský nejčastěji nalezneme ve štěrbinách skal a na starém rozpraskaném zdivu. Vyskytuje se na mírně zastíněných a vlhkých místech, zvláště na bazických horninách. Díky dekorativnímu vzhledu bývá pěstován v zahradách jako skalnička.\n\nVyskytuje se převážně na západoevropských pobřežích a ve Středomoří. Roste také na Kavkaze a v západním Himálaji. Ve střední Evropě roste především v Porýní. Na území ČR se přirozeně vyskytuje jen vzácně a izolovaně. Můžeme ho nalézt ve středních, v jižních Čechách poblíž Chýnova a v severních Čechách poblíž Ústí nad Labem-Střekova. Na dalších lokalitách v ČR byl uměle vysazen. Dříve se hojně vyskytoval v okolí Řípu, Velkých Žernosek a Milešovky.\n\n\n\n \n"}
{"id": "541116", "url": "https://cs.wikipedia.org/wiki?curid=541116", "title": "Vysoká škola polytechnická Jihlava", "text": "Vysoká škola polytechnická Jihlava\n\nVysoká škola polytechnická Jihlava (VŠPJ) byla zřízena v roce 2004 jako první veřejná vysoká škola neuniverzitního typu v České republice a je jedinou veřejnou vysokou školou se sídlem v Kraji Vysočina.\n\nVysoká škola sídlí v třípodlažní a pětikřídlé budově s vnitřním dvorem („Pentagonu“) mezi ulicemi Tolstého, Jiráskova a Tyršova. Ta byla postavena roku 1905 a až do roku 1960 sloužila jihlavskému krajskému soudu, umístěna zde byla i věznice. Z té doby se zachovala např. hlavní soudní síň, dnes sloužící jako školní aula. Poté v ní působil Pedagogický institut a od roku 1966 odloučené pracoviště Vysoké školy zemědělské v Brně. V letech 1994 až 2005 ještě Vyšší odborná škola Jihlava, poté objekt získala nově zřízená Vysoká škola polytechnická.\n\nVŠPJ nabízí akreditované studijní programy bakalářského i magisterského typu, dále kurzy celoživotního vzdělávání. Slovo \"polytechnická\" je převzato ze starořečtiny a vyjadřuje v nejširším smyslu zběhlost v umění či řemesle, zkušenost, zručnost, obratnost, mistrnost, řadu dovedností.\n\nVŠPJ nabízí bakalářské studijní obory v prezenční i kombinované formě studia:\n\nNabízené magisterské studijní programy:\n\nObecným cílem studia v akreditovaných studijních programech je poskytnout zájemcům možnost získat profesně orientované vzdělání s výrazně praktickými výstupy. Významnou součástí studia jsou dlouhodobé praxe (minimální délka praxe 12 týdnů). Po složení státní závěrečné zkoušky a obhajobě bakalářské/diplomové práce získává absolvent diplom a titul bakaláře (Bc.) v případě bakalářského studijního programu, nebo magistra (Mgr.) v případě magisterského studijního programu. Absolvent také získává možnost dalšího studia v navazujících studijních programech na jiných vysokých školách v tuzemsku nebo v zahraničí. Studium v akreditovaných studijních programech trvá tři roky v případě bakalářského studia a probíhá prezenční formou, v některých oborech rovněž kombinovanou formou. V magisterských programech trvá studium dva roky a probíhá kombinovanou formou studia. Studijní nabídka se průběžně rozšiřuje tak, jak jsou ve správním řízení akreditovány nové studijní programy a obory.\n\nJako jediná vysoká škola v ČR provozuje vlastní cestovní kancelář, je zkouškovým centrem British Council pro získání jazykových certifikátů Cambridge ESOL a také akreditovaným střediskem ECDL.\n\n"}
{"id": "541117", "url": "https://cs.wikipedia.org/wiki?curid=541117", "title": "Chlévská mrva", "text": "Chlévská mrva\n\nChlévská mrva je biologický produkt (směsice tuhých výkalů, moči a podestýlky), který opouští stáj či chlév. Nesprávně je mrva zaměňována s hnojem. Rozdíl mezi mrvou a hnojem je v tom, že mrva neprošla procesem zrání čili procesem mineralizace a humifikace. Hnůj je tedy vyzrálá chlévská mrva. \n"}
{"id": "541121", "url": "https://cs.wikipedia.org/wiki?curid=541121", "title": "Vladimir Cosma", "text": "Vladimir Cosma\n\nVladimir Cosma (* 13. dubna 1940 Bukurešť, Rumunsko) je hudebník známý především jako skladatel filmové hudby.\n\nPochází z hudební rodiny: jeho otec Teodor Cosma byl klavírista a dirigent, jeho matka byla skladatelka, jeho strýc Edgar Cosma byl skladatel a dirigent.\n\nStudoval hru na housle, nejprve na Národní konzervatoři v Bukurešti, od roku 1963 pak na Conservatoire National Supérieur de Musique v Paříži. Brzy projevil svoje nadšení pro klasickou hudbu, jazz a různé formy populární hudby včetně filmové.\n\nOd roku 1964 absolvoval několik hudebních turné jako koncertní houslista, v té době se začíná věnovat také skládání. Filmovou hudbu píše od počátku 70. let 20. století, převážně pro francouzské filmy.Během své kariéry se dočkal jak cen filmových, tak i ocenění hudebního průmyslu.\n\n\n"}
{"id": "541122", "url": "https://cs.wikipedia.org/wiki?curid=541122", "title": "Linden Scripting Language", "text": "Linden Scripting Language\n\nLinden Scripting Language (LSL) je programovací jazyk užívaný ve virtuálním světě \"Second Life\". LSL má syntax podobnou jazyku C. Dokáže ovládat objekty ve virtuálním světě a může komunikovat nejen s uživateli a objekty v tomto virtuálním světě, ale i se servery mimo Second Life. Ke komunikaci vně SL využívá E-mail, XML-RPC a HTTP.\n\nLSL událostmi řízený jazyk. Skript vytvořený v tomto jazyce může obsahovat více stavů v nichž může využívat libovolné z následujících událostí:\n\nSkript je možné zkompilovat pomocí LSL2 nebo Mono. Z testů je patrné, že LSL2 je rychlejší na práci s objekty, zatímco Mono je výhodnější pro výpočty. Při zkompilování pomocí LSL2 získá skript kapacitu paměti 16KB, při využití Mono skript získá 64KB paměti, ale na druhou stranu Mono využívá více paměti.\n\nLSL užívá následující typy proměnných:\n\n"}
{"id": "541124", "url": "https://cs.wikipedia.org/wiki?curid=541124", "title": "Stříbro-oxidový článek", "text": "Stříbro-oxidový článek\n\nStříbro-oxidový článek či stříbrný článek je druh primárního (nenabíjecího) galvanického článku založeného na reakci mezi oxidem stříbrným a zinkem.\nJeho jmenovité napětí je 1,55V\n\nStříbro-oxidové články mají vysokou kapacitu, životnost, limitujícím faktorem pro jejich častější použití je vysoká cena stříbra v nich obsaženém- proto jsou nejčastěji používány ve velikostech knoflíkových článků v hodinkách, kalkulačkách, naslouchátkách, laserových ukazovátkách a podobných malých zařízeních, kde objem stříbra nehraje významnou roli v koncové ceně. Ve větších velikostech jsou užívány pouze například v armádě v torpédech Mark 37.\n\nKatoda (kladný pól) je tvořena oxidem stříbrným, anoda (záporný pól) zinkem. Elektrolytem je hydroxid sodný (NaOH) nebo hydroxid draselný (KOH) ve vodném roztoku. \n\nChemické děje probíhající v baterii popisuje následující rovnice.\nZatímco verze s hydroxidem sodným má vyšší energetickou hustotu, verze s hydroxidem draselným je schopna dodávat vyšší proudy (vhodné například pro LCD digitální hodinky s podsvícením displeje) \n\nV dřívější době byla vyráběna zinková elektroda ze slitiny zinku a malého množství rtuti. Bylo to z důvodu omezení koroze elektrody a vývinu plynů uvnitř článku. Přijetím směrnice RoHS bylo nutno rtuť eliminovat a proto výrobci nyní používají jiné technologie pro zabránění vývinu plynů uvnitř článků.\n\nVe srovnání s dříve používanými rtuťovými články má vyšší napětí (1,55V), což může být problém pro některé spotřebiče počítající se rtuťovými články.\nVybíjecí křivka je mnohem rovnější, než v případě alkalických článků (při vybíjení se napětí drží dlouho na stejné hodnotě a pak prudce klesne, zatímco u alkalických se postupně snižuje).\n\nAž do objevu lithiových článků měly stříbro-oxidové články nejvyšší známou energetickou hustotu.\nPůvodně byly vyvinuty pro letectvo. Použity byly i v misích Apollo- Lunar Rover byl napájen baterií článků o napětí 36V a kapacitě 121Ah s KOH elektrolytem.\n"}
{"id": "541125", "url": "https://cs.wikipedia.org/wiki?curid=541125", "title": "End of an Era", "text": "End of an Era\n\nEnd of an Era je živé album od finské kapely Nightwish, které bylo nahráno dne 21. října 2005 v Hartwall Aréně v Helsinkách. Po tomto největším koncertě kapely byla vyhozena zpěvačka Tarja Turunen.\n"}
{"id": "541126", "url": "https://cs.wikipedia.org/wiki?curid=541126", "title": "Bohumil Tureček", "text": "Bohumil Tureček\n\nBohumil Tureček (16. října 1902 Kyjov – 28. dubna 1982 Brno) byl český architekt a scénograf. Patřil k významným osobnostem brněnského funkcionalismu.\n\nNarodil se v rodině c. k. adjunkta Josefa Turečka a jeho manželky Františky, rozené Žádníkové.\n\nV roce 1929 úspěšně ukončil studium na České vysoké škole technické v Brně. Ve školním roce 1929–1930 byl na této škole asistentem Jiřího Krohy.\n\nDne 20. května 1929 byl oddán s Vlastou Čermákovou. \n\nBohumil Tureček byl oceňovaným brněnským scénografem.\n\nMezi jeho zrealizované stavby patří např.:\n\n\n"}
{"id": "541130", "url": "https://cs.wikipedia.org/wiki?curid=541130", "title": "Eva (píseň)", "text": "Eva (píseň)\n\n„Eva“ je singl od finské kapely Nightwish.\n\n\n"}
{"id": "541131", "url": "https://cs.wikipedia.org/wiki?curid=541131", "title": "Případy Kjóko Karasumy", "text": "Případy Kjóko Karasumy\n\nPřípady Kjóko Karasumy () je doposud vycházející seinen manga, kterou píše Ódži Hiroi a kreslí Júsuke Kozaki. V Japonsku vychází od roku 2003 a doposud vyšlo celkem 10 svazků. V ČR vychází od února 2010 v nakladatelství Zoner Press.\n\nPříběh je zasazen do doby po roce 2050, kdy všichni obyvatelé Japonska byli označeni čipem (později v manze stanoveno přesněji – 5 let po roce 2055, kdy měla být po sto letech opět obnovena smlouva s démony, tedy zhruba kolem roku 2060) a sleduje dívku jménem Kjóko Karasuma, která se ve svých 16 letech stala detektivem v Tokiu v oddělení Asakusa. Kjóko ovládá bojové umění, které využívá pro boj s démony, kteří jsou nazývání „odlišní“ a o jejichž existenci se obyčejní obyvatelé Tokia nesmí dozvědět.\n\nPříběh je rozdělen na jednotlivé kapitoly, ve kterých Kjóko a její spolupracovníci vyšetřují jednotlivé případy. Kapitoly jsou ucelené příběhy a navazují na sebe jen velmi málo. V příběhu se často objevují odkazy na japonskou mytologii, pověsti a pohádky, které nemusí být západním čtenářům zřejmé. V české verzi mangy jsou tyto odkazy vysvětleny překladatelem.\n\n1. díl \"(kapitoly 1–6)\" — V blízké budoucnosti (rok 2050) se v Tokiu začínají objevovat démoni (v japonské manze nazývaní \"Oni\"). Vznikla proto speciální policejní skupina Asakusy, která se zaměřuje na boj s těmito démony.\n\n\n\nZatím nevyšly v České republice.\n\n\n"}
{"id": "541132", "url": "https://cs.wikipedia.org/wiki?curid=541132", "title": "Žiroslav II.", "text": "Žiroslav II.\n\nŽiroslav II. ( \"Siroslaus\", \"Żyrosław\", † 1198) byl jedenáctý biskup vratislavský v letech 1170 nebo 1171 až 1198.\n\nO původu biskupa Žiroslava není nic známo a rovněž zprávy o jeho působení ve funkci jsou sporé a příležitostné.\n\nV řadě případů spolupracoval s knížetem Boleslavem I. Vysokým při zakládání nových řeholních institucí. Roku 1175 při příležitosti vyhotovení oficiální zakládací listiny pro cisterciácký klášter v Lubuši ( \"Lubiąż\", \"Leubus\") knížetem Boleslavem (klášter přitom vznikl zřejmě již dříve po roce 1163) udělil biskup Žiroslav cisterciátům právo na desátky z nově založených vsí na Lehnicku. Zmíněná listina je také dokladem plánovité emfyteutické, etnicky především německé kolonizace Slezska organizované (s knížecí podporou) církevními institucemi. Obdobně nově zřízené komendě řádu johanitů v Týnci nad Slezou ( \"Tyniec nad Ślęzą\", \"Groß Tinz a.d. Lohe\") udělil biskup Žiroslav někdy před rokem 1189 desátky a patronát kostela v Brdě ( \"Bardo\", \"Wartha\") u Ząbkowic (u tohoto kostela vzniklo ve 13. století cisterciácké opatství).\n\nPodporoval rovněž řád premonstrátů a před rokem 1193 je uvedl do dosud benediktinského kláštera svatého Vincence v Olbíně ( \"Ołbin\", \"Elbing\") u Vratislavi. Tuto změnu potvrdil při své návštěvě Vratislavi roku 1197 i papežský legát Petr z Capuy.\n\nŽiroslav pokračoval v církevní reformě a snahách o upevnění kněžské kázně, započatých jeho předchůdcem Walterem z Malonne. Součástí reformy bylo též úsilí o osamostatnění církve od světské moci. V roce 1180 se účastnil i významného sjezdu polských knížat a biskupů v Łęczyci, na kterém se knížata vzdala některých vrchnostenských práv ve prospěch biskupů a potvrdila volbu biskupů katedrálními kapitulami a neodcizitelnost biskupských majetků.\n\nVe stejném roce byla dokončena stavba nové vratislavské katedrály sv. Jana Křtitele v románském slohu, zahájená za Waltera z Malonne. Z doby Žiroslava II. pochází nejstarší zachovaná pečeť vratislavských biskupů; je na ní vyobrazen Žiroslav s modelem dokončené katedrály.\n\nŽiroslav jakožto úřadující vratislavský biskup celebroval roku 1190 svatební obřad, při kterém byli oddáni syn Boleslava I. Vysokého Jindřich a Hedvika z Andechsu, která byla po své smrti svatořečena a stala se patronkou Slezska.\n\n"}
{"id": "541137", "url": "https://cs.wikipedia.org/wiki?curid=541137", "title": "Arantxa Rusová", "text": "Arantxa Rusová\n\nArantxa Rusová, nepřechýleně \"Rus\" (* 13. prosince 1990 Delft), je nizozemská profesionální tenistka hrající levou rukou a vítězka juniorky Australian Open 2008. Ve své dosavadní kariéře vyhrála na okruhu WTA Tour jeden deblový turnaj. V rámci okruhu ITF získala do října 2017 čtrnáct titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v srpnu 2012 na 61. místě a ve čtyřhře pak v březnu 2011 na 166. místě.\n\nVe fedcupovém týmu Nizozemska debutovala v roce 2008 budapešťským utkáním 1. skupiny zóny Evropy a Afriky proti Portugalsku, v němž vyhrála dvouhru nad Neuzou Silvaovou. V roce 2016 nastoupila do dvouhry světového semifinále proti Francii, v níž podlehla Caroline Garciaové. Francouzky vyhrály 3:2 na zápasy. Do roku 2018 v soutěži nastoupila k dvaceti dvěma mezistátním utkáním s bilancí 15–7 ve dvouhře a 0–5 ve čtyřhře.\n\nGrandslamový titul získala v juniorské dvouhře Australian Open 2008, když ve finále zdolala Australanku Jessicu Mooreovou ve dvou setech. Mezi ženami došla do osmifinále na pařížském French Open 2012 poté, co ve třetím kole vyřadila dvacátou pátou nasazenou Němku Julii Görgesovou ve třech sadách. Mezi posledními šestnácti hráčkami pak nestačila na Estonku Kaiu Kanepiovou.\n\nNa French Open 2011 ve druhém kole zdolala světovou dvojku Kim Clijstersovou, když odvrátila dva mečboly. Ve Wimbledonu 2012 pak v téže fázi přehrála pátou ženu žebříčku Samanthu Stosurovou, aby následně uhrála jen tři gamy na čínskou turnajovou třicítku Pcheng Šuaj.\n\nPremiérový titul na okruhu WTA Tour vybojovala na antukovém Swedish Open 2017 v Bastadu, když ve finále deblové soutěže s krajankou Quirine Lemoineovou zdolaly argentinsko-české turnajové čtyřky Maríi Irigoyenovou s Barborou Krejčíkovou až v rozhodujícím supertiebreaku. V pozápasovém rozhovoru na dvorci Lemoineová uvedla, že se obě vítězky znají a hrají spolu již od deseti let.\n\n"}
{"id": "541147", "url": "https://cs.wikipedia.org/wiki?curid=541147", "title": "Dopravní policie", "text": "Dopravní policie\n\nDopravní policie je služba zřízená primárně k dohledu nad provozem na pozemních komunikacích a k vynucování pravidel za účelem zajištění bezpečnosti a plynulosti tohoto provozu. Postavení dopravní policie, vymezení pravomocí a povinností, vztah k jiným bezpečnostním složkám, ale i oficiální název mohou právní řády různých zemí upravovat odlišně.\n\nV Česku je dopravní policie definována jako jedna ze služeb Policie České republiky - služba dopravní policie. Je metodicky řízena Ředitelstvím služby dopravní policie, v jejímž čele stojí ředitel, který podléhá prvnímu náměstkovi policejního prezidenta. V rámci jednotlivých krajských ředitelství policie jsou odbory služby dopravní policie, které přímo řídí oddělení silničního provozu (vyjma KŘP hl. m. Prahy, kde je místo oddělení silničního dohledu zřízeno oddělení řízení dopravy). Dále odbory služby dopravní policie přímo řídí dálniční oddělení. Odbory služby dopravní policie jsou kromě toho metodicky nadřízeným orgánem pro další základní organizační články služby dopravní policie, kterými jsou dopravní inspektoráty na úrovni jednotlivých územních odborů, městských a obvodních ředitelstvích. Dopravní inspektoráty jako základní články zajišťují silniční dohled nad bezpečností a plynulostí silničního provozu a zajišťují výjezdovou službu, která šetří dopravní nehody. Dále se dopravní inspektoráty zabývají dopravně inženýrskou činností.\n\nPolicisté ve službě dopravní policie mají obecně stejné pravomoci jako policisté zařazení v jiných složkách Policie ČR (proto mohou provádět obecné služební úkony a zákroky - například kontrolu totožnosti osoby, zajištění osoby apod.). Tyto pravomoci jsou vymezeny jednak zákonem o Policii ČR a dále především zákonem o provozu na pozemních komunikacích. Mezi základní činnosti, které jsou policisté oprávněni provádět a které souvisejí se silničním provozem, patří:\n\n\n\n"}
{"id": "541156", "url": "https://cs.wikipedia.org/wiki?curid=541156", "title": "Amaranth (píseň)", "text": "Amaranth (píseň)\n\nAmaranth je singl od finské kapely Nightwish.\n\n\n"}
{"id": "541158", "url": "https://cs.wikipedia.org/wiki?curid=541158", "title": "Ešbal", "text": "Ešbal\n\nEšbal ( אֶשְׁבָּל, v oficiálním přepisu do angličtiny Eshbal) je vesnice typu kibuc v Izraeli, v Severním distriktu, v Oblastní radě Misgav.\n\nLeží v nadmořské výšce 272 metrů, v hornaté oblasti v centrální části Dolní Galileji, cca 22 kilometrů východně od břehů Středozemního moře a cca 22 kilometrů na západ od Galilejského jezera. Je situován na jižním úpatí vrchu Giv'at Karad, na severní straně údolí Bik'at Sachnin. Podél východní strany vesnice vytéká z údolí vádí Nachal Chilazon.\n\nObec se nachází cca 100 kilometrů severovýchodně od centra Tel Avivu a cca 30 kilometrů severovýchodně od centra Haify. Ešbal obývají Židé, přičemž osídlení v tomto regionu je etnicky smíšené. Necelé 2 kilometry na jih leží město Sachnin, které obývají izraelští Arabové stejně jako 4 kilometry na jihovýchodní straně ležící město Araba. Pás arabských měst se nachází rovněž na západní straně (například Tamra). Jediným větším židovským sídlem je město Karmiel 3 kilometry severně od kibucu. Krajina mezi těmito městskými centry je ovšem postoupena řadou menších židovských vesnic, které zejména západně a severně od Sachninu vytvářejí souvislý blok. Vesnici Arab al-Na'im severozápadně od Ešbalu obývají arabsky mluvící Beduíni.\n\nEšbal je na dopravní síť napojen pomocí místní silnice, která po severní a západní straně obchází město Sachnin.\n\nEšbal byl založen v roce 1979. Vznikl v rámci programu Micpim be-Galil, který vrcholil na přelomu 70. a 80. let 20. století a v jehož rámci vznikly v Galileji desítky nových židovských vesnic s cílem posílit židovské demografické pozice v tomto regionu a nabídnout kvalitní bydlení kombinující výhody života ve vesnickém prostředí a předměstský životní styl. Původně šlo o polovojenský opěrný bod typu Nachal. V roce 1998 byl proměněn na ryze civilní sídlo typu kibuc zaměřené na vzdělávací aktivity, například na podporu sociálně narušené mládeže nebo nových přistěhovalců. Obyvatelé patří do hnutí ha-Noar ha-Oved ve-ha-Lomed. Po arabských nepokojích, které v Izraeli proběhly v říjnu 2000, na počátku Druhé intifády, obyvatelé kibucu založili zvláštní vzdělávací ústav vychovávající k etnické a náboženské toleranci Merkaz Kijum Mešutaf (מרכז קיום משותף). Členové kibucu pracují jako učitelé a instruktoři i v okolních vesnicích.\n\nV samotné vesnici funguje zařízení pro předškolní péči o děti. Základní škola je k dispozici v komplexu Har Gilon poblíž vesnice Gilon.\n\nObyvatelstvo kibucu Ešbal je sekulární. Podle údajů z roku 2014 tvořili populaci v Ešbal Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o velmi malé sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 96 lidí. Během roku 2014 populace klesla o 1,0 %.\n\n\n"}
{"id": "541160", "url": "https://cs.wikipedia.org/wiki?curid=541160", "title": "Pryšcovité", "text": "Pryšcovité\n\nPryšcovité (\"Euphorbiaceae\") je čeleď vyšších dvouděložných rostlin z řádu malpígiotvaré (\"Malpighiales\"). Je to velká a velmi různorodá čeleď. Náležejí do ní byliny, dřeviny, liány i sukulenty. Listy jsou jednoduché nebo dlanitě složené. Květy bývají drobné a nenápadné. Čeleď zahrnuje téměř 6000 druhů ve 218 rodech a je celosvětově rozšířena s těžištěm v tropech. V České republice je zastoupena rody pryšec a bažanka. Význam je mnohostranný, nejdůležitější plodinou z této čeledi je maniok. Taxonomické pojetí čeledi prošlo v systému APG změnami a bylo z ní vyčleněno celkem 6 samostatných čeledí: smuteňovité (\"Phyllanthaceae\"), \"Picrodendraceae\", \"Putranjivaceae\", \"Peraceae\", \"Pandaceae\" a \"Centroplacaceae\".\n\nByliny, keře, stromy i liány se vstřícnými nebo střídavými, jednoduchými nebo dlanitě složenými listy, většinou s patrnými palisty. Čepel je celistvá nebo dlanitě laločnatá. Na bázi čepele nebo řapících jsou často žlázky. U zástupců rostoucích v suchých oblastech mohou být listy redukované a jejich asimilační funkci přebírá stonek. Mnozí zástupci mají ve stoncích mléčnou nebo čirou, povětšině jedovatou šťávu. Odění je složeno z jednoduchých, větvených nebo hvězdovitých či šupinovitých chlupů. Květenství jsou úžlabní nebo vrcholová, někdy redukovaná až na útvar připomínající jediný květ, tzv. cyathium. U některých zástupců (např. \"Dalechampia\") jsou květenství podepřena nápadně zbarvenými listeny. Květy jsou obvykle pravidelné, jednopohlavné, ve většině případů nenápadné. Kalich je nejčastěji z 5 nebo 6 lístků. Korunních lístků je 5 až 6 nebo často koruna zcela chybí. Počet tyčinek v samčích květech je velmi různý od 1 až po velmi mnoho, nejčastěji 5 až 15. Semeník v samičích květech je svrchní, z 1 až 20 (nejčastěji ze 3) srostlých plodolistů. Čnělky jsou obvykle 3. Plodem je nejčastěji poltivý plod (schizokarp) rozpadající se na samostatné plůdky (merikarpia), řidčeji bobule nebo peckovice. Endosperm je většinou bohatý, olejnatý, nezřídka obsahuje jedovaté proteiny.\n\nČeleď zahrnuje téměř 6000 druhů v asi 218 rodech. Rozšíření je celosvětové, největší druhová diversita je v tropech, kde jsou pryšcovité bohatě zastoupeny v sezónně vlhkých lesích i suchých oblastech stejně jako v deštných pralesích.\n\nNa území ČR jsou zastoupeny 2 rody: pryšec (\"Euphorbia\") a bažanka (\"Mercurialis\"). V zahradách je pěstován skočec obecný (\"Ricinus communis\").\n\nOpylování probíhá převážně hmyzem nebo větrem, méně často ptáky nebo netopýry. Šíření semen je u mnohých druhů zajištěno explozí zralých plodů. Bobule, peckovice a semena s míškem jsou šířena především ptáky. Rostliny jsou chráněny před býložravci obsahem jedovatých alkaloidů nebo terpenoidů.\n\nV dřívějších systémech byla čeleď pryšcovité nejčastěji řazena do řádu pryšcotvaré (\"Euphorbiales\") a byla pojata široce.\n\nS nástupem molekulárních metod a v průběhu aktualizací systému APG byla tato čeleď shledána parafyletickou a bylo z ní vyčleněno několik nových čeledí: \"Phyllanthaceae\" (59 rodů), \"Picrodendraceae\" (24 rodů), \"Putranjivaceae\" (3 rody), \"Peraceae\" (5 rodů), \"Pandaceae\" (3 rody) a \"Centroplacaceae\" (2 rody).\n\nV současném pojetí je členěna na 4 podčeledi: \"Cheilosioideae\", \"Acalyphoideae\", \"Crotonoideae\" a \"Euphorbioideae\".\n\nNejdůležitější plodinou z čeledi pryšcovité je maniok jedlý (\"Manihot esculenta\"), poskytující škrobnaté hlízy. Mnohé druhy jsou pěstovány pro olej ze semen, zvláště rody \"Cariodendron\" a skočec (\"Ricinus\"). V severním Mexiku je sbírán pryšec kandelilla \"Euphorbia antisiphylitica\" a je z něj získáván kandelillový vosk. Velmi důležitou rostlinou byl v minulosti kaučukovník (\"Hevea\", zvláště \"Hevea brasiliensis\"). Dnes se pěstuje především v Asii.\nExtrakty z bylinných zástupců rodu smuteň (\"Phyllanthus\") jsou zkoumány z hlediska léčení hepatitidy.\nJedovatá šťáva v kmeni hury chřestivé zabraňuje hnití dřeva, které je proto v Amazonii hojně využíváno ke stavbě plovoucích domů.\nMnoho druhů čeledi pryšcovité je využíváno jako okrasné rostliny, především v teplých krajích. Mezi známé pokojové rostliny patří např. vánoční hvězda (pryšec nádherný, \"Euphorbia pulcherrima\"), trnová koruna (\"Euphorbia milii\"), různé druhy kodieum (\"Codiaeum\") a palnice (\"Acalypha\").\nZ plodů čínského tungovníku \"Aleurites fordii\" se získává tzv. tunkový olej, velmi ceněný pro povrchovou úpravu dřeva.\n\n\"Acalypha\",\n\"Acidocroton\",\n\"Acidoton\",\n\"Actinostemon\",\n\"Adelia\",\n\"Adenochlaena\",\n\"Adenocline\",\n\"Adenopeltis\",\n\"Adenophaedra\",\n\"Adriana\",\n\"Afrotrewia\",\n\"Agrostistachys\",\n\"Alchornea\",\n\"Alchorneopsis\",\n\"Aleurites\",\n\"Algernonia\",\n\"Alphandia\",\n\"Amperea\",\n\"Amyrea\",\n\"Angostylis\",\n\"Annesijoa\",\n\"Anomostachys\",\n\"Anthostema\",\n\"Aparisthmium\",\n\"Argomuellera\",\n\"Argythamnia\",\n\"Astraea\",\n\"Astrococcus\",\n\"Aubletiana\",\n\"Avellanita\",\n\"Balakata\",\n\"Baliospermum\",\n\"Baloghia\",\n\"Benoistia\",\n\"Bernardia\",\n\"Bertya\",\n\"Beyeria\",\n\"Bia\",\n\"Blachia\",\n\"Blumeodendron\",\n\"Bocquillonia\",\n\"Bonania\",\n\"Borneodendron\",\n\"Bossera\",\n\"Botryophora\",\n\"Brasiliocroton\",\n\"Calycopeplus\",\n\"Caperonia\",\n\"Caryodendron\",\n\"Cavacoa\",\n\"Cephalocroton\",\n\"Cephalocrotonopsis\",\n\"Cephalomappa\",\n\"Cheilosa\",\n\"Chiropetalum\",\n\"Chlamydojatropha\",\n\"Chondrostylis\",\n\"Chrozophora\",\n\"Cladogelonium\",\n\"Cladogynos\",\n\"Claoxylon\",\n\"Claoxylopsis\",\n\"Cleidiocarpon\",\n\"Cleidion\",\n\"Clonostylis\",\n\"Cnesmone\",\n\"Cnidoscolus\",\n\"Cocconerion\",\n\"Codiaeum\",\n\"Colliguaja\",\n\"Colobocarpos\",\n\"Conceveiba\",\n\"Conosapium\",\n\"Croton\",\n\"Crotonogyne\",\n\"Crotonogynopsis\",\n\"Cyrtogonone\",\n\"Cyttaranthus\",\n\"Dalechampia\",\n\"Dalembertia\",\n\"Dendrocousinsia\",\n\"Dendrothrix\",\n\"Deutzianthus\",\n\"Dichostemma\",\n\"Dimorphocalyx\",\n\"Discoclaoxylon\",\n\"Discocleidion\",\n\"Discoglypremna\",\n\"Ditaxis\",\n\"Ditrysinia\",\n\"Ditta\",\n\"Dodecastigma\",\n\"Doryxylon\",\n\"Droceloncia\",\n\"Dysopsis\",\n\"Elateriospermum\",\n\"Endospermum\",\n\"Enriquebeltrania\",\n\"Epiprinus\",\n\"Erismanthus\",\n\"Erythrococca\",\n\"Euphorbia\",\n\"Excoecaria\",\n\"Falconeria\",\n\"Fontainea\",\n\"Garcia\",\n\"Garciadelia\",\n\"Gitara\",\n\"Givotia\",\n\"Glycydendron\",\n\"Gradyana\",\n\"Grimmeodendron\",\n\"Grossera\",\n\"Gymnanthes\",\n\"Haematostemon\",\n\"Hamilcoa\",\n\"Hancea\",\n\"Hevea\",\n\"Hippomane\",\n\"Homalanthus\",\n\"Homonoia\",\n\"Hura\",\n\"Hylandia\",\n\"Jatropha\",\n\"Joannesia\",\n\"Karima\",\n\"Klaineanthus\",\n\"Koilodepas\",\n\"Lasiococca\",\n\"Lasiocroton\",\n\"Leeuwenbergia\",\n\"Leidesia\",\n\"Leucocroton\",\n\"Lobanilia\",\n\"Mabea\",\n\"Macaranga\",\n\"Mallotus\",\n\"Manihot\",\n\"Manniophyton\",\n\"Maprounea\",\n\"Mareya\",\n\"Mareyopsis\",\n\"Megistostigma\",\n\"Melanolepis\",\n\"Mercurialis\",\n\"Micrandra\",\n\"Micrandropsis\",\n\"Micrococca\",\n\"Microstachys\",\n\"Mildbraedia\",\n\"Monotaxis\",\n\"Moultonianthus\",\n\"Muricococcum\",\n\"Myricanthe\",\n\"Nealchornea\",\n\"Necepsia\",\n\"Neoboutonia\",\n\"Neoguillauminia\",\n\"Neoscortechinia\",\n\"Neoshirakia\",\n\"Oligoceras\",\n\"Omphalea\",\n\"Ophellantha\",\n\"Ophthalmoblapton\",\n\"Orfilea\",\n\"Ostodes\",\n\"Pachystroma\",\n\"Pachystylidium\",\n\"Pantadenia\",\n\"Paracroton\",\n\"Paranecepsia\",\n\"Pausandra\",\n\"Philyra\",\n\"Pimelodendron\",\n\"Plagiostyles\",\n\"Platygyna\",\n\"Pleradenophora\",\n\"Plukenetia\",\n\"Podadenia\",\n\"Pseudagrostistachys\",\n\"Pseudosenefeldera\",\n\"Ptychopyxis\",\n\"Pycnocoma\",\n\"Radcliffea\",\n\"Reutealis\",\n\"Rhodothyrsus\",\n\"Ricinocarpos\",\n\"Ricinodendron\",\n\"Ricinus\",\n\"Rockinghamia\",\n\"Romanoa\",\n\"Sagotia\",\n\"Sampantaea\",\n\"Sandwithia\",\n\"Sapium\",\n\"Schinziophyton\",\n\"Sclerocroton\",\n\"Sebastiania\",\n\"Seidelia\",\n\"Senefeldera\",\n\"Senefelderopsis\",\n\"Shirakiopsis\",\n\"Shonia\",\n\"Spathiostemon\",\n\"Spegazziniophytum\",\n\"Speranskia\",\n\"Sphaerostylis\",\n\"Sphyranthera\",\n\"Spirostachys\",\n\"Stillingia\",\n\"Strophioblachia\",\n\"Sumbaviopsis\",\n\"Suregada\",\n\"Syndyophyllum\",\n\"Tannodia\",\n\"Tapoides\",\n\"Tetrorchidium\",\n\"Thyrsanthera\",\n\"Tragia\",\n\"Tragiella\",\n\"Triadica\",\n\"Trigonostemon\",\n\"Vaupesia\",\n\"Vernicia\",\n\"Wetria\",\n\"Zuckertia\"\n\n\n"}
{"id": "541170", "url": "https://cs.wikipedia.org/wiki?curid=541170", "title": "Obchodní akademie a Vyšší odborná škola Valašské Meziříčí", "text": "Obchodní akademie a Vyšší odborná škola Valašské Meziříčí\n\nObchodní akademie a Vyšší odborná škola Valašské Meziříčí je střední a vyšší odborná škola ve Valašském Meziříčí.\n\nHistorie Obchodní akademie a Vyšší odborné školy Valašské Meziříčí se datuje od roku 1945. Počátky výuky byly provizorní, v prostorech školy bylo málo prostoru a vyučovalo málo vyučujících. Tehdy ještě fungovala na Vsetíně. Až od roku 1949 byly třídy přestěhovány do Valašského Meziříčí. V roce 1979 se začalo vyučovat v prostorách na Masarykově ulici, kde dnes sídlí OA a VOŠ. Roku 1999 byla navázána spolupráce s Vysokou školou báňskou - technickou univerzitou Ostrava. Až v roce 2005 vznikl dnešní název, tj. Obchodní akademie a Vyšší odborná škola Valašské Meziříčí.\n\nSoučasným ředitelem OA & VOŠ Valašské Meziříčí je Aleš Kubíček (od roku 2005). Zástupkyně ředitele je Andrea Hlavatá.\n\nOd 1. září 2010 byly na škole otevřeny tyto studijní obory:\n\n\n\n(Zpracování ekonomických a vědeckotechnických informací) od září 2011 nahrazen novým studijním oborem Informační technologie v podnikové praxi.\n\n\n\n"}
{"id": "541180", "url": "https://cs.wikipedia.org/wiki?curid=541180", "title": "Základní škola Šafaříkova", "text": "Základní škola Šafaříkova\n\nZákladní škola Šafaříkova ve Valašském Meziříčí je úplná škola s devíti postupnými ročníky a rozšířenou podporou cizích jazyků. Škola je dimenzována pro 450 - 540 žáků a sídlí v bývalém československém Masarykově státním koedukačním ústavu. Na škole je zřízeno pracoviště školního psychologa a speciálního pedagoga v rámci projektu VIP hrazeného z ESF. Současným ředitelem je Mgr. Milan Hendrych, zástupcem ředitele Mgr. Martina Bilová.\n\nŠkola je určena pro spádovou oblast městské části Štěpánov a Hrachovec, případně i ostatní zájemce z jiných částí města i přilehlých obcí. Situována je v klidné části města (vilová zástavba, před školou parčík), jen několik minut pěší chůze od centra města. Blízko ní je autobusová zastávka.\n\nŽáci mají možnost pracovat v odborných pracovnách multimediální výchovy, fyziky a chemie, stejně tak jako přírodopisu. Kromě dvou tělocvičen a hřiště s umělohmotným povrchem škola provozuje originální lezeckou stěnu s přístupem i pro veřejnost.\n\nSoučasná základní škola sídlí v původní budově, která byla postavena pro prvotní dívčí učitelský ústav.Vznikl snad jako protiváha chlapeckého českého gymnázia a česko-německé odborné dřevařské střední školy, které ve městě působily již od 19. století.\n\n\n\n\n\n\n\n\n"}
{"id": "541181", "url": "https://cs.wikipedia.org/wiki?curid=541181", "title": "Brněnská kostnice", "text": "Brněnská kostnice\n\nBrněnská kostnice se nachází pod Jakubským náměstím v katastrálním území Město Brno, z větší části přímo pod kostelem svatého Jakuba.\n\nV minulosti se na tomto místě nacházel hřbitov, z kapacitních důvodů však vznikla kostnice. Do této kostnice byly také přeneseny ostatky zesnulých ze zrušeného hřbitova na brněnském Petrově. Když byl hřbitov koncem 18. století zrušen, kostnice byla uzavřena a na dlouho zapomenuta. Znovu objevena byla až v roce 2001 při archeologickém průzkumu náměstí. Podle Aleše Svobody, „objevitele“ kostnice, se v ní nachází až 50 tisíc kosterních pozůstatků. Po pařížských katakombách je tak druhou největší kostnicí v Evropě.\n\nV roce 2008 město Brno uzavřelo se svatojakubskou farností smlouvu, podle které bude kostnice do roku 2026 v pronájmu Brna za korunu ročně, přičemž byla zpřístupněna veřejnosti v průběhu června 2012. Vchod do kostnice je přímo z náměstí, do jejího otevření jako vchod sloužil provizorní poklop z chodníku náměstí s následným sestupem po žebříku.\n\n\n"}
{"id": "541193", "url": "https://cs.wikipedia.org/wiki?curid=541193", "title": "Hroška", "text": "Hroška\n\nHroška () je vesnice, část obce Bílý Újezd v okrese Rychnov nad Kněžnou. Nachází se v údolí asi 1,5 km na jihozápad od Bílého Újezda. Středem vsi protéká od východu na západ Ještětický potok. Jižní část vsi leží na návrší, které je od potoka odděleno Podhradím – zastavěnou částí v místě bývalého lomu na opuku.\n\nHroška zahrnuje dále osady Ostrov a Ovčín.\n\nV roce 2009 zde bylo evidováno 111 adres. V roce 2001 zde trvale žilo 254 obyvatel.\n\nHroška je také název katastrálního území o rozloze 8,28 km.\n\nVe vsi se nalézá kaple sv. Václava z roku 1887. Zajímavou dominantou je pomník padlým ve světové válce.\n\nV šedesátých letech 20. století bylo ve vsi postaveno koupaliště, které svými parametry předběhlo i okolní města. Celkem záhy\nzískalo věhlas a sjížděli se sem lidé ze širokého okolí. V osmdesátých letech však kvalita vody přestala vyhovovat zpřísněným nárokům a i díky rostoucí konkurenci nových koupališť v blízkých městech byl jeho oficiální provoz ukončen.\n\nPřibližně 0,5 km jihovýchodním směrem od Hrošky se nacházela usedlost, jejíž založení lze na základě nalezené keramiky datovat již do 10.–11. století. Odkryté půdorysy různého stáří naznačují, že zde v daném období bývalo vždy jen jediné stavení. Když dosloužilo, nahradilo jej jiné v jeho bezprostřední blízkosti. Nejméně ve dvou případech je zřejmé, že stavby zanikly náhle. Byla zde zachycena původní poloha topeniště i nádoby, které byly kolem něj rozmístěné. Usedlost zanikla až v době intenzivnějšího osidlování zdejšího okolí, někdy ve druhé polovině 13. století.\n\nSruby z opracovaných klád omazaných hlínou bývaly částečně zahloubené. Obývala je obvykle jedna rodina, běžně šest až deset lidí. Kromě srubů se zde nacházely také nadzemní sýpky. V okolí stávaly dřevěné ohrady pro dobytek a drůbež. Mimo obydlí byly nalezeny dvě chlebové pece, ale i základ pece železářské. To je spolu s nálezy strusky dokladem, že se zdejší obyvatelé zabývali kromě běžného zemědělského hospodaření také zpracováním železné rudy. Ta se zde hojně vyskytuje ve formě tzv. bahenní rudy.\n\nByla zde nalezena i řada jam. Jde o pozůstatky těžby hlíny pro stavební účely, výrobu keramiky a podobně. Často v nich končil odpad.\n\nZ nálezů lze zmínit keramiku charakteristickou rytými vlnicemi, železný nožík nebo záušnici ze stříbrné slitiny.\n\nZdejší usedlost je mimořádná svou příslušností do období, kdy zde historici předpokládají pohraniční les, mýcený a osidlovaný až ve 13. století. Ze stejného období je z celého okresu známo jen osídlení vázané na cestu při Divoké Orlici (Týniště nad Orlicí, Kostelec nad Orlicí, Doudleby) a hradiště v Opočně. Nalezenou osadu lze snad spojovat s nedalekou stezkou, která zde patrně fungovala již od pravěku a nepochybně byla jednou z důležitých komunikací pro pozdější osidlování Orlického podhůří.\n\nV okolí Hrošky bývala celá řada dnes již vysušených rybníků. Prvně se uvádějí v zápisu do zemských desk z roku 1528. Vznik zdejších rybníků patrně souvisí s objevením třístupňové metody chovu ryb v 15. století. Tato nová metoda přinesla vynikající hospodářské výsledky a zároveň bylo možné díky rozdílným požadavkům na plůdkový, výtažník a hlavní rybník lépe využít terénní podmínky. Rybníky tedy byly zakládány téměř na všech příhodných místech.\n\nPo slibném rozvoji však došlo k postupnému úpadku. Rybníkářství bylo ve většině případů prováděno i nadále tradičními postupy, bez nějakého vědeckého základu. Stále více se vytrácela pečlivost, s jakou se hospodáři o ryby starali v dřívějších dobách. K tomu dopomohla i třicetiletá válka, kdy bylo nepřátelským vojskem zpustošeno mnoho rybníků.\n\nDalší ranou pak byly změny podmínek hospodaření na počátku 19. století. Výnosné bylo pěstování obilí, stoupala cena ovčí vlny, na druhou stranu došlo k poklesu cen ryb. Zakládaly se ovčíny, přilehlá půda se měnila v pastviny, a protože byla snaha rozšiřovat výměru polí, nelze se divit, že došlo k vysušování nepříliš výnosných rybníků.\n\nZ množství rybníků v okolí se do současnosti zachoval pouze rybník Buchta nedaleko Ovčína.\n\nV rovinaté oblasti východně od Hrošky se nachází osada Ostrov. V jeho blízkosti se nachází několik hrází dnes již vysušených rybníků, z nichž největší dosahoval až ke Hrošce. Je zde doložena tvrz, ale již v polovině 17. století se uvádí jako pustá. Zdejší hospodářské budovy však sloužily až do nedávné doby nepřetržitě po celá staletí.\n\nJižně od Ostrova leží na mírném kopci tři roztroušená stavení, jimž dominoval starý ovčín z počátku 19. století. Původně se zde chovaly ovce, když však na konci 19. století klesla výkupní cena vlny, byly ovce nahrazeny skotem a vepři. Tomuto účelu ovčín sloužil až do 80. let minulého století. V roce 1992 od blesku vyhořel. Nedaleko leží rybník Buchta, jediný z dávné rybniční soustavy, který se dochoval až do dnešních dní.\n"}
{"id": "541194", "url": "https://cs.wikipedia.org/wiki?curid=541194", "title": "Masty (Bílý Újezd)", "text": "Masty (Bílý Újezd)\n\nMasty () je malá vesnice, část obce Bílý Újezd v okrese Rychnov nad Kněžnou. Nachází se asi 1 km na severovýchod od Bílého Újezda na svahu nad korytem Zlatého potoka.\n\nMasty zahrnují osadu Polom, která se nachází východně na samém okraji rozsáhlého kamenolomu.\n\nV roce 2009 zde bylo evidováno 50 adres. V roce 2001 zde trvale žilo 70 obyvatel.\n\nMasty je také název katastrálního území o rozloze 1,76 km.\n\nDle pověsti zde stávala tvrz, která údajně zanikla v polovině 17. století. V písemných záznamech však jakýkoliv doklad chybí. Dominantou vsi je kaple Navštívení Panny Marie z roku 1834.\n\n\n"}
{"id": "541195", "url": "https://cs.wikipedia.org/wiki?curid=541195", "title": "Roudné (Bílý Újezd)", "text": "Roudné (Bílý Újezd)\n\nRoudné () je malá vesnice, část obce Bílý Újezd v okrese Rychnov nad Kněžnou. Nachází se asi 1,5 km na východ od Bílého Újezda. Jde o skupinky rozesetých stavení, které zde vyrostly převážně v první polovině 19. století. Tehdy se v bezprostředním okolí těžila železná ruda pro huť ve Skuhrově nad Bělou. V pomyslném středu osady se nachází myslivecká chata Šesterák.\n\nV roce 2009 zde bylo evidováno 26 adres. V roce 2001 zde trvale žilo 69 obyvatel.\n\nRoudné leží v katastrálním území Bílý Újezd u Dobrušky o výměře 3,77 km.\n\nNa počátku 19. století byla ve Skuhrově nad Bělou vystavěna Růženina huť k tavbě a zpracování železa. Při tehdejším systematickém geologickém průzkumu okolí byla nalezena ložiska železné rudy také v Roudném nedaleko Bílého Újezda. Přestože název osady naznačuje, že zde dolování probíhalo již dříve, patrně ve středověku, nikdy nešlo o tak intenzivní těžbu, jaká zde probíhala v prvních dvou třetinách 19. století. V závěru tohoto období byl s rozvojem železniční sítě stále snadnější přístup ke kvalitnější rudě, čímž se místní těžba přestala vyplácet. Nové výzkumy roku 1958 jen potvrdily nevelkou kvalitu zdejších ložisek. Stopy po těchto průzkumech jsou ve stráních kolem Zlatého potoka patrné dodnes.\n\nÚstí jedné ze štol se nalézá na levém břehu Zlatého potoka pod zemědělskou usedlostí čp. 6. Štola je zajištěná mříží. Má jednoduchý průběh v přímém směru se dvěma odbočkami. Profily jsou zhruba obdélníkové. Celková délka je 59 m. V jedné třetině je mírně rozšířený prostor částečně vyplněný vytěženou horninou. Ve štole jsou celkem tři hloubení plná vody odhadované hloubky do 2 m.\n\nDruhou lokalitou je zalesněné návrší zvané „V Hrobkách“. Zde jsou dodnes stopy povrchové těžby a dále úpadní štola, která je zajištěna pevnou mříží. Pod povrchem je několik zčásti zaplavených a zčásti zasypaných podzemních chodeb.\n\nV 30. letech 20. století bylo Roudné známé divadelními představeními ve zdejším přírodním divadle.\n"}
{"id": "541196", "url": "https://cs.wikipedia.org/wiki?curid=541196", "title": "Bolehošťská Lhota", "text": "Bolehošťská Lhota\n\nBolehošťská Lhota () je část obce Bolehošť v okrese Rychnov nad Kněžnou. Nachází se na východě Bolehoště. V roce 2009 zde bylo evidováno 61 adres. V roce 2001 zde trvale žilo 129 obyvatel.\n\nBolehošťská Lhota leží v katastrálním území Bolehošť o výměře 10,71 km.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, kontroly duchovních i světských úředníků, odpírání souhlasu vrchnosti k uzavírání sňatků atd. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z Bolehošťské Lhoty a Bolehoště z těchto důvodů uprchli do Münsterbergu v pruském Slezsku tito obyvatelé:\n\n\nKazatelem sboru v Husinci a Čermné v pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského.\n\nVýznamným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Po druhé světové válce se někteří potomci českých exulantů vrátili do České země, ostatní jsou roztroušení po celém světě. Rodokmeny exulantů (kromě jiných badatelů) udržuje i Exulant (spolek), který spojuje potomky exulantů doby pobělohorské z celého světa.\n\n\n"}
{"id": "541197", "url": "https://cs.wikipedia.org/wiki?curid=541197", "title": "Lipiny (Bolehošť)", "text": "Lipiny (Bolehošť)\n\nLipiny () je malá vesnice, část obce Bolehošť v okrese Rychnov nad Kněžnou. Nachází se asi 0,5 km na jihozápad od Bolehoště. V roce 2009 zde bylo evidováno 38 adres. V roce 2001 zde trvale žilo 72 obyvatel.\n\nLipiny leží v katastrálním území Bolehošť o výměře 10,71 km.\n\n"}
{"id": "541198", "url": "https://cs.wikipedia.org/wiki?curid=541198", "title": "Číčová", "text": "Číčová\n\nČíčová () je vesnice, část obce Čermná nad Orlicí v okrese Rychnov nad Kněžnou. Nachází se asi 1 km na východ od Čermné nad Orlicí. Prochází zde silnice II/317. V roce 2009 zde bylo evidováno 61 adres. V roce 2001 zde trvale žilo 80 obyvatel.\n\nČíčová je také název katastrálního území o rozloze 1,31 km.\n"}
{"id": "541199", "url": "https://cs.wikipedia.org/wiki?curid=541199", "title": "Korunka (Čermná nad Orlicí)", "text": "Korunka (Čermná nad Orlicí)\n\nKorunka () je malá vesnice, část obce Čermná nad Orlicí v okrese Rychnov nad Kněžnou. Nachází se asi 1 km na jih od Čermné nad Orlicí. V roce 2009 zde bylo evidováno 17 adres. V roce 2001 zde trvale žilo 29 obyvatel.\n\nKorunka leží v katastrálním území Malá Čermná nad Orlicí o výměře 1,98 km.\n"}
{"id": "541200", "url": "https://cs.wikipedia.org/wiki?curid=541200", "title": "Malá Čermná (Čermná nad Orlicí)", "text": "Malá Čermná (Čermná nad Orlicí)\n\nMalá Čermná () je část obce Čermná nad Orlicí v okrese Rychnov nad Kněžnou. Nachází se na jihovýchodě Čermné nad Orlicí. V roce 2009 zde bylo evidováno 216 adres. V roce 2001 zde trvale žilo 625 obyvatel.\n\nMalá Čermná leží v katastrálním území Malá Čermná nad Orlicí o rozloze 1,98 km. V katastrálním území Malá Čermná nad Orlicí leží i Korunka.\n"}
{"id": "541201", "url": "https://cs.wikipedia.org/wiki?curid=541201", "title": "Velká Čermná", "text": "Velká Čermná\n\nVelká Čermná () je vesnice, část obce Čermná nad Orlicí v okrese Rychnov nad Kněžnou. Nachází se asi 1 km na sever od Malé Čermné. Prochází zde silnice II/317. V roce 2009 zde bylo evidováno 137 adres. V roce 2001 zde trvale žilo 262 obyvatel.\n\nVelká Čermná leží v katastrálním území Velká Čermná nad Orlicí o rozloze 7,69 km.\n"}
{"id": "541202", "url": "https://cs.wikipedia.org/wiki?curid=541202", "title": "Domašín (Černíkovice)", "text": "Domašín (Černíkovice)\n\nDomašín () je vesnice, část obce Černíkovice v okrese Rychnov nad Kněžnou. Nachází se asi 2 km na jihovýchod od Černíkovic. Prochází zde silnice II/321. V roce 2009 zde bylo evidováno 57 adres. V roce 2001 zde trvale žilo 148 obyvatel.\n\nDomašín leží v katastrálním území Domašín u Černíkovic o rozloze 2,03 km.\n\n\n"}
{"id": "541203", "url": "https://cs.wikipedia.org/wiki?curid=541203", "title": "Skršice", "text": "Skršice\n\nSkršice () je malá vesnice, část obce České Meziříčí v okrese Rychnov nad Kněžnou. Nachází se asi 2,5 km na západ od Českého Meziříčí. V roce 2009 zde bylo evidováno 49 adres. V roce 2001 zde trvale žilo 89 obyvatel.\n\nSkršice je také název katastrálního území o rozloze 4,29 km. V katastrálním území Skršice leží i Tošov.\n"}
{"id": "541204", "url": "https://cs.wikipedia.org/wiki?curid=541204", "title": "Tošov", "text": "Tošov\n\nTošov () je malá vesnice, část obce České Meziříčí v okrese Rychnov nad Kněžnou. Nachází se asi 2,5 km na jihozápad od Českého Meziříčí. V roce 2009 zde bylo evidováno 20 adres. V roce 2001 zde trvale žilo 39 obyvatel.\n\nTošov leží v katastrálním území Skršice o výměře 4,29 km.\n"}
{"id": "541205", "url": "https://cs.wikipedia.org/wiki?curid=541205", "title": "Častolovické Horky", "text": "Častolovické Horky\n\nČastolovické Horky (dříve Častolovická Horka, ) je malá vesnice, část obce Čestice v okrese Rychnov nad Kněžnou. Nachází se asi 1 km na jih od Čestic. V roce 2009 zde bylo evidováno 13 adres. V roce 2001 zde trvale žilo 8 obyvatel.\n\nČastolovické Horky leží v katastrálním území Čestice u Častolovic o výměře 4,95 km.\n\n"}
{"id": "541206", "url": "https://cs.wikipedia.org/wiki?curid=541206", "title": "Hlinné (Dobré)", "text": "Hlinné (Dobré)\n\nHlinné () je vesnice, část obce Dobré v okrese Rychnov nad Kněžnou. Nachází se asi 1,5 km na jih od Dobrého. V roce 2009 zde bylo evidováno 69 adres. V roce 2001 zde trvale žilo 124 obyvatel.\n\nHlinné leží v katastrálním území Hlinné u Dobrého o rozloze 3,11 km.\n"}
{"id": "541207", "url": "https://cs.wikipedia.org/wiki?curid=541207", "title": "Chmeliště (Dobré)", "text": "Chmeliště (Dobré)\n\nChmeliště () je malá vesnice, část obce Dobré v okrese Rychnov nad Kněžnou. Nachází se asi 3 km na severovýchod od Dobrého. V roce 2009 zde bylo evidováno 33 adres. V roce 2001 zde trvale žilo 15 obyvatel.\n\nChmeliště leží v katastrálním území Dobré o výměře 7,84 km.\n\nOsada Chmeliště se skládá ze tří částí: Dolní Chmeliště, Stará Náves a Strakovec. Na území osady Chmeliště měla údajně být vesnice Jankov, která se snad rozkládala v místech, kde se dnes nachází místní část Stará Náves. V blízkosti Staré Návsi na konci luk po okrajích lesů směrem k vesnici Rovné se nachází lokalita jménem Dřevěné náměstí. Název Dřevěné náměstí má podle místních pověstí být kvůli tomu, že se zde rozkládala ves Jankov.\n\nStrakovec je další část osady Chmeliště. Podle zápisů, které sice do matriky nepatří, si sem faráři vpisovali různé údaje a tak se v matrikách obce Lomy a osady Chmeliště našlo i to, že kolem roku 1880 byla část území obce Lomy dána obci Dobré. Takže i od této doby spadala k osadě Chmeliště, která tu měla výběžek pozemku s chmelišťskou zemědělskou usedlostí č.p. 13 do katastrálního území Lomy. Proto tento díl obce Lomy, který tvořil hranici s obcí Rovné její osadou Rovenské Šediviny byl kolem roku 1880 dán obci Dobré osadě Chmeliště a právě tomuto odtrženému území obce Lomy s chmelišťskou chalupou č.p. 13 se říká Strakovec.\n"}
{"id": "541208", "url": "https://cs.wikipedia.org/wiki?curid=541208", "title": "Kamenice (Dobré)", "text": "Kamenice (Dobré)\n\nKamenice () je vesnice, část obce Dobré v okrese Rychnov nad Kněžnou. Nachází se asi 1,5 km na severozápad od Dobrého. V roce 2009 zde bylo evidováno 62 adres. V roce 2001 zde trvale žilo 118 obyvatel.\n\nKamenice leží v katastrálním území Kamenice u Dobrého o rozloze 3,06 km.\n\nPrvní písemná zmínka o obci pochází z roku 1455.\n\n\n"}
{"id": "541209", "url": "https://cs.wikipedia.org/wiki?curid=541209", "title": "Rovné (Dobré)", "text": "Rovné (Dobré)\n\nRovné () je malá vesnice, část obce Dobré v okrese Rychnov nad Kněžnou. Nachází se asi 2 km na severovýchod od Dobrého. V roce 2009 zde bylo evidováno 35 adres. V roce 2001 zde trvale žilo 48 obyvatel.\n\nRovné leží v katastrálním území Rovné u Dobrého o rozloze 3,33 km. V katastrálním území Rovné u Dobrého leží i Šediviny.\n\nPrvní písemná zmínka o obci pochází z roku 1406.\n\n\n"}
{"id": "541210", "url": "https://cs.wikipedia.org/wiki?curid=541210", "title": "Běstviny", "text": "Běstviny\n\nBěstviny () je malá vesnice, část města Dobruška v okrese Rychnov nad Kněžnou. Nachází se asi 3,5 km na sever od Dobrušky. Prochází zde silnice I/14. V roce 2009 zde bylo evidováno 36 adres. V roce 2001 zde trvale žilo 64 obyvatel.\n\nBěstviny je také název katastrálního území o rozloze 3,65 km.\n"}
{"id": "541211", "url": "https://cs.wikipedia.org/wiki?curid=541211", "title": "Domašín (Dobruška)", "text": "Domašín (Dobruška)\n\nDomašín () je vesnice, část města Dobruška v okrese Rychnov nad Kněžnou. Nachází se asi 2,5 km na východ od Dobrušky. V roce 2009 zde bylo evidováno 96 adres. V roce 2001 zde trvale žilo 168 obyvatel.\n\nDomašín leží v katastrálním území Domašín u Dobrušky o rozloze 3,72 km.\n\nNázev obce patrně pochází od jejího zakladatele nebo předáka kolonistů jménem Domacha. Ves patřila ve starších dobách k litickému panství, roku 1495 ji koupil Vilém z Pernštejna.\n\n"}
{"id": "541212", "url": "https://cs.wikipedia.org/wiki?curid=541212", "title": "Chábory (Dobruška)", "text": "Chábory (Dobruška)\n\nChábory () je malá vesnice, část města Dobruška v okrese Rychnov nad Kněžnou. Nachází se asi 3,5 km na jihovýchod od Dobrušky. Prochází zde silnice I/14. V roce 2009 zde bylo evidováno 38 adres. V roce 2001 zde trvale žilo 72 obyvatel.\n\nChábory leží v katastrálním území Dobruška o výměře 10,08 km.\n\nNarodil se zde básník Josef Kuchař (1847-1926).\n\n\n"}
{"id": "541213", "url": "https://cs.wikipedia.org/wiki?curid=541213", "title": "Křovice", "text": "Křovice\n\nKřovice () je část města Dobruška v okrese Rychnov nad Kněžnou. Nachází se na severu Dobrušky. Prochází zde silnice I/14. V roce 2009 zde bylo evidováno 76 adres. V roce 2001 zde trvale žilo 234 obyvatel.\n\nKřovice je také název katastrálního území o rozloze 2,11 km.\n\n"}
{"id": "541214", "url": "https://cs.wikipedia.org/wiki?curid=541214", "title": "Mělčany (Dobruška)", "text": "Mělčany (Dobruška)\n\nMělčany () je malebná vesnička, část města Dobruška v okrese Rychnov nad Kněžnou. V minulosti však byla tato vesnice samostatnou obcí. Nachází se asi 2 km na jih od Dobrušky. V roce 2009 zde bylo evidováno 40 adres. V roce 2001 zde trvale žilo 88 obyvatel.\n\nMělčany leží v katastrálním území Mělčany u Dobrušky o rozloze 3,72 km.\n\n"}
{"id": "541215", "url": "https://cs.wikipedia.org/wiki?curid=541215", "title": "Pulice", "text": "Pulice\n\nPulice () je část města Dobruška v okrese Rychnov nad Kněžnou. Nachází se na západě Dobrušky. Prochází tudy železniční trať Opočno pod Orlickými horami - Dobruška a silnice II/309. V roce 2009 zde bylo evidováno 138 adres. V roce 2001 zde trvale žilo 338 obyvatel.\n\nPulice je také název katastrálního území o rozloze 6,23 km.\n\n"}
{"id": "541216", "url": "https://cs.wikipedia.org/wiki?curid=541216", "title": "Spáleniště (Dobruška)", "text": "Spáleniště (Dobruška)\n\nSpáleniště () je vesnice, část města Dobruška v okrese Rychnov nad Kněžnou. Nachází se asi 5,5 km na východ od Dobrušky. V roce 2009 zde bylo evidováno 67 adres. V roce 2001 zde trvale žilo 114 obyvatel.\n\nSpáleniště je také název katastrálního území o rozloze 4,93 km.\n\n"}
{"id": "541218", "url": "https://cs.wikipedia.org/wiki?curid=541218", "title": "Vyhnánov (Doudleby nad Orlicí)", "text": "Vyhnánov (Doudleby nad Orlicí)\n\nVyhnánov () je část obce Doudleby nad Orlicí v okrese Rychnov nad Kněžnou. Nachází se na jihu Doudleb nad Orlicí. V roce 2009 zde bylo evidováno 90 adres. V roce 2001 zde trvale žilo 208 obyvatel.\n\nVyhnánov je také název katastrálního území o rozloze 3,72 km. V katastrálním území Vyhnánov leží i Doudleby nad Orlicí.\n\n"}
{"id": "541219", "url": "https://cs.wikipedia.org/wiki?curid=541219", "title": "Hřibiny", "text": "Hřibiny\n\nHřibiny () je jižní část obce Hřibiny-Ledská v okrese Rychnov nad Kněžnou. V roce 2009 zde bylo evidováno 36 adres. V roce 2001 zde trvale žilo 86 obyvatel.\n\nHřibiny je také název katastrálního území o rozloze 1,38 km. V katastrálním území Hřibiny leží i Paseky.\n"}
{"id": "541220", "url": "https://cs.wikipedia.org/wiki?curid=541220", "title": "Ledská", "text": "Ledská\n\nLedská () je severní část obce Hřibiny-Ledská v okrese Rychnov nad Kněžnou. V roce 2009 zde bylo evidováno 86 adres. V roce 2001 zde trvale žilo 174 obyvatel.\n\nLedská leží v katastrálním území Velká Ledská o rozloze 3,76 km.\n\nLedská sestává z části Velká Ledská, která leží asi 1 km severoseverovýchodně od Hřibin, a z části Malá Ledská, která leží asi půl kilometru východně od Hřibin a asi 1 km jižně od Velké Ledské. Obě části mají společnou řadu čísel popisných.\n\nPrvní písemná zmínka o obci pochází z roku 1442.\n\n"}
{"id": "541221", "url": "https://cs.wikipedia.org/wiki?curid=541221", "title": "Paseky (Hřibiny-Ledská)", "text": "Paseky (Hřibiny-Ledská)\n\nPaseky () je malá vesnice, část obce Hřibiny-Ledská v okrese Rychnov nad Kněžnou. Nachází se asi 1 km na jihozápad od Hřibin-Ledské. V roce 2009 zde bylo evidováno 25 adres. V roce 2001 zde trvale žilo 31 obyvatel.\n\nPaseky leží v katastrálním území Hřibiny o výměře 1,38 km.\n\n"}
{"id": "541223", "url": "https://cs.wikipedia.org/wiki?curid=541223", "title": "Tis (Janov)", "text": "Tis (Janov)\n\nTis () je malá vesnice, část obce Janov v okrese Rychnov nad Kněžnou. Nachází se asi 1 km na severozápad od Janova. V roce 2009 zde bylo evidováno 35 adres. V roce 2001 zde trvale žilo 39 obyvatel.\n\nTis je také název katastrálního území o rozloze 1,81 km.\n"}
{"id": "541224", "url": "https://cs.wikipedia.org/wiki?curid=541224", "title": "Jaroslav (Javornice)", "text": "Jaroslav (Javornice)\n\nJaroslav () je malá vesnice, část obce Javornice v okrese Rychnov nad Kněžnou. Nachází se asi 3,5 km na severozápad od Javornice. Prochází zde silnice II/318. V roce 2009 zde bylo evidováno 23 adres. V roce 2001 zde trvale žilo 45 obyvatel.\n\nJaroslav leží v katastrálním území Javornice o výměře 18,41 km.\n\n"}
{"id": "541225", "url": "https://cs.wikipedia.org/wiki?curid=541225", "title": "Přím", "text": "Přím\n\nPřím () je malá vesnice, část obce Javornice v okrese Rychnov nad Kněžnou. Nachází se asi 2,5 km na východ od Javornice. V roce 2009 zde bylo evidováno 26 adres. V roce 2001 zde trvale žilo 47 obyvatel.\n\nPřím leží v katastrálním území Javornice o výměře 18,41 km.\n\n"}
{"id": "541226", "url": "https://cs.wikipedia.org/wiki?curid=541226", "title": "Kostelecká Lhota", "text": "Kostelecká Lhota\n\nKostelecká Lhota () je vesnice, část města Kostelec nad Orlicí v okrese Rychnov nad Kněžnou. Nachází se asi 2 km na jih od Kostelce nad Orlicí. Prochází zde silnice II/316. V roce 2009 zde bylo evidováno 98 adres. V roce 2001 zde trvale žilo 228 obyvatel. Labužníci si mohou pochutnat v místním Hostinci u Hubálků, podniku s vyhlášenou kuchyní.\n\nKostelecká Lhota je také název katastrálního území o rozloze 5,68 km². V katastrálním území Kostelecká Lhota leží i Koryta a Kozodry.\n\n"}
{"id": "541227", "url": "https://cs.wikipedia.org/wiki?curid=541227", "title": "Kozodry", "text": "Kozodry\n\nKozodry () je vesnice, část města Kostelec nad Orlicí v okrese Rychnov nad Kněžnou. Nachází se asi 3,5 km na jih od Kostelce nad Orlicí. V roce 2009 zde bylo evidováno 58 adres. V roce 2001 zde trvale žilo 36 obyvatel.\n\nKozodry leží v katastrálním území Kostelecká Lhota o výměře 5,68 km.\n\n"}
{"id": "541229", "url": "https://cs.wikipedia.org/wiki?curid=541229", "title": "Rozkoš (Kounov)", "text": "Rozkoš (Kounov)\n\nRozkoš () je malá vesnice, část obce Kounov v okrese Rychnov nad Kněžnou. Nachází se asi 1 km na jih od Kounova. Prochází zde silnice II/309. V roce 2009 zde bylo evidováno 46 adres. V roce 2001 zde trvale žilo 66 obyvatel.\n\nRozkoš leží v katastrálním území Kounov u Dobrušky o výměře 5,26 km.\n\nPrvní písemná zmínka o obci pochází z roku 1544.\n\n\n"}
{"id": "541230", "url": "https://cs.wikipedia.org/wiki?curid=541230", "title": "Šediviny (Kounov)", "text": "Šediviny (Kounov)\n\nŠediviny jako část obce Kounov jsou částí vesnice Šediviny v okrese Rychnov nad Kněžnou. Nachází se asi 2,5 km na východ od Kounova. Prochází zde silnice II/309. V roce 2009 zde bylo evidováno 45 adres. V roce 2001 zde trvale žilo 13 obyvatel.\n\nŠediviny je také název katastrálního území o rozloze 2,88 km.\n\nTato horská ves je známa od roku 1654. Asi v letech 1542–1580 zde bylo devět „osedlých“ (rodin v domech), v roce 1598 je jich zde 13 a v roce 1653 již 16. Ve válečných letech 1625–1637 byly lidem ze Šedivin rozděleny a do dědičného držení rozprodány „klučeniny“ a paseky na horách za úročné platby (např. za slepice a robotování). Lidé měli skutečný výkon roboty: „Ti všichni za robotu měli míti, aby na lov velkou i malou zvěř chodili a průsek k honům a lovům sdělali.“\n\nŠediviny se po několik století dělí na tři místní části, a to Horní Šediviny, Dolní Šediviny a Malé Šediviny. Na Horních Šedivinách se v současné době nachází kostel svatého Josefa postaven roku 1907. Dále pak Dolní Šediviny, jejichž spodním okrajem blízko hranice s obcí Nedvězí prochází hlavní silnice z Kounova na Deštné v Orlických horách. Na Dolních Šedivinách se nachází šestnáct chalup, mezi nimiž je i Remšův statek s kapličkou a dvě budovy bývalých škol. Asi padesát metrů od Remšova statku směrem k Horním Šedivinám se nachází budova české školy, jejíž výstavba byla zahájena 20. září 1922 systémem montovaného Doeckerova školního pavilónu. Druhá škola, a to německá vzdálená asi 500 metrů od české školy se nachází poblíž cesty směrem k Horním Šedivinám. Když se vydáme od bývalé české školy z Dolních Šedivin směrem k obci Rovné, tak asi po 300 metrech se objeví první chalupy místní části Malé Šediviny, kde po roce 1935 došlo k dělení katastrálního území Šedivny, přičemž jedna polovina Malých Šedivin připadla do katastrálního území obce Rovné, proto na území současných Malých Šedivin je jen pět chalup. Dříve tu bylo deset chalup.\n\nObec Šediviny byla asi do roku 1930 spojena s obcí Plasnice, proto do této doby byl i název katastrálního území Plasnice–Šediviny, což se nachází ve starých katastrálních mapách a zápisech pocházejících z dob do roku 1930. Šediviny byly samostatnou obcí do roku 1967, kdy byly sloučeny s obcí Kounov u Dobrušky. Obec Šediviny byla do roku 1946 převážně osídlena německými obyvateli, proto se také neoficiálně nazývá \"Německé Šediviny\" anebo také \"Plasnické Šediviny\" podle dřívějšího názvu katastrálního území Plasnice–Šediviny. Toto neoficiální pojmenování těchto Šedivin vzniklo po založení rovenské koncové osady Šediviny kvůli rozlišení dvou různých míst se stejným jménem těsně k sobě přiléhajícím. Rovenská koncová osada Šediviny dostala sice dva neoficiální názvy, a to České Šediviny, který se používal v 19. století a prvních dvaceti letech dvacátého století, ale nijak se neujal, protože druhý název Rovenské Šediviny byl výstižnější, tak přetrval všechny doby od založení osady po roce 1775 až do současnosti. Asi kolem roku 1930 byla obec Plasnice-Šediviny rozdělena na dvě samostatné obce, čímž Šediviny přišly o část svého území, které připadlo Plasnicím. V druhé polovině dvacátého století byla obec Plasnice sloučena s obcí Deštné v Orlických horách.\n\nV roce 1850 zde žilo 238 obyvatel. Páter Josef Volf (* 17. 3. 1896 v Rovném) vyučoval ve zdejší škole náboženství a učil zde i bývalý důstojník Lux.\n\nNa kopečku Šedivin stojí kostelík z roku 1907 – kaple sv. Josefa. Nevelký hřbitov je chráněný kamennou zdí ze žlutých pálených cihel a opracovaných kvádrů gabra, pocházejících z nedalekého Špičáku. Nedaleko je roubené stavení bývalé fary. Dole pod kopcem je velké roubené stavení Remešových a pod ním je kaplička.\n\nU soutoku Hluckého a Bažinského potoka stával na kopci ostrožní hrad Hluky – zmenšenina hradu v Dobřanech. Dole pod hradem u potoka byl od roku 1710 mlýn a malá šindelka – výroba šindelů. 15. června 1769 byl mlýn zničený povodní. Později byl obnoven a vlastnil jej rod Mádrových a od roku 1851 rod Poláčkových. Okolo roku 1913 byla budova mlýna č. p. 39 přestavěna a vedle postavena „Poláčkova pila“. Tam pracoval i známý sekerník Josef Bastl. Dne 23. července 1998 byl celý dům č. p. 39 zničen povodní.\n\nNa Rovenských Šedivinách v místní části Bažiny jsou louky se vzácnou květenou, hnízdí zde čáp černý a je zde i přírodní rezervace Bažiny.\n\n"}
{"id": "541231", "url": "https://cs.wikipedia.org/wiki?curid=541231", "title": "Bělá (Liberk)", "text": "Bělá (Liberk)\n\nBělá () je vesnice, část obce Liberk v okrese Rychnov nad Kněžnou. Nachází se asi 3 km na jihovýchod od Liberku. V roce 2009 zde bylo evidováno 69 adres. V roce 2001 zde trvale žilo 86 obyvatel.\n\nBělá leží v katastrálním území Bělá u Liberka o rozloze 6,83 km.\n\n"}
{"id": "541232", "url": "https://cs.wikipedia.org/wiki?curid=541232", "title": "Hláska (Liberk)", "text": "Hláska (Liberk)\n\nHláska () je vesnice, část obce Liberk v okrese Rychnov nad Kněžnou. Nachází se asi 1,5 km na východ od Liberku. Prochází zde silnice II/318. V roce 2009 zde bylo evidováno 68 adres. V roce 2001 zde trvale žilo 194 obyvatel.\n\nHláska je také název katastrálního území o rozloze 2,58 km.\n\n"}
{"id": "541233", "url": "https://cs.wikipedia.org/wiki?curid=541233", "title": "Prorubky", "text": "Prorubky\n\nProrubky (do roku 1950 \"Proruby\", ) je malá vesnice, část obce Liberk v okrese Rychnov nad Kněžnou. Nachází se asi 1,5 km na sever od Liberku. V roce 2009 zde bylo evidováno 36 adres. V roce 2001 zde trvale žilo 77 obyvatel.\n\nProrubky je také název katastrálního území o rozloze 3,97 km.\n\n"}
{"id": "541234", "url": "https://cs.wikipedia.org/wiki?curid=541234", "title": "Rampuše", "text": "Rampuše\n\nRampuše () je malá vesnice, část obce Liberk v okrese Rychnov nad Kněžnou. Nachází se asi 2,5 km na severovýchod od Liberku. V roce 2009 zde bylo evidováno 30 adres. V roce 2001 zde trvale žilo 23 obyvatel.\n\nRampuše je také název katastrálního území o rozloze 2,46 km.\n\nPrvní písemná zmínka o obci pochází z roku 1544.\n\nPatrně nejslavnější místní rodačkou byla služtička Kristýna zvaná Rampepurda z románu Karla Poláčka \"Bylo nás pět\". Tato dívka se skutečně narodila a žila na Rampuši. V prostřední části vesnice, nad místním rybníčkem se nachází její pomník, který je dílem akademického sochaře Michala Moravce z Hořic.\n\n"}
{"id": "541235", "url": "https://cs.wikipedia.org/wiki?curid=541235", "title": "Ostašovice", "text": "Ostašovice\n\nOstašovice () je malá vesnice, část obce Lično v okrese Rychnov nad Kněžnou. Nachází se asi 2,5 km na západ od Lična. V roce 2009 zde bylo evidováno 32 adres. V roce 2001 zde trvale žilo 62 obyvatel.\n\nOstašovice je také název katastrálního území o rozloze 1,45 km.\n\nV dobách protireformace (zde v 18. století) zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z těchto důvodů z obce Ostašovice, panství opočenské, prokazatelně uprchl:\n\n\nInformace o českých exulantech se nacházejí na mnoha místech v Německu a Polsku. Nejdostupnější informace jsou v knihách Edity Štěříkové (včetně zdrojů a údajů z matrik). Potomky českých exulantů spojuje Exulant (spolek).\n\n"}
{"id": "541236", "url": "https://cs.wikipedia.org/wiki?curid=541236", "title": "Radostovice (Lično)", "text": "Radostovice (Lično)\n\nRadostovice () je malá vesnice, část obce Lično v okrese Rychnov nad Kněžnou. Nachází se asi 2 km na severozápad od Lična. V roce 2009 zde bylo evidováno 27 adres. V roce 2001 zde trvale žilo 31 obyvatel.\n\nRadostovice leží v katastrálním území Radostovice u Lična o rozloze 1,07 km.\n\n"}
{"id": "541237", "url": "https://cs.wikipedia.org/wiki?curid=541237", "title": "Dlouhá Louka (Lípa nad Orlicí)", "text": "Dlouhá Louka (Lípa nad Orlicí)\n\nDlouhá Louka () je malá vesnice, část obce Lípa nad Orlicí v okrese Rychnov nad Kněžnou. Nachází se asi 1 km na sever od Lípy nad Orlicí. Prochází zde silnice II/304. V roce 2009 zde bylo evidováno 20 adres. V roce 2001 zde trvale žilo 26 obyvatel.\n\nDlouhá Louka leží v katastrálním území Lípa nad Orlicí o výměře 10,57 km.\n\n"}
{"id": "541238", "url": "https://cs.wikipedia.org/wiki?curid=541238", "title": "Městec (Očelice)", "text": "Městec (Očelice)\n\nMěstec () je malá vesnice, část obce Očelice v okrese Rychnov nad Kněžnou. Nachází se asi 1,5 km na severozápad od Očelic. V roce 2009 zde bylo evidováno 31 adres. V roce 2001 zde trvale žilo 40 obyvatel.\n\nMěstec leží v katastrálním území Městec nad Dědinou o rozloze 2,55 km.\n\n"}
{"id": "541239", "url": "https://cs.wikipedia.org/wiki?curid=541239", "title": "Zákraví", "text": "Zákraví\n\nZákraví () je malá vesnice, část obce Ohnišov v okrese Rychnov nad Kněžnou. Nachází se asi 2,5 km na západ od Ohnišova. V roce 2009 zde bylo evidováno 29 adres. V roce 2001 zde trvale žilo 44 obyvatel.\n\nZákraví je také název katastrálního území o rozloze 1,6 km.\n\nPůvodně byla obec Zákraví blíže k Orlickým horám. Nacházela se u dnešní obce Bystré (okres Rychnov nad Kněžnou), v místech, kde je dnes kaplička a místo se nazývá Na kostelišti. Obec Bystré v té době neexistovala. Tato vesnička však byla zničena válkami a tak její obyvatelé založili obec novou a s pomocí vrchnosti se přestěhovali do dnešních míst.\n"}
{"id": "541240", "url": "https://cs.wikipedia.org/wiki?curid=541240", "title": "Hoděčín", "text": "Hoděčín\n\nHoděčín (dříve též Hodětín, ) je malá vesnice, část obce Olešnice v okrese Rychnov nad Kněžnou. Nachází se asi 1 km na severovýchod od Olešnice. V roce 2009 zde bylo evidováno 40 adres. V roce 2001 zde trvale žilo 80 obyvatel.\n\nHoděčín je také název katastrálního území o rozloze 1,82 km.\n\n"}
{"id": "541241", "url": "https://cs.wikipedia.org/wiki?curid=541241", "title": "Čánka", "text": "Čánka\n\nČánka () je vesnice, část města Opočno v okrese Rychnov nad Kněžnou. Nachází se asi 2 km na jihozápad od Opočna. Prochází zde silnice II/298. V roce 2009 zde bylo evidováno 87 adres. V roce 2001 zde trvale žilo 251 obyvatel.\n\nČánka je také název katastrálního území o rozloze 4,26 km. V katastrálním území Čánka leží i Dobříkovec.\n\nPrvní písemná zmínka o obci pochází z roku 1361.\n\nStejně jako z okolních obcí (Králova Lhota, Rohenice, Vysoký Újezd aj.) odcházeli do exilu i nekatolíci z obce Čánky. V době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků či odpírání souhlasu vrchnosti k uzavírání sňatků. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. Z těchto důvodů prokazatelně uprchl v roce 1742 do Münsterbergu v pruském Slezsku:\n\n\nKazatelem českého sboru v Husinci v pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského.\n\nVýznamným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Po druhé světové válce se někteří potomci českých exulantů vrátili do vlasti, ostatní jsou roztroušení po celém světě. Rodokmeny exulantů (kromě jiných badatelů) udržuje i Exulant (spolek), který spojuje potomky exulantů doby pobělohorské z celého světa.\n\n\n\n"}
{"id": "541242", "url": "https://cs.wikipedia.org/wiki?curid=541242", "title": "Dobříkovec", "text": "Dobříkovec\n\nDobříkovec () je malá vesnice, část města Opočno v okrese Rychnov nad Kněžnou. Nachází se asi 2 km na jih od Opočna. V roce 2009 zde bylo evidováno 21 adres. V roce 2001 zde trvale žilo 51 obyvatel.\n\nDobříkovec leží v katastrálním území Čánka o výměře 4,26 km.\n"}
{"id": "541244", "url": "https://cs.wikipedia.org/wiki?curid=541244", "title": "Lomy (Osečnice)", "text": "Lomy (Osečnice)\n\nLomy () je malá vesnice, část obce Osečnice v okrese Rychnov nad Kněžnou. Nachází se asi 1 km na severovýchod od Osečnice. V roce 2009 zde bylo evidováno 24 adres.\n\nLomy leží v katastrálním území Lomy u Osečnice o rozloze 1,71 km. První zmínka o osadě pochází z roku 1542.\n"}
{"id": "541245", "url": "https://cs.wikipedia.org/wiki?curid=541245", "title": "Proloh", "text": "Proloh\n\nProloh () je malá vesnice, část obce Osečnice v okrese Rychnov nad Kněžnou. Nachází se asi 2 km na jih od Osečnice. V roce 2009 zde bylo evidováno 30 adres. V roce 2001 zde trvale žilo 32 obyvatel.\n\nProloh leží v katastrálním území Osečnice o výměře 6,13 km.\n\n"}
{"id": "541246", "url": "https://cs.wikipedia.org/wiki?curid=541246", "title": "Sekyrka", "text": "Sekyrka\n\nSekyrka () je malá vesnice, část obce Osečnice v okrese Rychnov nad Kněžnou. Nachází se asi 1 km na západ od Osečnice. V roce 2009 zde bylo evidováno 14 adres. V roce 2001 zde trvale žilo 12 obyvatel.\n\nSekyrka leží v katastrálním území Osečnice o výměře 6,13 km.\n\nSekyrka byla původně koncovou osadou obce Hlinné. Přišel rok 1960, kdy došlo ke sloučení obce Rovné s obcemi Kamenice, Hlinné a Dobré, z čehož vznikla obec Dobré. Tím se přidružené obce staly jen místními částmi obce Dobré, což ještě v tu dobu pro samosprávnou obec Šediviny mělo důsledky toho, že přišly o díl svého katastrálního území, a to o pět chalup s pozemky v místní části Malé Šediviny, který připadl do katastrálního území Rovné. Při slučování výše uvedených obcí přišla obec Hlinné o její osadu Sekyrka, která byla dána obci Osečnice (dříve Vošetnice, v místním nářečí Vošenice). Proto došlo k odebrání dílu Malých Šedivin do katastrálního území Rovné, aby nově sloučením zvětšená obec Dobré měla při součtu přidružených vesnic stejně velké území, tak jak tomu bylo za jejich samosprávy.\n"}
{"id": "541247", "url": "https://cs.wikipedia.org/wiki?curid=541247", "title": "Chábory (Podbřezí)", "text": "Chábory (Podbřezí)\n\nChábory () je malá vesnice, část obce Podbřezí v okrese Rychnov nad Kněžnou. Nachází se asi 1,5 km na severozápad od Podbřezí. Prochází zde silnice I/14. V roce 2009 zde bylo evidováno 26 adres. V roce 2001 zde trvale žilo 32 obyvatel.\n\nChábory leží v katastrálním území Podbřezí o výměře 4,99 km.\n\n"}
{"id": "541248", "url": "https://cs.wikipedia.org/wiki?curid=541248", "title": "Lhota Netřeba", "text": "Lhota Netřeba\n\nLhota Netřeba () je vesnice, část obce Podbřezí v okrese Rychnov nad Kněžnou. Nachází se 2 km na východ od Podbřezí. V roce 2009 zde bylo evidováno 91 adres. V roce 2001 zde trvale žilo 160 obyvatel.\n\nLhota Netřeba leží v katastrálním území Lhota u Dobrušky o rozloze 2,87 km.\n\n"}
{"id": "541249", "url": "https://cs.wikipedia.org/wiki?curid=541249", "title": "Dlouhá Ves (Rychnov nad Kněžnou)", "text": "Dlouhá Ves (Rychnov nad Kněžnou)\n\nDlouhá Ves () je vesnice, část okresního města Rychnov nad Kněžnou. Nachází se asi 2,5 km na jihovýchod od Rychnova nad Kněžnou. V roce 2009 zde bylo evidováno 163 adres. V roce 2001 zde trvale žilo 501 obyvatel.\n\nDlouhá Ves leží v katastrálním území Dlouhá Ves u Rychnova nad Kněžnou o rozloze 5,68 km.\n\nV obci se 9. února 1931 narodil český sochař Mojmír Preclík.\n\n"}
{"id": "541250", "url": "https://cs.wikipedia.org/wiki?curid=541250", "title": "Jámy (Rychnov nad Kněžnou)", "text": "Jámy (Rychnov nad Kněžnou)\n\nJámy () je část okresního města Rychnov nad Kněžnou. Nachází se na jihu Rychnova nad Kněžnou. V roce 2009 zde bylo evidováno 10 adres. V roce 2001 zde trvale žilo 16 obyvatel.\n\nJámy leží v katastrálním území Jámy u Rychnova nad Kněžnou o rozloze 0,96 km.\n\n"}
{"id": "541251", "url": "https://cs.wikipedia.org/wiki?curid=541251", "title": "Lipovka (Rychnov nad Kněžnou)", "text": "Lipovka (Rychnov nad Kněžnou)\n\nLipovka () je vesnice, část okresního města Rychnov nad Kněžnou. Nachází se asi 2 km na severozápad od Rychnova nad Kněžnou. V roce 2009 zde bylo evidováno 105 adres. V roce 2001 zde trvale žilo 287 obyvatel.\n\nLipovka leží v katastrálním území Lipovka u Rychnova nad Kněžnou o rozloze 7,89 km. V katastrálním území Lipovka u Rychnova nad Kněžnou leží i Lokot.\n\n\n"}
{"id": "541252", "url": "https://cs.wikipedia.org/wiki?curid=541252", "title": "Litohrady", "text": "Litohrady\n\nLitohrady () je malá vesnice, část okresního města Rychnov nad Kněžnou. Nachází se asi 3,5 km na severozápad od Rychnova nad Kněžnou. V roce 2013 zde bylo evidováno 35 adres. V roce 2011 zde trvale žilo 71 obyvatel.\n\nLitohrady je také název katastrálního území o rozloze 2,51 km.\n\nPrvní písemná zmínka o existenci Litohrad pochází z roku 1323, která se nachází v listině Mikuláše z Potštejna, kde je podepsán jako svědek Petr a Lucek z Litohradu.\n\nZpráva o skutečné existenci vsi Litohrady je z roku 1495, kdy ji jako část skuhrovského panství koupil od litického panství Jindřicha Minsterberského Vilém z Pernštejna.\n\n\nKarel Vašátko, zborovský hrdina, je historicky nejvýznamnějším rodákem z Litohrad. Na jeho rodném domě lze nalézt pamětní desku.\n\nPplk. Karel Vašátko se narodil dne 13. července 1882 otci Janu Vašátkovi a matce Anně, rozené Rolečkové v obci Litohrad, tehdy náležejícím do politického okresu Rychnov nad Kněžnou. Rod Vašátků byl v Litohradech usazený od roku 1853. Ještě okolo roku 1937 měla obec 113 obyvatel a 26 domů. V Litohradu měl Karel Vašátko i svou domovskou obec.\n\nV letech 1894–1902 studoval na gymnasiu v Rychnově nad Kněžnou. V čase vypuknutí války se nacházel v Rusku u svého strýce, a proto se záhy po vzniku České družiny rozhodl ke vstupu do jejích řad. Karel Vašátko vedl vítězný útok v bitvě u Zborova, kde 2. července vedl útok 60 granátníků, tvořící první útočnou vlnu. Mezi 2. a 3. nepřátelskými zákopy byl těžce raněn střepinou granátu do temene hlavy. V této bitvě byl mimo jiné příslušníky československé jednotky raněn i jeho bratr Václav. Za bitvu u Zborova obdržel další tři vyznamenání, mezi nimiž byl i Soldatský kříž sv. Jiří, který byl udělován důstojníkům z rozhodnutí vojáků.\n\nDne 9. ledna 1919, několik dní po operaci, Karel Vašátko v nemocnici v Čeljabinsku zemřel a 12. ledna byl v Čeljabinsku také pohřben. V roce 1933, přesněji 28. srpna, byly ostatky Karla Vašátky převezeny do Československa a dne 1. října 1933 byly slavnostně uloženy v nedávno vybudovaném Památníku osvobození v Praze na Vítkově. Díky okupaci spočívá dnes Karel Vašátko na hřbitově v Solnici, nedaleko od Litohradu.\n\n"}
{"id": "541253", "url": "https://cs.wikipedia.org/wiki?curid=541253", "title": "Lokot", "text": "Lokot\n\nLokot () je malá vesnice, část okresního města Rychnov nad Kněžnou. Nachází se asi 2,5 km na západ od Rychnova nad Kněžnou. V roce 2009 zde bylo evidováno 42 adres. V roce 2001 zde trvale žilo 79 obyvatel.\n\nLokot leží v katastrálním území Lipovka u Rychnova nad Kněžnou o výměře 7,89 km.\n\n"}
{"id": "541254", "url": "https://cs.wikipedia.org/wiki?curid=541254", "title": "Panská Habrová", "text": "Panská Habrová\n\nPanská Habrová () je vesnice, část okresního města Rychnov nad Kněžnou. Nachází se asi 3 km na severovýchod od Rychnova nad Kněžnou. V roce 2009 zde bylo evidováno 67 adres. V roce 2001 zde trvale žilo 134 obyvatel.\n\nPanská Habrová je také název katastrálního území o rozloze 2,68 km.\n\n\n\n"}
{"id": "541255", "url": "https://cs.wikipedia.org/wiki?curid=541255", "title": "Roveň (Rychnov nad Kněžnou)", "text": "Roveň (Rychnov nad Kněžnou)\n\nRoveň () je vesnice, část okresního města Rychnov nad Kněžnou. Nachází se asi 4 km na jihovýchod od Rychnova nad Kněžnou. V roce 2009 zde bylo evidováno 84 adres. V roce 2001 zde trvale žilo 292 obyvatel.\n\nRoveň leží v katastrálním území Roveň u Rychnova nad Kněžnou o rozloze 3,86 km.\n\nSvůj název obec dostala podle své polohy na rovinatém vrchu, který byl dříve také zván Roveň. Kaple je barokní ze 17. století. Ještě v 19. stol. zde byly pořádány církevní poutě a posvícení i pro sousední Jahodov.\n\n"}
{"id": "541257", "url": "https://cs.wikipedia.org/wiki?curid=541257", "title": "Polom (Sedloňov)", "text": "Polom (Sedloňov)\n\nPolom () je vesnice, část obce Sedloňov v okrese Rychnov nad Kněžnou. Nachází se asi 2,5 km na severozápad od Sedloňova. V roce 2009 zde bylo evidováno 67 adres. V roce 2001 zde trvale žilo 8 obyvatel.\n\nPolom leží v katastrálním území Polom v Orlických horách o rozloze 2,67 km.\n\n"}
{"id": "541258", "url": "https://cs.wikipedia.org/wiki?curid=541258", "title": "Podchlumí (Semechnice)", "text": "Podchlumí (Semechnice)\n\nPodchlumí () je malá vesnice, část obce Semechnice v okrese Rychnov nad Kněžnou. Nachází se asi 3 km na východ od Semechnic. V roce 2009 zde bylo evidováno 13 adres. V roce 2001 zde trvale žilo 11 obyvatel.\n\nPodchlumí leží v katastrálním území Semechnice o výměře 7,76 km.\n\n"}
{"id": "541259", "url": "https://cs.wikipedia.org/wiki?curid=541259", "title": "Debřece", "text": "Debřece\n\nDebřece () je malá vesnice, část obce Skuhrov nad Bělou v okrese Rychnov nad Kněžnou. Nachází se asi 1 km na jihovýchod od Skuhrova nad Bělou. V roce 2009 zde bylo evidováno 46 adres. V roce 2001 zde trvale žilo 78 obyvatel.\n\nDebřece leží v katastrálním území Skuhrov nad Bělou o výměře 8,85 km.\n"}
{"id": "541260", "url": "https://cs.wikipedia.org/wiki?curid=541260", "title": "Hraštice", "text": "Hraštice\n\nHraštice () je část obce Skuhrov nad Bělou v okrese Rychnov nad Kněžnou. Nachází se na západě Skuhrova nad Bělou. V roce 2009 zde bylo evidováno 32 adres. V roce 2001 zde trvale žilo 71 obyvatel.\n\nHraštice leží v katastrálním území Skuhrov nad Bělou o výměře 8,85 km.\n"}
{"id": "541261", "url": "https://cs.wikipedia.org/wiki?curid=541261", "title": "Nová Ves (Skuhrov nad Bělou)", "text": "Nová Ves (Skuhrov nad Bělou)\n\nNová Ves () je malá vesnice, část obce Skuhrov nad Bělou v okrese Rychnov nad Kněžnou. Nachází se asi 1,5 km na severovýchod od Skuhrova nad Bělou. V roce 2009 zde bylo evidováno 16 adres. V roce 2001 zde trvale žilo 32 obyvatel.\n\nNová Ves leží v katastrálním území Skuhrov nad Bělou o výměře 8,85 km.\n"}
{"id": "541262", "url": "https://cs.wikipedia.org/wiki?curid=541262", "title": "Rybníčky", "text": "Rybníčky\n\nRybníčky () je malá vesnice, část obce Skuhrov nad Bělou v okrese Rychnov nad Kněžnou. Nachází se asi 1 km na sever od Skuhrova nad Bělou. V roce 2009 zde bylo evidováno 18 adres. V roce 2001 zde trvale žilo 25 obyvatel.\n\nRybníčky leží v katastrálním území Skuhrov nad Bělou o výměře 8,85 km.\n\n"}
{"id": "541263", "url": "https://cs.wikipedia.org/wiki?curid=541263", "title": "Svinná (Skuhrov nad Bělou)", "text": "Svinná (Skuhrov nad Bělou)\n\nSvinná () je vesnice, část obce Skuhrov nad Bělou v okrese Rychnov nad Kněžnou. Nachází se asi 2 km na severozápad od Skuhrova nad Bělou. V roce 2009 zde bylo evidováno 54 adres. V roce 2001 zde trvale žilo 78 obyvatel.\n\nSvinná leží v katastrálním území Svinná u Brocné o rozloze 3,91 km.\n"}
{"id": "541264", "url": "https://cs.wikipedia.org/wiki?curid=541264", "title": "Ještětice", "text": "Ještětice\n\nJeštětice () je vesnice, část města Solnice v okrese Rychnov nad Kněžnou. Nachází se asi 2 km na sever od Solnice. Prochází zde silnice I/14. V roce 2009 zde bylo evidováno 99 adres. V roce 2001 zde trvale žilo 284 obyvatel.\n\nJeštětice je také název katastrálního území o rozloze 4,94 km.\n\n"}
{"id": "541266", "url": "https://cs.wikipedia.org/wiki?curid=541266", "title": "Suchá Rybná", "text": "Suchá Rybná\n\nSuchá Rybná () je malá vesnice, část obce Svídnice v okrese Rychnov nad Kněžnou. Nachází se asi 1,5 km na severovýchod od Svídnice. V roce 2009 zde bylo evidováno 18 adres. V roce 2001 zde trvale žilo 26 obyvatel.\n\nSuchá Rybná leží v katastrálním území Svídnice u Kostelce nad Orlicí o výměře 4,62 km.\n\nKontinuální osídlení Suché Rybné je jedno z nejstarších v regionu, s počátky v raném 13. století, a svou podobou je stále typickým příkladem pro raný středověk \n\n"}
{"id": "541267", "url": "https://cs.wikipedia.org/wiki?curid=541267", "title": "Jedlina (Synkov-Slemeno)", "text": "Jedlina (Synkov-Slemeno)\n\nJedlina () je malá vesnice, část obce Synkov-Slemeno v okrese Rychnov nad Kněžnou. Nachází se asi 1 km na severovýchod od Slemena. Prochází zde silnice II/318. V roce 2009 zde bylo evidováno 15 adres. V roce 2001 zde trvale žilo 54 obyvatel.\n\nJedlina leží v katastrálním území Slemeno u Rychnova nad Kněžnou o výměře 4,66 km.\n\n"}
{"id": "541269", "url": "https://cs.wikipedia.org/wiki?curid=541269", "title": "Slemeno (Synkov-Slemeno)", "text": "Slemeno (Synkov-Slemeno)\n\nSlemeno () je severovýchodní část obce Synkov-Slemeno v okrese Rychnov nad Kněžnou. Prochází tudy železniční trať Častolovice - Solnice a silnice II/318. V roce 2009 zde bylo evidováno 50 adres. V roce 2001 zde trvale žilo 110 obyvatel.\n\nSlemeno leží v katastrálním území Slemeno u Rychnova nad Kněžnou o rozloze 4,66 km. V katastrálním území Slemeno u Rychnova nad Kněžnou leží i Jedlina.\n\n"}
{"id": "541270", "url": "https://cs.wikipedia.org/wiki?curid=541270", "title": "Synkov", "text": "Synkov\n\nSynkov () je jihozápadní část obce Synkov-Slemeno v okrese Rychnov nad Kněžnou. Prochází zde silnice II/318. V roce 2009 zde bylo evidováno 81 adres. V roce 2001 zde trvale žilo 212 obyvatel.\n\nSynkov je také název katastrálního území o rozloze 2,59 km.\n\n"}
{"id": "541271", "url": "https://cs.wikipedia.org/wiki?curid=541271", "title": "Houdkovice", "text": "Houdkovice\n\nHoudkovice () jsou vesnice, která je částí obce Trnov v okrese Rychnov nad Kněžnou. Nachází se asi 2 km na jih od Trnova. V roce 2009 zde bylo evidováno 94 adres. V roce 2001 zde trvale žilo 221 obyvatel.\n\nHoudkovice je také název katastrálního území o rozloze 4,13 km.\n\n"}
{"id": "541272", "url": "https://cs.wikipedia.org/wiki?curid=541272", "title": "Zádolí (Trnov)", "text": "Zádolí (Trnov)\n\nZádolí () je malá vesnice, část obce Trnov v okrese Rychnov nad Kněžnou. Nachází se asi 1,5 km na západ od Trnova. V roce 2009 zde bylo evidováno 26 adres. V roce 2001 zde trvale žilo 45 obyvatel.\n\nZádolí leží v katastrálním území Zádolí u Trnova o rozloze 1,85 km.\n\nPrvní písemná zmínka o obci pochází z roku 1542.\n\n\n"}
{"id": "541273", "url": "https://cs.wikipedia.org/wiki?curid=541273", "title": "Záhornice (Trnov)", "text": "Záhornice (Trnov)\n\nZáhornice () je vesnice, část obce Trnov v okrese Rychnov nad Kněžnou. Nachází se asi 2,5 km na západ od Trnova. Prochází zde silnice II/320. V roce 2009 zde bylo evidováno 71 adres. V roce 2001 zde trvale žilo 142 obyvatel.\n\nZáhornice je také název katastrálního území o rozloze 2,49 km.\n\n\n"}
{"id": "541274", "url": "https://cs.wikipedia.org/wiki?curid=541274", "title": "Dubí (Tutleky)", "text": "Dubí (Tutleky)\n\nDubí () je malá vesnice, část obce Tutleky v okrese Rychnov nad Kněžnou. Nachází se asi 1 km na východ od Tutlek. V roce 2009 zde bylo evidováno 24 adres. V roce 2001 zde trvale žilo 48 obyvatel.\n\nDubí leží v katastrálním území Tutleky o výměře 5,55 km.\n\n"}
{"id": "541275", "url": "https://cs.wikipedia.org/wiki?curid=541275", "title": "Křivice (Týniště nad Orlicí)", "text": "Křivice (Týniště nad Orlicí)\n\nKřivice () je vesnice, část města Týniště nad Orlicí v okrese Rychnov nad Kněžnou. Nachází se asi 4 km na severovýchod od Týniště nad Orlicí. V roce 2009 zde bylo evidováno 87 adres. V roce 2001 zde trvale žilo 138 obyvatel.\n\nKřivice je také název katastrálního území o rozloze 5,54 km.\n\n\n"}
{"id": "541276", "url": "https://cs.wikipedia.org/wiki?curid=541276", "title": "Petrovice (Týniště nad Orlicí)", "text": "Petrovice (Týniště nad Orlicí)\n\nPetrovice () je vesnice, část města Týniště nad Orlicí v okrese Rychnov nad Kněžnou. Nachází se asi 3 km na severozápad od Týniště nad Orlicí. Prochází zde silnice I/11 a železniční trať 020. Na trati se nachází zastávka jedna ze tří posledních hlásek v ČR. V roce 2009 zde bylo evidováno 80 adres. V roce 2001 zde trvale žilo 193 obyvatel.\n\nPetrovice leží v katastrálním území Petrovice nad Orlicí o rozloze 12,57 km. V katastrálním území Petrovice nad Orlicí leží i Petrovičky.\n\n\n"}
{"id": "541277", "url": "https://cs.wikipedia.org/wiki?curid=541277", "title": "Petrovičky (Týniště nad Orlicí)", "text": "Petrovičky (Týniště nad Orlicí)\n\nPetrovičky () je vesnice, část města Týniště nad Orlicí v okrese Rychnov nad Kněžnou. Nachází se asi 4 km na severozápad od Týniště nad Orlicí. Prochází zde silnice I/11. V roce 2009 zde bylo evidováno 76 adres. V roce 2001 zde trvale žilo 136 obyvatel.\n\nPetrovičky leží v katastrálním území Petrovice nad Orlicí o výměře 12,57 km.\n\n"}
{"id": "541278", "url": "https://cs.wikipedia.org/wiki?curid=541278", "title": "Rašovice (Týniště nad Orlicí)", "text": "Rašovice (Týniště nad Orlicí)\n\nRašovice () je vesnice, část města Týniště nad Orlicí v okrese Rychnov nad Kněžnou. Nachází se 4 km na východ od Týniště nad Orlicí. V roce 2009 zde bylo evidováno 112 adres. V roce 2001 zde trvale žilo 166 obyvatel.\n\nRašovice leží v katastrálním území Rašovice u Týniště nad Orlicí o rozloze 6,61 km.\n\n"}
{"id": "541279", "url": "https://cs.wikipedia.org/wiki?curid=541279", "title": "Štěpánovsko", "text": "Štěpánovsko\n\nŠtěpánovsko () je vesnice, část města Týniště nad Orlicí v okrese Rychnov nad Kněžnou. Nachází se 1 km na západ od Týniště nad Orlicí. V roce 2009 zde bylo evidováno 187 adres. V roce 2001 zde trvale žilo 197 obyvatel.\n\nŠtěpánovsko je také název katastrálního území o rozloze 11,07 km.\n\n"}
{"id": "541282", "url": "https://cs.wikipedia.org/wiki?curid=541282", "title": "Provoz (Val)", "text": "Provoz (Val)\n\nProvoz () je malá vesnice, část obce Val v okrese Rychnov nad Kněžnou. Nachází se asi 1 km na jihovýchod od Valu. Prochází zde silnice II/309. V roce 2009 zde bylo evidováno 31 adres. V roce 2001 zde trvale žilo 63 obyvatel.\n\nProvoz je také název katastrálního území o rozloze 2,01 km.\n\nPrvní písemná zmínka o obci pochází z roku 1292.\n\n\n"}
{"id": "541283", "url": "https://cs.wikipedia.org/wiki?curid=541283", "title": "Merklovice", "text": "Merklovice\n\nMerklovice () je část města Vamberk v okrese Rychnov nad Kněžnou. Nachází se na jihovýchodě Vamberku. V roce 2009 zde bylo evidováno 135 adres. V roce 2001 zde trvale žilo 343 obyvatel.\n\nMerklovice je také název katastrálního území o rozloze 11 km.\n"}
{"id": "541284", "url": "https://cs.wikipedia.org/wiki?curid=541284", "title": "Peklo (Vamberk)", "text": "Peklo (Vamberk)\n\nPeklo () je vesnice, část města Vamberk v okrese Rychnov nad Kněžnou. Nachází se asi 2 km na severovýchod od Vamberka. V roce 2009 zde bylo evidováno 215 adres. V roce 2001 zde trvale žilo 349 obyvatel.\n\nPeklo leží v katastrálním území Peklo nad Zdobnicí o rozloze 3,46 km.\n\nV písemných pramenech se sídlo připomíná k roku 1543 (\"ves Peklo\").\nJméno \"Peklo\" pochází od četných divokých a hlubokých srázů a roklí při řece Zdobnici.\nNalézá se zde železniční zastávka na trati 023 při řece v rokli a hlubokém lese, sloužící i pro blízký Jahodov.\n\n"}
{"id": "541285", "url": "https://cs.wikipedia.org/wiki?curid=541285", "title": "Ježkovice (Voděrady)", "text": "Ježkovice (Voděrady)\n\nJežkovice () je malá vesnice, část obce Voděrady v okrese Rychnov nad Kněžnou. Nachází se asi 2 km na jih od Voděrad. V roce 2009 zde bylo evidováno 25 adres. V roce 2001 zde trvale žilo 42 obyvatel.\n\nJežkovice je také název katastrálního území o rozloze 1,92 km.\n\n"}
{"id": "541286", "url": "https://cs.wikipedia.org/wiki?curid=541286", "title": "Nová Ves (Voděrady)", "text": "Nová Ves (Voděrady)\n\nNová Ves () je malá vesnice, část obce Voděrady v okrese Rychnov nad Kněžnou. Nachází se asi 2 km na západ od Voděrad. V roce 2009 zde bylo evidováno 50 adres. V roce 2001 zde trvale žilo 88 obyvatel.\n\nNová Ves leží v katastrálním území Nová Ves u Voděrad o rozloze 1,32 km.\n\n"}
{"id": "541287", "url": "https://cs.wikipedia.org/wiki?curid=541287", "title": "Uhřínovice (Voděrady)", "text": "Uhřínovice (Voděrady)\n\nUhřínovice () je vesnice, část obce Voděrady v okrese Rychnov nad Kněžnou. Nachází se asi 2 km na jihovýchod od Voděrad. Prochází zde silnice II/320. V roce 2009 zde bylo evidováno 59 adres. V roce 2001 zde trvale žilo 134 obyvatel.\n\nUhřínovice leží v katastrálním území Uhřínovice u Voděrad o rozloze 3,06 km.\n\nPrvní písemná zmínka o obci pochází z roku 1387.\n\n\n"}
{"id": "541288", "url": "https://cs.wikipedia.org/wiki?curid=541288", "title": "Vyhnanice (Voděrady)", "text": "Vyhnanice (Voděrady)\n\nVyhnanice () je malá vesnice, část obce Voděrady v okrese Rychnov nad Kněžnou. Nachází se asi 2,5 km na západ od Voděrad. V roce 2009 zde bylo evidováno 29 adres. V roce 2001 zde trvale žilo 40 obyvatel.\n\nVyhnanice leží v katastrálním území Vyhnanice u Voděrad o rozloze 1,28 km.\n\n"}
{"id": "541290", "url": "https://cs.wikipedia.org/wiki?curid=541290", "title": "Chlínky", "text": "Chlínky\n\nChlínky () je malá vesnice, část obce Vrbice v okrese Rychnov nad Kněžnou. Nachází se asi 1 km na jihozápad od Vrbice. V roce 2009 zde bylo evidováno 15 adres. V roce 2001 zde trvale žilo 34 obyvatel.\n\nChlínky leží v katastrálním území Vrbice u Kostelce nad Orlicí o výměře 2,43 km.\n\n\n"}
{"id": "541291", "url": "https://cs.wikipedia.org/wiki?curid=541291", "title": "Chotiv", "text": "Chotiv\n\nChotiv () je malá vesnice, část obce Žďár nad Orlicí v okrese Rychnov nad Kněžnou. Nachází se asi 3,5 km na východ od Žďáru nad Orlicí. V roce 2009 zde bylo evidováno 16 adres. V roce 2001 zde trvale žilo 18 obyvatel.\n\nChotiv leží v katastrálním území Žďár nad Orlicí o výměře 9,36 km.\n\n"}
{"id": "541292", "url": "https://cs.wikipedia.org/wiki?curid=541292", "title": "Světlá (Žďár nad Orlicí)", "text": "Světlá (Žďár nad Orlicí)\n\nSvětlá () je malá vesnice, část obce Žďár nad Orlicí v okrese Rychnov nad Kněžnou. Nachází se asi 1,5 km na severovýchod od Žďáru nad Orlicí. V roce 2009 zde bylo evidováno 17 adres. V roce 2001 zde trvale žilo 30 obyvatel.\n\nSvětlá leží v katastrálním území Žďár nad Orlicí o výměře 9,36 km.\n\n"}
{"id": "541294", "url": "https://cs.wikipedia.org/wiki?curid=541294", "title": "Seznam katastrálních území v okrese Rychnov nad Kněžnou", "text": "Seznam katastrálních území v okrese Rychnov nad Kněžnou\n\nV této tabulce je uveden kompletní výčet katastrálních území Okresu Rychnov nad Kněžnou, včetně rozlohy a sídel, které na nich leží.\n\nCelková výměra 981,69 km\n\nhttp://www.uir.cz/ Územně identifikační registr ČR\n"}
{"id": "541300", "url": "https://cs.wikipedia.org/wiki?curid=541300", "title": "Křenov (Bernartice)", "text": "Křenov (Bernartice)\n\nKřenov (do roku 1946 Krinsdorf) je vesnice, část obce Bernartice v okrese Trutnov. Nachází se asi 2,5 km na západ od Bernartic. V roce 2011 zde bylo evidováno 39 domů a trvale zde žilo 51 obyvatel. Křenov leží v katastrálním území Křenov u Žacléře o rozloze 3,79 km. Součástí Křenova je osada Malý Křenov.\n\nVesnice byla ve středověku součástí trutnovského manského kraje. Z trutnovských manských desek pochází i první písemná zmínka o Křenově datující se k 6. březnu 1521. Tehdy Heřman ze Šumburka prodal svou polovinu trutnovského panství (druhou polovinu vlastnil jeho bratr Karel ze Šumburka) bratrům Vilémovi a Janovi Krušinovým z Lichtenburka. Křenov je mezi prodanými vesnicemi uváděn jako pustá ves Krymštorf. 13. května 1542 přijímá Kryštof z Gendorfu od krále Ferdinanda I. v léno některé vesnice v trutnovském manství, včetně Křenova, který je v listině zmiňován jako Krynstorf.\n\nRoku 1599 bylo majitelem obce město Trutnov, které ji vlastnilo až do roku 1692, kdy obec prodalo spolu s poplužním dvorem a dvěma mlýny žacléřským jezuitům. Škola byla postavena roku 1846. Do roku 1946 nesla obec název Krinsdorf.\n\n"}
{"id": "541301", "url": "https://cs.wikipedia.org/wiki?curid=541301", "title": "Nové Lesy", "text": "Nové Lesy\n\nNové Lesy (německy \"Neuwald\") je vesnice, část obce Bílá Třemešná v okrese Trutnov. Nachází se asi 1,5 km na východ od Bílé Třemešné. V roce 2015 zde bylo evidováno 90 adres. V roce 2001 zde trvale žilo 166 obyvatel.\n\nNové Lesy je také název katastrálního území o rozloze 3,83 km². K Novým Lesům patří také malá osada Filířovice.\n\n\n"}
{"id": "541303", "url": "https://cs.wikipedia.org/wiki?curid=541303", "title": "Čistá v Krkonoších", "text": "Čistá v Krkonoších\n\nČistá v Krkonoších (německy \"Lauterwasser\") je vesnice, část městyse Černý Důl v okrese Trutnov. Nachází se asi 3 km na jih od Černého Dolu. Prochází zde silnice II/297. V roce 2014 zde bylo evidováno 194 adres. V roce 2001 zde trvale žilo 328 obyvatel.\n\nČistá v Krkonoších je také název katastrálního území o rozloze 6,21 km.\n"}
{"id": "541304", "url": "https://cs.wikipedia.org/wiki?curid=541304", "title": "Fořt (Černý Důl)", "text": "Fořt (Černý Důl)\n\nFořt (německy \"Forst\") je malá vesnice, část městyse Černý Důl v okrese Trutnov. Nachází se asi 5,5 km na jih od Černého Dolu. V roce 2014 zde bylo evidováno 44 adres. V roce 2001 zde trvale žilo 42 obyvatel.\n\nFořt je také název katastrálního území o rozloze 2,15 km.\n\nPrvní písemná zmínka o obci pochází z roku 1476.\n\n"}
{"id": "541305", "url": "https://cs.wikipedia.org/wiki?curid=541305", "title": "Slemeno (Dolní Kalná)", "text": "Slemeno (Dolní Kalná)\n\nSlemeno (německy \"Slemeno\") je vesnice, část obce Dolní Kalná v okrese Trutnov. Nachází se asi 1,5 km na východ od Dolní Kalné. V roce 2010 zde bylo evidováno 58 adres. V roce 2001 zde trvale žilo 112 obyvatel.\n\nSlemeno leží v katastrálním území Slemeno v Podkrkonoší o rozloze 2,63 km.\n\nŘada historických plastik zejména náboženského charakteru. \n"}
{"id": "541306", "url": "https://cs.wikipedia.org/wiki?curid=541306", "title": "Velehrádek", "text": "Velehrádek\n\nVelehrádek (německy \"Klein Welehrad\") je vesnice, část obce Doubravice v okrese Trutnov. Nachází se asi 1,5 km na jih od Doubravic. Prochází zde silnice II/325. V roce 2009 zde bylo evidováno 31 adres. V roce 2001 zde trvale žilo 32 obyvatel.\n\nVelehrádek leží v katastrálním území Doubravice u Dvora Králové o výměře 4,64 km.\n\nPrvní písemná zmínka o obci pochází z roku 1542.\n\n"}
{"id": "541307", "url": "https://cs.wikipedia.org/wiki?curid=541307", "title": "Zálesí (Doubravice)", "text": "Zálesí (Doubravice)\n\nZálesí (německy \"Sales\") je malá vesnice, část obce Doubravice v okrese Trutnov. Nachází se asi 1,5 km na severovýchod od Doubravic. V roce 2009 zde bylo evidováno 19 adres. V roce 2001 zde trvale žilo 41 obyvatel.\n\nZálesí leží v katastrálním území Zálesí u Dvora Králové o rozloze 1,02 km.\n\nPrvní písemná zmínka o obci pochází z roku 1396.\n\n\n"}
{"id": "541309", "url": "https://cs.wikipedia.org/wiki?curid=541309", "title": "Lipnice (Dvůr Králové nad Labem)", "text": "Lipnice (Dvůr Králové nad Labem)\n\nLipnice (německy \"Lipnitz\") je část města Dvůr Králové nad Labem v okrese Trutnov. Nachází se na jihozápadě Dvora Králové nad Labem, něco přes 2 km od centra města. Prochází zde silnice II/300, u níž stojí kaple svatého Jana Nepomuckého. V roce 2009 zde bylo evidováno 135 adres. V roce 2001 zde trvale žilo 416 obyvatel.\n\nLipnice leží v katastrálním území Lipnice u Dvora Králové o rozloze 4,16 km.\n\n\n"}
{"id": "541310", "url": "https://cs.wikipedia.org/wiki?curid=541310", "title": "Zboží (Dvůr Králové nad Labem)", "text": "Zboží (Dvůr Králové nad Labem)\n\nZboží (německy \"Rennzähn\") je vesnice, část města Dvůr Králové nad Labem v okrese Trutnov. Nachází se asi 2,5 km na východ od Dvora Králové nad Labem. Prochází zde silnice II/299. U silnice stojí kaple svatých Andělů Strážných. V roce 2009 zde bylo evidováno 64 adres. V roce 2001 zde trvale žilo 153 obyvatel.\n\nZboží leží v katastrálním území Zboží u Dvora Králové o rozloze 3,25 km.\n\nV době protireformace během slezských válek emigrovaly z náboženských důvodů celé rodiny do pruského Slezska. Dělo se tak pod ochranou vojska pruského krále Fridricha II. Velikého. Hromadnou emigraci nekatolíků v roce 1742 organizoval Jan Liberda a zprostředkoval ji generál Christoph Wilhelm von Kalckstein. V 18. století v Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené kacíře (nekatolíky) a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z obce Zboží prokazatelně odešli:\n\n\nKazatelem sboru v Husinci a německé Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského. Významným zdrojem informací jsou biografie exulantů uložené v německých archivech. Nejdostupnější informace jsou v knihách Edity Štěříkové (včetně zdrojů a údajů z matrik). Potomci českých exulantů žijí v Německu, Polsku, USA, Kanadě, Austrálii, někteří se po 2. světové válce vrátili.\n"}
{"id": "541311", "url": "https://cs.wikipedia.org/wiki?curid=541311", "title": "Žirecká Podstráň", "text": "Žirecká Podstráň\n\nŽirecká Podstráň (německy \"Schurzer Leuten\") je vesnice, část města Dvůr Králové nad Labem v okrese Trutnov. Nachází se asi 3 km na jih od Dvora Králové nad Labem. V roce 2009 zde bylo evidováno 96 adres. V roce 2001 zde trvale žilo 433 obyvatel.\n\nŽirecká Podstráň je také název katastrálního území o rozloze 1,88 km.\n"}
{"id": "541312", "url": "https://cs.wikipedia.org/wiki?curid=541312", "title": "Žireč", "text": "Žireč\n\nŽireč (německy \"Schurz\") je vesnice, část města Dvůr Králové nad Labem v okrese Trutnov. Rozkládá se na pravém břehu řeky Labe asi 3,5 km na jihovýchod od Dvora Králové nad Labem. Prochází tudy železniční trať Jaroměř–Liberec. V roce 2009 zde bylo evidováno 150 adres. V roce 2001 zde trvale žilo 191 obyvatel.\n\nŽireč se skládá z katastrálních území Žireč Městys o rozloze 1,41 km a Žireč Ves o rozloze 1,59 km.\n\nPrvní zmínka o Žirči pochází z roku 1348. Na místě dnešního zámku stála tehdy tvrz, která údajně sloužila jako dvůr pražských biskupů. Původně se jednalo o dvě obce, jimiž byly \"Městys Žireč\" a \"Ves Žireč\". Zástavba obou původních obcí byla přitom srostlá již v 19. století. Ke sloučení obou Žirčí v jednu obec došlo ke dni 16. ledna 1949. Na sloučení se spolu dohodly obě obce. Usnesení o sloučení schválil MNV Vsi Žirče dne 1. června 1948, MNV Městyse Žirče dne 3. června 1948. Obě usnesení pak schválil dne 21. prosince 1948 ještě Zemský národní výbor v Praze. Jako osady pak byly oba Žirče sloučeny vyhláškou ministerstva vnitra 864/1949 ze dne 5. srpna 1949. Součástí města Dvůr Králové nad Labem se sloučená obec stala roku 1964.\n\nHistorie zámku v Žirči sahá až do 14. století, kdy zde stála kamenná tvrz. Ta byla po roce 1581 rozšířena a renesančně přestavěna Adamem Zilvarem z Pilníkova. Později panství s celou tvrzí připadlo rodu Trčků.\n\nKlíčovým momentem v historii zámku je rok 1634, kdy bylo panství Trčkům zabaveno kvůli spojitosti s tehdy pronásledovaným Albrechtem z Valdštejna a prodáno za 120 tisíc zlatých jezuitům. Ti zde zřídili noviciát pro své kandidáty a renesanční tvrz postupně opravovali ve stylu baroka. Postupně tak přibylo nové patro, hospodářské budovy a zcela nová konventní budova. V roce 1703 byl vysvěcen nový barokní kostel sv. Anny.\n\nPo zrušení jezuitského řádu v roce 1773 zámek chátral a roku 1825 ho stejně jako celý městys Žireč zasáhl požár. O následnou rekonstrukci se postarali pánové Martin Wagner a později továrník Josef Ettrich. V roce 1939 koupila bývalou jezuitskou kolej kongregace Nejsvětější svátosti. S nástupem komunistického režimu byly řádové sestry vyhnány a v roce 1961 nechal stát v prostorách zámku zřídit domov důchodců.\n\nPo sametové revoluci byl objekt navrácen Kongregaci sester Nejsvětější svátosti, která ho v roce 2001 darovala Hospici Anežky České, dnešní Oblastní charitě Červený Kostelec. V témže roce zde Oblastní charita založila Domova svatého Josefa, který slouží jako jediné lůžkové zařízení pro pacienty vážně nemocné roztroušenou sklerózou. Zchátralý objekt prošel od té doby mnoha rekonstrukcemi, díky kterým se i přes nové využití podařilo zachovat původní barokní architekturu. Zámek je tak dnes domovem pro 88 pacientů a nabízí jim komplexní sociální i zdravotní služby.\n\nKostel sv. Anny v Žirči byl vystavěn v letech 1668–1703. Díky této delší výstavbě u něj můžeme nalézt prvky raného, vrcholného i pozdního baroka. Po požáru v roce 1825 byl interiér obnoven v duchu klasicismu. U kazatelny se i přes požár zachovaly rokokové prvky. Kostel přiléhá k zámku svým východním okrajem. S rezidencí ho spojuje prostor dřívějšího kostela, kde se zachovaly původní oltáře sv. Františka, sv. Rosálie a sv. Stanislava.\n\nSvětovým unikátem je barokní zvonový klavír Johanna Michaela Rödera, který se nachází na kúru kostela. Ani znalcům není známo, že by se podobný nástroj někde jinde do dnešních dnů dochoval. Do Žirče daroval zvonkový klavír hrabě František Antonín Špork. Ten jej objednal u varhanáře Johana Michaela Roedera, německého stavitele varhan z Berlína, který ve třicátých letech 18. století působil ve Slezsku. Z dobových pramenů se potvrdilo, že zvonkohru přivezl 21. dubna roku 1732 a sestavil ji přímo v zámeckém sále. V letech 2009 - 2010 byla zvonkohra zachráněna z neutěšeného stavu a kompletně zrestaurována. Každoročně je možné si zvuk zvonkového klavíru poslechnout při Svatoanenských slavnostech, které se konají v areálu Domova svatého Josefa vždy v červenci v sobotu nejbližší ke svátku sv. Anny (26. 7).\n\n\n"}
{"id": "541314", "url": "https://cs.wikipedia.org/wiki?curid=541314", "title": "Horní Žďár (Hajnice)", "text": "Horní Žďár (Hajnice)\n\nHorní Žďár () je vesnice, část obce Hajnice v okrese Trutnov. Nachází se asi 3,5 km na západ od Hajnic. V roce 2009 zde bylo evidováno 82 adres. V roce 2001 zde trvale žilo 141 obyvatel.\n\nHorní Žďár je také název katastrálního území o rozloze 5,54 km. V katastrálním území Horní Žďár leží i Výšinka. Horní Žďár leží i v katastrálním území Dolní Žďár o rozloze 5,14 km.\n\nV roce 1921 zde žilo 839 obyvatel. Za první republiky byly v obci hostinec, řeznictví, prodejna tabáku a škola. Úpadek obce započal po roce 1945 kdy došlo k vystěhování německého obyvatelstva\n\n\n"}
{"id": "541318", "url": "https://cs.wikipedia.org/wiki?curid=541318", "title": "Výšinka", "text": "Výšinka\n\nVýšinka (do roku 1950 \"Ženská Bída\", ) je malá vesnice, část obce Hajnice v okrese Trutnov. Nachází se asi 3,5 km na západ od Hajnic. Prochází zde silnice I/37. V roce 2009 zde bylo evidováno 32 adres. V roce 2001 obyvatelé zahrnuti do vesnice Horní Žďár.\n\nVýšinka leží v katastrálním území Horní Žďár o výměře 5,54 km.\n\n"}
{"id": "541319", "url": "https://cs.wikipedia.org/wiki?curid=541319", "title": "Dolní Albeřice", "text": "Dolní Albeřice\n\nDolní Albeřice (německy \"Nieder Albendorf\") je vesnice, část obce Horní Maršov v okrese Trutnov. Nachází se asi 2,5 km na severovýchod od Horního Maršova. V roce 2009 zde bylo evidováno 57 adres. V roce 2001 zde trvale žilo 42 obyvatel.\n\nDolní Albeřice je také název katastrálního území o rozloze 3,18 km.Dolní Albeřice leží v katastrálním území Suchý Důl v Krkonoších o rozloze 1,79 km.\n\nPrvní písemná zmínka o obci pochází z roku 1297.\n\n\n"}
{"id": "541320", "url": "https://cs.wikipedia.org/wiki?curid=541320", "title": "Dolní Lysečiny", "text": "Dolní Lysečiny\n\nDolní Lysečiny (německy \"Nieder Kolbendorf\") je malá vesnice, část obce Horní Maršov v okrese Trutnov. Nachází se asi 2 km na sever od Horního Maršova. V roce 2009 zde bylo evidováno 39 adres. V roce 2001 zde trvale žilo 16 obyvatel.\n\nDolní Lysečiny je také název katastrálního území o rozloze 2,91 km.\n\nPrvní písemná zmínka o obci pochází z roku 1541.\n\n\n"}
{"id": "541321", "url": "https://cs.wikipedia.org/wiki?curid=541321", "title": "Horní Albeřice", "text": "Horní Albeřice\n\nHorní Albeřice (německy \"Ober Albendorf\") je vesnice, část obce Horní Maršov v okrese Trutnov. Nachází se cca 4 km na severovýchod od Horního Maršova. V roce 2020 zde bylo evidováno 59 adres. Žije zde obyvatel. \n\nHorní Albeřice je také název katastrálního území o rozloze 3,78 km².\n\nPrvní písemná zmínka o obci pochází z roku 1297.\n\n\n"}
{"id": "541322", "url": "https://cs.wikipedia.org/wiki?curid=541322", "title": "Horní Lysečiny", "text": "Horní Lysečiny\n\nHorní Lysečiny (německy \"Ober Kolbendorf\") je malá vesnice, část obce Horní Maršov v okrese Trutnov. Nachází se asi 4,5 km na sever od Horního Maršova. V roce 2009 zde bylo evidováno 34 adres. V roce 2001 zde trvale žilo 5 obyvatel.\n\nHorní Lysečiny je také název katastrálního území o rozloze 5,4 km.\n\nPrvní písemná zmínka o obci pochází z roku 1541.\n\n"}
{"id": "541323", "url": "https://cs.wikipedia.org/wiki?curid=541323", "title": "Temný Důl", "text": "Temný Důl\n\nTemný Důl (německy \"Dunkelthal\") je vesnice, část obce Horní Maršov v okrese Trutnov. Nachází se asi 1,5 km na severozápad od Horního Maršova. V roce 2009 zde bylo evidováno 71 adres. V roce 2001 zde trvale žilo 152 obyvatel.\n\nTemný Důl je také název katastrálního území o rozloze 2,86 km².\n\nPrvní písemná zmínka o obci pochází z roku 1720.\n\nOsídlení vzniklo podle toku řeky Úpy v údolí i na stráních a pasekách Světlé a Staré hory. Silnice vinoucí se od Maršova k Peci pod Sněžkou kopíruje tok řeky a obchází další horu s kamennými kupami - krkonošský Špičák.\n\n\n"}
{"id": "541325", "url": "https://cs.wikipedia.org/wiki?curid=541325", "title": "Ždírnice", "text": "Ždírnice\n\nŽdírnice () je vesnice, část obce Horní Olešnice v okrese Trutnov. Nachází se asi 1,5 km na jihozápad od Horní Olešnice. V roce 2009 zde bylo evidováno 85 adres. V roce 2001 zde trvale žilo 80 obyvatel.\n\nŽdírnice leží v katastrálních územích Přední Ždírnice o rozloze 1,86 km a Zadní Ždírnice o rozloze 2,6 km; částečně také Horní Olešnice o rozloze 1,86 km.\n\nVesnice je středověkého původu, v písemných pramenech se poprvé zmiňuje roku 1391 \"w Zdirniczi\" a roku 1436 se již rozlišovaly obě Ždírnice, Zadní a Přední.\n\n\n"}
{"id": "541326", "url": "https://cs.wikipedia.org/wiki?curid=541326", "title": "Hvězda (Hřibojedy)", "text": "Hvězda (Hřibojedy)\n\nHvězda je malá vesnice, část obce Hřibojedy v okrese Trutnov. Nachází se asi 1,5 km na jihozápad od Hřibojed. V roce 2009 zde bylo evidováno 21 adres. V roce 2001 zde trvale žilo 37 obyvatel.\n\nHvězda je také název katastrálního území o rozloze 1,62 km.\n"}
{"id": "541327", "url": "https://cs.wikipedia.org/wiki?curid=541327", "title": "Petříkovice (Chvaleč)", "text": "Petříkovice (Chvaleč)\n\nPetříkovice (německy \"Petersdorf\") je vesnice, část obce Chvaleč v okrese Trutnov. Nachází se asi 3,5 km na západ od Chvalče, v údolí pod jihovýchodními svahy Janského vrchu (697 m), jenž představuje severní zakončení pásma Jestřebích hor. Prochází tudy železniční trať Trutnov - Teplice nad Metují s vlakovou zastávkou Petříkovice na severním konci vsi. Petříkovicemi dále prochází silnice II/301. V roce 2009 zde bylo evidováno 64 adres. V roce 2001 zde trvale žilo 165 obyvatel.\n\nPetříkovice leží v katastrálním území Petříkovice u Trutnova o rozloze 6,08 km. V jihozápadním sousedství Petříkovic leží malá osada zvaná Peklo, jež se nachází v hluboké soutěsce Petříkovického potoka poblíž železniční zastávky Lhota u Trutnova. Tato osada již katastrálně patří ke Lhotě a spolu s ní k městu Trutnovu.\n\nPrvní zmínka o vsi pochází z roku 1496.\n\nÚdolím a tím pádem celou obcí protéká Petříkovický potok, který do obce vtéká z Polska pod názvem Ostrożnica. U posledních petříkovických domů prochází státní hranice z Polskem a nachází se tu hraniční přechod, zatím jen pro pěší a cyklisty. Aby byl umožněn automobilový provoz, musela by být stávající silnice na českém území odkloněna, což by si vyžádalo stavbu vysokého mostu. Kousek za hranicí, nyní až za lesem, začíná polská obec Okrzeszyn. Až do války na sebe Petříkovice s Okrzeszynem stavebně navazovaly a oddělovala je pouze hraniční závora. Po vysídlení německého obyvatelstva z obou stran hranic spousta budov zanikla, hlavně podél hraniční silnice a tato část údolí zarostla lesem. Dodnes se však dochovala torza budov.\n\n\n"}
{"id": "541329", "url": "https://cs.wikipedia.org/wiki?curid=541329", "title": "Černá Hora (Janské Lázně)", "text": "Černá Hora (Janské Lázně)\n\nČerná Hora (německy \"Schwarzenberg\") je západní část města Janské Lázně v okrese Trutnov. Má vlastní katastrální území Černá Hora v Krkonoších o rozloze 9,76 km a je základní sídelní jednotkou. Do 25. listopadu 2009 byla vedena jako evidenční část obce, od té doby se město Janské Lázně již na evidenční části nečlení. Prochází zde silnice II/297. V roce 2001 zde bylo evidováno 58 adres. V roce 2001 zde trvale žilo 198 obyvatel.\n\n\n"}
{"id": "541330", "url": "https://cs.wikipedia.org/wiki?curid=541330", "title": "Nová Ves (Kocbeře)", "text": "Nová Ves (Kocbeře)\n\nNová Ves je malá vesnice, část obce Kocbeře v okrese Trutnov. Nachází se asi 1,5 km na jihozápad od Kocbeří, ve východním sousedství města Dvůr Králové nad Labem. V roce 2009 zde bylo evidováno 16 adres. V roce 2001 zde trvale žilo 31 obyvatel.\n\nNová Ves leží v katastrálním území Kocbeře o výměře 10,93 km.\n\nPrvní písemná zmínka o obci pochází z roku 1654.\n\n"}
{"id": "541331", "url": "https://cs.wikipedia.org/wiki?curid=541331", "title": "Nové Kocbeře", "text": "Nové Kocbeře\n\nNové Kocbeře (do roku 1950 \"Nová Kočbeř\") je část obce Kocbeře v okrese Trutnov. Nachází se na severovýchodě Kocbeří. Prochází zde silnice I/37. V roce 2009 zde bylo evidováno 74 adres. V roce 2001 zde trvale žilo 332 obyvatel.\n\nNové Kocbeře leží v katastrálním území Kocbeře o výměře 10,93 km.\n\nV Nových Kocbeřích se nachází fotbalové hřiště, na kterém hraje místní klub TJ Jiskra Kocbeře.\n\n"}
{"id": "541332", "url": "https://cs.wikipedia.org/wiki?curid=541332", "title": "Kašov", "text": "Kašov\n\nKašov (německy \"Kaschow\") je malá vesnice, část obce Kuks v okrese Trutnov. Nachází se asi 2 km na jihozápad od Kuksu. V roce 2009 zde bylo evidováno 35 adres. V roce 2001 zde trvale žilo 23 obyvatel.\n\nKašov je také název katastrálního území o rozloze 3,88 km.\n"}
{"id": "541333", "url": "https://cs.wikipedia.org/wiki?curid=541333", "title": "Horní Lánov", "text": "Horní Lánov\n\nHorní Lánov (německy \"Ober Langenau\") je severní část obce Lánov v okrese Trutnov. V roce 2014 zde bylo evidováno 194 adres. V roce 2001 zde trvale žilo 408 obyvatel.\n\nHorní Lánov je také název katastrálního území o rozloze 8,55 km.\n\n\n"}
{"id": "541334", "url": "https://cs.wikipedia.org/wiki?curid=541334", "title": "Prostřední Lánov", "text": "Prostřední Lánov\n\nProstřední Lánov (německy \"Mittel Langenau\") je část obce Lánov v okrese Trutnov. Prochází zde silnice I/14. V katastru Prostředního Lánova je situováno letiště Vrchlabí. V roce 2014 zde bylo evidováno 373 adres. V roce 2001 zde trvale žilo 1090 obyvatel.\n\nProstřední Lánov je také název katastrálního území o rozloze 8,4 km.\n\nV obci stával evangelický kostel Spasitele (\"Erlöserkirche\"), jehož podoba byla dílem architektonického ateliéru Schilling & Gräbner. Od 60. let chátral, dne 25. září 1982 byl odstřelen.\n\n"}
{"id": "541335", "url": "https://cs.wikipedia.org/wiki?curid=541335", "title": "Lhotka (Lanžov)", "text": "Lhotka (Lanžov)\n\nLhotka je malá vesnice, část obce Lanžov v okrese Trutnov. Nachází se asi 2 km na jihozápad od Lanžova. V roce 2009 zde bylo evidováno 41 adres. V roce 2001 zde trvale žilo 24 obyvatel.\n\nLhotka leží v katastrálním území Lanžov o výměře 5,63 km.\n\n"}
{"id": "541336", "url": "https://cs.wikipedia.org/wiki?curid=541336", "title": "Miřejov", "text": "Miřejov\n\nMiřejov je malá vesnice, část obce Lanžov v okrese Trutnov. Nachází se asi 1 km na jihozápad od Lanžova. Prochází zde silnice II/325. V roce 2009 zde bylo evidováno 20 adres. V roce 2001 zde trvale žilo 52 obyvatel.\n\nMiřejov leží v katastrálním území Lanžov o výměře 5,63 km.\n"}
{"id": "541337", "url": "https://cs.wikipedia.org/wiki?curid=541337", "title": "Sedlec (Lanžov)", "text": "Sedlec (Lanžov)\n\nSedlec je malá vesnice, část obce Lanžov v okrese Trutnov. Nachází se asi 2 km na jih od Lanžova. Prochází zde silnice II/285 a silnice II/325. V roce 2009 zde bylo evidováno 37 adres. V roce 2001 zde trvale žilo 37 obyvatel.\n\nSedlec leží v katastrálním území Sedlec u Lanžova o rozloze 2,3 km. V katastrálním území Sedlec u Lanžova leží i Záborov.\n"}
{"id": "541338", "url": "https://cs.wikipedia.org/wiki?curid=541338", "title": "Záborov", "text": "Záborov\n\nZáborov je malá vesnice, část obce Lanžov v okrese Trutnov. Nachází se asi 1 km na jih od Lanžova. V roce 2009 zde bylo evidováno 16 adres. V roce 2001 zde trvale žil jeden obyvatel\n\nZáborov leží v katastrálním území Sedlec u Lanžova o výměře 2,3 km.\n"}
{"id": "541339", "url": "https://cs.wikipedia.org/wiki?curid=541339", "title": "Nouzov (Litíč)", "text": "Nouzov (Litíč)\n\nNouzov (německy Neujahrsdorf) je malá vesnice, část obce Litíč v okrese Trutnov. Nachází se asi 1,5 km na jihozápad od Litíče. V roce 2009 zde bylo evidováno 19 adres. V roce 2001 zde trvale žilo 21 obyvatel.\n\nNouzov leží v katastrálním území Litíč o výměře 4,52 km.\n\nPůsobil tu statkář a českoněmecký politik Josef Goll (1864–1924), na počátku 20. století poslanec Říšské rady.\n\n\n"}
{"id": "541340", "url": "https://cs.wikipedia.org/wiki?curid=541340", "title": "Dolní Malá Úpa", "text": "Dolní Malá Úpa\n\nDolní Malá Úpa (německy \"Nieder Kleinaupa\") je vesnice, část obce Malá Úpa v okrese Trutnov. Nachází se asi 4,5 km na jih od Malé Úpy. Prochází zde silnice II/252. V roce 2009 zde bylo evidováno 108 adres. V roce 2001 zde trvale žilo 46 obyvatel.\n\nDolní Malá Úpa je také název katastrálního území o rozloze 7,41 km.\n\nPrvní písemná zmínka o obci pochází z roku 1748.\n"}
{"id": "541341", "url": "https://cs.wikipedia.org/wiki?curid=541341", "title": "Horní Malá Úpa", "text": "Horní Malá Úpa\n\nHorní Malá Úpa (německy \"Ober Kleinaupa\") je vesnice, část obce Malá Úpa v okrese Trutnov. Prochází zde silnice II/252. V roce 2009 zde bylo evidováno 116 adres. V roce 2001 zde trvale žilo 91 obyvatel.\n\nHorní Malá Úpa je také název katastrálního území o rozloze 19,24 km.\n\nNejsevernější část Horní Malé Úpy tvoří Pomezní Boudy, kde se nachází hraniční přechod do sousedního Polska.\n\nPrvní písemná zmínka o obci pochází z roku 1748.\n\n\n"}
{"id": "541342", "url": "https://cs.wikipedia.org/wiki?curid=541342", "title": "Odolov", "text": "Odolov\n\nOdolov je malá vesnice, část obce Malé Svatoňovice v okrese Trutnov. Nachází se asi 3 km na východ od Malých Svatoňovic. Ves leží v sedle Jestřebích hor mezi \"Kraví horou\" a \"Strážnicí\". V roce 2009 zde bylo evidováno 41 adres. V roce 2001 zde trvale žilo 42 obyvatel.\n\nOdolov je také název katastrálního území o rozloze 0,95 km².\n\nOdolov je znám těžbou černého uhlí. V katastrálním území Odolov se nachází četná důlní díla (štola Ignác, Odolovská jáma, šachta Ignác, jáma u Křechů), která jsou již opuštěná a prozrazují je pouze malé zalesněné haldy. V bývalém areálu Dolu Zdeněk Nejedlý III je dnes Věznice Odolov. Odolovem prochází linie pěchotních srubů československého opevnění zbudovaných před druhou světovou válkou. Přímo v katastru Odolova na \"Kraví hoře\" jsou pěchotní sruby T-S 27 a T-S 28. Odolov je výchozím místem k pěchotnímu srubu T-S 26, ve kterém je umístěna expozice věnovaná vojenské historii z období konce 30. let 20. století. Expozici spravuje KVH Odolov. Ve vsi je \"památník Osvobození.\"\n\nVsí prochází cesta Osvobození a Panská cesta. Křižují se zde cyklotrasy 4091 a 4094. O víkendech v letní sezóně jezdí do Odolova cyklobus z Náchoda.\n\n"}
{"id": "541343", "url": "https://cs.wikipedia.org/wiki?curid=541343", "title": "Petrovice (Malé Svatoňovice)", "text": "Petrovice (Malé Svatoňovice)\n\nPetrovice je malá vesnice, část obce Malé Svatoňovice v okrese Trutnov. Nachází se asi 1,5 km na východ od Malých Svatoňovic. V roce 2009 zde bylo evidováno 41 adres. V roce 2001 zde trvale žilo 77 obyvatel.\n\nPetrovice leží v katastrálním území Petrovice u Strážkovic o rozloze 1,16 km.\n\nPrvní písemná zmínka o obci pochází z roku 1654.\n\n"}
{"id": "541344", "url": "https://cs.wikipedia.org/wiki?curid=541344", "title": "Strážkovice (Malé Svatoňovice)", "text": "Strážkovice (Malé Svatoňovice)\n\nStrážkovice je vesnice, část obce Malé Svatoňovice v okrese Trutnov. Nachází se asi 2 km na východ od Malých Svatoňovic. V roce 2009 zde bylo evidováno 65 adres. V roce 2001 zde trvale žilo 111 obyvatel.\n\nStrážkovice leží v katastrálním území Strážkovice v Podkrkonoší o rozloze 1,78 km.\n\nPrvní písemná zmínka o obci pochází z roku 1654.\n\n"}
{"id": "541345", "url": "https://cs.wikipedia.org/wiki?curid=541345", "title": "Hertvíkovice", "text": "Hertvíkovice\n\nHertvíkovice (německy \"Hertmannsdorf\") je vesnice, část městyse Mladé Buky v okrese Trutnov. Nachází se asi 3 km na jihozápad od Mladých Buků. Prochází zde silnice I/14. V roce 2014 zde bylo evidováno 87 adres. V roce 2001 zde trvale žilo 103 obyvatel; plno domů je zde rozbouráno.\n\nHertvíkovice je také název katastrálního území o rozloze 6,55 km.\n\nPrvní písemná zmínka o obci pochází z roku 1455.\n\n"}
{"id": "541346", "url": "https://cs.wikipedia.org/wiki?curid=541346", "title": "Kalná Voda", "text": "Kalná Voda\n\nKalná Voda (německy \"Trübenwasser\") je bývalá ves, nyní část obce Mladé Buky v okrese Trutnov. Nachází se na jihovýchodě Mladých Buků. Prochází tudy železniční trať Trutnov - Svoboda nad Úpou, ale železniční stanice Kalná Voda je už v katastru sousedního Trutnova. Obchvat Kalné Vody tvoří silnice I/14, která dříve vedla celou vesnicí. V roce 2014 zde bylo evidováno 69 adres. V roce 2001 zde trvale žilo 323 obyvatel.\n\nKalné Vodě dal jméno potok Kalná, známý spíše pod označením Sejfský potok, který se na konci vsi vlévá do řeky Úpy. Potok i řeka protékají celou vsí, kterou odnepaměti postihují záplavami. V 19. století vznikla v Kalné Vodě textilní továrna, po znárodnění Texlen a po jeho krachu Grund. Dalším velkým podnikem je betonárka stavební společnosti BAK. V Kalné Vodě se nachází i celý SKI areál a část golfového hřiště.\n\nKalná Voda je také název katastrálního území o rozloze 3,8 km. Toto území má velice neobvyklý tvar a v terénu je takřka nemožné rozeznat, co patří do katastru Kalné Vody a co do katastrů sousedních. Mimo jiné např. místní kulturní dům stojí v katastru Mladých Buků, i když domy okolo něho stojí v Kalné Vodě.\n"}
{"id": "541347", "url": "https://cs.wikipedia.org/wiki?curid=541347", "title": "Sklenářovice", "text": "Sklenářovice\n\nSklenářovice (německy \"Glasendorf\") je dřívější vesnice v Krkonošském národním parku, dnes část městyse Mladé Buky v okrese Trutnov. Nachází se asi 2,5 km na sever od Mladých Buků. Sklenářovice je také název katastrálního území o rozloze 5,51 km.\n\nObec vznikla patrně v 15. století jako sklářská, prvně se připomíná roku 1515. Největší rozkvět jí přinesla zlatá horečka v 16. století, ale naleziště zlata se brzy vyčerpala a Sklenářovice se staly selskou osadou. 15. února 1655 sjela ze svahů Rýchor vůbec první písemně zaznamenaná lavina v Krkonoších a strhla dvě sklenářovické chalupy, v nichž z patnácti zasypaných osob osm zahynulo.\n\nDo konce druhé světové války byly Sklenářovice samostatnou obcí s více než dvěma stovkami, takřka bez výjimky německých obyvatel. Byla tu i škola, mlýn a dva hostince. Po odsunu Němců zůstaly desítky domů opuštěny a jelikož se jedná o poměrně odlehlou horskou obec, nikdo z vnitrozemí se sem nehrnul. Domy byly vyrabovány, pobořeny a ty které zůstaly celé, odstřelila armáda při akci „Demolice“ v letech 1959-60. Dnes tu stojí už jen zhruba čtyři domy, sloužící většinou jako chalupy a několik hospodářských přístřešků. Vesměs vše v dolní části bývalé vesnice, v osadě Bystřice. V roce 2009 zde byla evidována pouhá jedna trvale obývaná adresa. V roce 2001 obyvatelé zahrnuti pod Mladé Buky. Jelikož po desítkách let divoká příroda vesnici doslova pohltila, vznikla zde ojedinělá lokalita luk a rozptýlené zeleně. Proto bylo v roce 2009 celé údolí bývalé vesnice (mimo Bystřice) prohlášeno přírodní památkou Sklenářovické údolí.\n\nSklenářovice jsou vyhledávaným cílem vycházek za město. Vede tudy několik turistických značených cest a cyklotras. Končí tu i silnice s malým parkovištěm. Láká sem překrásná krkonošská příroda na úbočí Rýchorského pralesa, romanticky pohlcující ruiny domů. Sklenářovice ve středověku bývaly místem, kde se hojně těžilo a rýžovalo zlato, což dodnes dokazuje spousta výkopů, hald a pozůstatků vodních staveb. Zapomenutou historii připomíná i název Zlatého potoka (levý přítok Úpy), přes který se zachoval stovky let starý klenutý kamenný most (historická památka). Ve Sklenářovicích se dochoval pomník, několik křížů, dvě kaple, původně v hrozném stavu. Jedna v Bystřici, sloužící ještě nedávno jako stáj, druhá zrekonstruovaná na hřebeni kopce – tzv. Ochranná.\n\n\n"}
{"id": "541348", "url": "https://cs.wikipedia.org/wiki?curid=541348", "title": "Debrné", "text": "Debrné\n\nDebrné (německy: Oels-Döberney) je vesnice, část obce Mostek v okrese Trutnov. Nachází se asi 2,5 km na severovýchod od Mostku. Prochází zde silnice II/325. V roce 2014 zde bylo evidováno 52 adres. V roce 2001 zde trvale žilo 89 obyvatel.\n\nDebrné leží v katastrálním území Debrné u Mostku o rozloze 2,52 km.\n\nPrvní písemná zmínka o obci pochází z roku 1544.\n\n"}
{"id": "541349", "url": "https://cs.wikipedia.org/wiki?curid=541349", "title": "Souvrať", "text": "Souvrať\n\nSouvrať (německy: Anseith) je vesnice, část obce Mostek v okrese Trutnov. Nachází se asi 2 km na jihovýchod od Mostku. Prochází zde silnice II/325. V roce 2009 zde bylo evidováno 187 adres. V roce 2001 zde trvale žilo 190 obyvatel.\n\nSouvrať je také název katastrálního území o rozloze 4,84 km.\n\n"}
{"id": "541350", "url": "https://cs.wikipedia.org/wiki?curid=541350", "title": "Zadní Mostek", "text": "Zadní Mostek\n\nZadní Mostek (německy: Hintermastig) je malá vesnice, část obce Mostek v okrese Trutnov. Nachází se asi 1,5 km na sever od Mostku. V roce 2009 zde bylo evidováno 31 adres. V roce 2001 zde trvale žilo 87 obyvatel.\n\nZadní Mostek leží v katastrálním území Mostek o výměře 5,94 km.\n\nPrvní písemná zmínka o obci pochází z roku 1545.\n\n\n"}
{"id": "541351", "url": "https://cs.wikipedia.org/wiki?curid=541351", "title": "Dolní Nemojov", "text": "Dolní Nemojov\n\nDolní Nemojov (německy \"Nieder Nemaus\") je část obce Nemojov v okrese Trutnov. Nachází se na jihu Nemojova. V roce 2014 zde bylo evidováno 185 adres. V roce 2001 zde trvale žilo 317 obyvatel.\n\nDolní Nemojov je také název katastrálního území o rozloze 1,72 km.\n\n"}
{"id": "541352", "url": "https://cs.wikipedia.org/wiki?curid=541352", "title": "Horní Nemojov", "text": "Horní Nemojov\n\nHorní Nemojov (německy \"Ober Nemaus\") je část obce Nemojov v okrese Trutnov. Prochází zde silnice II/299. V roce 2014 zde bylo evidováno 33 adres. V roce 2001 zde trvale žilo 24 obyvatel.\n\nHorní Nemojov je také název katastrálního území o rozloze 1 km.\n"}
{"id": "541353", "url": "https://cs.wikipedia.org/wiki?curid=541353", "title": "Nový Nemojov", "text": "Nový Nemojov\n\nNový Nemojov (německy \"Neu Nemaus\") je část obce Nemojov v okrese Trutnov. Nachází se na jihovýchodě Nemojova. Prochází zde silnice II/299. V roce 2014 zde bylo evidováno 41 adres. V roce 2001 zde trvale žilo 56 obyvatel.\n\nNový Nemojov je také název katastrálního území o rozloze 3,69 km.\n\n"}
{"id": "541354", "url": "https://cs.wikipedia.org/wiki?curid=541354", "title": "Starobucké Debrné", "text": "Starobucké Debrné\n\nStarobucké Debrné je část obce Nemojov v okrese Trutnov. Nachází se na severu Nemojova. V roce 2014 zde bylo evidováno 114 adres. V roce 2001 zde trvale žilo 95 obyvatel.\n\nStarobucké Debrné je také název katastrálního území o rozloze 1,74 km.\n\n"}
{"id": "541355", "url": "https://cs.wikipedia.org/wiki?curid=541355", "title": "Arnultovice (Rudník)", "text": "Arnultovice (Rudník)\n\nArnultovice (německy \"Arnsdorf\") je část obce Rudník v okrese Trutnov. Nachází se na jihu Rudníku. Prochází zde silnice II/325. V roce 2009 zde bylo evidováno 111 adres. V roce 2001 zde trvale žilo 302 obyvatel.\n\nArnultovice je také název katastrálního území o rozloze 5,75 km.\n"}
{"id": "541356", "url": "https://cs.wikipedia.org/wiki?curid=541356", "title": "Dolní Staré Buky", "text": "Dolní Staré Buky\n\nDolní Staré Buky (německy \"Nieder Altenbuch\") je část obce Staré Buky v okrese Trutnov. Nachází se na severozápadě Starých Buků. V roce 2009 zde bylo evidováno 53 adres. V roce 2001 zde trvale žilo 68 obyvatel.\n\nDolní Staré Buky je také název katastrálního území o rozloze 3,57 km.\n\n"}
{"id": "541357", "url": "https://cs.wikipedia.org/wiki?curid=541357", "title": "Horní Staré Buky", "text": "Horní Staré Buky\n\nHorní Staré Buky (německy \"Ober Altenbuch\") je část obce Staré Buky v okrese Trutnov. Nachází se na jihovýchodě Starých Buků. V roce 2009 zde bylo evidováno 76 adres. V roce 2001 zde trvale žilo 142 obyvatel.\n\nHorní Staré Buky je také název katastrálního území o rozloze 8,25 km.\n"}
{"id": "541358", "url": "https://cs.wikipedia.org/wiki?curid=541358", "title": "Prostřední Staré Buky", "text": "Prostřední Staré Buky\n\nProstřední Staré Buky (německy \"Mittel Altenbuch\") je část obce Staré Buky v okrese Trutnov. V roce 2009 zde bylo evidováno 120 adres. V roce 2001 zde trvale žilo 173 obyvatel.\n\nProstřední Staré Buky je také název katastrálního území o rozloze 6,07 km.\n\nPrvní písemná zmínka o obci pochází z roku 1355.\n\n"}
{"id": "541360", "url": "https://cs.wikipedia.org/wiki?curid=541360", "title": "Bedřichov (Špindlerův Mlýn)", "text": "Bedřichov (Špindlerův Mlýn)\n\nBedřichov (německy \"Friedrichsthal\") je část města Špindlerův Mlýn v okrese Trutnov. Nachází se na severozápadě Špindlerova Mlýna. Prochází zde silnice II/295. V roce 2009 zde bylo evidováno 150 adres. V roce 2001 zde trvale žilo 890 obyvatel.\n\nBedřichov leží v katastrálním území Bedřichov v Krkonoších o rozloze 17,55 km.\n\nPrvní písemná zmínka o obci pochází z roku 1771.\n\n\n"}
{"id": "541361", "url": "https://cs.wikipedia.org/wiki?curid=541361", "title": "Labská", "text": "Labská\n\nLabská (dříve Krausovy Boudy/Krausebauden) je vesnice, část města Špindlerův Mlýn v okrese Trutnov v Krkonošském národním parku. Nachází se asi 2,5 km na jihozápad od Špindlerova Mlýna. Prochází zde silnice II/295. V roce 2009 zde bylo evidováno 106 adres. V roce 2001 zde trvale žilo 67 obyvatel.\n\nLabská je také název katastrálního území o rozloze 6,99 km.\n\nProchází tudy růžová turistická trasa K11 vedoucí ze Špindlerova Mlýna směrem na Rovinku, dále také zelená trasa a modrá trasa vedoucí na Dolní a Horní Mísečky. V zimě zde lze běžkovat. Turisté v zimě tento svah navštěvují především díky zdejší třísedačkové lanovce která vede do nadmořské výšky 1025 metrů a spadá pod Skiareál Špindlerův Mlýn. Na svahu se nachází dále přibližně pět dalších lanovek, většina již nefunkčních. Když je dostatek sněhu, v zimě se spouští kratší lanovka Krausovy boundy určená hlavně pro děti.\n\nNa svahu se nachází celkově kolem patnácti ubytovacích zařízení (2017), je tu také několik soukromých chat. Soupis pensionů a hotelů: hotel Clarion, Švýcarská bouda, hotel a pension Amenity, chata Tos, pension Alenka, hotel Nico, chata Labská, pension Labská vyhlídka, chata Labská (2), pension Krakonoš, chata Lovochemie, ubytování u Mikulášů a residence Buffalo.\n\nMezi zajímavé stavby a památky oblasti Labská se řadí především zdejší zvonička a křížek. Nachází se zde také mnoho několik stavení, jako například dvě původní roubenky stále nenapojené na elektřinu a vodu nacházející se nad zvoničkou. Na svahu se nachází v zrekonstruované podobě bývalá škola (č.p. 91) či pension Krausovy Boudy, jehož název se odvíjí od názvu obydlí prvních obyvatelů tohoto svahu, kteří sem přišli kolem roku 1550.\n\nNa svahu v ulici Jelení se nachází zvonička, postavená poprvé v roce 1828. Během své historie několikrát zanikla a byla znovu obnovena. Od roku 2014 má nový zvon a je automatizovaná.\n\nNedaleko zvoničky se nachází také křížek, který vznikl také v roce 1828. Nejprve byl celokamenný, brzy byl ale nahrazen lithinovým. V roce 1892 byly kolem něj vysazeny čtyři duby, další byly spolu s jasany osázeny dále kolem cesty. K roku 1898 došlo k první rekonstrukci, další proběhla v roce 1937. Finanční prostředky poskytovali obytelelé Krausových Bud. Později začal křížek chátrat a v roce 2007 byla v Německu uspořádána sbírka na jeho záchranu. Rekonstrukci provedl kameník Milan Lukeš. K slavnostnímu znovuvysvěcení došlo 8. září 2007 za účasti Theodora Pajaka.\n\nPod svahem má zastávku autobus, jedoucí nejčastěji do Vrchlabí, v letní a zimní sezóně je zde skibus zdarma.\n\n"}
{"id": "541362", "url": "https://cs.wikipedia.org/wiki?curid=541362", "title": "Přední Labská", "text": "Přední Labská\n\nPřední Labská je vesnice, část města Špindlerův Mlýn v okrese Trutnov. Nachází se asi 5 km na jihozápad od Špindlerova Mlýna. Prochází zde silnice II/295. V roce 2009 zde bylo evidováno 82 adres. V roce 2001 zde trvale žilo 20 obyvatel.\n\nPřední Labská je také název katastrálního území o rozloze 14,6 km. V jejím katastru se nachází základní sídelní jednotka Klínové Boudy.\n\n"}
{"id": "541364", "url": "https://cs.wikipedia.org/wiki?curid=541364", "title": "Adamov (Trutnov)", "text": "Adamov (Trutnov)\n\nAdamov (německy \"Adamstal\") je malá část okresního města Trutnov. Nachází se asi 5 km na jihovýchod od centra Trutnova. Prochází zde silnice I/14. V roce 2009 zde bylo evidováno 19 adres. V roce 2001 zde trvale žilo 112 obyvatel. Původně se malá osada v údolí řeky Úpy nazývala V Ráji (německy \"Im Paradies\"), zřejmě po stejnojmenném hostinci. Původně osada patřila pod Bohuslavice nad Úpou, na konci 20. století byla i s Bohuslavicemi připojena k Trutnovu. Po roce 2000 byl Adamov od Bohuslavic oddělen a stal se samotnou částí města.\n\nV průmyslovém věku zde byla vybudována textilní továrna, kolem které vznikla dělnická kolonie a několik bytových domů. I když řeka teče údolím nedaleko továrny, byl jez na řece postaven v sousedních Bohuslavicích a pro náhon prokopána vodní štola, sloužící dodnes. Od Bohuslavic je Adamov oddělen záhybem řeky, která obteká vysoký skalnatý ostroh. Právě jím protéká vodní náhon a o něco výše prochází i železniční tunel. Mezi nimi byl v 80. letech 20. století proražen i tunel, kterým vede horkovodní potrubí z Trutnova do Úpice. Avšak silnice I/14 musí dodnes ostroh obcházet známou Adamovskou zatáčkou. Adamov je nejnižším místem Trutnova s nadmořskou výškou cca 350-360 metrů a zřejmě jedinou částí města, kde už desítky let nebyl postaven žádný další dům.\n\nAdamov leží v katastrálním území Bohuslavice nad Úpou o výměře 3,73 km.\n\n"}
{"id": "541365", "url": "https://cs.wikipedia.org/wiki?curid=541365", "title": "Babí (Trutnov)", "text": "Babí (Trutnov)\n\nBabí (německy \"Trautenbach\") je vesnice, část okresního města Trutnov. Nachází se asi 7 km na sever od Trutnova. Prochází zde silnice II/300. V roce 2017 zde bylo evidováno 80 adres. V roce 2011 zde trvale žilo 109 obyvatel.\n\nBabí je také název katastrálního území o rozloze 11,33 km. katastr Babí nejvýše položeným osídleným místem v Trutnově a na jeho okraji se též nachází nejvyšší bod města (968 m n. m.). Část Babí je již na území Krkonošského národního parku.\n\nVes Babí se nachází v prudkém údolí Babského potoka (neboli Trutiny), na svazích Rýchor pod horou Baba, po níž ves zřejmě dostala jméno (pod-Babí). Sídlo vzniklo v době kolonizace jako lesní lánová ves. První písemná zmínka o vsi Babí pochází z roku 1485. K městu Trutnov byla obec Babí připojena roku 1981.\n\nBabí po válce doplatilo na odsun německého obyvatelstva a počet trvale bydlících se mnohonásobně snížil. Řada neobydlených domů a statků byla později armádou vyhozena do povětří. Sousední ves Vernířovice tehdy zcela zanikla. Dnes slouží velká část domů jako rekreační chalupy.\n\n\nPočet obyvatel Babí trvale klesal už od druhé poloviny 19. století, největší propad nastal po 2. válce a odsunu německého obyvatelstva. Pokles pokračoval i v druhé polovině 20. století, ale od 90. let se začal počet obyvatel opět mírně zvyšovat.\n\n"}
{"id": "541366", "url": "https://cs.wikipedia.org/wiki?curid=541366", "title": "Bohuslavice (Trutnov)", "text": "Bohuslavice (Trutnov)\n\nBohuslavice, původně samostatná vesnice, nyní část okresního města Trutnov. Nachází se asi 4,5 km na východ od centra. Prochází tudy železniční trať Jaroměř - Trutnov s již zrušenou železniční zastávkou a silnice I/14. V roce 2009 zde bylo evidováno 63 adres. V roce 2001 zde trvale žilo 239 obyvatel.\n\nPůvodní celý název obce Bohuslavice nad Úpou jej odlišoval od dalších stejnojmenných obcí v republice a připomínal, že obcí protéká řeka Úpa. Po připojení obce k Trutnovu byl přídomek zrušen podobně jako u nedaleké Lhoty u Trutnova. Jelikož se Bohuslavice nacházejí na nejnižším místě ve městě, byla zde vybudována velká čistírna odpadních vod pro většinu Trutnova a okolí, ale Bohuslavice na ní napojeny nejsou, protože se nachází nad nimi. Kromě čištění splaškové vody byla v Bohuslavicích vybudována i skládka odpadků, ale ani ta nepříznivě neovlivňuje život v obci. Naopak, aby vozidla jedoucí ke skládce neprojížděla kolem domů, byl na okraji zástavby prokopán silniční tunel. Kromě tohoto tunelu jsou na opačné straně Bohuslavic ještě další tři tunely vedle sebe, protínající stejný kopec. Nahoře ve stráni vede železniční tunel, nad silnicí štola, kterou vede parovodní potrubí a pod silnicí vodní štola, kudy protéká náhon do adamovské továrny. Dále je v Bohuslavicích továrna na výrobu kožešin KARA a pila. Za zmínku stojí malá kaplička, bývalá obecní škola, či hřbitov. Původní železný most byl v 80. letech 20. stol. zbourán a nahrazen dnešním železobetonovým, obcházejícím střed obce. Na kopci nad Bohuslavicemi se nacházejí Čížkovy kameny.\n\nBohuslavice leží v katastrálním území Bohuslavice nad Úpou o rozloze 3,73 km. V katastrálním území Bohuslavice nad Úpou leží i Adamov, který je však nyní už samostatnou částí města.\n\n"}
{"id": "541367", "url": "https://cs.wikipedia.org/wiki?curid=541367", "title": "Bojiště (Trutnov)", "text": "Bojiště (Trutnov)\n\nBojiště je původně samostatná ves, nyní část okresního města Trutnov. Nachází se asi 1,5 km na jih od centra Trutnova. Název obce vznikl ve 40. letech 20. století uměle, aby připomínal okolní rozsáhlé bojiště bitvy u Trutnova v roce 1866, ale hlavním důvodem bylo nahrazení německého označení. Ještě po válce se totiž obec nazývala \"Humburky\". Český název byl však pouze nesprávnou zkomoleninou do té doby německého názvu \"Hohenbrück\", tj. Vysoký Most nebo též Horní Most. Ještě před německým osídlením se ovšem ves nazývala česky \"Svojší\" či \"Svojšov\".\n\nZajímavé je, že se zde neříká v Bojišti, ale bydlet na Bojišti. Podobně je tomu i u několika dalších trutnovských částí Kryblice, Volanov a Oblanov, kde se používá předložka „na“. Historická zástavba obce se nachází v údolí Doleckého potoka a hlavní silnice se jen dotýkala na východním konci. Po dokončení obchvatu Bojiště se však staví hlavně podél silnice I/37, původně II/300. Právě na této silnici se nachází v zimě řidiči proklínaný Humburský kopec, známý jako Humburák. U Bojiště, už v jiném katastru, stojí přírodní kulturní středisko Na Bojišti, známé hlavně každoročním open air festivalem Trutnov. V roce 2017 se areál Bojiště stal hostitelem celostátního setkání skautů a skautek starších 15 let Obrok, na který přijelo víc než 1 500 lidí.\n\nV roce 2009 bylo na Bojišti evidováno 82 adres. V roce 2001 zde trvale žilo 212 obyvatel.\n\nBojiště leží v katastrálním území Bojiště u Trutnova o rozloze 5,09 km. V katastrálním území Bojiště u Trutnova leží i Nový Rokytník.\n\n"}
{"id": "541368", "url": "https://cs.wikipedia.org/wiki?curid=541368", "title": "Dolní Předměstí (Trutnov)", "text": "Dolní Předměstí (Trutnov)\n\nDolní Předměstí je část okresního města Trutnov. Nachází se na východě Trutnova. V roce 2009 zde bylo evidováno 337 adres. V roce 2001 zde trvale žilo 2895 obyvatel.\n\nNa Dolním Předměstí se nacházejí např. trutnovské čtvrti Česká čtvrť (východní část), Nové Dvory, Smeťák (Stadion II), Úpské nábřeží (Stadion I), Výsluní a Zelený Kopec (část).\n\nDolní Předměstí leží v katastrálním území Trutnov o výměře 11,15 km.\n"}
{"id": "541369", "url": "https://cs.wikipedia.org/wiki?curid=541369", "title": "Dolní Staré Město", "text": "Dolní Staré Město\n\nDolní Staré Město (německy \"Niederaltstadt\", v místní hantýrce \"Dolňák\", zkratkou \"DSM\") je část okresního města Trutnov. Nachází se na severozápadě Trutnova. V roce 2009 zde bylo evidováno 65 adres. V roce 2001 zde trvale žilo 305 obyvatel.\n\nDolní Staré Město je také název katastrálního území o rozloze 2,58 km.\n\nPůvodně ves v údolí řeky Úpy s několika domy se během průmyslové revoluce začala zvětšovat. I když tu kromě drobných dílen tehdy žádná továrna nevznikla, hned dvě velké textilky byly vybudovány přímo za hranicí katastru v sousedním Horním Starém Městě a Trutnově. V Dolním Starém Městě proto začaly vznikat dělnické kolonie a činžovní domy. Když bylo sousední Horní Staré Město (HSM) spojeno s Trutnovem, stalo se Dolní Staré Město (DSM) jakýmsi spojovacím mezičlánkem a podle toho se s ním také zacházelo. V období socialismu bylo DSM odsouzeno stát se jen pouhou periferií. Zpočátku byly zastavěny volné louky (pekárna, mlékárna), ale poté se začaly bourat celé bloky domů, aby uvolnily prostor dalším výrobním objektům (technické služby, sběrna atd.). Oblast s vesnickou zástavbou u hráze řeky byla zase vybourána kvůli rozrůstajícímu se panelovému sídlišti 9. květen (dnes Zelená Louka). Po roce 1989 byla sice další výstavba sídliště zastavena, jenže DSM už zůstalo poznamenáno a stalo se čtvrtí s torzy budov, nedostavěných objektů a vybydlených činžovních domů. Až teprve na přelomu roku 2000 se do DSM pomalu vrací život. Silnice a činžovní domy podél ní byly zrekonstruovány, torza zmizela a nahrazují je objekty služeb. Díky nejvytíženější netranzitní městské ulici Horské je DSM vyhledávaným místem pro umístění provozoven. Vznikla zde benzínová čerpací stanice, hotel, supermarket a další obchody a služby. Prostor určený původně panelovým domům se opět začíná zastavovat rodinnými domky a obytná zástavba se též rozvíjí i mimo údolí Úpy ve čtvrti Zelený Kopec nebo Na Přebytku. Nejnovějším rozšířením DSM je výstavba průmyslové a obchodní zóny podél Krkonošské ulice. Dnes DSM stavebně navazuje na sousední části města tak, že nelze poznat hranice.\n\nDolním Starým Městem prochází silnice I/14 tvořící jeho obchvat. Původně byla silnicí první třídy hlavní dolnoměstská ulice Horská. Přes DSM vede i železniční trať 045 Trutnov - Svoboda nad Úpou, ale zástavka tu není. Po Horské ulici vedou autobusové linky trutnovské MHD č. 1, 2, 4 a 6 a také příměstské linky systému IREDO.\n"}
{"id": "541370", "url": "https://cs.wikipedia.org/wiki?curid=541370", "title": "Horní Předměstí (Trutnov)", "text": "Horní Předměstí (Trutnov)\n\nHorní Předměstí je část okresního města Trutnov. Nachází se na západě Trutnova. Křižují se zde silnice I/14, silnice I/16 a silnice I/37. Prochází tudy železniční trať 040 Trutnov – Stará Paka – Chlumec nad Cidlinou se zastávkou Trutnov-Volanov. V roce 2009 zde bylo evidováno 455 adres. V roce 2001 zde trvale žilo 4431 obyvatel.\n\nNa Horním Předměstí se nacházejí např. trutnovské čtvrti Družba, Na Pražské, Na Svobodě, Sluneční stráň, Vápenka a Za Tratí. Na západním okraji Horního Předměstí vyrostla průmyslová zóna Volanov.\n\nHorní Předměstí leží v katastrálním území Trutnov o výměře 11,15 km.\n"}
{"id": "541371", "url": "https://cs.wikipedia.org/wiki?curid=541371", "title": "Kryblice", "text": "Kryblice\n\nKryblice je část okresního města Trutnov, původně vesnice. Nachází se východně od centra Trutnova. V roce 2009 zde bylo evidováno 409 adres. V roce 2001 zde trvale žilo 3351 obyvatel.\n\nNěmecký název vsi je Krieblitz, po válce překotně počeštěn na Chřiblice. Podobně zněla i zkomolenina Křiblice, která byla nakonec upravena do dnešní podoby Kryblice. Je zajímavé, že každá generace používá \"své\" označení a dodnes je dokonce možné vidět tabulky s těmito odlišnými názvy. Ještě na konci 19. století byla Kryblice typickou vesnicí, táhnoucí se podél potoka Kacíř. Avšak po stavbě nemocnice se okolní louky začaly měnit v urbanizované městské bloky rodinných domků. Ještě v 50. letech se k původní zástavbě přistupovalo s citem, ale nakonec zvítězila radikální asanace a vesnici plně pohltilo město, hlavně panelové sídliště. Poslední zbytek zůstal zachován na cestě k osadě Kacíř. Zde také končí koryto potoka, které bylo až k ústí do řeky nahrazeno potrubím.\n\nKryblice leží v katastrálním území Trutnov.\n"}
{"id": "541372", "url": "https://cs.wikipedia.org/wiki?curid=541372", "title": "Lhota (Trutnov)", "text": "Lhota (Trutnov)\n\nLhota je původně samostatná ves \"Lhota u Trutnova\", od roku 1981 část okresního města Trutnov. Nachází se asi 5,5 km na východ od centra. Do části města Lhota patří i sousední čtvrť Bezděkov (až do konce roku 1980 osada samostatné obce Lhota u Trutnova, poté spolu s ní součást Trutnova a jako osada se již neuvádí) a malá osada Peklo v těsném sousedství vsi Petříkovic. Lhota leží v katastrálním území Lhota u Trutnova o rozloze 3,35 km a Bezděkov u Trutnova o rozloze 1,46 km. V roce 2009 zde bylo evidováno 80 adres, v roce 2001 zde trvale žilo 147 obyvatel.\n\nLhota se rozkládá v těsném údolí Lhoteckého potoka při silnici z Poříčí do Bezděkova. Klidný a romantický ráz vsi byl v dobách budování socialismu výrazně změněn. Nejprve postihlo obyvatele Lhoty zprovoznění nedaleké poříčské tepelné elektrárny, která je sice schována za kopcem, ale převažující západní vítr takřka všechen popel z komínů zanášel právě na Lhotu. To se podařilo snížit na minimum až po přestavbě elektrárny v 90. letech. Dalším zásahem bylo zbourání kaple Panny Marie a u ní stojící sochy sv. Jana v centru obce, pod záminkou vybudování cesty k nové samoobsluze. Největším zásahem, který se stále odráží ve vzhledu Lhoty a Bezděkova, je nadzemní vedení dálkového parovodu z elektrárny do Radvanic. Potrubí různě kličkuje podél páteřní ulice a některé domy doslova odřízlo od světa. Plány na přeložku potrubí na okraj obce, či jeho ukrytí pod silnici jsou zdá se v nedohlednu.\n\nDo Lhoty vede autobusová linka trutnovské MHD č. 4, která zde má konečnou. Přes Lhotu prochází železniční trať 047 Trutnov - Teplice nad Metují se zastávkou Lhota u Trutnova, ale ta se nachází až na okraji katastru, navíc přes kopec daleko od zástavby. Lhota je východiskem na Čížkovy kameny (Kozí kameny) s množstvím pískovcových skal a skalním mořem.\n\n"}
{"id": "541373", "url": "https://cs.wikipedia.org/wiki?curid=541373", "title": "Libeč (Trutnov)", "text": "Libeč (Trutnov)\n\nLibeč (německy \"Gaberdorf\") je bývalá vesnice, dnes část okresního města Trutnov. Nachází se asi 4,5 km na sever od centra Trutnova. V roce 2009 zde bylo evidováno 75 adres. V roce 2001 zde trvale žilo 296 obyvatel. Jižní část Libče - zástavba podél ulic Královecká a K Lesu v údolí Ličné - se označuje jako Nové Voletiny a její malá část náleží k Voletinám i katastrálně.\n\nLibeč má dvě hlavní části. Starou Libeč, někdy též zvanou Horní, rozkládající se podél Libečského potoka. Právě tato část je původní středověkou vsí, kde stojí kostel, hřbitov, bývalá škola, bývalý pivovar a statky. Na obou koncích vsi stávaly hrady Rechenburk a Bolkov. Mnohem později, až teprve v průmyslovém věku vznikla Nová Libeč. Díky vodné říčce Ličné bylo v jejím údolí postaveno několik továren a okolo nich dělnické kolonie. Právě touto částí prochází železniční trať se zastávkou a státní silnice první třídy č. 16, vedoucí k hraničnímu přechodu.\n\nLibeč je také název katastrálního území o rozloze 5,31 km. Libeč leží i v katastrálním území Debrné o rozloze 4,89 km.\n\n\n"}
{"id": "541374", "url": "https://cs.wikipedia.org/wiki?curid=541374", "title": "Nový Rokytník", "text": "Nový Rokytník\n\nNový Rokytník (německy \"Neu Rognitz\") je místní část okresního města Trutnov. Nachází se asi 4 km na jih od Trutnova. Prochází zde silnice I/37. Jedná se o nejméně obydlenou část z 21 částí města, v roce 2009 zde bylo evidováno pouhých 20 adres. V roce 2001 zde trvale žilo 37 obyvatel. Avšak už i zde se staví nové domy a obyvatelé přibývají.\n\nOrientaci i městskou správu dříve komplikoval fakt, že zástavba vlastně jen několika domů, navíc podél jedné silnice v délce zhruba 300 metrů leží hned ve třech katastrálních územích Starý Rokytník o výměře 14,78 km, Střítež u Trutnova o výměře 2,9 km a Bojiště u Trutnova o výměře 5,09 km. Proto byl Nový Rokytník prohlášen další samostatnou částí města a domy přečíslovány.\n\nVe skutečnosti se vždy jednalo o osady dvě, tou druhou je málo známá Nová Střítež. V praxi se však používal jen jeden název. Domy v obou osadách vznikaly rozptýleně postupně během stovek let, převážně jako hospodářská stavení na náhorní planině okolo důležitých pramenišť na rozvodí Úpy a Labe. Pramení zde např. Starobucký potok.\n\nV budoucnu povede okolo Nového Rokytníku dálnice D11 a na okraji obce bude sjezd. Prozatím ještě stále není jasné, zdali bude sjezd vybudován na jihu a do Trutnova se stále bude jezdit přes zástavbu, anebo na severu.\n\n"}
{"id": "541375", "url": "https://cs.wikipedia.org/wiki?curid=541375", "title": "Oblanov", "text": "Oblanov\n\nOblanov (německy \"Kaltonhof\") je bývalá samostatná ves, nyní část okresního města Trutnov. Nachází se asi 3 km na západ od městského centra. Dlouhá staletí zůstával Oblanov jen malou vsí o několika domcích, postavených podél jediné cesty a potoka, který přímo ve vsi pramení. Může za to izolovanost vsi, stojící stranou všech cest a také drsná náhorní poloha. Je zajímavé, že mnozí obyvatelé Trutnova o existenci Oblanova nic netuší, nikdy v něm nebyli a nikdy o něm neslyšeli. Naopak další část Trutnovanů si Oblanov vyhlédla kvůli klidné nenarušené poloze za městem. Jenže po skoupení původních starých domů se už okolo vsi staví nové a jsou obavy, aby zde nevzniklo satelitní městečko. Uprostřed Oblanova stojí kaple Nejsvětějšího srdce Ježíšova a několik křížů.\n\nV údolí hluboko pod Oblanovem se rozkládá rekreační oblast Dolce s několika rybníky. Z Volanova do Dolců, které jsou součástí Oblanova, vede po okraji Oblanova silnice. Po ní sem zajíždí autobusová linka trutnovské MHD č. 2.\n\nV roce 2009 zde bylo evidováno 133 adres. V roce 2001 zde trvale žilo 52 obyvatel.\n\nOblanov je také název katastrálního území o rozloze 1,88 km.\n\n\n"}
{"id": "541376", "url": "https://cs.wikipedia.org/wiki?curid=541376", "title": "Starý Rokytník", "text": "Starý Rokytník\n\nStarý Rokytník (německy \"Alt Rognitz\") je vesnice, část okresního města Trutnov. Nachází se asi 3,5 km na jihovýchod od Trutnova. V roce 2009 zde bylo evidováno 126 adres. V roce 2001 zde trvale žilo 320 obyvatel.\n\nStarý Rokytník je také název katastrálního území o rozloze 14,78 km. V katastrálním území Starý Rokytník leží i Nový Rokytník.\n\n\n"}
{"id": "541377", "url": "https://cs.wikipedia.org/wiki?curid=541377", "title": "Střední Předměstí", "text": "Střední Předměstí\n\nStřední Předměstí (dříve \"Prostřední Předměstí\") je část okresního města Trutnov. Jedná se o nejstarší trutnovské předměstí, založené v roce 1531 u Střední brány. Jak bývalo zvykem, dostávala předměstí název po bráně, kterou se na předměstí z města vyjíždělo. Prochází zde silnice I/14 a silnice I/16. V roce 2009 zde bylo evidováno 833 adres. V roce 2001 zde trvale žilo 6798 obyvatel. Střední Předměstí, i když nemá nejvíc obyvatel, má nejvíce čísel popisných v Trutnově – přes 1000.\n\nNa Středním Předměstí se nacházejí např. trutnovské čtvrti Červený Kopec, Česká čtvrť (západní část) Humlův Kopec, Křižík, Nivy a Šestidomí.\n\nStřední Předměstí leží v katastrálním území Trutnov o výměře 11,15 km.\n"}
{"id": "541378", "url": "https://cs.wikipedia.org/wiki?curid=541378", "title": "Střítež (Trutnov)", "text": "Střítež (Trutnov)\n\nStřítež (německy \"Burkersdorf\") je původně samostatná malá vesnice, nyní část okresního města Trutnov. Nachází se asi 5,5 km na jih od Trutnova. Prochází zde silnice I/37. V roce 2009 zde bylo evidováno 33 adres. V roce 2001 zde trvale žilo 115 obyvatel. Střítež je oproti jiným vsím připojených k Trutnovu velice odlišná. Zatímco ostatní části města jsou spíše v údolích a jejich zástavba je rozptýlena podél potoka, Střítež je typická pro zemědělské oblasti. Nachází se na náhorní planině okolo pramene říčky Běluňky. Ta pramení pod vrchem Hranná (554 m n. m.). Běžně se nesprávně namísto Střítež uvádí Střítěž a to i u stejnojmenných vsí. Přitom žádná ze Stříteží v republice se s háčkem nepíše. Ve Stříteži roste chráněná lípa a na říčce uprostřed vsi leží několik rybníčků. Z památek tu stojí kaple a několik pomníků z bitvy u Trutnova r. 1866. V budoucnu povede okolo Stříteže dálnice D11 (rychlostní silnice R11).\n\nStřítež leží v katastrálním území Střítež u Trutnova o rozloze 2,9 km. V katastrálním území Střítež u Trutnova leží i Nový Rokytník.\n\n"}
{"id": "541379", "url": "https://cs.wikipedia.org/wiki?curid=541379", "title": "Studenec (Trutnov)", "text": "Studenec (Trutnov)\n\nStudenec je malá vesnice, část okresního města Trutnov. Nachází se asi 6,5 km na jih od Trutnova. V roce 2009 zde bylo evidováno 29 adres. V roce 2001 zde trvale žilo 81 obyvatel.\n\nStudenec leží v katastrálním území Studenec u Trutnova o rozloze 4,79 km.\n"}
{"id": "541380", "url": "https://cs.wikipedia.org/wiki?curid=541380", "title": "Vnitřní Město (Trutnov)", "text": "Vnitřní Město (Trutnov)\n\nVnitřní Město je část okresního města Trutnov. Prochází zde silnice I/16. V roce 2009 zde bylo evidováno 148 adres. V roce 2001 zde trvale žilo 603 obyvatel.\n\nVnitřní Město leží v katastrálním území Trutnov o výměře 11,15 km.\n"}
{"id": "541381", "url": "https://cs.wikipedia.org/wiki?curid=541381", "title": "Volanov", "text": "Volanov\n\nVolanov (německy \"Weigelsdorf\") byla původně samostatná ves, nyní část okresního města Trutnov. Nachází se západně od centra města. Prochází tudy železniční trať Chlumec nad Cidlinou - Trutnov a silnice I/16. V roce 2009 zde bylo evidováno 149 adres. V roce 2001 zde trvale žilo 361 obyvatel.\n\nVolanov je také název katastrálního území o rozloze 5,67 km.\n\nVes Volanov vznikla v údolí Volanovského potoka, tekoucí podél dnešní silnice do Jičína. První písemná zmínka je k roku 1397, dále až do roku 1544 se střídaly názvy \"Oblanov\", \"Voblanov\" Wigandsdorf\" a \"Weigelsdorf\". \n\nV poslední době se zástavba rozrůstá všude okolo a Volanov se může pyšnit nejvyšším nárůstem nových domků ze všech připojených obcí. Ještě před rokem 2000 byl Volanov od Trutnova oddělen polem, ale po vzniku volanovské průmyslové zóny a rozsáhlé individuální zástavby se stal Volanov stavebně souvislým předměstím. \nV obrovském areálu zrušeného zemědělského statku vznikly různé soukromé dílny, ale jinak se průmysl ve Volanově nevyskytuje. Průmyslová zóna Volanov, stejně jako železniční zastávka Volanov sice nesou název vsi, ale nacházejí se v jiné části města. Daleko za zástavbou Volanova, se nachází bývalý muniční sklad trutnovských kasáren.\n\n\n"}
{"id": "541382", "url": "https://cs.wikipedia.org/wiki?curid=541382", "title": "Voletiny", "text": "Voletiny\n\nVoletiny (německy \"Wolta\") jsou část okresního města Trutnov. Původně samostatná ves, rozkládající se v údolí Voletinského potoka se nachází na severovýchodě Trutnova. Později, až v průmyslovém věku, vznikla v sousedním údolí říčky Ličné menší nová část pod názvem Nové Voletiny. Prochází tudy silnice I/16 a železniční trať 043 do Královce. Ale stanice ve Voletinách není, protože je nedaleko v sousedním Poříčí. Po státní silnici jezdí příměstská autobusová linka a trutnovská MHD - linka č.8. V roce 2009 zde bylo evidováno 123 adres. V roce 2001 zde trvale žilo 398 obyvatel. Zástavba podél ulic Královecká a K Lesu, která se nachází severozápadně od Voletin v údolí Ličné, tvoří samostatnou osadu a označuje se jako Nové Voletiny, ačkoli její větší část katastrálně náleží k Libči. Voletiny a Nové Voletiny odděluje bezejmenné návrší, dříve zvané \"Mühlberg\" (tj. Mlýnský vrch) a na dnešních mapách označované pomístním jménem \"Na letišti\".\n\nVoletiny je také název katastrálního území o rozloze 4,18 km.\n\n\n"}
{"id": "541383", "url": "https://cs.wikipedia.org/wiki?curid=541383", "title": "Dolní Dehtov", "text": "Dolní Dehtov\n\nDolní Dehtov je malá vesnice, část obce Třebihošť v okrese Trutnov. Nachází se asi 3 km na jihovýchod od Třebihoště. Ve vesnici pramení Bystrý potok; jejím jižním okrajem probíhá silnice II/300. V roce 2009 zde bylo evidováno 28 adres. V roce 2001 zde trvale žilo 29 obyvatel.\n\nDolní Dehtov leží v katastrálním území Horní Dehtov o výměře 5,62 km.\n"}
{"id": "541384", "url": "https://cs.wikipedia.org/wiki?curid=541384", "title": "Horní Dehtov", "text": "Horní Dehtov\n\nHorní Dehtov je malá vesnice, část obce Třebihošť v okrese Trutnov. Nachází se asi 3,5 km na jihovýchod od Třebihoště. Prochází zde silnice II/300 a také turistická značená cesta Karla Jaromíra Erbena. V roce 2009 zde bylo evidováno 42 adres. V roce 2001 zde trvale žilo 83 obyvatel.\n\nHorní Dehtov je také název katastrálního území o rozloze 5,62 km. V katastrálním území Horní Dehtov leží i Dolní Dehtov.\n\nPrvní písemná zmínka o obci pochází z roku 1238.\n\n\nDolní Dehtov |\nHorní Dehtov |\nTřebihošť |\nZvičina (ZSJ)\n"}
{"id": "541385", "url": "https://cs.wikipedia.org/wiki?curid=541385", "title": "Radeč (Úpice)", "text": "Radeč (Úpice)\n\nRadeč je část města Úpice v okrese Trutnov. Nachází se v údolí potoka Radečky asi 2,5 km na západ od Úpice. V roce 2009 zde bylo evidováno 144 adres. V roce 2001 zde trvale žilo 376 obyvatel.\n\nRadeč je také název katastrálního území o rozloze 9,79 km.\n\n"}
{"id": "541387", "url": "https://cs.wikipedia.org/wiki?curid=541387", "title": "Markoušovice", "text": "Markoušovice\n\nMarkoušovice (německy \"Markausch\") je vesnice, část obce Velké Svatoňovice v okrese Trutnov. Nachází se na západním pokraji Broumovské vrchoviny asi 3,5 km ssz. od Velkých Svatoňovic. Vesnicí protéká Markoušovický potok. V roce 2009 zde bylo evidováno 188 adres. V roce 2001 zde trvale žilo 260 obyvatel.\n\nMarkoušovice je také název katastrálního území o rozloze 5,35 km. Markoušovice leží i v katastrálním území Starý Sedloňov o rozloze 4,68 km.\n\nPrvní písemná zmínka o obci pochází z roku 1542. Do roku 1963 se v okolí Markoušovic těžilo černé uhlí.\n\n\n"}
{"id": "541389", "url": "https://cs.wikipedia.org/wiki?curid=541389", "title": "Chotěborky", "text": "Chotěborky\n\nChotěborky (německy \"Klein Chotiebor\") je malá vesnice, část obce Vilantice v okrese Trutnov. Nachází se asi 0,5 km na jihovýchod od Vilantic. V roce 2009 zde bylo evidováno 8 adres. V roce 2001 zde trvale žilo 25 obyvatel.\n\nChotěborky leží v katastrálním území Vilantice o výměře 4,92 km.\n\nPrvní písemná zmínka o obci pochází z roku 1355. Zástavba vsi je od roku 2004 chráněna v rámci vesnické památkové zóny.\n\n"}
{"id": "541390", "url": "https://cs.wikipedia.org/wiki?curid=541390", "title": "TJ Praga Praha", "text": "TJ Praga Praha\n\nTJ Praga Praha je pražský fotbalový klub, sídlící ve Vysočanech. Je součástí tělovýchovné jednoty Praga.\n\nPrvní zmínky o historii klubu se datují k roku 1909, a to s názvem SK Vysočany. Na současný název byl klub přejmenován v pozdějších letech.\n\nV současné době hraje klub pražskou 1.A třídu (skupina A). Do této soutěže postoupil v sezóně 2011–12, kdy skončil ve 1.B třídě(skupina B) na prvním místě se skvělou bilance 21 výher, 1 remíza, 4 prohry a ziskem 64 bodů. Dále má také vlastní B-tým hrající II. třídu a vynikající mládežnickou základnu. Celkový počet týmů je 12 a to včetně mini přípravky.\n\nHřiště TJ Praga se nachází ve Vysočanech na Sokolovské ulici v těsné blízkosti Nemocnice s poliklinikou. Nedaleko se nachází O arena. Hřiště má travnatý povrch; do roku 2003 byla využívána škvára. Součástí areálu jsou i kurty, tréninkové hřiště a hřiště s umělým travnatým povrchem. V současnosti probíhá výstavba nových kabin.\n\nZ klubu vzešla řada významných hráčů. Jsou to zejména:\nDále pak Kramář, František Heřmánek (SK Pardubice), Vzněček, Fiala, John a další.\n\n"}
{"id": "541391", "url": "https://cs.wikipedia.org/wiki?curid=541391", "title": "Bukovina (Vítězná)", "text": "Bukovina (Vítězná)\n\nBukovina je část obce Vítězná v okrese Trutnov. Nachází se na jihu Vítězné. V roce 2009 zde bylo evidováno 13 adres. V roce 2001 zde trvale žilo 37 obyvatel.\n\nBukovina leží v katastrálním území Huntířov o výměře 4,9 km.\n\n"}
{"id": "541392", "url": "https://cs.wikipedia.org/wiki?curid=541392", "title": "Hájemství", "text": "Hájemství\n\nHájemství je malá vesnice, část obce Vítězná v okrese Trutnov. Nachází se asi 3 km na severozápad od Vítězné. V roce 2014 zde bylo evidováno 46 adres. V roce 2001 zde trvale žilo 32 obyvatel.\n\nHájemství leží v katastrálním území Kocléřov o výměře 12,61 km.\n"}
{"id": "541394", "url": "https://cs.wikipedia.org/wiki?curid=541394", "title": "Auguste Boniface Ghiesbreght", "text": "Auguste Boniface Ghiesbreght\n\nAuguste Boniface Ghiesbreght (10. března 1810 – 7. února 1893) byl belgický botanik a cestovatel.\n\nBěhem svých cest uskutečnil celou řadu sběrů rostlin Mexika, především kaktusů spolu se svým francouzským kolegou Galeottim a Belgičanem Lindenem. Počátkem 40. let 19. století nasbíral poblíž mexické Xalapy první cykasy druhu \"Ceratozamia mexicana\", ze kterých byl tento druh popsán.\n\n"}
{"id": "541399", "url": "https://cs.wikipedia.org/wiki?curid=541399", "title": "Huntířov (Vítězná)", "text": "Huntířov (Vítězná)\n\nHuntířov je část obce Vítězná v okrese Trutnov. Nachází se na jihu Vítězné. V roce 2009 zde bylo evidováno 183 adres. V roce 2001 zde trvale žilo 503 obyvatel.\n\nHuntířov je také název katastrálního území o rozloze 4,9 km. V katastrálním území Huntířov leží i Bukovina a Komárov. Huntířov leží i v katastrálním území Kocléřov o rozloze 12,61 km.\n\nPrvní písemná zmínka o obci pochází z roku 1654.\n\n\n"}
{"id": "541400", "url": "https://cs.wikipedia.org/wiki?curid=541400", "title": "Kocléřov", "text": "Kocléřov\n\nKocléřov (německy \"Ketzelsdorf\") je část obce Vítězná v okrese Trutnov. Nachází se na severozápadě Vítězné. V roce 2009 zde bylo evidováno 176 adres. V roce 2001 zde trvale žilo 520 obyvatel.\n\nKocléřov je také název katastrálního území o rozloze 12,61 km. V katastrálním území Kocléřov leží i Hájemství a Huntířov.\n\nPrvní písemná zmínka o obci pochází z roku 1360.\n\n\n"}
{"id": "541401", "url": "https://cs.wikipedia.org/wiki?curid=541401", "title": "Komárov (Vítězná)", "text": "Komárov (Vítězná)\n\nKomárov je část obce Vítězná v okrese Trutnov. Nachází se na jihovýchodě Vítězné. V roce 2009 zde bylo evidováno 83 adres. V roce 2001 zde trvale žilo 201 obyvatel.\n\nKomárov leží v katastrálním území Komárov u Dvora Králové o rozloze 0,89 km.\n\n"}
{"id": "541402", "url": "https://cs.wikipedia.org/wiki?curid=541402", "title": "Nové Záboří", "text": "Nové Záboří\n\nNové Záboří (německy \"Neu Söberle\") je malá vesnice, část obce Vítězná v okrese Trutnov. Nachází se asi 2,5 km na východ od Vítězné. V roce 2009 zde bylo evidováno 9 adres. V roce 2001 zde trvale žil jeden obyvatel\n\nNové Záboří leží v katastrálním území Záboří u Dvora Králové o výměře 6,34 km.\n"}
{"id": "541404", "url": "https://cs.wikipedia.org/wiki?curid=541404", "title": "Dolní Vlčkovice", "text": "Dolní Vlčkovice\n\nDolní Vlčkovice je západní část obce Vlčkovice v Podkrkonoší v okrese Trutnov. Sídlem protéká potok Drahyně a prochází jím silnice II/307. V roce 2009 zde bylo evidováno 73 adres. V roce 2001 zde trvale žilo 143 obyvatel.\n\nDolní Vlčkovice je také název katastrálního území o rozloze 7 km.\n\n"}
{"id": "541405", "url": "https://cs.wikipedia.org/wiki?curid=541405", "title": "Horní Vlčkovice", "text": "Horní Vlčkovice\n\nHorní Vlčkovice (německy \"Ober Wölsdorf\") je východní část obce Vlčkovice v Podkrkonoší v okrese Trutnov. Sídlem protéká potok Drahyně a prochází jím silnice II/307. V roce 2009 zde bylo evidováno 84 adres. V roce 2001 zde trvale žilo 248 obyvatel.\n\nHorní Vlčkovice je také název katastrálního území o rozloze 4,81 km.\n\nPrvní písemná zmínka o obci pochází z roku 1415.\n\n\n"}
{"id": "541406", "url": "https://cs.wikipedia.org/wiki?curid=541406", "title": "Hořejší Vrchlabí", "text": "Hořejší Vrchlabí\n\nHořejší Vrchlabí (německy \"Ober Hohenelbe\") je část města Vrchlabí v okrese Trutnov. Nachází se na severu Vrchlabí v údolí řeky Labe, na úpatí Předního Žalého. Prochází zde silnice II/295. V roce 2009 zde bylo evidováno 455 adres. V roce 2001 zde trvale žilo 1350 obyvatel.\n\nHořejší Vrchlabí je také název katastrálního území o rozloze 15,63 km.\n"}
{"id": "541408", "url": "https://cs.wikipedia.org/wiki?curid=541408", "title": "Řečice (Zábřezí-Řečice)", "text": "Řečice (Zábřezí-Řečice)\n\nŘečice (německy \"Retschitz\") je část obce Zábřezí-Řečice v okrese Trutnov. Nachází se na severu Zábřezí-Řečic. V roce 2009 zde bylo evidováno 33 adres. V roce 2001 zde trvale žilo 40 obyvatel.\n\nŘečice leží v katastrálním území Zábřezí o výměře 2,45 km.\n\n"}
{"id": "541409", "url": "https://cs.wikipedia.org/wiki?curid=541409", "title": "Zábřezí", "text": "Zábřezí\n\nZábřezí je jižní část obce Zábřezí-Řečice v okrese Trutnov. V roce 2009 zde bylo evidováno 53 adres. V roce 2001 zde trvale žilo 102 obyvatel.\n\nZábřezí je také název katastrálního území o rozloze 2,45 km. V katastrálním území Zábřezí leží i Řečice.\n\nPrvní písemná zmínka o obci pochází z roku 1238.\n\n\n"}
{"id": "541410", "url": "https://cs.wikipedia.org/wiki?curid=541410", "title": "Bobr (Žacléř)", "text": "Bobr (Žacléř)\n\nBobr (německy \"Bober\") je část města Žacléř v okrese Trutnov. Nachází se na severu Žacléře na potoce Bobr. V roce 2009 zde bylo evidováno 97 adres. V roce 2001 zde trvale žilo 207 obyvatel.\n\nV roce 1834 zde bylo 83 domů a 525 obyvatel.\n\nBobr je také název katastrálního území o rozloze 2,38 km.\n"}
{"id": "541411", "url": "https://cs.wikipedia.org/wiki?curid=541411", "title": "Prkenný Důl", "text": "Prkenný Důl\n\nPrkenný Důl (německy \"Brettgrund\") je vesnice, část města Žacléř v okrese Trutnov. Nachází se asi 2 km na jih od Žacléře. V roce 2009 zde bylo evidováno 62 adres. V roce 2001 zde trvale žilo 26 obyvatel.\n\nV roce 1834 zde bylo 45 domů a 274 obyvatel.\n\nPrkenný Důl je také název katastrálního území o rozloze 1,6 km. Vesnice Prkenný Důl zasahuje i do katastrálního území Vernířovice o rozloze 1,66 km.\n\n"}
{"id": "541414", "url": "https://cs.wikipedia.org/wiki?curid=541414", "title": "Piazza Unità d'Italia", "text": "Piazza Unità d'Italia\n\nPiazza Unità d'Italia () je hlavní náměstí italského přístavního města Terstu.\n\nDo roku 1919 se náměstí jmenovalo Piazza Grande (\"Velké náměstí\"). Tento název se dodnes zachoval v řeči místních Slovinců, kteří jej nazývají \"Veliki trg\". V poslední době se však do širšího povědomí dostává název \"Trg zedinjenja Italije\", a to zejména v úředních dokumentech.\n\nNáměstí se nachází na úpatí kopce s hradem San Giusto. Z druhé strany je ohraničeno pobřežím Terstského zálivu Jaderského moře. Je často označováno jako největší náměstí, které leží na mořském pobřeží. Podél pobřeží probíhá silnice spojující město s Istrií.\n\nNáměstí bylo postaveno v době, kdy byl Terst nejdůležitějším přístavem Rakousko-Uherska. Nacházejí se tu budovy městských úřadů a jiné významné stavby.\n\nBudova radnice, stojící na protilehlé straně od mořského pobřeží, byla postavena v letech 1872-1875 architektem Giuseppem Brunim. Její historii poznamenal rok 1938, kdy z jejího balkónu vyhlásil Benito Mussolini fašistické rasové zákony.\n\nSoučasnou podobu nese náměstí od konce 19. století. Na přelomu 2. a 3. tisíciletí bylo renovováno a vybaveno novou dlažbou a osvětlením.\n\n"}
{"id": "541421", "url": "https://cs.wikipedia.org/wiki?curid=541421", "title": "FK Admira Praha", "text": "FK Admira Praha\n\nAdmira Praha je český fotbalový klub, který od sezóny 2019/20 hraje ČFL, tedy třetí nejvyšší soutěž v České republice.\n\nKlub byl založen rokem 1909. Za své existence vystřídal několik názvů, včetně SK Meteor Kobylisy, Admira VIII, Vozovna Kobylisy, TJ Dynamo-vozovna Kobylisy, Admira/Slavoj až k dnešnímu Admira Praha.\n\nV dřívějších letech tento klub hrál dokonce druhou nejvyšší soutěž a v devadesátých letech minulého století celkem sedm let hrál ČFL. V sezóně 2018/19 se povedlo Admiře ovládnout Divizi A, a postoupit tak do ČFL.\n\n\nV současné době hraje A tým Admiry skupinu A ČFL. B tým hraje v Pražském přeboru, klub vychovavá naděje ve 13 mládežnických mužstvech.\n\nStadion Admiry Praha se nachází v Kobylisích, na adrese Na Pecích 46. Součástí areálu je velké hřiště s travnatým povrchem a také hřiště s umělou trávou. Tým také využívá travnatou plochu při ZŠ Hovorčovická.\n\n"}
{"id": "541426", "url": "https://cs.wikipedia.org/wiki?curid=541426", "title": "Lateránský koncil", "text": "Lateránský koncil\n\nPojem lateránský koncil se vztahuje k několika církevním koncilům:\n"}
{"id": "541431", "url": "https://cs.wikipedia.org/wiki?curid=541431", "title": "Konstantinopolský koncil", "text": "Konstantinopolský koncil\n\nPojem konstantinopolský koncil se vztahuje k několika církevním koncilům:\n"}
{"id": "541456", "url": "https://cs.wikipedia.org/wiki?curid=541456", "title": "Klingonské srdce", "text": "Klingonské srdce\n\n„Klingonské srdce“, v originále „Heart of Glory“, je v pořadí dvacátá epizoda první sezóny seriálu \"\".\n\nUSS Enterprise D obdrží zprávu od Hvězdné flotily o údajném souboji v kvadrantu devět, v blízkosti neutrální zóny. Mají za úkol zjistit, co se stalo. Na místě objeví těžce poškozenou talarianskou nákladní loď. Dat skrz senzory hlásí selhávání všech lodních systémů, včetně podpory života. Senzory dále zachytí v lodní strojovně známky života. William Riker, Dat a Geordi La Forge se na loď transportují. Geordi vyzkouší na svém vizoru nový vysílač, takže posádka na můstku má možnost pozorovat vše jeho očima. Jsou vidět jen neurčité obrazy podobné stínům, jež se Geordi postupem času naučil rozeznávat. Vizorem Geordi objeví trhliny v lodním plášti, během pár minut hrozí exploze. Výsadek proto spěchá do strojovny, kde nalezne tři živé Klingony. Jeden z nich je těžce raněný. Všichni se na poslední chvíli stihnout transportovat zpátky na Enterprise.\nNa ošetřovně se doktorka Beverly Crusherová stará o raněného. Kapitán Korris líčí Picardovi, co je potkalo. Talariané je přepravovali na vzdálené stanoviště, když byli napadeni ferengskou lodí. Nevědomky se dostali do neutrální zóny. Ferengy se jim podařilo přelstít, přitom jejich loď údajně museli zničit. Worf namítá, že nebyly nalezeny stopy po výstřelech Ferengů. Korris tvrdí, že protivníci používali klingonské zbraně. Raněný Klingon na ošetřovně umírá, zbylí Klingoni včetně Worfa spustí dle svých zvyklostí rituální řev. Varují tak mrtvé Klingony, že k nim přichází válečník. Picard míní, že Korris jim neřekl celou pravdu, na odpověď Flotily budou ale muset nějakou dobu čekat.\n\nWorf dostane Klingony na starost, vede je do kajuty. Oba se snaží zjistit, jestli má jejich druh po letech strávených mezi lidmi stále duši válečníka. Worf jim vypráví o svém dětství a pozdějších letech, kdy se spolu se svým nevlastním bratrem přihlásil ke studiu na Akademii. Worfův nevlastní bratr studia brzy zanechal, ale Worf jej dokončil. Pak se stal prvním Klingonem Hvězdné flotily. Oba Klingoni mu na oplátku svěří, co se skutečně stalo. Společně unesli talarianskou loď a hledali planetu, kde by mohli vést život jako válečníci. Odmítají uznat klingonskou mírovou politiku posledních let. Loď kterou zničili nebyla ferengská, ale klingonská. Korris nechtěl bojovat proti svým bratrům, neměl ale na výběr.\n\nPřilétá klingonský dravý pták. Jeho kapitán K'Nera sděluje posádce Enterprise, že Korris s ostatními zničili klingonskou loď. Jsou to zločinci a požaduje jejich vydání. Tasha s bezpečnostním týmem Klingony zadrží a uvězní. Na můstku Worf požádá K'Neru, aby dostali oba možnost zemřít se ctí jako válečníci. Jeho návrh není přijat.\n\nOba vězňové zatím sestavili z částí svého oblečení disruptor. S jeho pomocí odstraní silové pole věznice a zabíjí strážného. Při přestřelce s druhým strážným je zabit také Korrisův druh. Korris uprchne do strojovny, kde hrozí zničením warpového jádra. Výbuch by zničil celou loď. Worf informuje kapitána o situaci. K'Nera nabízí na pomoc své lidi, ale Picard odmítá. Korris žádá k rozhovoru jen Worfa. Worf jde tedy k němu. Korris mu nabízí, aby se k němu přidal. Společně uprchnou a budou žít jako praví Klingoni. Worf odmítá, dle něj k pravému válečníkovi patří také hodnoty jako služba, čest a loajalita. Korris mu vyčítá, že už není žádný Klingon. Worf odpoví, že zřejmě ne, a nato Korrise zastřelí. Pak sám spustí pokřik za jeho duši.\n\nNa můstku Picard oznámí K'Nerovi, že všichni uprchlíci jsou mrtví. K'Nera pak nabízí Worfovi místo na klingonské lodi, až ukončí službu na Enterprise. Worf je poctěn ale odmítne. Klingonský křižník odlétá. Worf zvědavému kapitánovi sdělí, že nemá v úmyslu opustit Enterprise. Picard nařídí kurs na hvězdnou základnu 84 a oznamuje Worfovi, že by všem na můstku chyběl.\n\n"}
{"id": "541458", "url": "https://cs.wikipedia.org/wiki?curid=541458", "title": "Předřadník", "text": "Předřadník\n\nPředřadník je elektrická součástka nebo složitější zařízení, které se zapojuje do elektrického obvodu mezi zdroj a spotřebič. Předřadník slouží k přizpůsobení parametrů obvodu, například omezení proudu. V nejjednodušším případě se jedná o rezistor zapojený do série se spotřebičem.\n\n\n"}
{"id": "541460", "url": "https://cs.wikipedia.org/wiki?curid=541460", "title": "Gril", "text": "Gril\n\nGril je zařízení pro tepelnou úpravu pokrmů, tzv. grilování. Zdrojem tepelného záření může být topná spirála nebo žhnoucí palivo. Podle zdroje tepla se grily rozdělují na několik typů.\n\nGrily se rozdělují především podle toho, odkud berou teplo. Existují převážně tři kategorie grilů a to elektrické, plynové a na dřevěné uhlí. Každý z nich je určen pro jiné použití a záleží i na zkušenostech uživatelů, zda jsou začátečníci nebo profesionálové. \nNa ovládání tohoto grilu netřeba mít žádné zkušenosti. Ovládání je úplně snadné a intuitivní. Teplota se reguluje jediným kolečkem. Tím, že funguje na elektřinu, nemusí se kupovat žádné jiné palivo. Většinou se používají v kuchyni nebo na balkónech domu. Díky svým malým rozměrům jsou praktické a skladovatelné. Nevýhodou u těchto grilu bývá vyšší cena a snadná poruchovost. Elektrické grily se dále dělí na:\n\nGrily na plyn jsou taktéž vhodné i pro začátečníky. Velkou výhodou je jich rychle rozehřátí. Regulace teploty je velice snadná pomocí otočení kolečka. Tyto grily jsou těžší a mnohem větší kvůli láhvi s propan-butanem. Dále dělíme tyto grily na: \nGrily na dřevěné uhlí jsou ta pravá klasika. Obsluha takového grilu však vyžaduje už určité zkušenosti. Cena těchto grilů není vůbec vysoká, nevýhodu však je kupování dřevěného uhlí. Před použitím je jich potřeba pořádné nahrát, co ale většinou trvá několika minut. Regulace teploty probíhá složitěji za pomocí otevíraní nebo zavíraní průduchu ve víku grilu. To omezuje přísun kyslíku a hoření se buď podporuje nebo tlumí. \n\nJelikož jsou grily při svém provozu rozpálené na vysokou teplotu, je důležitá jejich stabilita a robustní konstrukce. Materiál, ze kterého je gril vyroben a jeho povrchová úprava by měla být odolná vůči vysokým teplotám. Jinak hrozí deformace a uvolňování nebezpečných látek.\n"}
{"id": "541463", "url": "https://cs.wikipedia.org/wiki?curid=541463", "title": "Škrle", "text": "Škrle\n\nŠkrle ( je malá vesnice v Ústeckém kraji v okrese Chomutov. Leží v mírně zvlněné krajině krajině Mostecké pánve asi devět kilometrů jihovýchodně od Chomutova a dva kilometry od Bílenců.\n\nVětšinu své historie patřila oseckému klášteru, který v ní měl správní centrum zdejšího statku, ke kterému patřily další vesnice v okolí. Hlavním hospodářským odvětvím ve vsi bylo vždy zemědělství, pouze v devatenáctém století se tu těžilo drobné ložisko železné rudy a koncem první světové války byl na krátkou dobu otevřen malý hnědouhelný důl. Roku 1850 se Škrle stala samostatnou obcí, ale od roku 1960 patří jako část obce k Bílencům.\n\nNázev vesnice je odvozen ze spojení \"ves škrlů\" (lakomců). V historických pramenech se jméno vesnice vyskytuje ve tvarech: de Zbirlo, Skirla (1341), in Skrla (1355), Skril (1369), Skryl (1384), Škrle (1454), Skirl (1492), Sskyrl (1520), Sskell (1525), Schkierl nebo Sskirl (1558), Sskrle (1575), Škrly (1620), Skyrel (1654) nebo Stril (1720).\n\nPravěké osídlení krajiny v okolí vesnice dokládají nálezy získané na polích v sedmdesátých letech devatenáctého století, které byly datovány do doby kamenné a doby bronzové.\n\nDoba vzniku vesnice je nejasná. Krajina v jejím okolí ve dvanáctém století patřila rodu Hrabišiců a vesnice snad už roku 1207 patřila k majetku oseckého kláštera. První písemná zmínka o vsi pochází z roku 1295 a nachází se v přídomku ve tvaru \"de Zbirlo.\" Zdena Binterová a Rudolf Anděl uvádějí první zmínku až v roce 1341. Vesnice se nacházela na křižovatce důležitých obchodních cest z Prahy do Chomutova a z Mostu do Žatce. V roce 1341 povolil král Jan Lucemburský opatovi kláštera povýšení městečka, ve kterém stál farní kostel, na město. Nové město získalo právo konat každé úterý veřejný trh, měšťané směli provozovat řemesla a opevnit sídlo příkopy, věžemi, palisádou nebo jakýmkoliv jiným způsobem. Vzhledem k blízkosti starších a velkých měst, kterými byly Louny, Žatec, Most a Chomutov, a snad i kvůli husitským válkám se Škrle skutečným městem nikdy nestala.\n\nCísař Zikmund Lucemburský roku 1436 ves se dvorem a dalšími vesnicemi zastavil Hanuši Henigarovi. Je možné, že už v té době ve Škrli stávala tvrz. Henigárovým potomkům Škrle patřila až do konce patnáctého století. Roku 1525 se vrátila do majetku oseckých cisterciáků, kteří ji vlastnili až do poloviny devatenáctého století. Ke klášternímu statku, jehož správním centrem Škrle byla, patřily vesnice Vysočany, Lažany, Hošnice, Bylany, Zálezly a Vtelno. Roku 1564 se u vsi vybíralo clo. Jedinou výjimkou z klášterního držení bylo krátké období v letech 1620–1621, kdy vesnice patřila Bohuslavu z Michalovic a ve kterém je, při konfiskaci majetku za účast na stavovském povstání, poprvé doložena tvrz.\n\nBěhem třicetileté války tvrz zanikla, ale samotná vesnice příliš neutrpěla. Podle berní ruly z roku 1654 v ní žilo pět sedláků a jedenáct chalupníků. Sedlákům patřilo celkem 23 potahů, patnáct krav, devatenáct jalovic, devadesát ovcí, 46 prasat a jedenáct koz. Chudší chalupníci měli jen šest potahů a chovali dohromady dvacet krav, sedmnáct jalovic, dvě ovce, dvacet prasat a sedm koz. Na polích se pěstovalo žito. Ve vsi stál mlýn se třemi koly a pěchovadlem na kroupy, který roku 1696 od kláštera koupil Johann Reichelt. Pohon mlýnských kol zajišťovala voda přiváděná náhonem z Chomutovky.\n\nPodle tereziánského katastru z roku 1748 ke vsi patřily chmelnice, fungovaly zde dva mlýny, z nichž jeden měl jedno kolo na stálé vodě a druhý dvě kola na nestálé vodě, a řemeslo provozovali dva ševci a krejčí. Přebytky obilí nakupovali projíždějící vozkové. Cisterciáci v polovině osmnáctého století založili u hospodářského dvora škrlský zámek. Klášter si jej udržel i po zrušení poddanství až do roku 1875, kdy jej odkoupila obec a zřídila v něm školu a kanceláře obecního úřadu. Ve dvacátém století byla část budovy upravena na byty. \n\nV devatenáctém století se na pyritových výchozech zdejší uhelné sloje ročně těžila necelá jedna tuna nekvalitní železné rudy, která však usnadňovala tavení, a proto se při zpracování přidávala ke kvalitnějším rudám. U vesnice byl roku 1917 \"Uhelným těžařstvem Kurt G.\" otevřen také hnědouhelný důl Herrman, ale jeho provoz byl ukončen již před rokem 1920.\n\nPůda v okolí vesnice stále patřila oseckému klášteru a mnoho obyvatel pracovalo na jeho poplužním dvoře. Pozemky na pravém břehu Chomutovky si od kláštera pronajímal baron Coudenhove. Roku 1893 byl založen sbor dobrovolných hasičů. Na konci devatenáctého století měřilo katastrální území Škrele 525 hektarů, z čehož tvořila pole 443 hektarů. K další zemědělské půdě patřilo 25 hektarů luk, třináct hektarů pastvin a šest hektarů zahrad. Pěstoval se ječmen, pšenice, brambory, luštěniny a okolo 13 000 metrických centů cukrové řepy ročně. Ve mlýně se ročně zpracovávalo 50–55 vagónů obilí.\n\nPanský velkostatek byl zrušen až při pozemkové reformě po první světové válce. Zbytkový statek s devadesáti hektary půdy poté koupil Josef Vladimír Pelant. Vodovod vesnice měla od počátku dvacátého století a k jeho pozůstatkům patří dva vodojemy nad vesnicí. Tento starý vodovod byl později nahrazen novým, zásobovaným z údlického vodojemu.\n\nVojenské akce druhé světové války se Škrle dotkly až v samotném závěru, kdy vesnici obsadily jednotky SS a 8. května 1945 se zde bránily přicházející Rudé armádě. Došlo při nich k materiálním škodám, a dokonce i ke ztrátám na životech. Po válce byli vysídleni němečtí obyvatelé, a celkový počet obyvatel se snížil z 270 v roce 1939 na 181 roku 1947. V první polovině padesátých let dvacátého století ve vsi fungovalo strojní zemědělské družstvo. Dne 15. října 1955 bylo založeno jednotné zemědělské družstvo s pěti členy. Další sedláci byli ke vstupu do družstva donuceni poté, co nedokázali plnit povinné výkupy. Nedařilo se ani družstvu, a proto bylo roku 1963 zrušeno a jeho majetek začleněn do státního statku Bílence. Ve stejném roce bylo založeno Myslivecké sdružení Škrle.\n\nV osmdesátých letech dvacátého století byla existence vesnice ohrožena plánovaným zřízením Velemyšleveské výsypky. Z její realizace sice sešlo, ale v důsledku vyhlášené stavební uzávěry většina domů včetně kostela a hospodářského dvora velmi zchátrala. V dalším desetiletí si areál dvora a pozemky pronajala firma Agrocom Hrušovany. Za službami obyvatelé dojíždějí do Chomutova nebo okolních vesnic.\n\nŠkrle stojí uprostřed stejnojmenného katastrálního území o rozloze 5,7 km² u východní hranice okresu Chomutov v Ústeckém kraji. Vesnice se nachází dva kilometry jihovýchodně od Bílenců a devět kilometrů od Chomutova.\n\nGeologické podloží tvoří neogénní sedimenty: písky, štěrky a jíly, pod kterými jsou uložené hnědouhelné sloje. Do severní třetiny území zasahuje chráněné ložiskové území Škrle s výskytem nežáruvzdorných keramických jílů. V geomorfologickém členění Česka oblast leží v Mostecké pánvi na rozhraní dvou podcelků. Hranice mezi nimi vede mezi Chomutovkou a silnicí Nezabylice–Velemyšleves. Oblast severně od ní patří do podcelku Chomutovsko-teplická pánev a okrsku Jirkovská pánev, zatímco krajina jižně od silnice spadá do Blažimské plošiny v Žatecké pánvi. Osou území je údolí Chomutovky, jehož svahy se na pravé straně zdvihají mírně, zatímco na levém břehu stoupají strměji. Nejvyšším bodem je vrch Šibeník severně od vesnice s nadmořskou výškou 300 metrů. Nejnižší bod ve výšce okolo 250 metrů se nachází u řeky na východní hranici katastrálního území. V oblasti převládají dva půdní typy: na levém břehu řeky to je smonice modální na štěrcích, zatímco na pravém břehu převažuje černozem luvická, jejíž podloží tvoří spraše. Jediným vodním tokem je řeka Chomutovka.\n\nV rámci Quittovy klasifikace podnebí se celé území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční úhrn srážek dosahuje 550–700 milimetrů, počet letních dnů je 50–60, počet mrazových dnů se pohybuje mezi 100–110 a sněhová pokrývka zde leží 40–50 dnů v roce.\n\nNa západním okraji vesnice leží přírodní památka Slanisko u Škrle s výskytem xerotermních a halofilních rostlin.\n\nPři sčítání lidu v roce 1921 zde žilo 340 obyvatel (z toho 171 mužů), z nichž bylo pět Čechoslováků a 335 Němců. Kromě jednoho evangelíka patřili k římskokatolické církvi. Podle sčítání lidu z roku 1930 měla vesnice 324 obyvatel: 62 Čechoslováků a 262 Němců. Pět lidí bylo členy evangelických církví, patnáct patřilo k církvi československé, osmnáct lidí bylo bez vyznání a ostatní se hlásili k římskokatolické církvi.\n\nOd roku 1850 byla Škrle samostatnou obcí, kterou zůstala až do roku 1960, kdy se stala částí obce Bílence.\n\nDne 22. května 1938 se konaly volby do obecních zastupitelstev. Z rozdělených 161 hlasů ve Škrli získaly 99 hlasů Sudetoněmecká strana, 35 hlasů Německá sociální demokracie, KSČ nezískala žádný hlas a 27 hlasů dostaly jiné české strany.\n\nŠkrle leží na křižovatce silnic silnic třetí třídy č. 25116 z Nezabylic do Velemyšlevsi a č. 25115 ze Škrle do Sušan. U jejich křižovatky stojí zastávka autobusové linkové dopravy. Nejbližší železniční stanice jsou \"Hořetice\" na trati Lužná u Rakovníka – Chomutov vzdálené asi čtyři kilometry. Po silnici do Velemyšlevsi vede značená cyklotrasa č. 3034 z Chomutova do Března u Postoloprt.\n\nDominantou vesnice je barokně upravený kostel svatého Jakuba Staršího založený ve druhé polovině čtrnáctého století. Na levém břehu Chomutovky se nachází barokní zámek Škrle, před nímž je umístěn obelisk císaře Josefa II. s letopočtem 1882. Mezi zámkem a kostelem stojí sloup se sochou svatého Jana Nepomuckého z roku 1720. V části vesnice na pravém břehu řeky stojí budovy bývalého panského dvora a u křižovatky silnic boží muka z roku 1692.\n\nNarodil se tu Josef Herold (1861–1932), politik německé národnosti, na počátku dvacátého století poslanec Českého zemského sněmu a Říšské rady; starosta Mostu.\n\n\n\n"}
{"id": "541464", "url": "https://cs.wikipedia.org/wiki?curid=541464", "title": "Voděrady (Bílence)", "text": "Voděrady (Bílence)\n\nVoděrady () jsou malá vesnice v Ústeckém kraji v okrese Chomutov. Stojí v mírně zvlněné krajině Mostecké pánve osm kilometrů jihovýchodně od Chomutova a přibližně jeden kilometr od Bílenců. Jižně od vesnice protéká řeka Chomutovka.\n\nAž do první čtvrtiny sedmnáctého století Voděrady bývaly drobným šlechtickým statkem, jehož centrem byla zdejší tvrz. Během třicetileté války panské sídlo zaniklo a vesnice od té doby patřila k bíleneckému statku, který většinu doby patřil k červenohrádeckému panství. Po zrušení poddanství se vesnice stala osadou Bílenců. Hlavním zdrojem obživy lidí bývalo zemědělství. Po druhé světové válce klesl počet obyvatel na desetinu předválečného počtu a v roce 2011 zde žilo osmnáct obyvatel.\n\nNázev Voděrady označoval (pravděpodobně ironicky) lidi, kteří mají rádi vodu, ale existuje také možnost, že byl odvozen z příjmení Voděrad ve významu ves Voděradovy rodiny. V historických pramenech se jméno vesnice vyskytuje ve tvarech: de Wodihrade (1281), in Wodyerad (1362), in Woyerad (1372), na Voděradech (1495) nebo Wodierad a Woděrad (1846).\n\nVoděrady byly od třináctého století sídlem drobného šlechtického statku. První písemná zmínka o vesnici pochází z roku 1229 a je uvedena ve druhém svazku edice pramenů V roce 1281 ve Voděradech sídlili Bohuš a Beneš z Voděrad, kteří byli uvedeni jako svědci na listině, kterou Chotěbor z Račic odkázal křimovský újezd chomutovské komendě řádu německých rytířů. V letech 1362–1372 je písemně doložena existence voděradské tvrze, která i se vsí patřila Litoltovi z Moravěvsi. Okolo roku 1387 ji získal Bořita ze Pšovlk. Z jeho příbuzných patřila roku 1412 Albrechtovi a v roce 1415 Křížovi ze Pšovlk. Roku 1495 byl majitelem Jindřich z Vřesovic a v roce 1519 Bedřich Satanéř z Drahovic. Po Bedřichovi Voděrady připadly Pavlovi, který je vlastnil ještě roku 1544. Po něm na tvrzi sídlil v roce 1579 Cyril Satanéř z Drahovic a po něm Kryštof, který vesnici prodal Magdaléně Lobkovicové ze Salmu. O čtyři roky později od ní vesnici koupil Václav mladší Hochhauser z Hochhausu a od roku 1601 statek spravovala jeho manželka Marie. Když jejich syn dosáhl dospělosti, prodal roku 1613 Voděrady Anně Hruškové z Března, rozené z Hochhauzu. Její dcery Eva Kelblová, Alžběta Kaplířocá a Brigita statek prodaly roku 1629 Pavlovi Michnovi z Vacínova, který jej připojil k Bílencům. Nepotřebná tvrz poté chátrala a roku 1652 je uvedena jako pustá. Stávala v poli jihovýchodně od vesnice. Terénní nerovnosti po příkopu a pozůstatcích zdiva byly patrné ještě na počátku dvacátého století.\n\nBěhem třicetileté války zpustla řada usedlostí a podle berní ruly z roku 1654 ve vsi žil pouze jeden sedlák a pět chalupníků. Dohromady jim patřily tři potahy, čtrnáct krav, šest jalovic, jedna ovce, jedenáct prasat a jedna koza. Hlavním zdrojem obživy bylo pěstování pšenice a žita. Bílenecký statek včetně Voděrad patřil od roku 1637 k postoloprtskému panství Václava Michny z Vacínova, ale roku 1667 od něj byly obě vsi odděleny. O rok později se staly součástí panství Záluží, nicméně v letech 1694–1704 byly Bílence správním centram statku Bílence a Voděrady, ke kterému patřily také Hořetice a Žiželice. Statek vlastnili Krakovští z Kolovrat a roku 1738 jej od nich koupil kníže Jindřich z Auersperku a připojil k červenohrádeckému panství. \n\nV polovině osmnáctého století si ve Voděradech soukromý mlynář pronajímal od vrchnosti mlýn a jedna židovská rodina provozovala koželužskou dílnu, u které také obchodovala s dobytkem, plátnem, peřím a řemeny. Roku 1880 byl založen sbor dobrovolných hasičů. Mlýn fungoval až do první světové války. Vodu k němu přiváděl zaniklý náhon od jezu mezi hořeneckým mlýnem a Bílenci. Zanikl také rybník, který býval u cesty do Škrle. Zásobování pitnou vodou zajišťovala jediná studna. Neměla však dostatek vody, a proto si pro ni voděradští chodili až do Bílenců nebo hořeneckého mlýna. Nová, osmnáct metrů hluboká studna, byla vyhloubena až ve třicátých letech dvacátého století poblíž Ovčího mostu přes Chomutovku. Na konci šedesátých let byl postaven vodovod, který přivádí vodu z údlického vodojemu. Od roku 1869 jsou Voděrady částí obce Bílence.\n\nAž do roku 1925 fungoval zdejší ovčín, který si poté koupila první česká rodina, jež se do vesnice přistěhovala. Roku 1926 byla do vsi zavedena elektřina. I v období po první světové válce bývalo hlavním zdrojem příjmů zemědělství. Pěstovalo se obilí, brambory, hrách a cukrová řepa. Před druhou světovou válkou se zvýšil podíl pěstované zeleniny (zelí, hlávkový salát, okurky) a pícnin (vojtěška, jetel, vikev). Produkty a přebytky z hospodářství se prodávaly v Chomutově. Ne všichni obyvatelé měli dostatečně velké pozemky, a proto si lidé přivydělávali řemesly nebo obchodem. Ve vesnici bývala hospoda s prodejem lihovin a tabáku a malý obchod s lahvovým pivem a minerálkami.\n\nNa začátku druhé světové války voděradští muži nastoupili do armády a první z nich padli už v roce 1940. Do vesnice a jejího okolí spadlo při bombardovacích náletech mnoho bomb. Dne 15. února 1945 byly bombami poškozeny tři usedlosti, hospoda a stodola usedlosti čp. 11. Rudá armáda do Voděrad dorazila večer 8. května 1945 a zanechala v nich jeden tank s posádkou. V průběhu jara a léta roku 1946 byli čtyřmi transporty vystěhováni němečtí obyvatelé.\n\nVe druhé polovině dvacátého století byla zbořena řada statků, které lemovaly původní náves. Zbořen měl být i Ovčí most, ale roku 1993 byl opraven. Část domů sloužila na počátku 21. století jako rekreační chalupy.\n\nVoděrady leží v Ústeckém kraji v katastrálním území Bílence o rozloze 7,03 km² asi osm kilometrů jihovýchodně od Chomutova a necelý jeden kilometr východně od Bílenců.\n\nGeologické podloží širšího okolí tvoří neogénní sedimenty: písky, štěrky a jíly, pod kterými jsou uložené hnědouhelné sloje. Samotná vesnice stojí v chráněném ložiskovém území Škrle, jehož surovinou jsou nežáruvzdorné jíly. V geomorfologickém členění Česka vesnice leží v Mostecké pánvi, konkrétně v podcelku Chomutovsko-teplická pánev a okrsku Jirkovská pánev. Jižně od vesnice, podél silnice Nezabylice–Škrle, vede hranice západního výběžku okrsku Blažimská plošina. U silnice mezi Voděrady a Bílenci se nachází bílá stráň zvaná Voděrák. Ve strmém svahu v ní je vyhloubena jeskyňka, která údajně během druhé světové války sloužila jako protiletecký kryt.\n\nZ půdních typů se pod vesnicí a severně od ní vyskytují smonice modální a na pravém břehu Chomutovky černozem luvická. Jižně od vesnice protéká Chomutovka, která je jediným vodním tokem. V okolí nejsou žádné vodní plochy. V rámci Quittovy klasifikace podnebí se celé území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční úhrn srážek dosahuje 550–700 milimetrů, počet letních dnů je 50–60, počet mrazových dnů se pohybuje mezi 100–110 a sněhová pokrývka zde leží 40–50 dnů v roce.\n\nPři sčítání lidu v roce 1921 zde žilo 115 obyvatel (z toho 57 mužů). Kromě pěti cizinců byli všichni německé národnosti a hlásili se k římskokatolické církvi. Podle sčítání z roku 1930 měla vesnice 99 obyvatel, z nichž bylo dvanáct Čechů, 83 Němců a čtyři cizinci. I tentokrát byli všichni římskými katolíky.\n\nVoděrady patřily až do roku 1910 k římskokatolické farnosti Vysočany. Hřbitov ve vesnici nebyl, a mrtví se pohřbívali ve Škrli. Později byly Voděrady součástí farnosti Údlice–Přečáply a po jejím zániku připadly k chomutovskému děkanství.\n\nVoděrady leží na silnici třetí třídy č. 25117, která sem vede z Bílenců a zde končí. Se silnicí č. 25116 je vesnice spojena krátkou komunikací a u jejich křižovatky stojí zastávka autobusové linkové dopravy. Nejbližší železniční stanice jsou \"Hořetice\" na trati Lužná u Rakovníka – Chomutov vzdálené asi pět kilometrů. Chomutovské stanice na trati Chomutov–Cheb jsou asi devět kilometrů daleko. Nevedou tudy žádné turisticky značené trasy ani cyklotrasy.\n\nVoděradská kaple Srdce Panny Marie byla postavena na přelomu devatenáctého a dvacátého století. Po roce 1945 chátrala, a jeden čas sloužila dokonce jako kurník. Opravena a znovu vysvěcena byla až roku 1994. U vjezdu do vesnice stojí nad silnicí kříž z roku 1866.\n\n\n"}
{"id": "541466", "url": "https://cs.wikipedia.org/wiki?curid=541466", "title": "Bečov (Blatno)", "text": "Bečov (Blatno)\n\nBečov () je malá vesnice v Krušných horách v okrese Chomutov. Nachází se jeden kilometr západně od Blatna a 7,5 kilometru severozápadně od Chomutova v nadmořské výšce okolo 620 metrů. Byla založena nejspíše ve třináctém století a většinu historie patřila k chomutovskému nebo červenohrádeckému panství. Po roce 1850 se Bečov stal samostatnou obcí, ale od roku 1950 je částí obce Blatno. V roce 2011 v něm trvale žilo 37 obyvatel.\n\nNejstarší podobou názvu vesnice byl Bečkov. Přechod ke tvaru Bečov byl způsoben používáním poněmčeného výrazu Petsch. V historických listinách se jméno vyskytuje ve tvarech: na vsi pecziowie (1561), Petss (1606), Petsch a Becžov (1787) nebo Petsch (1846). Jiné výklady odvozují název vesnice z osobního jména Beč vzniklého ze slovesa bečet nebo z německého slova , tj. medvěd.\n\nPrvní písemná zmínka o vesnici pochází z roku 1552 a starší zmínky (např. 1207) se vztahují k Bečovu v okrese Most nebo neznámé lokalitě uvedené pod jménem \"Stebocza,\" která se objevuje v listině krále Jana Lucemburského z roku 1325. Přesto je pravděpodobné, že spolu s dalšími vesnicemi v tzv. Chomutovském újezdu (tj. s Květnovem, Radenovem a Šerchovem) Bečov patřil řádu německých rytířů z chomutovské komendy již od roku 1252 a v mladších záznamech se neobjevuje, protože byl převeden ke komendě v Blatně.\n\nVe středověku se v prameništi jednoho z levostranných přítoků Kameničky nacházely sklárny doložené povrchovými nálezy z let 1993 a 1995. Jejich přesná poloha a datování není vzhledem k výrazným úpravám terénu možné.\n\nK chomutovskému panství Bečov patřil i po roce 1411, kdy král Václav IV. zabavil řádový majetek. Ve vlastnictví se potom vystřídala řada zástavních majitelů, mezi které patřil například Jakoubek z Vřesovic. Páni z Veitmile panství roku 1488 získali do osobního vlastnictví a později je koupil arcivévoda Ferdinand II. Tyrolský a po něm Lobkovicové, kterým patřilo až do mocenského pádu Jiřího Popela z Lobkovic v roce 1594. S Jiřím Popelem z Lobkovic je spojen také proces rekatolizace, který přiměl část bečovských obyvatel odchodu do Saska. Popelův zabavený majetek byl tak velký, že musel být rozdělen na části, aby jej mohl někdo koupit. Kupcem Bečova a dalších vesnic se v roce 1605 stal Adam Hrzán z Harasova, který Bečov připojil k červenohrádeckému panství, k němuž potom patřil až do roku 1850.\n\nTřicetiletá válka Bečov příliš nepostihla. Obyvatelé sice museli odvádět vyšší poplatky, ale podle berní ruly sepsané po válce roku 1654 byla vesnice v dobrém stavu a žilo v ní pět sedláků, devět chalupníků a jeden nádeník bez pozemku, který i přes to vlastnil tři krávy a jalovici. Jeden z chalupníků provozoval krčmu a dohromady se sedláky jim patřilo 34 potahů, třicet krav, 49 jalovic, prase a 28 koz. Během napoleonských válek v roce 1813 okolní krajinou táhlo ruské vojsko, jehož vojáci poblíž tábořili a ve vesnici způsobili značné škody.\n\nAž do konce devatenáctého století do Bečova vedla jediná cesta z Blatna, kde byla kromě jiného také škola, pošta a lékař. Teprve roku 1895 byla postavena silnice, která Bečov spojila s Bezručovo údolím. Hlavním zdrojem obživy obyvatel v devatenáctém století bylo zemědělství spojené s chovem dobytka a pěstováním ovocných stromů. Roku 1898 bylo zaznamenáno přes 172 hektarů polí, přes 57 hektarů luk a 91 hektarů lesa. Jedinými řemeslníky byli bečvář a krejčí. Dostatek pitné vody zajišťovalo sedm mělkých studní. Významnou událostí v letech 1899–1904 byla výstavba vodní nádrže Kamenička, na které se podílelo mnoho italských a chorvatských dělníků, kteří způsobili řadu výtržností v okolních hospodách. Roku 1922 byla vesnice elektrifikována a elektřinu zpočátku dodávala elektrárna v Kadani.\n\nVesnice stojí asi jeden kilometr západně od Blatna a 7,5 kilometru severozápadně od Chomutova v jižní části katastrálního území \"Bečov\" o rozloze 10,97 km².\n\nGeologické podloží katastrálního území lze rozdělit do dvou částí. Hranice mezi nimi vede přibližně 0,5–1 kilometr severně od vodní nádrže Kamenička. V jižní části se vyskytují prekambrické dvojslídné a biotitické ruly, zatímco v severní to jsou silně deformované a metamorfované intruzívní horniny předvariského a neznámého stáří. Jejich zástupce představují různé druhy metagranitů, metagranodioritů a ortorul. Celá oblast leží v geomorfologickém celku Krušné hory a podcelku Loučenská hornatina. Část přibližně vymezená vesnicí, vrcholem Kulatého vrchu (690 metrů), tokem Kameničky a Chomutovky se nachází na území okrsku Bolebořská vrchovina rozčleněného hlubokými údolími vodních toků. Většina území spadá do okrsku Přísečnická hornatina.\n\nVesnice stojí v závěru úzkého a strmého údolí, kterým stéká bezejmenný levostranný přítok Chomutovky. Nejvyšším bodem území je kóta s nadmořskou výškou 824 metrů na hřebeni Mlýnského vrchu v severní části území. Nejnižší bod je u Prvního Dolského Mlýna v Bezručově údolí a nachází se ve výšce okolo 450 metrů. Z půd převažují podzoly, pouze v okolí Bečova se vyskytují kambizemě a do nejsevernějšího cípu území zasahují gleje ze skupiny glejosolů.\n\nNejvýznamnějším vodním tokem je říčka Chomutovka, která teče podél jihozápadní hranice katastrálního území. Má řadu drobných bezejmenných přítoků. Výjimkou je Kamenička, která pramení na jižním okraji Novodomského rašeliniště. Na přelomu devatenáctého a dvacátého století na ní vznikla stejnojmenná vodní nádrž. Celá oblast se nachází na území přírodního parku Bezručovo údolí. Na svazích Bezručova údolí byla vyhlášena stejnojmenná přírodní památka a v údolí Kameničky na ni navazuje přírodní rezervace Buky nad Kameničkou.\n\nPři sčítání lidu v roce 1921 zde žilo 175 obyvatel (z toho 79 mužů), kteří byli s výjimkou jednoho cizince německé národnosti. Kromě dvou evangelíků se hlásili k římskokatolické církvi. Podle sčítání lidu z roku 1930 ve vesnice žilo třináct obyvatel německé národnosti a jeden Čech. Všichni byli členy římskokatolické církve.\n\nPo zrušení poddanství se Bečov stal samostatnou obcí, kterou zůstal až do poloviny dvacátého století. Od 1. ledna 1950 se stal částí obce Blatno.\n\nPři volbách do obecních zastupitelstev konaných 22. května 1938 v Bečově žilo 84 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nDo Bečova vede silnice třetí třídy číslo III/2523, která odbočuje ze silnice III/2522 z Bezručova údolí. S Blatnem jej spojuje pouze nečíslovaná silnice. Linková autobusová doprava do vesnice nezajíždí. Nejbližší zastávka se nachází v Blatně přibližně jeden kilometr daleko. Nejbližší železniční stanice je v Chomutově. Po silnicích je také vedena zeleně značená turistická trasa z Bezručova údolí do Mezihoří, Hory Svaté Kateřiny a na zámek Jezeří a cyklotrasa č. 3709 z Hory Svatého Šebestiána do Blatna, Boleboře a Rudolic v Horách.\n\nNa návsi stávala barokní kaple Panny Marie Sněžné z roku 1774 a rozšířená roku 1821. Uzavíral ji pravoúhle zakončený presbytář, k jehož severní straně byla přiložena sakristie. Západní průčelí prolamoval vstupní portál s letopočtem dokončení stavby a druhý vchod, kterým se chodilo na dřevěnou kruchtu. Od roku 1860 patřily k vybavení varhany. Kaple byla zbořena okolo roku 1964. Menší kaple se dochovala u silnice na východním okraji vesnice a další na okraji pastviny asi 900 metrů jihozápadně od vesnice. Severovýchodně od vesnice se nachází vodní nádrž Kamenička a v jejím údolí přírodní rezervace Buky nad Kameničkou. Do katastrálního území zasahuje také přírodní památka Bezručovo údolí.\n\n\n\n"}
{"id": "541467", "url": "https://cs.wikipedia.org/wiki?curid=541467", "title": "Hrádečná", "text": "Hrádečná\n\nHrádečná () je malá vesnice v Krušných horách v okrese Chomutov. Stojí pět kilometrů severně od Chomutova a dva kilometry jihovýchodně od Blatna v nadmořské výšce okolo 525 metrů. Byla založena nejspíše ve čtrnáctém století. Patřila nejprve k chomutovskému a později k červenohrádeckému panství. Hlavním zdrojem obživy obyvatel byl chov dobytka, pěstování zemědělských plodin a prodej dřeva. Od roku 1956 je částí obce Blatno. V roce 2011 zde trvale žilo 44 obyvatel.\n\nNázev vesnice vznikl z osobního jména Sperber, podle kterého byl pojmenován první statek (Sperbershof) a po vzniku dalších usedlostí se jméno přeneslo na celou osadu. V historických pramenech se jméno vyskytuje ve tvarech: Sperberszdorff (1477), w Ssperdrstorff (1552), na vsi Ssperbersdorffu (1561) nebo Sperbersdorf (1847). Německý název Sperbersdorf se používal až do roku 1952, kdy se při určování českého názvu vyšlo z německého slova \"Sperre\" (závora, uzávěr). Hrádečná tedy znamená vesnice, která uzavírá cestu.\n\nPrvní písemná zmínka o Hrádečné pochází z roku 1477, ale Binterová odkazuje na listiny řádu německých rytířů z chomutovské komendy, podle kterých se Hrádečná dostala do řádového majetku v období 1382–1386. Po roce 1411, kdy řád chomutovské panství ztratil, střídala vesnice majitele bez podrobnějších zpráv. Posledním majitelem panství byl Jiří Popel z Lobkovic, kterému byl majetek zabaven a rozprodán. Hrádečnou koupil roku 1605 Adam Hrzán z Harasova a připojil ji k červenohrádeckému panství, jehož součásti zůstala až do roku 1850.\n\nTřicetiletá válka se vesnice nejspíš nedotkla. Podle Berní ruly z roku 1654 byly zdejší domy v dobrém stavu a hlavním zdrojem obživy obyvatel byl chov dobytka a prodej dřeva v Chomutově.\n\nHrádečná byla zemědělskou vsí. Na konci 19. století necelou polovinu katastru tvořila orná půda, asi třetinu pokrýval les a zbytek se dělil mezi louky, pastviny a neobhospodařovanou půdu. Pracovali zde dva ševci a zbytek obyvatel se živil zemědělstvím. Typickými plodinami byly brambory, zelí, jablka a samozřejmě obiloviny (žito, oves a ječmen). Ve stejném období se zde choval hovězí dobytek, kozy a prasata.\n\nKatastrální území \"Hrádečná\" měří 4,04 km² a tvoří ho mírně zvlněná plošina na východě přibližně ohraničená tokem Březeneckého potoka. Na západě prudce spadá do Bezručova údolí, kde hranici tvoří přibližně tok Chomutovky. Výškový rozdíl mezi horní hranou a dnem údolí zde činí asi 150 m. Nejvyšším bodem katastrálního území je kóta s nadmořskou výškou 579 m n. m. jihozápadně od vesnice. Samotnou vesnicí protéká drobná bezejmenná vodoteč, která je pravostranným přítokem Březeneckého potoka.\n\nGeologické podloží je tvořeno prekambrickými horninami (dvojslídné a biotitické ruly a svory) s proniky třetihorní sopečných hornin. Z geomorfologického hlediska patří okolí Hrádečné do Krušnohorské subprovincie, konkrétně Krušných hor a jejich podcelku Loučenská hornatina, v jehož rámci spadá pod geomorfologický okrsek Bolebořská vrchovina. Jde o úzký pruh kerné vrchoviny s nižším vyzdvižením, rozčleněný zářezy svahových toků a s denudačními plošinami na meziúdolních hřbetech. Z půd převládá kambizem kyselá a pouze podél Březeneckého potoka a jednoho jeho bezejmenného pravostranného přítoku se vyskytuje glej modální.\n\nČást katastrálního území západně od silnice Chomutov–Blatno se nachází na území přírodního parku Bezručovo údolí. Strmý údolní svah je zároveň chráněn jako přírodní památka Bezručovo údolí.\n\nPočet obyvatel se od 19. století až do druhé světové války pohyboval kolem sto padesáti. Po odsunu sudetských Němců se snížil na třetinu a dále klesal, až se vesnice téměř vylidnila. Teprve po roce 1990 se začal počet obyvatel zvedat a v roce 2011 dosáhl téměř poválečné úrovně.\n\nPři sčítání lidu v roce 1921 byli všichni obyvatelé Hrádečné německé národnosti a s výjimkou jednoho evangelíka se hlásili k římskokatolické církvi. Podobně tomu bylo i v roce 1930, kdy zde kromě Němců žil jediný Čech a všichni obyvatelé byli katolíky.\n\nPo zrušení poddanství se Hrádečná stala samostatnou obcí, ale roku 1869 byla součástí obce Blatno. V období 1880 až 1930 byla znovu samostatnou obcí a jako samostatná obce se uvádí i v roce 1950. Od roku 1956 je opět jednou z blatenských místních částí.\n\nPři volbách do obecních zastupitelstev konaných 22. května 1938 v Hrádečné žilo 88 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nHrádečná je dnes přístupná místní komunikací, které odbočuje ze silnice III/2521 (Chomutov–Blatno) a ve vesnici končí. Autobusová zastávka se nachází v místě odbočky ze silnice. Historická komunikace, která vede z východu od silnice III/2524 (Březenec–Blatno), má dnes podobu nepříliš kvalitní polní cesty. Hrádečnou neprochází žádná turisticky značená trasa ani cyklotrasa.\n\n\n\n\n"}
{"id": "541468", "url": "https://cs.wikipedia.org/wiki?curid=541468", "title": "Květnov (Blatno)", "text": "Květnov (Blatno)\n\nKvětnov (dříve Kvinov, ) je vesnice v Krušných horách v okrese Chomutov. Stojí asi sedm kilometrů severozápadně od Chomutova v nadmořské výšce kolem 625 metrů. Byla založena nejspíše ve čtrnáctém století a po většinu doby patřila k chomutovskému nebo červenohrádeckému panství. Po zrušení poddanství se Květnov dvakrát stal na krátkou dobu samostatnou obcí, ale od padesátých let dvacátého století patří k Blatnu. V šestnáctém století se květnovský kostel Navštívení Panny Marie stal významným poutním místem. V roce 2011 zde trvale žilo 46 obyvatel.\n\nNázev vesnice je pravděpodobně odvozen z osobního jména \"Květen,\" ale při převzetí do němčiny prošel složitějším vývojem, jehož výsledkem byly historické tvary \"Kvinov\" nebo \"Quinau\" používané v roce 1854. V historických pramenech se jméno vyskytuje ve tvarech: Kwinow (1552), na wsi Kwinowu (1561), w Kwinowie (1564), Cuina (1606), Kwinau (1787) nebo Kwinau a Kwina (1846).\n\nPrvní písemná zmínka o vesnici pochází z roku 1359, kdy zde jeden lán patřil pánům z Alamsdorfu. Od stejného roku patřila zdejší rychta chomutovskému měšťanovi Hynku Plaubnerovi. V záznamech řádu německých rytířů z chomutovské komendy se vesnice objevuje v letech 1382–1393. Podle rozboru katastrálních map je však možné, že Květnov patří k nejstarším sídlům tzv. chomutovského újezdu a byl součástí majetku, který věnoval Bedřich Načeratec řádu v roce 1252. Podle jiné hypotézy byl ve čtrnáctém století Květnov součástí najštejnského panství pánů z Alamsdorfu, kteří postupně rozprodávali svůj majetek, a na konci téhož století již hrad patřil chomutovské komendě.\n\nDalší písemné zprávy o vesnici pochází až ze druhé poloviny šestnáctého století. Některé z nich uvádí květnovské pláteníky, kteří byli členy chomutovského plátenického cechu. Květnov zůstal součástí chomutovského panství až do roku 1605, kdy část zabaveného majetku Jiřího Popela z Lobkovic koupil Adam Hrzán z Harasova a vesnici připojil k červenohrádeckému panství, u kterého zůstala až do roku 1850.\n\nV šestnáctém století byla u vesnice postavena kaple, ve které údajně došlo k zázračnému uzdravení a Květnov se stal poutním místem. Kaple byla postupně rozšířena na dochovaný poutní kostel, ke kterému v době baroka směřovala četná procesí. Zejména díky milostné soše madony místo patřilo do poutní trasy s Bohosudovem, Mariánskými Radčicemi, Horním Jiřetínem, Chomutovem, Zahražanami a Údlicemi. Autor mariánského atlasu Wilhelm Gumppenberg je zařadil mezi nejvýznamnější poutní místa Evropy. Zprávy ze druhé poloviny osmnáctého století uvádějí, že v době moru v Chomutově ho navštívilo až osm tisíc lidí během jednoho týdne.\n\nNásledky vojenských akcí v Květnově během třicetileté války neznáme. Dochovaly se však zprávy blatenského faráře, který si v roce 1637 stěžoval, že část květnovských protestantů odmítá přestoupit ke katolictví. V roce 1640 dokonce pět poddaných odešlo kvůli víře do Saska. Podle Berní ruly z roku 1654 bylo ve vsi pět pustých a jedna vypálená usedlost. Obyvatelé se živili prodejem dřeva v Chomutově a zemědělstvím na neúrodných polích. Žili zde tři sedláci, kterým patřily tři potahy, devět krav, dvacet jalovic, deset prasat a deset koz. Dalších dvanáct chalupníků mělo dohromady sedmnáct potahů, 29 krav, 33 jalovic, sedm prasat a dvacet koz. Jeden z chalupníků provozoval hospodu a jiný mlýn. Kromě nich tu žilo několik nádeníků závislých na obci, kteří měli pouze jednu krávu, dvě jalovice a kozu.\n\nV devatenáctém století byl ve vsi hostinec a na Bílině stály mlýny a . Linzmühle stával u křižovatky silnice z Květnova do Orasína a do Mezihoří a byla u něj také pila a stoupa na tříslo upravená později na výrobu šindelů. Výroba třísla z dubové kůry skončila okolo roku 1900. Ve vesnici se nacházela tzv. páchnoucí studna, ze které vyvěral pramen se sirnatým zápachem a chutí.\n\nV roce 1903 byl vybudován vodovod a vodu z Bíliny odebíral jirkovský pivovar. Na počátku dvacátých let dvacátého století byl u Květnova otevřen stříbrný důl kadaňské firmy Kräupl a Hartmann, ale pro špatné výsledky byl brzy uzavřen. Elektrifikace proběhla roku 1922 připojením k rozvodům kadaňské elektrárny. Ve třicátých letech dvacátého století většina obyvatel pracovala v lese nebo v zemědělství na malých hospodářstvích. Kromě toho ve vsi byly dva hostince, obchod se smíšeným zbožím, Linzův mlýn s pilou a z řemeslníků pouze švec.\n\nPo roce 1990 přišli do téměř vylidněné vesnice noví obyvatelé. Bylo opraveno několik hrázděných domů a postupně se obnovila tradice poutí.\n\nKvětnov stojí v jihozápadní části katastrálního území \"Květnov u Chomutova\" o rozloze 5,67 km². Hranici území vymezují údolí Bíliny na severu a na východě a údolí Malé vody na jihu a jihozápadě. Na západě hranice vede přibližně podél silnice z Blatna do Mezihoří. Nachází se asi 1,2 kilometru severovýchodně od Blatna a 7,3 kilometru severozápadně od Chomutova.\n\nV geologickém podloží převládají předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. V jihozápadním a jihovýchodním cípu území se vyskytují také prekambrické dvojslídné a biotitické ruly.\n\nV geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Bolebořská vrchovina, která na hranici katastrálního území v údolí mezi Mezihořím a Orasínem přechází do Rudolické hornatiny a na západě do Přísečnické hornatiny. Nejnižší body území s nadmořskou výškou okolo 450 metrů se nachází v místech, kde se Bílina a Malá voda vlévají do vodní nádrže Jirkov, zatímco nejvyšší bod s výškou okolo 670 metrů se nachází na výšině s pomístním názvem U Holubí skály na severozápadě. Samotná vesnice stojí ve výšce okolo 625 metrů.\n\nZ půdních typů naprosto převládá podzol kambický, ale v údolí Malé vody jihozápadně a jihovýchodně od vesnice se vyskytuje také glej modální. Významné vodní toky tečou podél hranic území. Bílina i Malá voda zásobují vodní nádrž Jirkov pitnou vodou. Nádrž je spolu s rybníkem \"Tři kříže\" jedinou větší vodní plochou v oblasti.\n\nPři sčítání lidu v roce 1921 zde žilo 179 obyvatel (z toho 85 mužů), kteří byli s výjimkou jednoho Čechoslováka německé národnosti a kromě tří evangelíků patřili k římskokatolické církvi. Podle sčítání lidu z roku 1930 měla vesnice 158 obyvatel: 156 Němců a dva cizince. Všichni se hlásili k římskokatolické církvi.\n\nKvětnov je částí obce Blatno. Po zrušení poddanství se stal v roce 1850 samostatnou obcí, ale v roce 1869 je uváděn jako osada Blatna. V letech 1880–1930 byl opět obcí, ale po roce 1945 byl znovu připojen k Blatnu.\n\nKvětnovem vede jediná silnice č. III/25212, která spojuje silnici III/2524 z Chomutova do Blatna a silnici III/25211 z Boleboře do Kalku. Po silnici vede značená cyklotrasa č. 3079 z Bezručova údolí přes Boleboř do Rudolic v Horách. Autobusová linková doprava do vesnice nezajíždí. Nejbližší zastávka se nachází jižně od Radenova asi 750 severozápadně od vesnice, ale vede k ní pouze polní cesta. Nejbližší pravidelně obsluhovaná železniční stanice je v Chomutově.\n\n\n\n\n"}
{"id": "541469", "url": "https://cs.wikipedia.org/wiki?curid=541469", "title": "Mezihoří (Blatno)", "text": "Mezihoří (Blatno)\n\nMezihoří (dříve \"Gerštorf\", ) je vesnice v Krušných horách v okrese Chomutov. Stojí asi devět kilometrů severozápadně od Chomutova v nadmořské výšce okolo 745 metrů. Byla založena v roce 1577. Zpočátku patřilo k červenohrádeckému panství, ale později bylo převedeno k Ahníkovu. Hlavním zdrojem obživy obyvatel byl zejména chov dobytka, práce v lese a drobná domácí výroba dřevěného zboží. V první polovině dvacátého století se Mezihoří stalo samostatnou obcí, ale od roku 1951 je částí obce Blatno.\n\nPůvodní název vesnice \"Gersdorf\" byl odvozen z přídomku zakladatele, kterým byl August z Gersdorfu. V historických pramenech se jméno vesnice vyskytuje ve tvarech: Görssdorff (1623) nebo Gersdorf (1787 a 1846). Jméno Mezihoří bylo stanoveno až vyhláškou ministerstva vnitra ze dne 25. dubna 1952.\n\nMezihoří bylo založeno 10. září 1577 novým majitelem červenohrádeckého panství, kterým se stal August z Gersdorfu. V zakládací listině je uvedeno prvních patnáct obyvatel, z nichž každý dostal k obhospodařování pozemek o velikosti padesát dílů. Jeden díl představoval čtverec o hraně osmnáct sáhů, tj. asi 1027 m².\n\nJiž v roce 1578 se majitelem panství stal Bohuslav Felix Hasištejnský z Lobkovic, po kterém je převzal jeho syn Bohuslav Jáchym Hasištejnský z Lobkovic. Bohuslav po smrti své manželky vyměnil rozsáhlé chomutovské panství s Jiřím Popelem z Lobkovic, kterému patřilo až do jeho mocenského pádu v roce 1594, kdy mu byl zkonfiskován veškerý majetek. Rozsáhlý majetek byl po částech rozprodán. Mezihoří koupil Linhart ze Štampachu, a připojil ho k ahníkovskému panství, ale za Linhartova syna Jana Jindřicha ze Štampachu bylo převedeno k Březnu. Po potlačení českého stavovského povstání mu byl majetek zabaven, a do zástavy jej získal hrabě Jaroslav Bořita z Martinic, od kterého ho koupil jeho zeť Florián Žďárský ze Žďáru. Jaroslav Bořita mezitím výhodně nakoupil řadu zkonfiskovaných statků, a vytvořil rozsáhlé panství Ahníkov–Prunéřov, ke kterému později připojil také Březno s Mezihořím. Součástí ahníkovského panství Mezihoří zůstalo až do roku 1850.\n\nPodle Berní ruly z roku 1654 bylo Mezihoří ve špatném stavu a obyvatelé se živili především chovem dobytka. Žilo zde patnáct chalupníků, kterým dohromady patřilo 22 potahů, 29 krav, deset jalovic a šest koz. Podle popisu z roku 1794 měla vesnice 27 domů se 147 obyvateli, k jejichž robotním povinnostem patřila práce o žních v Boleboři a u dvora ve Vičicích. Kromě toho museli za malou odměnu pracovat v lese. V osmnáctém století se rozšířilo pěstování a a předení lnu. Ve vesnici byl mlýn a olejna se čtyřmi stoupami. Jedinými řemeslníky byli dva tesaři a tři dřevorubci. Během devatenáctého století si většina obyvatel přivydělávala výrobou dřevěných hraček a zboží pro domácnost. Od roku 1865 pracovaly desítky domácích výrobců pro hračkářskou firmu Daniela Strechy. Z této doby se v Mezihoří zachoval unikátní hračkářský soustruh. Kromě toho bylo významným zdrojem příjmů zpracování mléka a prodej mléčných výrobků v Chomutově. V roce 1860 vznikl další mlýn s pilou, která fungovala až do roku 1910. Třetím mlýnem byl , jehož budovy se částečně dochovaly pod zaniklým rybníkem u silnice do Kalku. Postupně byl upraven na výrobu třísla, oleje a šindelů.\n\nV devatenáctém století se začal rozvíjet cestovní ruch, a v létě do Mezihoří přijíždělo mnoho lidí na letní byt. Německý spolek ve vesnici vybudoval turistickou chatu, ke které vedlo několik turisticky značených cest. Chata byla po roce 1945 upravena na hostinec, později na rekreační chatu Hygie, ale v roce 1998 byla zbořena. Zpracování dřeva a výroba hraček zanikla v období druhé světové války, před kterou ve vesnici fungovaly tři hostince, řeznictví, obchod, dvě trafiky a řemeslo provozovali čtyři truhláři, tesař a kovář.\n\nMezihoří stojí v jižní části katastrálního území \"Mezihoří u Chomutova\" o rozloze 3,37 km² v Ústeckém kraji asi tři kilometry severně od Blatna a devět kilometrů severozápadně od Chomutova. Katastrální území zaujímá vrcholovou část Mezihořského vrchu a jeho jižní svahy. Na jihozápadě je vymezeno tokem řeky Bíliny.\n\nGeologické podloží tvoří předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. Vyskytují se ve vrcholové části Mezihořského vrchu a v místech, na kterých stojí vesnice. Oblast mezi nimi protíná přibližně ve směru západ–východ pás prekambrických hornin zastoupených dvojslídnými a biotitickými rulami.\n\nV geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Rudolická hornatina, která na jihozápadě v údolí Bíliny hraničí s Přísečnickou hornatinou a v nejjižnější části také s Bolebořskou vrchovinou. Nejvyšším bodem je vrchol Mezihořského vrchu s nadmořskou výškou 916 metrů, který se nachází severovýchodně od vesnice. Naopak nejnižší bod leží v údolí Bíliny přibližně ve výšce 625 metrů. Zástavba vesnice je rozptýlená na jihovýchodním úbočí vrchu Homolka ve výškách 665–790 metrů.\n\nZ půdních typů se vyskytuje pouze podzol kambický. Jediným významnějším vodním tokem je Bílina s řadou drobných bezejmenných přítoků.\n\nPři sčítání lidu v roce 1921 zde žilo 183 obyvatel (z toho 89 mužů) německé národnosti, kteří byli římskými katolíky. Podle sčítání lidu z roku 1930 měla vesnice 177 obyvatel. Národnostní ani náboženská skladba se nezměnila.\n\nMezihoří je částí obce Blatno, ke kterému bylo připojeno v roce 1951. Po zrušení poddanství bylo v roce 1869 uváděno jako osada obce Boleboř, ale při sčítání lidu v letech 1880–1930 se stalo samostatnou obcí.\n\nPři volbách do obecních zastupitelstev konaných 22. května 1938 v Mezihoří žilo 105 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nMezihoří leží nad křižovatkou silnic třetí třídy č. III/2521 z Chomutova do Mezihoří a č. III/25211 z Boleboře do Kalku, ale do samotné vesnice vede pouze nečíslovaná účelová komunikace. U křižovatky silnic stojí zastávka autobusové linkové dopravy. Nejbližší pravidelně obsluhované železniční stanice se nachází v Chomutově nebo v Jirkově. Mezihořím vede modře značená turistická trasa z Boleboře do Zákoutí a zeleně značená trasa z Bezručova údolí do Hory Svaté Kateřiny. Po silnici z Blatna do Kalku je značena cyklotrasa č. 3077.\n\nV roce 1789 byla v Mezihoří otevřena malá jednotřídní škola s bytem učitele. Postupně byla rozšiřována, ale ve dvacátém století zanikla, a budova byla upravena na rekreační objekt.\n\nOd třicátých let dvacátého století se v Mezihoří pořádaly lyžařské běžecké závody a do konce čtyřicátých let zde fungoval skokanský můstek. V padesátých letech byly otevřeny dva lyžařské vleky a od sezóny 1999/2000 se sjezdovky uměle zasněžují.\n\n\n\n"}
{"id": "541470", "url": "https://cs.wikipedia.org/wiki?curid=541470", "title": "Radenov", "text": "Radenov\n\nRadenov () je vesnice v Krušných horách v okrese Chomutov. Stojí asi osm kilometrů severozápadně od Chomutova v nadmořské výšce kolem 680 metrů. Byla založena nejspíše ve čtrnáctém století a po většinu doby patřila k chomutovskému nebo červenohrádeckému panství. Po zrušení poddanství se Radenov dvakrát stal na krátkou dobu samostatnou obcí, ale od padesátých let dvacátého století patří k Blatnu. V roce 2011 zde trvale žilo 46 obyvatel.\n\nNázev vesnice je odvozen ze jména Raden ve významu Radenův dvůr. V historických pramenech se jméno vesnice vyskytuje ve tvarech: w Rodnau (1552), na vsi Rodenowu (1561), Rodenow (1564), Rodenau (1606), Rodenau nebo Radenau (1787) a Rodenau (1846). Alternativní hypotéza název odvozuje z německého slovesa (česky klučit).\n\nPrvní písemná zmínka o vesnici pochází z roku 1359, kdy zde jeden lán patřil pánům z Alamsdorfu. Ve stejném roce patřila zdejší rychta chomutovskému měšťanovi Hynku Plaubnerovi. V záznamech řádu německých rytířů z chomutovské komendy se vesnice objevuje v letech 1382–1393. Podle rozboru katastrálních map je však možné, že Radenov patří k nejstarším sídlům tzv. chomutovského újezdu a byl součástí majetku, který věnoval Bedřich Načeratec řádu v roce 1252.\n\nRadenov zůstal součástí chomutovského panství až do roku 1605, kdy část zabaveného majetku Jiřího Popela z Lobkovic koupil Adam Hrzán z Harasova a vesnici připojil k červenohrádeckému panství. Z patnáctého a šestnáctého století se o vsi dochovalo jen několik stručných zmínek, které připomínají osoby pocházející z Radenova. Konkrétně v roce 1588 to byli například dva členové chomutovského cechu pláteníků.\n\nPodle Berní ruly z roku 1654 stálo v Radenově šest selských usedlostí a pět chalup. Další usedlost a chalupa byly pusté. Sedlákům patřilo šestnáct potahů, 22 krav, 21 jalovic a dvanáct koz. Chalupníci měli dohromady devět potahů, šestnáct krav, čtrnáct jalovic, tři prasata a sedm koz. Ve vsi žilo také několik nádeníků závislých na obci, kteří chovali tři krávy, dvě jalovice a jedno prase. Obyvatelé se živili zejména chovem dobytka, ale také prodejem dřeva v Chomutově a jeden sedlák formanil. V okolí vesnice se ve druhé polovině osmnáctého století těžila drobná žilná ložiska železné rudy dodávané do Vysoké Pece.\n\nV roce 1846 k Radenovu patřilo 827 hektarů půdy, z nichž 75 hektarů tvořila pole, 83 hektarů louky, osm hektarů pastviny a většina zbytku připadla na převážně smrkové lesy. Zemědělské plodiny, ke kterým patřil oves, žito, zelí a brambory, se pěstovaly zejména pro vlastní potřebu, ale malá část se také vyvážela. Do Chomutova se vozilo i mléko. Západně od vesnice býval lom na křemen a jeden kilometr severně v údolí Bíliny také mlýn se stoupou na tříslo. Živnost zde provozovali pouze krejčí, švec a truhlář.\n\nRadenov stojí v jihovýchodním cípu stejnojmenného katastrálního území o rozloze 8,35 km² v Ústeckém kraji asi 1,6 kilometru severně od Blatna a osm kilometrů severozápadně od Chomutova. Východní a severovýchodní hranici území přibližně vymezuje silnice z Blatna do Kalku.\n\nV geologickém podloží převládají předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. Severní část území protíná ve směru západ–východ asi 500 metrů široký pás prekambrických dvojslídných a biotitických rul.\n\nV geomorfologickém členění Česka oblast leží v geomorfologickém celku Krušné hory, podcelku Loučenská hornatina. Z geomorfologických okrsků nejmenší část zabírá Bolebořská vrchovina podél východní hranice území. Na sever od koryta Bíliny se nachází Rudolická hornatina, ale většina území patří do okrajové části Přísečnické hornatiny. Nejnižší bod území se nachází v údolí Bíliny ve výšce asi 630 metrů, zatímco nejvyšším bodem je Kamenná hůrka s nadmořskou výškou 878 metrů. Samotná vesnice stojí ve výšce okolo 680 metrů.\n\nZ půdních typů převažuje podzol kambický, ale v cípu území jižně od vesnice a pod Starým rybníkem se vyskytuje také glej histický.\n\nVýznamným vodním tokem je především řeka Bílina, která pramení v severní části katastrálního území pod Starým rybníkem a její přítok Malá voda s pramenem asi 500 metrů západně od vesnice. Kromě nich je oblast rozčleněna jejich drobnými bezejmennými přítoky. Největší vodní plochou je Černý rybník na Bílině.\n\nDo západní části katastrálního území zasahuje přírodní park Bezručovo údolí.\n\nPři sčítání lidu v roce 1921 zde žilo 124 obyvatel (z toho 62 mužů), kteří byli s výjimkou jednoho cizince německé národnosti. Kromě čtyř evangelíků patřili k římskokatolické církvi. Podle sčítání lidu z roku 1930 měla vesnice 109 obyvatel: jednoho Čechoslováka, 106 Němců a dva cizince. Mimo čtyř evangelíků a dvou lidí bez vyznání se hlásili k římskokatolické cíkvi.\n\nRadenov je částí obce Blatno. Po zrušení poddanství se stal v roce 1850 samostatnou obcí, ale v roce 1869 je uváděn jako osada Blatna. V letech 1880–1930 byl opět obcí, ale později byl znovu připojen k Blatnu. V katastrálním území vesnice stojí u silnice do Kalku také bývalá myslivna známá jako Slepičí Step.\n\nPři volbách do obecních zastupitelstev konaných 22. května 1938 v Radenově žilo 73 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nRadenovem vede jediná silnice č. III/2521 z Chomutova přes Blatno do Mezihoří. Ve vesnici u ní stojí zastávka autobusové linkové dopravy. Mezi Blatnem a Mezihořím po silnici vede zeleně značená turistická trasa z Bezručova údolí do Hory Svaté Kateřiny a cyklotrasa č. 3077 z Chomutova do Kalku. Nejbližší pravidelně obsluhovaná železniční stanice je v Chomutově.\n\n\nV Radenově se roku 1883 narodil a do roku 1945 žil krušnohorský malíř Gustav Zindel. V domě čp. 18 měl ateliér a přízemní prostory pronajímal hostinec známý jako Zindelova bouda. Posledních deset let strávil v Loučné.\n\n\n\n"}
{"id": "541471", "url": "https://cs.wikipedia.org/wiki?curid=541471", "title": "Šerchov", "text": "Šerchov\n\nŠerchov () je malá vesnice v Krušných horách v okrese Chomutov. Stojí asi šest kilometrů severně od Chomutova v nadmořské výšce okolo 565 metrů. Byla založena nejspíše ve čtrnáctém století a po většinu doby patřila k chomutovskému nebo červenohrádeckému panství. Po zrušení poddanství se Šerchov dvakrát stal na krátkou dobu samostatnou obcí, ale od padesátých let dvacátého století patří k Blatnu. V roce 2011 zde trvale žilo 46 obyvatel.\n\nNázev vesnice je odvozen ze středněhornoněmeckého slova \"scherge\" (soudní sluha, posel, hlasatel). V historických pramenech se jméno vesnice vyskytuje ve tvarech: Ssericha (1479), w Sserych (1552), na vsi Sserchowu (1561), Schercha (1563), Sserchow (1564, 1587), ve vsi Sserchowie (1571), Scherchau nebo Schercher Zoll (1604), Czercha (1606), Tscherga (1608), Czercha (1622), Ssergaw (1654) nebo Schergau (1846).\n\nPrvní písemná zmínka o Šerchovu se objevila v letech 1382–1393 v knihách řádu německých rytířů z chomutovské komendy. Podle rozboru katastrálních map je však možné, že Radenov patří k nejstarším sídlům tzv. chomutovského újezdu a byl součástí majetku, který věnoval Bedřich Načeratec řádu v roce 1252. Vesnice zůstala součástí chomutovského panství až do roku 1605, kdy část majetku zabaveného Jiřímu Popelovi z Lobkovic koupil Adam Hrzán z Harasova, který ji připojil k Červenému hrádku.\n\nV šestnáctém století přes vesnici vedla jedna z větví obchodní cesty z Jirkova do saské Míšně. Bývalo zde celní stanoviště, které vybralo na poplatcích v průměru deset kop grošů za rok. Následky třicetileté války se Šerchovu nejspíš vyhnuly, protože podle Berní ruly z roku 1654 byla vesnice v dobrém stavu. Žilo v ní pět sedláků a šest chalupníků, z nichž více než polovina vlastnila část lesa a jeden z chalupníků se živil jako vozka. Kromě zemědělství si vydělávali také prodejem dřeva v Chomutově. Sedlákům patřilo čtrnáct potahů, osmnáct krav, 21 jalovic, sedm prasat a deset koz. Chudší chalupníci měli dohromady sedm potahů, deset krav, šestnáct jalovic, tři prasata a dvanáct koz. V okolí vesnice se těžila drobná žilná ložiska železné rudy dodávané do Vysoké Pece. V devatenáctém století se vyráběly šindele a roku 1846 je uváděn hostinec.\n\nŠerchov stojí v jižní části stejnojmenného katastrálního území o rozloze 3,11 km² v Ústeckém kraji dva kilometry východojihovýchodně od Blatna a 5,7 kilometrů severně od Chomutova. Západní a severní hranici území přibližně vymezuje koryto potoka Malá voda a na jihu údolí Březeneckého potoka.\n\nV geologickém podloží převládají prekambrické dvojslídné a biotitické ruly, ale v severním cípu východně od Květnova se vyskytují také předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly.\n\nV geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Bolebořská vrchovina. Nejnižší bod území se nachází v údolí Bíliny pod vodní nádrží Jirkov ve výšce asi 400 metrů, zatímco nejvyšším bodem je bezejmenná kóta s nadmořskou výškou 654 metrů severozápadně od vesnice. Samotná vesnice stojí ve výšce okolo 565 metrů.\n\nZ půdních typů převažuje kambizem histická, ale zejména jižní svahy údolí Malé vody pokrývají podzolové půdy a v údolí jižně od Květnova se vyskytuje také glej modální. Jediným významnějším vodním tokem je Malá voda, která napájí vodárenskou nádrž Jirkov. Jižní část území odvodňuje drobný Březenecký potok.\n\nPři sčítání lidu v roce 1921 zde žilo 81 obyvatel (z toho 40 mužů) německé národnosti, kteří byli kromě jednoho evangelíky římskými katolíky. Podle sčítání lidu z roku 1930 měla vesnice 84 obyvatel německé národnosti a římskokatolického vyznání.\n\nČerchov je částí obce Blatno. Po zrušení poddanství se stal v roce 1850 samostatnou obcí, ale v roce 1869 je uváděn jako osada Blatna. V letech 1880–1950 byl opět obcí, ale dne 17. května 1954 byl znovu připojen k Blatnu. V katastrálním území vesnice stojí u silnice do Květnova také bývalý mlýn a pozdější panská myslivna .\n\nPři volbách do obecních zastupitelstev konaných 22. května 1938 v Šerchově žilo 42 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nŠerchovem vede jediná silnice č. III/2524 z Chomutova do Blatna. Po silnici vede značená cyklotrasa č. 3077 z Chomutova do Kalku. Autobusová linková doprava do vesnice nezajíždí. Nejbližší zastávka se nachází dva kilometry daleko v Blatně. Nejbližší pravidelně obsluhovaná železniční stanice je v Chomutově.\n\n\n\n\n"}
{"id": "541472", "url": "https://cs.wikipedia.org/wiki?curid=541472", "title": "Zákoutí (Blatno)", "text": "Zákoutí (Blatno)\n\nZákoutí (dříve \"Bernov\", ) je vesnice v Krušných horách v okrese Chomutov. Nachází se čtyři kilometry na sever od Blatna a jedenáct kilometrů severozápadně od Chomutova v nadmořské výšce okolo 800 metrů. Založeno bylo nejspíše ve čtrnáctém století jako osada lesních dělníků. Původně patřilo k panství hradu Nový Žeberk, ale později bylo součástí červenohrádeckého, chomutovského a ahníkovského panství. Lidé se živili prací v lese, zpracováním dřeva a nevýnosným zemědělstvím. Ve druhé polovině dvacátého století se vesnice téměř vylidnila a získala charakter rekreační osady, která je od roku 1951 částí obce Blatno. V roce 2011 zde trvale žilo 24 obyvatel.\n\nPůvodní název \"Bernov\" pochází ze středněhornoněmeckých výrazů, které znamenaly buď „medvědí luh“ nebo „Berův luh“. V historických pramenech se jméno vesnice vyskytuje ve tvarech: in Bernaw (1357), in Bernow (1378), Bernaw (1384 a 1412), Pernow (1555 a 1577) a Bernau (1623 a 1846). Název Zákoutí byl stanoven až vyhláškou z roku 1952.\n\nPrvní písemná zmínka o vesnici pochází z roku 1357. Zákoutí se nacházelo na panství hradu Nový Žeberk, který v té době patřil pánům z Bergova. V roce 1383 Ota z Bergova panství prodal Těmovi z Koldic, který je připojil k Červenému hrádku. Dvanáct rodin původních osadníků pracovalo zejména v lese a bylo osvobozeno od vrchnostenských poplatků.\n\nPozdější majitel panství Lorenc Glac roku 1516 odkázal veškerý majetek své dceři Anně, od které ho sňatkem získal Šebestián z Veitmile. Zákoutí se tak stalo součástí chomutovského panství, u kterého zůstalo do roku 1605, kdy byl rozprodán majetek zabavený Jiřímu Popelovi z Lobkovic. Zákoutí patřilo k vesnicím, které koupil Linhart Štampach ze Štampachu z ahníkovského panství. Za Linhartova syna Jana Jindřicha bylo připojeno k Březnu. Linhartovi byl v roce 1622 zabaven veškerý majetek za podporu a osobní setkání s králem Fridrichem Falckým během stavovského povstání. Přestože mu měla být vyplacena polovina částky, za kterou byl jeho majetek prodán, odešel Jan Jindřich Štampach roku 1628 do Saska. Březno i se Zákoutím získal roku 1623 do zástavy Jaroslav Bořita z Martinic, jehož zeť Florián Jetřich Žďárský ze Žďáru ji brzy poté připojil ke spojenému panství Ahníkov-Prunéřov.\n\nBěhem třicetileté války bylo Zákoutí vypáleno švédským vojskem. Podle Berní ruly z roku 1654 ve vsi stál mlýn. Tři usedlosti byly pusté a v ostatních žilo pouze deset chalupníků, kterým patřily celkem čtyři potahy, patnáct krav, šest jalovic a tři kozy.\n\nV roce 1680 bylo panství Ahníkov-Prunéřov, ke kterému patřil březenský statek se Zákoutím, rozděleno, a Zákoutí zůstalo u Ahníkova až do roku 1850. Hugo Martinic v Zákoutí nechal roku 1692 postavit hospodářský dvůr určený k chovu jalovic. V roce 1772 ve vsi vypukl mor skotu, který způsobil vysoké ceny potravin a hlad. Následovala epidemie tyfu, na který zemřelo 49 lidí, což byla třetina všech obyvatel. Podle soupisu ahníkovského panství z roku 1794 v Zákoutí žili tři chalupníci a čtyřicet domkářů. Jejich povinností bylo odpracovat ročně 297 dní roboty, z čehož se mohli vykoupit za dvacet zlatých a šest krejcarů. Hlavním zdrojem obživy bylo pěstování a předení lnu, výroba plátna a sklizeň sena.\n\nV první polovině devatenáctého století panství získali hrabata Wolkenstein-Trostburkové, za kterých byl starý dvůr upraven na ovčín využívaný od jara do podzimu. Před nástupem zimy byly ovce odehnány do Ahníkova. Část obyvatel se živila nebo si přivydělávala výrobou dřevěného zboží pro domácnost. Podle Sommerova díla v té době ve vsi fungoval také mlýn s pilou a stoupa na výrobu třísla. Na konci devatenáctého století měřilo území obce přes 480 hektarů, z nichž dvě třetiny tvořil les. Ve vsi byly dvě hospody, osm zemědělců a živnost zde provozovali tři mlynáři, tři zedníci, tři ševci, dva truhláři, dva tesaři a tkadlec. Bývala zde také jednotřídní škola otevřená roku 1879, kterou navštěvovalo až padesát dětí.\n\nPřed druhou světovou válkou byly v provozu dvě dílny, ve kterých se vyráběla mlýnská kola a ručně vrtané dřevěné potrubí. Součástí druhé dílny byl větrný mlýn na mletí obilí. Ve druhé polovině dvacátého století se vesnice téměř vylidnila. Část domů byla v roce 1955 zbořena armádou a teprve následujícího roku byla do vsi zavedena elektřina. Většina dochovaných domů se postupně změnila na rekreační objekty a u staré myslivny upravené na rekreační středisko Bernava býval malý lyžařský vlek.\n\nZákoutí stojí v jihozápadní části stejnojmenného katastrálního území o rozloze 4,8 km² v Ústeckém kraji asi čtyři kilometry severně od Blatna a jedenáct kilometrů severozápadně od Chomutova. Katastrální území zaujímá především severní, západní a jihozápadní svahy Mezihořského vrchu. Na jihozápadě je vymezeno tokem řeky Bíliny.\n\nGeologické podloží tvoří převážně předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. Jižní polovinu katastrálního území protíná přibližně ve směru západ–východ pás prekambrických hornin zastoupených dvojslídnými a biotitickými rulami. Stejné horniny se objevují také v severozápadním cípu území.\n\nV geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Rudolická hornatina, která na jihozápadě v údolí Bíliny hraničí s Přísečnickou hornatinou. Nejvyšší bod se nachází asi 600 metrů západně od vrcholu Mezihořského vrchu v nadmořské výšce okolo 880 metrů, zatímco nejnižší bod je v údolí řeky Bíliny ve výšce asi 720 metrů. Zástavba vesnice je rozptýlená ve výškách 730–830 metrů.\n\nZ půdních typů se vyskytuje pouze podzol kambický. Jediným významnějším vodním tokem je Bílina s řadou drobných bezejmenných přítoků. Podél severní hranice katastrálního území teče Bílý potok, který se v Kalku vlévá zprava do Načetínského potoka.\n\nPři sčítání lidu v roce 1921 zde žilo 255 obyvatel (z toho 117 mužů) německé národnosti, z nichž byli čtyři evangelíci a 251 římských katolíků. Podle sčítání lidu z roku 1930 měla vesnice 228 obyvatel německé národnosti. Jeden byl bez vyznání, tři evangelíci a ostatní se hlásili k římskokatolické církvi.\n\nRoku 1869 se Zákoutí uvádí jako osada Boleboře. Při sčítání lidu v letech 1880–1930 bylo samostatnou obcí, ale v roce 1951 bylo připojeno k Blatnu.\n\nPři volbách do obecních zastupitelstev konaných 22. května 1938 v Zákoutí žilo 141 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nDolní částí Zákoutí vede silnice třetí třídy č. III/25211 z Boleboře do Kalku, ale do samotné vesnice vede pouze nečíslovaná účelová komunikace. U křižovatky silnice s cestou do vesnice stojí zastávka autobusové linkové dopravy. Nejbližší pravidelně obsluhované železniční stanice se nachází v Chomutově nebo v Jirkově. Vesnicí vede červeně značený úsek krušnohorské turistické trasy mezi Horou Svatého Šebestiána a Novou Vsí v Horách a začíná zde modře značená trasa do Boleboře. Po silnici je vedena cyklotrasa č. 3077 z Chomutova do Kalku a celou vesnicí prochází cyklotrasa č. 3081 z horní části Bezručova údolí do Rudolic v Horách.\n\nV Zákoutí stojí tři památkově chráněné usedlosti. Usedlost če. 3 tvoří zděný dům se sedlovou střechou a stodola s bedněným pláštěm. Obytný dům byl nevhodně zrekonstruován. Dům čp. 40 je horská chalupa s původními okny v přízemí se sedlovou střechou, která je na jedné straně stažena v mírnějším sklonu přes přístavek. Součástí usedlosti bývala dřevěná patrová stodola. Usedlost če. 51 pochází ze druhé poloviny devatenáctého století. Tvoří ji obytný přízemní dům s okny se segmentovým záklenkem, stodola a kolna okolo dvorku.\n\n\n\n"}
{"id": "541473", "url": "https://cs.wikipedia.org/wiki?curid=541473", "title": "Orasín", "text": "Orasín\n\nOrasín () je malá vesnice v Krušných horách v okrese Chomutov. Nachází se 8,5 kilometru severně od Chomutova a pět kilometrů severozápadně od Jirkova v nadmořské výšce okolo 565 metrů. Byla založena nejspíše ve čtrnáctém století a většinu historie patřila k červenohrádeckému nebo ahníkovskému panství. Obyvatelé se živili především málo výnosným zemědělstvím, chovem dobytka, prací v lese a zpracováním dřeva. Až do poloviny dvacátého století byl Orasín samostatnou obcí, ale roku 1954 se stal částí obce Boleboř. V roce 2011 v něm trvale žilo 36 obyvatel.\n\nNázev vesnice byl odvozen z osobního jména \"Orasa\" ve významu Orasův dvůr, nebo podle místa, odkud mohla být založena, tj. podle Orasic. V historických pramenech se jméno vesnice vyskytuje ve tvarech: Wrasin (1383), Vrasín (1542), Oriczen (1549), Worasyn (1555, 1561 a 1577), Vrysen (1623), Uhrisen (1787) a Uhrissen (1846).\n\nPrvní písemná zmínka o vesnici pochází z roku 1383 a zmiňuje clo, které se v Orasíně vybíralo. Clo nebo samotná vesnice patřila k panství hradu Nový Žeberk. Zprávy z dalších století jsou ojedinělé. V roce 1454 byla vesnice součástí červenohrádeckého panství v držení Alberta z Konipas a roku 1577 předal August z Gersdorfu a Červeného hrádku třinácti orasínským poddaným pozemky do dědičného užívání. O rok později požádal Paul Fritsch z Orasína o povolení k obnově pily na pozemcích, které dříve patřily k vesnici Roschlitz.\n\nV roce 1578 se majitelem panství stal Bohuslav Felix Hasištejnský z Lobkovic, po kterém je převzal jeho syn Bohuslav Jáchym Hasištejnský z Lobkovic. Bohuslav po smrti své manželky vyměnil rozsáhlé chomutovské panství s Jiřím Popelem z Lobkovic, kterému patřilo až do jeho mocenského pádu v roce 1594, kdy mu byl zkonfiskován veškerý majetek. Rozsáhlý Popelův majetek byl po částech rozprodán. Orasín koupil roku 1605 Linhart Štampach ze Štampachu, a připojil ho k ahníkovskému panství. Za Linhartova syna Jana Jindřicha ze Štampachu bylo panství převedeno k Březnu. Po potlačení českého stavovského povstání mu byl majetek zabaven, a do zástavy jej získal hrabě Jaroslav Bořita z Martinic, od kterého je koupil jeho zeť Florián Žďárský ze Žďáru.\n\nPo třicetileté válce byla vesnice ve špatném stavu. Pět usedlostí bylo pustých. Dvanáct orasínských sedláků vlastnilo 27 potahů, 36 krav, čtyřicet jalovic, sedmnáct prasat a osm koz. Dalších osm chalupníků mělo sedm potahů, šestnáct krav, jedenáct jalovic, tři prasata a dvě kozy. Osm poddaným nemělo větší majetek, pouze třem z nich patřilo celkem pět krav a jedna koza.\n\nRoku 1725 byla postavena a vysvěcena kaple, která byla udržována z výnosů fondu padesáti zlatých, ze kterého se půjčovaly obyvatelům vesnice peníze s pětiprocentním úrokem. Tereziánský katastr z roku 1748 uvádí v Orasíně dva tkalce, dva truhláře, kováře a krejčího, mlýny o jednom a dvou kolech. Kromě toho ve vsi fungovala škola. Ke konci osmnáctého století vesnice zchudla. K hlavním zdrojům obživy patřilo pěstování lnu, předení a tkaní plátna, obchod se dřevem nebo chov dobytka. Kromě mlýnů byla ve vesnici cihelna, stoupa na tříslo a vrchnostenská pila. V polovině devatenáctého století k nim přibyla dříve uzavřená olejna a další dva mlýny. Obyvatelé zpracovávali dřevo, paličkovali krajky, pěstovali kapustu. Výnosný byl chov dobytka, ale pěstování lnu ustupovalo.\n\nNa přelomu devatenáctého a dvacátého století v Orasíně stály tři hostince, z nichž v jednom byl také obchod, dvě pily, dva mlýny, dvě soustružny dřeva a jedna dílna na výrobu šindelů. Děti chodily do školy v Boleboři. Spolek dobrovolných hasičů působil od roku 1906. V období mezi světovými válkami se Orasín stal oblíbeným výletním a rekreačním střediskem. Na konci druhé světové války vznikla již 4. května 1945 správní komise, v jejímž čele stanul jediný orasínský Čech František Šebek.\n\nOrasín stojí v jihovýchodní části stejnojmenného katastrálního území o rozloze 4 km² v Ústeckém kraji, jeden kilometr západně od Boleboře, 8,5 kilometru severně od Chomutova a pět kilometrů severozápadně od Jirkova. Vesnice se nachází ve spodní části mělkého údolí drobného přítoku Bíliny, která tvoří jižní hranici katastrálního území. Kromě Bíliny se v oblasti nenacházejí žádné větší vodní toky nebo plochy.\n\nGeologické podloží tvoří prekambrické dvojslídné a biotitické ruly a předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. První druh hornin se vyskytuje v severní části území, zatímco předvariské horniny převažují v jižní části. Hranice mezi oběma oblastmi vede přibližně od severního okraje Mezihoří k jižní části Boleboře.\n\nV geomorfologickém členění Česka oblast leží v geomorfologickém celku Krušné hory a podcelku Loučenská hornatina. Přibližně podél silnice Mezihoří – Orasín – Blatno vede hranice mezi geomorfologickými okrsky Bolebořská vrchovina a Rudolická hornatina. Většina zástavby vesnice se nachází na území Bolebořské vrchoviny v nadmořské výšce 550–585 metrů. Nejvyšším bodem území je kóta Legina s výškou 770 metrů, zatímco nejnižší bod se nachází v údolí Bíliny asi 900 metrů jihovýchodně od vesnice.\n\nZ půdních typů se vyskytuje podzol kambický v západní a severozápadní části katastrálního území a kambizem dystrická ve východní a jihovýchodní části.\n\nPři sčítání lidu v roce 1921 zde žilo 243 obyvatel (z toho 118 mužů) německé národnosti, kteří byli s výjimkou jednoho evangelíka příslušníky římskokatolické církve. Podle sčítání lidu z roku 1930 měla vesnice 264 obyvatel: 263 Němců a jednoho cizince. Kromě příslušníka jedné z nezjišťovaných církví a jednoho člověka bez vyznání se ostatní hlásili k římskokatolické církvi.\n\nRoku 1850 se Orasín stal samostatnou obcí, ale již v roce 1869 byl osadou Boleboře. V letech 1880–1950 je uváděn jako samostatná obec, ale roku 1954 byl připojen opět k Boleboři.\n\nPři volbách do obecních zastupitelstev konaných 22. května 1938 v Orasíně žilo 155 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nNa říčce Bílině se nachází malá vodní elektrárna.\n\nOrasínem vede silnice třetí třídy č. 25211 z Boleboře do Kalku, ze které na návsi odbočuje účelová komunikace do údolí Bíliny a k jirkovské vodní nádrži. Na návsi také stojí zastávka autobusové linkové dopravy. Nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov. Vesnicí vede modře značená turistická trasa ze Zákoutí do Boleboře a cyklotrasa č. 3079 z Bezručova údolí do Rudolic v Horách.\n\nZápadně od návsi stojí kaple z devatenáctého století, která byla opravena v roce 1995. Na jednom z domů bývala věžička se zvonem, který byl před jejím zánikem přemístěn do bolebořského kostela svatého Mikuláše. U domu čp. 46 se nachází smírčí kříž s letopočtem 1626 z Okořína.\n\n\n\n"}
{"id": "541474", "url": "https://cs.wikipedia.org/wiki?curid=541474", "title": "Svahová", "text": "Svahová\n\nSvahová () je malá vesnice v Krušných horách v obci Boleboř v okrese Chomutov. Stojí deset kilometrů severně od Chomutova v nadmořské výšce okolo 800 metrů. Byla založena nejspíše na počátku druhé poloviny šestnáctého století Kryštofem z Karlovic jako dřevařská osada. Hlavní zdroj obživy pro její obyvatele představovala práce v lese a chov dobytka. Vesnice po většinu své existence patřila k červenohrádeckému panství. Samostatnou obcí se stala po zrušení poddanství v roce 1850, ale brzy poté byla připojena k Jirkovu. Od roku 1961 je součástí obce Boleboř.\n\nPůvodní název vesnice zněl \"Neuhaus\" (nový dům). V historických pramenech se jméno vyskytuje jen jako Neuhaus (1787, 1854).\n\nPrvní písemná zmínka o vesnici pochází z roku 1563. Založil ji nejspíše Kryštof z Karlovic, kterému od roku 1554 patřilo panství Červený hrádek. V Jirkově měl kamenečný důl \"Svatý Kryštof\" s hutí a Svahová vznikla jako sídlo lesních dělníků, kteří pro ni dodávali dřevo. V roce 1577 Kryštof většinu panství prodal, ale ponechal si huť, důl a některé pozemky včetně Svahové. Panství Svatý Kryštof přešlo po Kryštofově smrti na Georga Meinla, od něhož je v roce 1610 koupilo město Jirkov přibližně za částku 30 419 zlatých, a tím se dostalo zpět k červenohrádeckému panství.\n\nDalší zpráva o Svahové pochází až z roku 1787, takže je možné, že osada zanikla za třicetileté války. V letech 1817–1819 provozoval hrabě Jiří Buquoy na okraji vesnice sklárnu , ve které se vyrábělo tabulové, draselno-vápenaté a zelené sklo. Její součástí byla stoupa a dřevěný parní stroj postavený podle návrhu hraběte. Jako palivo se používala rašelina z blízkého rašeliniště. Po strojem způsobeném požáru sklárna zanikla. V okolí vesnice se také těžila drobná žilná ložiska železné rudy.\n\nNa konci devatenáctého století ke Svahové patřilo 1285 hektarů půdy. Převážnou většinu tvořily lesy a výměra zemědělské půdy dosahovala pouze 29 hektarů. Na neúrodných polích se ve velké nadmořské výšce pěstovalo jen malé množství ovsa a brambor. Působil zde jeden výrobce hraček, ale většina obyvatel pracovala v lese. Do kostela a do školy chodili lidé do Boleboře.\n\nSvahová stojí u středu jižní hranice stejnojmenného katastrálního území o rozloze 11,75 km² v Ústeckém kraji asi dva kilometry severně od Boleboře a deset kilometrů severně od Chomutova.\n\nGeologické podloží tvoří předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. Do jihozápadního a jihovýchodního cípu území zasahují prekambrické horniny zastoupené dvojslídnými a biotitickými rulami a u východní hranice severně od hotelu na Lesné se vyskytují také biotické jemně až středně zrnité žuly.\n\nV geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Rudolická hornatina. Nejvyšší bod s nadmořskou výškou okolo 900 metrů se nachází v severovýchodním cípu území v okolí Eduardovy skály, zatímco nejnižší bod je v údolí potoka Lužce u Nivského mlýna ve výšce asi 545 metrů. Zástavba samotné vesnice je rozptýlená ve výškách od 765 do 810 metrů.\n\nZ půdních typů se vyskytuje podzol kambický, ale ve třech lokalitách povrch pokrývají rašeliny. Vytvořily se v oblasti jihozápadně od Kachního rybníka, v okolí Nového rybníka po obou stranách silnice do Malého Háje a na severovýchodě v místech s pomístním jménem \"Na Močále.\"\n\nVětšinu oblasti odvodňuje Lužec (též Nivský potok), na kterém se nachází Helenčin vodopád, a jeho drobné bezejmenné přítoky. Voda z jihozápadní části území odtéká do Bíliny a ze severu do Telčského potoka. V katastrálním území se nachází tři rybníky: Kachní, Nový a Telčský (též V Díře). Propojovaly je strouhy a . Celá soustava umožňovala díky zdvojeným výpustem Kachního a Telčského rybníka převádění vody z povodí Telčského potoka do povodí Lužce.\n\nPři sčítání lidu v roce 1921 zde žilo 107 obyvatel (z toho 56 mužů) německé národnosti, kteří byli s výjimkou jednoho evangelíka římskými katolíky. Podle sčítání lidu z roku 1930 měla vesnice 110 obyvatel německé národnosti, kteří se hlásili k římskokatolické církvi.\n\nRoku 1850 se Svahová stala samostatnou obcí, ale již v roce 1869 je uváděna jako osada Jirkova, ke kterému patřila až do roku 1960. Následující rok se stala částí obce Boleboř. K vesnici patřila osada \"V Díře\" (německy ), ale později byla většina tamních domů začleněna do okresu Most. V roce 1930 v osadě žilo 28 lidí v šesti domech.\n\nSvahovou vede silnice třetí třídy č. 25220 z Jirkova do Brandova. Autobusová linková doprava do vesnice nezajíždí a nejbližší zastávka se nachází v Boleboři. Nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov. Vesnice je křižovatkou tří turistických tras. Vede přes ní úsek červeně značené krušnohorské trasy mezi Horou Svatého Šebestiána a Novou Vsí v Horách, žlutě značená trasa z Jirkova do Kalku a zeleně značená trasa z Bezručova údolí do Hory Svaté Kateřiny. Po silnici je vedena cyklotrasa č. 3079 z Bezručova údolí do Rudolic v Horách.\n\nVe vesnici stojí Horský hotel Svahová, jehož základy byly podle letopočtu 1777 vyrytého do trámu postaveny již v osmnáctém století. Budova byla několikrát rozšířena. Fungovala jako Sokolská chata a později v ní bylo rekreační středisko chomutovských železáren. V zimě funguje sjezdovka a lyžařský vlek. Na východním okraji katastrálního území stojí Horský hotel Lesná, který je jedním z výchozích bodů lyžařského běžeckého areálu.\n\n\n\n"}
{"id": "541476", "url": "https://cs.wikipedia.org/wiki?curid=541476", "title": "Denětice", "text": "Denětice\n\nDenětice () jsou malá vesnice v Mostecké pánvi v okrese Chomutov. Stojí deset kilometrů jihovýchodně od Chomutova a 4,5 kilometru jihovýchodně od Března v nadmořské výšce 270 metrů. Vesnice byla založena snad již ve dvanáctém století a velkou část své existence byla rozdělena mezi více majitelů.. Obyvatelé se živili především zemědělstvím. Ve druhé polovině dvacátého století se vesnice téměř vylidnila a stala se částí obce Březno. Jižně od vesnice vede železniční trať Lužná u Rakovníka – Chomutov.\n\nDenětice stojí ve stejnojmenném katastrálním území o rozloze 2,83 km².\n\nNázev vesnice je odvozen z osobního jména \"Zdeňata\" ve významu \"ves lidí Zdeňatových.\" Původní variantou názvu tedy byly Zdenětice, ale první písmeno považované za předložku bylo časem vypuštěno. V historických pramenech se jméno vyskytuje ve tvarech: Denetice (1454), Tenetitze (1541), w Deneticzych (1543), ve Denieticzych (1561), Deneticzy (1623) nebo Tenetitz (1787).\n\nAčkoliv se běžně uvádí, že první písemná zmínka o vesnici pochází z roku 1454, je možné, že vesnice byla založena waldsasenským klášterem již ve dvanáctém století. Ve čtrnáctém století ji spolu s dalšími vesnicemi v okolí získal grünhainský klášter. Během husitských válek husité klášter roku 1429 přepadli a zmocnili se i Denětic, ale později je klášteru vrátili. Poté vesnici získal do zástavy král Jiří z Poděbrad. Jeho následovník, král Vladislav Jagellonský, ji zastavil Benešovi z Veitmile, kterému ji klášter za 1400 uherských zlatých vyplatil. Po zrušení kláštera v roce 1533 převzal příjmy z klášterních vsí na českém území Albrecht Šlik. Vedl o ně spor s Johannem Fridrichem Saským. Jejich pře skončila až roku 1549, kdy český klášterní majetek převzal král Ferdinand I.\n\nVe druhé polovině šestnáctého století se Denětice staly součástí chomutovského panství. Po mocenském pádu Jiřího Popela z Lobkovic byly spolu s jeho ostatním majetkem zabaveny, a přestože v nich žilo jen pět poddaných, oceněny na 8 950 kop grošů. Před bitvou na Bílé hoře byly rozděleny na tři části. Jednu vlastnilo město Žatec, další patřila k ahníkovskému panství Jana Jindřicha Štampacha ze Štampachu a třetí byla součástí velemyšleveského statku Jana Mikuláše Hochhauzera z Hochhauzu, majiteli zámku Jezeří. Jan Jindřich Štampach a Jan Mikuláš Hochhauzer se zúčastnili stavovského povstání, za což jim byl zkonfiskován majetek. Velemyšleveskou část poté koupili chomutovští jezuité. Podle berní ruly z roku 1654 byla vesnice v dobrém stavu. Žili v ní jen čtyři sedláci, kteří měli dohromady patnáct potahů, dvanáct krav, dvacet jalovic, 36 ovcí, 41 prasat a dvacet koz. Na polích se pěstovalo žito a pšenice.\n\nJezuité svou část roku 1669 prodali svobodnému pánovi z Klebelsberku, který ji připojil k hrušovanskému panství, a roku 1739 celé panství koupilo město Chomutov. Zbývající dva dvory v Deněticích patřily od roku 1695 Václavu Negronikovi z Riesenbachu, ale později i ty přešly do majetku Chomutova, a město tak získalo celou vesnice. Ve druhé polovině osmnáctého století se vesnice značně rozrostla. Zatímco v roce 1756 v ní stálo jen šest domů, roku 1787 jich bylo devatenáct. Kromě nich ve vesnici býval panský dvůr a severně od ní stával mlýn.\n\nProvoz na trati Chomutov – Lužná u Rakovníka byl zahájen roku 1871, ale denětická zastávka byla vybudována až později. Ve vesnici nebyla škola, a děti musely chodit do školy v Hrušovanech. K elektrické síti byla vesnice připojena díky Elektrárenskému družstvu Denětice až ve třicátých letech dvacátého století. Po druhé světové válce poklesl počet obyvatel na polovinu předválečného stavu, a dále klesal, až se vesnice téměř vylidnila. V roce 2001 v ní byl obydlený jediný dům.\n\nPři sčítání lidu v roce 1921 zde žilo 94 obyvatel (z toho 47 mužů), kteří byli kromě šesti Čechoslováků německé národnosti. Všichni se hlásili k římskokatolické církvi. Podle sčítání lidu z roku 1931 měla vesnice 91 obyvatel německé a sedm československé národnosti, kteří s výjimkou pěti lidí bez vyznání patřili k římskokatolické církvi.\n\nPo zrušení poddanství se Denětice roku 1850 staly samostatnou obcí, kterou zůstaly až do roku 1960, kdy byly připojeny ke Střezovu. Spolu s ním se 14. června 1964 staly částí obce Březno.\n\nPři volbách do obecních zastupitelstev konaných 22. května 1938 v Deněticích žilo sedmdesát voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nVe vesnici stávala obdélná kaple s plochým stropem z první poloviny devatenáctého století a u železniční zastávky býval památník s nápisem Asi 150 metrů východně od vesnického mlýna údajně vyvěral pramen kyselky, ale pravděpodobně šlo jen o slabě nasycenou vodu sloučeninami hnědouhelných vrstev.\n\n\n\n"}
{"id": "541478", "url": "https://cs.wikipedia.org/wiki?curid=541478", "title": "Holetice", "text": "Holetice\n\nHoletice () jsou malá vesnice v Mostecké pánvi v okrese Chomutov. Stojí 8,5 kilometru jihovýchodně od Chomutova a 2,5 kilometru jihovýchodně od Března v nadmořské výšce 265 metrů. Vesnice byla založena ve dvanáctém století a velkou část své existence patřila k ahníkovskému panství. Obyvatelé se živili především zemědělstvím, ale v devatenáctém století se v blízkosti těžila drobná ložiska železné rudy a později také hnědé uhlí. Ve druhé polovině dvacátého století se vesnice téměř vylidnila a stala se částí obce Březno. Jižně od vesnice vede železniční trať Lužná u Rakovníka – Chomutov.\n\nHoletice stojí ve stejnojmenném katastrálním území o rozloze 3,59 km².\n\nVesnice vznikla spojením dvou osad, z nichž jedna se jmenovala \"Olgoztiz.\" Tento název je zkomolenou variantou odvozenou z osobního jména Vlhošť (\"Vlgostici,\" lidé Vlhošťovi). Název druhé osady je odvozen ze jména Holeta ve významu ves lidí Holetových. V historických pramenech se vesnice vyskytuje pod názvy: Olgoztiz (1195), Holaticz (1290), in Holaticz (1302), z holoticz (1431), in Vlhosticzich (1447), na vsi Holeticze (1541), w Vhosiczych (1543), w Auhossticzych (1544), Holeticzy (1608), Holeticzy (1623), Holetitz (1787) nebo Holletitz (1846). Jiná hypotéza předpokládá odvození názvu ze slova holota ve smyslu vesnice založená chudými lidmi.\n\nPrvní písemná zmínka o vesnici z roku 1195 se nachází v konfirmační listině waldsasského kláštera předložené knížeti Jindřichu Břetislavovi. Dalším známým majitelem se po polovině patnáctého století stal Beneš z Veitmile, kterému patřilo chomutovské panství. Roku 1606 vesnici získal Linhart Štampach ze Štampachu, a připojil ji k ahníkovskému panství. Jeho součástí Holetice zůstaly až do roku 1850. Po Linhartovi vesnici zdědil syn Jan Jindřich Štampach, který se zúčastnil stavovského povstání, za což mu byl zabaven majetek. Ahníkovské panství poté koupil od královské komory Jaroslav Bořita z Martinic.\n\nPodle berní ruly z roku 1654 ve vsi žilo devět sedláků a dva poddaní bez většího majetku, kteří měli dohromady dvě krávy, čtyři ovce, prase a kozu. Sedlákům patřilo celkem 34 potahů, 21 krav, 28 jalovic, 61 ovcí, 62 prasat a 23 koz. Tereziánský katastr z roku 1748 uvádí také vrchnostenský mlýn s jedním kolem. Podle soupisu panství, který nechala roku 1794 sestavit Marie Anna z Althanu, měla vesnice 24 domů se sto obyvateli, z nichž bylo devět sedláků, šest chalupníků a devět domkářů. Živili se především prací na poli. Pěstovaly se obiloviny, luštěniny, řepa a brambory. Ve vsi pracoval také švec, krejčí a tesař.\n\nV devatenáctém století zde existoval železnorudný důl, ve kterém se těžil pyrit na výchozu uhelné sloje. V roce 1806 se v něm vytěžilo 110 tun suroviny. Kromě něj byl u vesnice v roce 1920 otevřen K. Koškou hnědouhelný důl \"Oktavián\" (někdy též Kutschera). Těžební práce trvaly jen krátkou dobu a v roce 1923 byly kvůli hospodářské krizi ukončeny po vytěžení několika tisíc tun uhlí.\n\nHoletice měly vlastní školu, kterou nechal roku 1826 postavit majitel panství i s bytem učitele. Roku 1894 ji nahradila nová budova postavená na náklady obce. České děti však navštěvovaly ještě po první světové válce školu v Březně.\n\nRoku 1832 vypukla epidemie cholery. Z let 1876, 1881, 1886 a 1896 se dochovaly záznamy o povodních na Hutné. Naopak v letech 1893, 1921 a 1933 bylo takové sucho, že říčka i studny téměř vyschly, a lidé museli pro vodu pro dobytek jezdit k Ohři nebo do Denětic, kde bývala vydatnější studna. K rozvoji vesnice naopak přispěla výstavba železniční trati v letech 1869–1870. Roku 1910 byl postaven vodovod, ale ani on občasné problémy se suchem nevyřešil. Elektrifikace vesnice proběhla roku 1922.\n\nPo druhé světové válce byli původní němečtí obyvatelé vystěhováni, a počet obyvatel tak klesl téměř na třetinu předválečného počtu. Pokles počtu obyvatel navíc pokračoval, až se vesnice téměř vylidnila. Chybějící obchod od roku 1972 nahrazovala pojízdná prodejna, která do vesnice zajížděla dvakrát týdně. V zemědělském areálu hospodařil Státní statek Střezov, ale později nevyužívaný areál zcela zchátral. Okolní pole na počátku 21. století obdělávala firma Agro Březno.\n\nPři sčítání lidu v roce 1921 zde žilo 174 obyvatel (z toho 91 mužů), z nichž bylo 26 české a 148 německé národnosti. Kromě jednoho evangelíka patřili k římskokatolické církvi. Podle sčítání lidu z roku 1930 měla vesnice 154 obyvatel: 24 Čechů, 126 Němců a čtyři Židy. Deset lidí bylo bez vyznání, čtyři židé, jeden evangelík a ostatní se hlásili k římskokatolické církvi.\n\nPo zrušení poddanství se Holetice staly samostatnou obcí. V letech 1868–1880 byl jejich součástí také Střezov, ke kterému byly naopak Holetice připojeny 1. ledna 1963. Hned následujícího roku však byly obě vesnice připojeny k Březnu. Podle článku Vývoj územní správy na Chomutovsku však ke zrušení obce a připojení ke Střezovu došlo nejpozději 30. června 1960.\n\nPři volbách do obecních zastupitelstev konaných 22. května 1938 v Holeticích žilo osmdesát voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nVe vesnici stával pískovcový sloup se sochou Krista z roku 1710 a na domě čp. 2 bývala socha Piety ze druhé poloviny osmnáctého století. Zanikly také kříže ze sedmnáctého a osmnáctého století, které stávaly v okolí vesnice.\n\n\n\n"}
{"id": "541479", "url": "https://cs.wikipedia.org/wiki?curid=541479", "title": "Kopeček (Březno)", "text": "Kopeček (Březno)\n\nKopeček () je osada, část obce Březno v okrese Chomutov. Písemně doložen je až na konci osmnáctého století, kdy zde stával hostinec. V devatenáctém století století se v okolí rozvinula intenzivní těžba hnědého uhlí, v jejímž důsledku došlo k poddolování území, a dokonce k sesuvu půdy. Na konci dvacátého století se osada téměř vylidnila a část domů sloužila k rekreaci.\n\nPůvodní název osady vznikl složením německých slov (hra) a  (pahorek, kopec), a proto je možné, že vychází z existence hospody, kam lidé chodili hrát karty. Existuje však také názor, že zde bylo strážní místo na kralupské obchodní stezce. V historických pramenech se jméno vyskytuje jen v německé podobě (1787, 1854).\n\nPrvní písemná zmínka o osadě pochází z roku 1787, kdy byla součástí spojeného panství Ahníkov–Prunéřov a stály v ní tři domy a hostinec.\n\nU Kopečku byly dva velmi staré hnědouhelné doly: František otevřený v roce 1806 a Terezie z roku 1817. Ve druhém z nich se těžily také suroviny pro výrobu kamence. Uhlí se těžilo ze dvou slojí mocných 1,2 a 2,4 metru v hloubkách až dvacet metrů. V obou dolech se s přestávkami do šedesátých let devatenáctého století vytěžilo až třicet tisíc tun nekvalitního uhlí. V polovině devatenáctého století zde vznikly doly Florián a Josef. Při roční produkci padesát až sto tun uhlí se v nich s přestávkami až do osmdesátých let devatenáctého století vytěžilo asi patnáct tisíc tun uhlí. Kromě nich založil T. Kohlmann důl Oskar, kde pět až dvanáct horníků těžilo ročně asi tisíc tun uhlí. Do roku 1922 důl vyprodukoval celkem 25 tisíc tun. Těžba uhlí v sedmdesátých letech devatenáctého pravděpodobně způsobila propad a sesuv půdy.\n\nKopeček nikdy nebyl samostatnou obcí. Po zrušení poddanství se stal osadou Vičic, v letech 1869–1880 je uváděn jako osada Stranné a v letech 1890–1950 znovu jako osada Vičic. Od roku 1961 je částí obce Březno.\n\nKopeček stojí v katastrálním území Březno u Chomutova o výměře 37,3 km² v Ústeckém kraji, asi dva kilometry jihovýchodně od Března a 8,5 kilometru jižně od Chomutova.\n\nGeologické podloží je na sever od osady tvořené třetihorními vulkanoklatiky bazaltových hornin s převahou pyroklastických sedimentů. Jižně od osady se vyskytují písky, štěrky a jíly s uhelnými slojemi ze středního až spodního miocénu. Hnědé uhlí zde bylo těženo v devatenáctém století a poddolované území se nachází zejména jižně a východně od zástavby vesnice a pokračuje až k Deněticím.\n\nV geomorfologickém členění Česka osada leží v geomorfologickém celku Mostecká pánev, podcelku Žatecká pánev a v okrsku Čeradická plošina. Podél severního a severovýchodního okraje osady však vede hranice s okrskem Březenská pánev v podcelku Chomutovsko-teplická pánev. Asi 800 metrů západně od vesnice se nachází vrchol Studničního vrchu (313 metrů), na jehož východním výběžku osada stojí v nadmořské výšce 306 metrů. Díky tomu se terén v okolí osady mírně svažuje k severu, východu i jihu. Z půdních typů se v okolí vyskytuje černozem modální, která se vytvořila na spraších.\n\nPři sčítání lidu v roce 1921 zde žilo čtrnáct obyvatel (z toho osm mužů), kteří byli s výjimkou jednoho Čechoslováka německé národnosti a kromě jednoho člověka bez vyznání patřili k římskokatolické církvi. Podle sčítání lidu z roku 1930 měla osada šestnáct obyvatel: tři Čechy a šestnáct Němců. Jeden byl bez vyznání, čtyři patřili k evangelickým církvím a ostatní byli římskými katolíky.\n\n\n\n"}
{"id": "541480", "url": "https://cs.wikipedia.org/wiki?curid=541480", "title": "Nechranice (Březno)", "text": "Nechranice (Březno)\n\nNechranice () jsou vesnice v Mostecké pánvi v okrese Chomutov. Stojí v nadmořské výšce okolo 240 metrů asi jedenáct kilometrů jižně od Chomutova a čtyři kilometry jižně od Března, ke kterému patří jako část obce. Vesnice se nachází bezprostředně pod hrází vodní nádrže Nechranice, při levém břehu řeky Ohře. Podle vsi je pojmenován též Průmyslový vodovod Nechranice.\n\nNechranice leží v katastrálním území Březno u Chomutova o výměře 37,3 km².\n\nNázev vesnice je odvozen z osobního jména \"Nechran\" ve významu ves lidí Nechranových. V historických pramenech se jméno vesnice vyskytuje ve tvarech: Nechranicz (1332), Nechrenicze (1360), Nechrzenycze (1361), Nechranycz (1367), v Nechranicích (1454), w Nechraniczych (1543), na vsi Nacharanicz (1541), Negkraniczy (1623) a Negranitz (1787 a 1846).\n\nPrvní písemná zmínka o vesnici pochází z roku 1332, kdy Nechranice získal od krále Jana Lucemburského do zástavního držení Bedřich z Egerberka, který je připojil k pětipeskému panství. Roku 1367 patřila vesnice ke kadaňským šosovním dvorům. Později ve čtrnáctém století ji získal grünhainský klášter. Od té doby Nechranice sdílely osudy s blízkými Deněticemi. Během husitských válek husité klášter roku 1429 přepadli a zmocnili se i Nechranic, ale později je klášteru vrátili. Poté vesnici získal do zástavy král Jiří z Poděbrad. Jeho následovník, král Vladislav Jagellonský, ji zastavil Benešovi z Veitmile, kterému ji klášter vyplatil. Po zrušení kláštera v roce 1533 převzal příjmy z klášterních vsí na českém území Albrecht Šlik. Vedl o ně spor s Johannem Fridrichem Saským. Jejich pře skončila až roku 1549, kdy český klášterní majetek převzal král Ferdinand I.\n\nRoku 1554 byl majitelem vesnice Mikuláš Schirting ze Schirtingu a v roce 1586 patřily nejspíše k chomutovskému panství Lobkoviců. Po mocenském pádu Jiřího Popela z Lobkovic koupil část jemu zkonfiskovaného majetku Linhart Štampach ze Štampachu, který Nechranice připojil k ahníkovskému panství. Linhartův syn Jan Jindřich, který zdědil část panství s Březnem a Nechranicemi, se zúčastnil stavovského povstání, za což byl odsouzen ke ztrátě veškerého majetku. Ahníkovské panství potom od královské komory odkoupil Jaroslav Bořita z Martinic a od něj později jeho zeť Florián Žďárský ze Žďáru. Nechranice zůstaly součástí spojeného panství Ahníkov–Prunéřov až do roku 1850.\n\nV roce 1654 panství vlastnil František Žďárský ze Žďáru. Podle berní ruly byly domy ve vesnici, nejspíše v důsledku třicetileté války, ve špatném stavu. Žilo zde sedm sedláků a jeden chalupník. Sedláci měli celkem 27 potahů, dvacet krav, 31 jalovic, 25 ovcí a 62 prasat, zatímco chalupníkovi patřil pouze jeden potah, kráva, dvě jalovice a tři prasata.\n\nZ roku 1775 se dochoval soupis robotních povinností nechranických poddaných. Pro tento účel byli poddaní rozděleni na potažní sedláky, sedláky bez potahu, domkáře a podruhy. Ve vsi bylo dvanáct robotou povinných usedlostí, které roku 1773 platili dohromady kontribuci ve výši 545 zlatých a 8 krejcarů. Každý sedlák s potahem, nebo jeho zástupce, musel tři dny v týdnu sloužit s potahem a od konce května do konce září odpracovat tři dny ruční roboty týdně. Sedláci bez potahu robotovali také tři dny v týdnu, ale po celý rok. Domkáři a podruzi, kteří obvykle pracovali jako zaměstnanci sedláků, neplatili poplatek z obecní půdy a ročně museli odpracovat třináct dnů. Veškerá práce byla prováděna bezplatně a pouze sedláci dostávali za ruční robotu chléb.\n\nPodle soupisu panství z roku 1794 ve vsi stálo patnáct domů a hospoda. Obyvatelé pěstovali zejména ječmen, ale také pšenici a menší množství žita a ovsa. Z ostatních plodiny pěstovali řepu, brambory, luštěniny a chmel. Na konci devatenáctého století ve vesnici žil také jeden švec a dva zedníci. Obec udržovala dřevěný most přes Ohři, který stával poblíž pozdějšího železničního mostu, z něhož se dochovaly jen pilíře. Most býval na jaře často poškozen pohybem ledových ker. Někdy musel být dokonce rozebrán, aby nebyl zcela zničen.\n\nPo druhé světové válce bylo vysídleno německé obyvatelstvo, a počet obyvatel výrazně klesl. Většina obyvatel stále pracovala v zemědělství a odmítala vstup do jednotného zemědělského družstva. Roku 1954 však byli všichni zemědělci začleněni do Státního statku Střezov. Nejvýznamnější událostí dvacátého století byla pro vesnici výstavba vodní nádrže Nechranice, jejíž napouštění začalo roku 1967. Pod její hrází byla pro potřeby stavby postavena řada budov, které později převzala československá armáda, a také tři bytové domy pro zaměstnance přehrady. Objekty spravované armádou zanikly na konci dvacátého století.\n\nPři sčítání lidu v roce 1921 zde žilo 126 obyvatel (z toho 60 mužů) německé národnosti, kteří byli členy římskokatolické církve. Podle sčítání lidu z roku 1930 měla vesnice 134 obyvatel: devět Čechoslováků a 125 Němců. Kromě jednoho člověka bez vyznání se hlásili k římskokatolické církvi.\n\nNechranice se po zrušení poddanství staly samostatnou obcí, kterou zůstaly až do poloviny dvacátého století, a od roku 1961 jsou podle Historického lexikonu obcí částí Března. Jiný zdroj však uvádí, že obec Nechranice byla zrušena v letech 1956–1960 a připojena k Vičicím. Podle Zdeny Binterové se Nechranice od 1. ledna 1963 staly součástí Střezova a spolu s ním byly 14. června 1964 připojeny k Březnu.\n\nPři volbách do obecních zastupitelstev konaných 22. května 1938 v Nechranicích žilo 87 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nNa návsi stojí kaple z konce osmnáctého století s obdélným půdorysem a pravoúhlým zakončením. Bývala zde také socha svatého Jana Nepomuckého z roku 1732.\n\n\n\n"}
{"id": "541482", "url": "https://cs.wikipedia.org/wiki?curid=541482", "title": "Stranná (Březno)", "text": "Stranná (Březno)\n\nStranná () je malá vesnice v Mostecké pánvi v okrese Chomutov. Stojí v nadmořské výšce okolo 225 metrů asi deset kilometrů jihovýchodně od Chomutova a čtyři kilometry jihovýchodně od Března, ke kterému patří jako část obce. Obklopuje ji zemědělská krajina využívaná k pěstování jablek a vinné révy. Ve druhé polovině dvacátého století se vesnice téměř vylidnila, ale zároveň v jejím sousedství vznikla rekreační osada u řeky Ohře.\n\nStranná leží v katastrálním území Stranná u Nechranic o rozloze 2,39 km².\n\nNázev vesnice je odvozen od slova stráň. V historických pramenech se jméno vyskytuje ve tvarech: in Strana (1351 a 1366), Strana (1369), in Stranna (1400), Stran (1623), Strahn (1787), Strahn a Stran nebo Strana (1846).\n\nKrajina v okolí Stranné byla osídlena již v pravěku. V roce 2012 byla v trase plynovodu Gazela objevena pohřebiště z neolitu, z období únětické kultury a z mladší doby bronzové. Záchranným archeologickým výzkumem byl zachycen také zlomek sídliště z mladší doby bronzové.\n\nPrvní písemná zmínka o vesnici pochází z roku 1351 a zmiňuje zdejšího plebána. Vesnice tedy vznikla dříve, a to snad již ve dvanáctém století. Ve čtrnáctém století patřila vyšehradskému proboštovi a později ji měli Koldicové. Na počátku sedmnáctého století byla Stranná součástí vičického panství a roku 1602 ji koupil Linhart Štampach ze Štampachu. Linhartův syn Jan Jindřich Štampach se zúčastnil stavovského povstání, za což byl odsouzen ke ztrátě veškerého majetku. Vesnici potom získal do zástavy Jaroslav Bořita z Martinic. Od Jaroslava Bořity Martinice ji koupil jeho zeť Florián Žďárský ze Žďáru. Za něj byla Stranná spravována z Vičic a obě vesnice patřily k březenskému panství.\n\nPodle berní ruly z roku 1654 ve vesnici žilo pět sedláků, šest chalupníků a jeden zahradník bez větších pozemků. Všem dohromady patřilo osmnáct potahů, 23 krav, 32 jalovic, 25 ovcí, 25 prasat a jedenáct koz. Dominantní chov dobytka byl doplněn pěstováním pšenice a žita. Jeden ze sedláků provozoval šenk.\n\nZ roku 1786 pochází jedna z nejstarších zmínek o dolování hnědého uhlí v pětipeské hnědouhelné pánvi. První lom zde vznikl asi 200 m východně od vesnice. Později na stejném místě krátkou dobu fungoval důl \"Josef.\" Ve stejné době měla vesnice dvacet domů.\n\nRoku 1794 Martinicové vymřeli po meči, a majitelkou panství se stala Marie Anna z Althanu. Za ní byl zpracován nový soupis panství, podle kterého ve Stranné žilo 175 lidí ve 21 domech. Kromě fary byla ve vsi hospoda a škola. Z obyvatel byli čtyři sedláci, devět chalupníků a šest domkářů. Zatímco v sedmnáctém století byla jejich obživa založená na chovu dobytka, nedostatek luk na konci osmnáctého století způsobil, že převážilo pěstování obilí. Příjmy si obyvatelé doplňovali ručními pracemi. Navíc museli poddaní ročně odpracovat celkem 624 dní roboty s potahem, dále 647 ruční roboty v létě a 481 dní v zimě. Celkově byly majetkové poměry ve vesnici hodnoceny jako špatné.\n\nV roce 1820 byla sesuvem zničena původní vesnice později označovaná jako Stará Stranná. Do pohybu se dostaly neogenní jíly na údolním svahu Ohře. Kvůli poškozené statice musel být již v roce 1819 uzavřen kostel. Hlavní sesuv proběhl ve dnech 20. až 23. března 1820, a zničil dvanáct domů, kostel, faru, kapli a školu. Lidé však zachránili dobytek a část vnitřního vybavení domů. Svah byl i nadále nestabilní, a sesuvy se opakovaly v letech 1872, 1880, 1882, 1892 a 1898, ale vesnici, která byla nově postavena dostatečně daleko, již nepoškodily.\n\nV devatenáctém století se znovu rozšířil chov dobytka a kromě obilí se pěstoval také chmel a ovoce. Přes Ohři vedl přívoz. Až do druhé světové války ve vsi žilo jen německé obyvatelstvo. Po jeho vysídlení klesl počet obyvatel přibližně na polovinu, a klesal dále až do konce dvacátého století, kdy se vesnice téměř vylidnila.\n\nPři sčítání lidu v roce 1921 zde žilo 105 obyvatel (z toho 49 mužů) německé národnosti a římskokatolického vyznání. Podle sčítání lidu z roku 1930 se uvedené údaje nijak nezměnily.\n\nPo zrušení poddanství se Stranná stala samostatnou obcí, ke které v letech 1869–1880 patřily jako osada Vičice. V roce 1950 naopak Stranná byla osadou Vičic a společně se 1. ledna 1963 staly součástí Střezova. Spolu s ním byly 14. června 1964 připojeny k Březnu.\n\nPři volbách do obecních zastupitelstev konaných 22. května 1938 ve Stranné žilo 59 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nJihozápadně od vesnice se na Ohři nachází jez Stranná. Na levém břehu u něj stojí automatická čerpací stanice Stranná, která z řeky čerpá vodu pro Průmyslový vodovod Nechranice. Okolo vesnice se rozkládají jabloňové sady. V devadesátých letech dvacátého století začal pan Nekola z Vičic v okolí Stranné pěstovat vinnou révu a postupně se zde objevilo několik dalších drobných pěstitelů, kteří měli v roce 2005 celkem 68,3 hektaru vinic. Na jihovýchodním okraji vesnice se u jezu Číňovský mlýn nachází chatová osada využívaná zejména rybáři.\n\nŠkola ve Stranné byla již na počátku sedmnáctého století. Její existenci, přesněji přítomnost školmistrové, dokládal náhrobní kámen nalezený v troskách kostela. Později byl zasazen do nové hřbitovní zdi, ale spolu s dalším náhrobním kamenem, který dokládal existenci hrobky Štampachů, byl zničen v šedesátých letech dvacátého století. Školní budova, která již v roce 1794 nebyla v dobrém stavu, zanikla při sesuvu roku 1820.\n\nDominantou vesnice je empírový kostel Nejsvětější Trojice z roku 1842. Severně od něj stojí v severním cípu návsi památkově chráněné sousoší Kalvárie z roku 1873. Na jihozápadním okraji vesnice je poškozený mariánský sloup z roku 1858.\n\n\n\n"}
{"id": "541484", "url": "https://cs.wikipedia.org/wiki?curid=541484", "title": "Střezov", "text": "Střezov\n\nStřezov () je malá vesnice v Mostecké pánvi v okrese Chomutov. Stojí asi 7,5 kilometru jižně od Chomutova a 1,5 kilometru jihovýchodně od Března v nadmořské výšce okolo 270 metrů. Ves byla založena ve čtrnáctém století a po většinu doby bývala součástí hasištejnského a ahníkovského panství. Hlavním zdrojem obživy jejích obyvatel bývalo zemědělství. V polovině devatenáctého století se Střezov stal s výjimkou krátkého období samostatnou obcí, kterou byl až do roku 1964, kdy byl přičleněn jako část obce k Březnu. Severozápadně od vesnice se nachází přírodní památka Střezovská rokle.\n\nStřezov leží v katastrálním území \"Březno u Chomutova\" o výměře 37,3 km².\n\nNázev vesnice je odvoze z osobního jména \"Střež\" ve významu Střežův dvůr. V historických pramenech se jméno vesnice vyskytuje ve tvarech: Strziezow (1368), in Strzezewie (1447), w Strzezowie (1543), s vesnicemi Strzezowem… (1529), Stroza (1623), Stresau (1787) nebo Strösau (1846).\n\nPrvní písemná zmínka o vesnici pochází z roku 1368, kdy na jejím místě stál jediný poplužní dvůr. Roku 1440 patřil Hansovi ze Strziezowa, ale později se majitelem stal Plichta ze Žerotína, kterému v letech 1440–1443 patřilo březenské panství. Podle privilegia, které Březnu udělil, měli lidé ze Střezova stejná práva a povinnosti jako obyvatelé Března. Od Plichty statek získali Hasištejnští z Lobkovic, kteří ho připojili k hasištejnskému panství. Po nich se majiteli Střezova stali Satanéřové z Drahovic, kteří jej roku 1610 prodali Linhartu Štampachovi ze Štampachu.\n\nV první čtvrtině sedmnáctého století ve vesnici žil stejnojmenný syn astronoma Tycha Brahe s manželkou Markytou Razickou z Vchynic, rozenou z Fictumu. Přestěhovali se sem z Prahy, když po otcově smrti rodina přišla o pravidelný příjem a za odstupné ve výši dvaceti tisíc tolarů koupila majetek na venkově.\n\nŠtampachům Střezov patřil až do začátku třicetileté války. Linhartův syn Jan Jindřich Štampach se zúčastnil stavovského povstání, za což byl odsouzen ke ztrátě veškerého majetku. Vesnici potom získal do zástavy Jaroslav Bořita z Martinic. Podle berní ruly z roku 1654 ve Střezově žilo pět sedláků, devět chalupníků a čtyři poddaní bez majetku. Celkem jim patřil 23 krav, třináct jalovic, 43 ovcí, 29 prasat a dvacet koz. Hlavním způsobem obživy bylo zemědělství. Kromě chovu zvířat se pěstovala pšenice a žito, jeden sedlák měl šenk a stál zde mlýn s jedním kolem na nestálé vodě připomínaný také v Tereziánském katastru z roku 1748.\n\nOd Jaroslava Bořity Martinice vesnici koupil jeho zeť Florián Žďárský ze Žďáru. Později se stala součástí martinického panství Ahníkov. Podle soupisu panství z roku 1794 stálo ve Střezově třicet domů, hospoda, mlýn, poplužní dvůr s ovčínem a žilo v něm 157 obyvatel. Kromě běžného zemědělství si lidé v zimě přivydělávali spřádáním lnu.\n\nRoku 1794 Martinicové vymřeli po meči, a majitelkou panství se stala Marie Anna z Althanu. Dalším vlastníkem byl hrabě z Wolkensteinu-Trostburgu a jeho syn statek roku 1880 prodal Františku Preidlovi z Hassenbrunu, majiteli prunéřovského zámku. Statek zdědil Preidlův syn Emanuel Karsch, za kterého byl dvůr s více než 157 hektary půdy během pozemkové reformy rozdělen na čtyři části.\n\nPo druhé světové válce byli původní němečtí obyvatelé vystěhováni, ale vesnici se podařilo částečně dosídlit. V polovině šedesátých let dvacátého století byly na okraji vesnice postaveny čtyři bytové domy pro Slováky a Bulhary, kteří zde pracovali na zemědělské brigádě. Část z nich ve Střezově poté zůstala. Počet obyvatel se ve druhé polovině dvacátého století přesto snižoval a trend se změnil až po roce 1991, kdy byly znovu obydleny prázdné domy. Ještě předtím, v letech 1988–1989, byla vesnice napojena na nový vodovod. Oba historické hospodářské areály u domů čp. 1 a 8 však chátraly.\n\nNa severním okraji Střezova začíná přírodní památka Střezovská rokle, která chrání erozní činností vytvořenou strž v sedimentárních horninách.\n\nPři sčítání lidu v roce 1921 zde žilo 213 obyvatel (z toho 101 mužů), z nichž byli dva cizinci, 34 Čechů a 177 Němců. Kromě dvou evangelíků patřili k římskokatolické církvi. Podle sčítání lidu z roku 1930 měla vesnice 246 obyvatel: čtyři Čechy a 92 Němců. S výjimkou jednoho evangelíka a jednoho člověka bez vyznání se hlásili k římskokatolické církvi.\n\nPo zrušení poddanství se Střezov roku 1850 stal na krátký čas samostatnou obcí, ale v letech 1869 a 1880 byl uváděn jako součást Holetic. Při sčítání lidu v roce 1890 byl znovu obcí, ke které byly v roce 1960 připojeny Denětice a Holetice. Dne 1. ledna 1963 se rozrostl ještě o Nechranice, Strannou a Vičice, ale již 14. června 1964 byl i se všemi částmi přičleněn k Březnu.\n\n\n\n"}
{"id": "541485", "url": "https://cs.wikipedia.org/wiki?curid=541485", "title": "Vičice", "text": "Vičice\n\nVičice () jsou vesnice v Mostecké pánvi v okrese Chomutov. Stojí v nadmořské výšce okolo 225 metrů asi deset kilometrů jižně od Chomutova a tři kilometry jihovýchodně od Března, ke kterému patří jako část obce. Dominantou vesnice obklopené ovocnými sady je vičický zámek.\n\nVičice leží v katastrálním území Březno u Chomutova o výměře 37,3 km².\n\nPůvodní název vesnice zněl \"Byčice\" a byl odvozen ze jména Býk ve významu ves lidí Býkových. V historických pramenech se jméno vesnice vyskytuje ve tvarech: v Byčicích (1556), Biczicze (1591), zu Witzschitz (1597), Klein Witschitz (1607), na Malých Byčicích (1615), Biczieze (1623), Wincžicze (1654), w Malych Wycžiezych (1670) a Witschitz nebo Wičice (1846). Existuje také výklad, podle kterého je název vsi odvozen z osobního jména Vít nebo podstatného jména víno.\n\nPrvní písemná zmínka o Vičicích pochází z roku 1352, kdy vesnice patřila bratrům Albertovi, Bedřichovi a Dětřichovi ze Šumburka. Informace o dalších majitelích pochází až ze druhé poloviny šestnáctého století. Tehdy byla vesnice rozdělena mezi několik majitelů, ke kterým patřil Karel Hruška z Března, Arnošt z Zettelbergu a Vilém z Doupova. Karel Hruška snad zahájil stavbu panského sídla, ale v roce 1591 svou část prodal Linhartu Štampachovi ze Štampachu. Ten na počátku sedmnáctého století koupil také podíl Arnošta z Zettelbergu. Linhartův syn Jan Jindřich Štampach nakonec v roce 1614 získal i část Viléma z Doupova, a sjednotil tak vesnici pod jednu vrchnost. Štampachům Vičice patřily až do začátku třicetileté války. Jan Jindřich Štampach se zúčastnil stavovského povstání, za což byl odsouzen ke ztrátě veškerého majetku. Vesnici potom získal do zástavy Jaroslav Bořita z Martinic.\n\nOd Jaroslava Bořity Martinice vesnici koupil jeho zeť Florián Žďárský ze Žďáru. Později se stala součástí martinického panství Ahníkov, u kterého zůstala až do zrušení poddanství. Podle berní ruly z roku 1654 byly po třicetileté válce Vičice ve špatném stavu. Žili v nich dva sedláci a sedm chalupníků. Sedlákům patřilo sedm potahů a spolu s chalupníky chovali třináct krav, jedenáct jalovic, čtyři prasata, 27 ovcí a dvanáct koz. Jeden ze sedláků měl šenk. Zemědělství bylo dominantním zdrojem obživy i následujících obdobích. Základem bylo pěstování obilí a chov dobytka, ale pěstovala se také řepa a menší množství kukuřice a chmele. Na konci devatenáctého století ve vsi žili také živnostníci, ke kterým patřili švec a kovář, byl tu jeden hostinec, obchod a obchod s ovocem.\n\nSeverně od vesnice, v místech bývalých dolů Florián a Josef nedaleko Kopečku, byl v roce 1918 otevřen důl nový hnědouhelný důl \"Karel.\" Průzkumem zde bylo zjištěno pět uhelných slojí v hloubce až 120 metrů, ale těžila se pouze svrchní sloj z hloubky 45 metrů. V dole fungoval parní stroj s výkonem dvacet koňských sil a ve dvousměnném provozu zde pracovalo padesát horníků, kteří denně vytěžili padesát tun uhlí. Kvůli špatnému odbytu zdejšího nekvalitního uhlí byl provoz po vytěžení dvaceti až padesáti tisíc tun nejpozději v roce 1922 ukončen.\n\nKoncem druhé světové války do vesnice přicházeli lidé, kteří prchali před válečnými událostmi. Po válce však bylo původní německé obyvatelstvo vysídleno. Počet obyvatel tak klesl na méně než polovinu předválečného stavu, a dále klesal. Na zámku hospodařil státní statek, ale budovu neudržoval, a zámek postupně zchátral. Jeho rekonstrukci zahájila až na konci dvacátého století firma Sady a školky Vičice, která v okolí hospodařila na 140 hektarech půdy. Na většině půdy rostou ovocné sady, ale vznikly také vinice. V roce 2012 vznikla firma Vinařství Mikulášek zaměřená na pěstování révy a výrobu vína.\n\nPři sčítání lidu v roce 1921 zde žilo 164 obyvatel (z toho 89 mužů), z nichž bylo šest Čechoslováků, 154 Němců a čtyři lidé jiné národnosti. S výjimkou tří lidí bez vyznání byli římskými katolíky. Podle sčítání lidu z roku 1930 měla vesnice 113 obyvatel: osmnáct Čechoslováků, 113 Němců a tři cizince. Kromě katolíků zde žili také dva členové církve československé a dva členové jiných neuvedených církví.\n\nPo zrušení poddanství se Vičice roku 1850 staly samostatnou obcí, ale v letech 1869 a 1880 byly osadou Stranné. Později se znovu osamostatnily a jako obec jsou uváděny v letech 1890–1950. Stranná je naopak spolu s Kopečkem jako osada Vičic uváděna roku 1950. Podle Historického lexikonu obcí byla vesnice roku 1961 připojena k Březnu, ale podle Zdeny Binterové se nejprve roku 1963 stala součástí Střezova a teprve od 14. června 1964 je částí Března.\n\nPři volbách do obecních zastupitelstev konaných 22. května 1938 ve Vičicích žilo 73 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n\n\n\n"}
{"id": "541486", "url": "https://cs.wikipedia.org/wiki?curid=541486", "title": "Louchov", "text": "Louchov\n\nLouchov () je malá vesnice, část obce Domašín v okrese Chomutov. Nachází se asi 1,5 km na východ od Domašína. V roce 2009 zde bylo evidováno 26 adres.\n\nLouchov je také název katastrálního území o rozloze 2,14 km².\n\nNejstarší známý název vesnice \"Lukow\" je slovanského původu, ale ve čtrnáctém století došlo k jeho poněmčení a postupným záměnám některých písmen. Z němčiny byl název přejat zpět do češtiny. V průběhu dějin je vesnice uváděna například pod názvy Lukow (1352), Luchaw (1380), Lawchow (1389), Lawchaw (1402), Lauchau (1416), Lauchaw (1416), Laucha (1562), Lauche (1654), Laucha i Lukow (1787).\n\nPrvní písemná zmínka o vesnici se objevuje v registru papežského desátku () v roce 1352 a později ještě v letech [1369 a 1405. Podle starších zdrojů vesnice existovala již roku 1261, kdy se objevila v listině Přemysla Otakara II., ve které ji král daroval grünhainskému klášteru. Ten ji vlastnil až do šestnáctého století, ale často ji zastavoval různým šlechtickým rodům. Vesnicí pravděpodobně vedla obchodní cesta do Přísečnice doložená v roce 1335. Koncem čtrnáctého století byl patronem louchovského kostela Arnošt ze Šumburku na Perštejně, který zde v letech 1380 a 1391 uplatnil své podací právo, které od roku 1402 přešlo na Arnoštova bratra Albrechta. Po pánech ze Šumburka se majiteli vesnice stali Hasištejnští z Lobkovic, mezi nimiž byl i výzamný český humanista Bohuslav Hasištejnský z Lobkovic sídlící na nedalekém Hasištejně. Od Hasištejnských Louchov spolu s dalšími statky koupili v roce 1533 bratři Jeroným a Vavřinec Šlikové. O deset let později vesnici získal Bohuslav Felix Hasištejnský z Lobkovic a po jeho smrti zůstala ve společném přísečnickém panství jeho synů Jana Waldemara a Bohuslava Jáchyma.\n\nLouchov patřil mezi vesnice, které císař Rudolf II. zabavil odsouzenému Jiřímu Popelovi z Lobkovic. V roce 1605 panství od královské komory koupil rytíř Eliáš Schmidtgräbner z Lustenegu, který v jednom z pustých dvorů postavil pivovar. Zúčastnil se však stavovského povstání, za což mu byl v roce 1623 zkonfiskován majetek. Ještě téhož roku Louchov koupila Eliášova dcera za 19 000 rýnských zlatých. Podle berní ruly z roku 1654 žil ve vesnici po třicetileté válce jen jeden sedlák a devět chalupníků. Kromě pivovaru tu byl také vodní mlýn s jedním kolem.\n\nOd poloviny osmnáctého století až do zrušení poddanství v roce 1848 Louchov tvořil součást vernéřovského panství. Od roku 1850 patřil do kadaňského okresu a poštou spadal pod Přísečnici. Byl v něm poplužní dvůr, mlýn a dvoutřídní škola uzavřená až v roce 1945.\n\nPo skončení druhé světové války byla většina původních obyvatel odsunuta do Německa, ale vyprázdněnou vesnici se již nepodařilo zcela dosídlit. V roce 1953 tu sice byla otevřena mateřská škola, ale obyvatelům chyběl obchod, a elektřina sem byla zavedena až po roce 1955. Část zemědělské půdy využívala drůbežárna a na zbytku se nehospodařilo. Později v padesátých letech dvacátého století se na ní začaly pěstovat jahody a lískové ořechy. Ve stejné době bylo rozhodnuto o rekonstrukci silnic a domů ve správě místního národního výboru nebo státního statku, ale oprava nebyla s výjimkou kostela dokončena.\n\nPři sčítání lidu v roce 1921 zde žilo 203 obyvatel (z toho 99 mužů) německé národnosti a římskokatolického vyznání. Podle sčítání lidu z roku 1930 měla vesnice 178 obyvatel německé národnosti, kteří se s výjimkou jednoho člověka bez vyznání hlásili k římskokatolické církvi.\n\nJedinou významnější památkou ve vesnici je původně raně gotický kostel svatého Jakuba Staršího na hřbitově. Po letech zanedbávání údržby je ve špatném stavu: v roce 2011 se zřítila střecha, omítky jsou poškozené a ve zdivu se objevují praskliny.\n\n\n"}
{"id": "541489", "url": "https://cs.wikipedia.org/wiki?curid=541489", "title": "Nová Víska (Domašín)", "text": "Nová Víska (Domašín)\n\nNová Víska () je malá vesnice, část obce Domašín v okrese Chomutov. Nachází se asi 1,5 km na severovýchod od Domašína. Prochází zde silnice II/224. V roce 2009 zde bylo evidováno 14 adres.\n\nNová Víska leží v katastrálním území Nová Víska u Domašína o rozloze 3,03 km.\n\nJméno vesnice se v historických pramenech vyskytuje ve tvarech: Neudorfflein (1562), Neudorffel (1608), Neudörfl (1787 a 1846) a Nová véska nebo Neudörfel (1854).\n\nPrvní písemná zmínka o vesnici pochází z roku 1562.\n\nU vesnice se pokusně těžily menší krevelové žíly.\n\nPři sčítání lidu v roce 1921 zde žilo 208 obyvatel (z toho 105 mužů), kteří byli kromě jednoho Čechoslováka německé národnosti a všichni patřili k římskokatolické církvi. Podle sčítání lidu z roku 1930 měla vesnice 212 obyvatel německé národnosti, kteří byli s výjimkou jednoho evangelíka římskými katolíky.\n\n"}
{"id": "541490", "url": "https://cs.wikipedia.org/wiki?curid=541490", "title": "Petlery", "text": "Petlery\n\nPetlery () jsou malá vesnice, část obce Domašín v okrese Chomutov. Nachází se asi 2 km na jih od Domašína. V roce 2015 zde bylo evidováno 38 adres. Petlery jsou také název katastrálního území o rozloze 4,61 km².\n\nPodle Antonína Profouse název popisuje chudobu původní vesnice, protože výraz \"zu Bettlern\" znamená \"U Žebráků.\" V průběhu dějin je vesnice uváděna například pod názvy Petlary (1431), \"in Petlarzich\" (1449), \"w Petlery\" (1542), Petlern (1543), Petlery (1545), Botlern (1559), Pettlern (1787) nebo Bettlern (1846).\n\nPrvní písemná zmínka o vesnici pochází z roku 1431, kdy patřila k panství hradu Perštejn, a vztahuje se k dělení majetku mezi bratry Aleše a Viléma ze Šumburka. V roce 1481 se jako majitelé uvádějí bratři Kryštof a Felix z Fictumu. Kryštof věnoval své ženě Anně z Varnsdorfu platy ve výši 400 kop grošů z Klášterce a dalších vesnic, mezi které patřily také Petlery. Po Kryštofově smrti vesnici v roce 1486 zdědil jeho bratr Felix.\nV 16. století v Petlerech zcela převládli protestanté. Protestantské kazatele na panství přivedl v roce 1576 majitel panství Lev z Fictumu. Když v roce 1577 zemřel, přešel majetek na jeho syny Volfa, Dětřicha, Kryštofa a Bohuslava Felixe. Petlery připadly pravděpodobně Kryštofovi, který s manželkou Voršilou, rozenou Šlikovou, bydlel v Klášterci nad Ohří. Jako jeden z direktorů se však zúčastnil stavovského povstání, za což byl v roce 1620 odsouzen ke ztrátě veškerého majetku. Klášterecké panství, ke kterému Petlery patřily, koupil roku 1623 Kryštof Šimon Thun, v jehož rodině panství zůstalo až do roku 1945. Po třicetileté válce ve vesnici podle berní ruly z roku 1654 žilo devět sedláků, dvanáct chalupníků a čtyři nemajetné rodiny závislé na obci. Dohromady měli 21 koňských potahů, 31 krav, 44 jalovic, 2 ovce a 27 koz. Kromě práce v zemědělství se místní živili poskytováním služeb formanům, kteří jezdili z Klášterce přes Dolinu a Přísečnici do Saska. Ve vesnici byl také jeden šenk.\n\nOd roku 1850 byla vesnice samostatnou obcí v okrese Přísečnice. Ke konci 19. století zde fungovala dvoutřídní škola. Nekvalitní cesty byly nahrazeny silnicemi počátkem 20. století. Nejdříve byla postavena silnice do Domašína a v roce 1910 do Měděnce. Přestože počet obyvatel začal klesat už v první polovině 20. století, v roce 1930 byly v Petlerech tři hostince, dva obchody, trafika a kampelička \"Spořitelní a záložní spolek Petlery, Podmilesy, Domašín a Venkov.\" Živnosti provozovali také dva ševci, kovář a kolář.\n\nV roce 1943 byl zrušen přísečnický okres a Petlery byly přeřazeny do okresu Kadaň. Po skončení druhé světové války patřily v období 1945–1949 do okresu Vejprty a poté znovu ke Kadani. Od 1. července 1960 se staly místní částí Domašína.\n\nPři sčítání lidu v roce 1921 zde žilo 307 obyvatel (z toho 143 mužů) německé národnosti, kteří byli římskými katolíky. Podle sčítání lidu z roku 1930 měla vesnice 280 obyvatel se stejnou národností a náboženskou strukturou.\n\n\n\n\n"}
{"id": "541491", "url": "https://cs.wikipedia.org/wiki?curid=541491", "title": "Nová Ves (Hora Svatého Šebestiána)", "text": "Nová Ves (Hora Svatého Šebestiána)\n\nNová Ves () je vesnice v Krušných horách v okrese Chomutov. Nachází se asi dvanáct kilometrů severozápadně od Chomutova v nadmořské výšce okolo 770 metrů. Založena byla pravděpodobně na přelomu třináctého až čtrnáctého století řádem německých rytířů. V patnáctém a šestnáctém století se mezi ní a Horou Svatého Šebestiána začala rozvíjet těžba rud stříbra a jiných kovů. Po úpadku hornictví se hlavním zdrojem obživy stalo formanství a chov dobytka. Na konci druhé světové války však významně poklesl počet obyvatel a zemědělská činnost v okolí postupně ustala. Byla zbořena řada budov včetně kostela, ale některé prázdné domy si lidé upravili na rekreační chalupy. Od roku 1960 je vesnice částí obce Hora Svatého Šebestiána.\n\nNázev vesnice se poprvé objevuje ve tvaru \"in Neustorff\" (1361) a dále se vyskytuje ve tvarech: in Nova villa (1363), v ves Nowau (1540), Nowa Wes (1571), Naydorff (1606) nebo Neudorf (1787).\n\nPočátky vesnice jsou nejasné. Starší literatura uvádí, že byla součástí křimovského panství, které Chotěbor z Račic odkázal v roce 1281 řádu německých rytířů z chomutovské komendy. Darovací listina však Novou Ves neuvádí. Novější literatura předpokládá, že vesnici založili až němečtí rytíři na konci třináctého nebo v první třetině čtrnáctého století. Z urbanistického hlediska měla Nová Ves v době svého založení charakter lesní lánové vsi.\n\nPrvní písemná zmínka o vesnici pochází z roku 1345, kdy řád udělil dědičnou rychtu v Nové Vsi Georgu Wahlenhöferovi. K jeho povinnostem patřila služba chomutovské komendě, její zásobování rybami a lesními produkty a ubytování lovců a jejich psů v době lovů. Za to směl provozovat mlýn o jednom kole, chytat ryby a lovit drobnou zvěř, vařit a prodávat pivo a provozovat několik řemeslnických živností. Zpráva zároveň obsahuje zmínku o potůčku, který vytéká ze štoly, a dokládá tak zdejší rudné dolování již ve čtrnáctém století. Ve čtrnáctém století patřila část vesnice pánům z Alamsdorfu. Konkrétně listina z roku 1356 zmiňuje jejich pozemky v horní části vesnice a v roce 1363 jim patřila celá čtvrtina vsi. Z roku 1361 pochází zmínka o kostelu, který byl filiálním kostelem křimovské farnosti.\n\nNová Ves se již před husitskými válkami stala součástí chomutovského panství. Podle urbáře z roku 1560 v ní žilo 38 usedlých a stály zde tři mlýny (z toho jeden pustý). O tři roky později je zmiňována také krčma, která od roku 1571 směla prodávat jen pivo z Chomutova. Nacházela se zde křižovatka cesty z Chomutova a cesty z Kadaně, která vedla přes Místo a Celnou. Z Nové Vsi pokračovaly obchodní stezky do Saska. Jedna vedla přes Satzung do Wolkensteinu a druhá přes Reitzenhain do Marienbergu. Významným zdrojem příjmů tak bylo poskytování služeb kupcům, kterým sloužil velký zájezdní hostinec.\n\nPatnácté a šestnácté století bylo hlavním obdobím rozvoje hornictví. Zdejší hornická činnost úzce souvisí s rudným dolováním u Hory Svatého Šebestiána, a dobývaly se zde stejné nerosty: zejména stříbro, ale také měď, olovo a cín. Nejvýznamnějším dolem bylo Císařské pásmo () se stejnojmennou dědičnou štolou na východním úbočí Novoveského vrchu. Průběh štoly je na povrchu patrný jako pásmo hald a pinek. V jižní části vesnice se nacházel důležitý důl Svatý kříž a na jejím severním konci byla u mlýna štola Leonard znovuotevřená v roce 1818, kdy však těžaři neměli dostatek prostředků na odvodnění, takže byla brzy opět opuštěna. Nad soutokem Šebestiánky a Prunéřovského potoka ústila štola Svatá Trojice.\n\nVzhledem k poloze na frekventované cestě během třicetileté války však vesnice trpěla častými průchody vojsk. Velká část jí byla zpustošena a hornictví se v sedmnáctém století podařilo obnovit jen na velmi krátkou dobu. Podle berní ruly z roku 1654 ve vsi žilo 33 sedláků, šest chalupníků, pět rodin bez větších pozemků a čtyři nádeníci. Stálo zde pět mlýnů. Hlavními zdroji příjmů byl chov dobytka, formanství a vývoz šindelů a chleba do Německa. Ve vesnici se také nacházel svobodný statek, který v roce 1670 koupil za 3 000 kop míšeňských Kryštof Vilém Wohlgemutz z Rosenthalu, jehož předkové vlastnili místní hostinec. V roce 1674 se změnilo církevní územní uspořádání, protože Hora Svatého Šebestiána získala vlastní faru a novoveský kostel se stal filiálním kostelem ve šebestiánské farnosti.\n\nS úpadkem hornictví začaly nabývat na významu jiné způsoby obživy. Přes vysokou nadmořskou výšku se začalo rozvíjet nevýnosné zemědělství (zejména chov dobytka). Lidé se živili jako lesní dělníci a ze dřeva se vyráběla prkna, stavební dříví a chmelové tyče. V domácnostech se rozvíjela výroba krajek a stužkových prýmků a proužků. Rozvoj vesnice však narušovaly vojenské vpády během vlády císařovny Marie Terezie v osmnáctém století. Zpustošena byla například během války o bavorské dědictví v roce 1778 a později také ve válkách v roce 1813 a 1866. V roce 1831 byla zahájena těžba rašeliny, která však nedokázala konkurovat uhlí dováženému od roku 1872 po vejprtské železniční trati.\n\nPo první světové válce žilo v Nové Vsi německé obyvatelstvo, takže československé správní orgány musely po svém ustanovení překonávat řadu obtíží. Postupně však byly vyřešeny a vesnice se začala propagovat jako místo vhodné pro letní i zimní dovolenou. V zemědělství se začalo testovat silážování kukuřice a slunečnic, které ve zdejším podnebí nedokázaly dozrát ani je nebylo možné usušit. Během druhé světové války padlo několik zdejších mužů na frontě, ale jiné škody vesnice neutrpěla. V dubnu roku 1945 tudy procházel pochod smrti z Reitzenhainu do Chomutova. Jeho oběti byly pochovány v celkem dvanácti společných hrobech, z nichž tři byly v Nové Vsi. Událost připomínají dva pomníky nad vesnicí. Po válce byla v období od 3. července 1945 do 2. září 1946 většina německých obyvatel vysídlena. Ze 721 Němců jich ve vesnici zůstalo pouze třicet. S poklesem počtu obyvatel se snížila také rozloha obdělávané půdy ze 187 hektarů v roce 1945 na 11,4 hektaru v roce 1951. Vzniklo však pastvinářské družstvo. Později ho nahradil státní statek, který provozoval kinosál, mateřskou školu a jídelnu se sálem.\n\nV sedmdesátých letech byla zbořena řada nevyužívaných budov a jiné si koupili lidé z Chomutova jako rekreační objekty. Ve vesnici byla prodejna potravin, v horní části vznikl vodovod a v opravené budově byla otevřena restaurace. Docházelo však k dalšímu poklesu počtu obyvatel, který se projevil v nedostatku pracovních sil, takže v osmdesátých letech dvacátého století musel státní statek nahradit chov dojnic méně náročným ustájením jalovic. V dalším desetiletí chov zanikl úplně. Budovy statku byly zbourány a na jejich místě měla vzniknout tržnice. Byl také dokončen vodovod.\n\nNová Ves stojí v katastrálním území \"Nová Ves u Křimova\" o rozloze 9,89 km² v Ústeckém kraji asi 1,5 kilometru jihovýchodně od Hory Svatého Šebestiána a dvanáct kilometrů severozápadně od Chomutova. Katastrální území má přibližně tvar písmene U, přičemž vesnice se nachází v jeho jižní části.\n\nGeologické podloží je tvořené zejména prekambrickými dvojslídnými a biotitickými rulami. Odlišné podloží mají pouze výběžky v těsné blízkosti hranice katastrálního území na severozápadě a severovýchodě. V obou oblastech se vykytují intruzivní horniny předvariského a neznámého stáří. Na severozápadě to jsou místy metamorfované biotitické a dvojslídné granity a granodiority, zatímco na severovýchodě různé druhy metagranitů, metagranodioritů a ortorul. V geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina. Nejvyšším bodem území je Novoveský vrch (885 metrů), zatímco nejnižší místo se nachází u samoty Matějkovna ve výšce okolo 720 metrů. Samotná vesnice stojí v nadmořské výšce 745–795 metrů. Z půd převažují podzoly, ale v severozápadní části území se vyskytují rozsáhlé oblasti s rašelinou a v jižním cípu podél Šebestiánky a jejích přítoků také gleje ze skupiny glejosolů. Největší vodní plochou je Novoveský rybník s rozlohou 2,04 hektaru, který je napájený vodou z Chomutovky. Na severní a západní úbočí Novoveského vrchu zasahuje přírodní rezervace Prameniště Chomutovky a oblast na východ od silnice I/7 se nachází na území přírodního parku Bezručovo údolí.\n\nPři sčítání lidu v roce 1921 zde žilo 1249 obyvatel (z toho 576 mužů), z nichž bylo 1246 Němců a tři cizinci. Kromě tří evangelíků byli římskými katolíky. Podle sčítání lidu z roku 1930 měla vesnice 1422 obyvatel: 26 Čechoslováků, 1390 Němců a šest cizinců. S výjimkou sedmi evangelíků, osmi členů církve československé a 65 lidí bez vyznání se hlásili k římskokatolické církvi.\n\nPo většinu své existence patřila Nová Ves k chomutovskému panství. Do roku 1850 v ní vrchnost zastupovali rychtáři. Jména některých z nich známe z historických listin:\n\n\nPo zrušení poddanství se Nová Ves stala samostatnou obcí v okrese Chomutov a zůstala jí až do padesátých let dvacátého století. Od 30. června 1960 byla připojena jako místní část k Hoře Svatého Šebestiána.\n\nDne 22. května 1938 se konaly volby do obecních zastupitelstev. Z rozdělených 732 hlasů v Nové Vsi získaly 576 hlasů Sudetoněmecká strana a 157 hlasů Německá sociální demokracie.\n\nPřímo Novou Vsí vede silnice III/25114, která byla až do výstavby obchvatu hlavním silničním tahem k hraničnímu přechodu u Hory Svatého Šebestiána. Obchvat silnice I/7 vesnici míjí na východě. Jižní částí vesnice prochází železniční trať Chomutov–Vejprty zprovozněná v roce 1872, na které se nachází zastávka \"Nová Ves u Křimova,\" ale v jízdním řádu 2015/2016 ji obsluhovaly pouze dva páry vlaků o víkendech v období od května do září. Na východním okraji vesnice je také zastávka linkové autobusové dopravy. Částečně podél železniční trati vede červeně značená hřebenová turistická trasa z Hory Svatého Šebestiána k vodní nádrži Přísečnice. U železniční zastávky také začíná modře značená trasa údolím Prunéřovského potoka do železniční stanice \"Kadaň-Prunéřov.\"\n\nŠkola v Nové Vsi byla otevřena v první polovině osmnáctého století. V roce 1822 pro ni byla postavena nová budova. Roku 1881 měla čtyři třídy. V prosinci roku 1898 začala fungovat také dvoutřídní krajkářská škola. Česká škola pro deset až patnáct dětí vznikla až ve třicátých letech dvacátého století. Po skončení druhé světové války převzala budovu krajkářské školy základní škola, ve které se začalo vyučovat až v listopadu roku 1945, protože do té doby v ní byli ubytovaní vojáci. V roce 1948 měla 45 žáků ve dvou třídách a získala zařízení ze zrušené školy v Pohraniční. Základní škola byla zrušena v roce 1967. V budově zůstala pouze mateřská škola a starší děti dojížděly do školy v Hoře Svatého Šebestiána.\n\nVe vesnici stával kostel Nanebevzetí Panny Marie z roku 1834 (zbořený v roce 1967) a boží muka pozdně gotického typu z počátku osmnáctého století. Dochoval se pouze kříž na východním okraji vesnice z doby okolo roku 1700. Na jeho hranolovém podstavci jsou reliéfy Panny Marie, svatého Antonína Paduánského a svatého Jana Nepomuckého. Nedaleko od jihozápadního okraje vesnice zůstalo torzo kaple ze druhé poloviny devatenáctého století zvané německy nebo . Pobořena byla v sedmdesátých letech dvacátého století.\n\nNa východním okraji vesnice stojí u silnice kamenný kříž z doby okolo roku 1700. Na podstavci jsou vytesány reliéfy Panny Marie, svatého Antonína Paduánského a Svatého Jana Nepomuckého. Dále se dochovaly dva smírčí kříže ze šestnáctého století. Jeden stojí mezi domy čp. 47 a 54 a druhý, s reliéfem sekery, u domu čp. 3.\n\n\n\n"}
{"id": "541492", "url": "https://cs.wikipedia.org/wiki?curid=541492", "title": "Lažany (Hrušovany)", "text": "Lažany (Hrušovany)\n\nLažany () jsou malá vesnice, část obce Hrušovany v okrese Chomutov. Nachází se asi 1,5 km na severovýchod od Hrušovan. Prochází zde silnice I/7. V roce 2009 zde bylo evidováno 24 adres.\n\nLažany leží v katastrálním území Lažany u Chomutova o rozloze 3,19 km².\n\nNázev vesnice je odvozen ze slova \"láz\" (staročesky pozemek nebo pole) ve významu ves lažanů (lidí, kteří žijí na lázu). V historických pramenech se jméno vesnice vyskytuje ve tvarech: Lasan (1209), Lazan (1343), Laziany (1575), Laschan (1787) nebo Losan, Loschan a Ložan (1846).\n\nPrvní písemná zmínka o vesnici pochází z roku 1209.\n\nOd poloviny 19. století do jeho 60. až 70. let zde byl panem W. Starckem otevřen hnědouhelný důl \"Urban,\" ve kterém se těžilo 100–150 tun uhlí ročně.\n\nPři sčítání lidu v roce 1921 zde žilo 115 obyvatel (z toho 53 mužů), kteří byli s výjimkou jednoho Žida a tří cizinců německé národnosti. Všichni byli členy římskokatolické církve. Podle sčítání lidu z roku 1930 měla vesnice 125 obyvatel: čtyři Čechoslováky, 117 Němců a čtyři cizince. Opět se všichni hlásili k římskokatolické církvi.\n\nPři volbách do obecních zastupitelstev konaných 22. května 1938 v Lažanech žilo 69 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n"}
{"id": "541493", "url": "https://cs.wikipedia.org/wiki?curid=541493", "title": "Vysočany (Hrušovany)", "text": "Vysočany (Hrušovany)\n\nVysočany () jsou samota, část obce Hrušovany v okrese Chomutov. Nachází se asi 2 km na východ od Hrušovan. V roce 2009 zde byly evidovány dvě adresy.\n\nVysočany leží v katastrálním území Vysočany u Chomutova o rozloze 4,95 km.\n\nNázev vesnice znamená ves vysočanů, tj. lidí, kteří bydlí na vysokém místě. V historických pramenech se jméno vesnice vyskytuje ve tvarech: Wissoczan (1209), Wisseczan (1343), Wissooczan (1352), de Wissoczan (1384), in Wissoczan (1387), in Wissoczan (1398), in Wissoczan (1415), Wysečany (1454), z Vysočan (1523), ve vsi Wysoczanech (1571), Vysočany (1620), Vysocžan a Wysecžan (1787) a Vysočany nebo Wischezahn (1848).\n\nÚzemí bylo osídleno už od pravěku. Záchranný archeologický výzkum při stavbě dálnice D7 odkryl rozsáhlý pohřební areál s torzy žárových hrobů z eneolitu a kostrovými hroby kultury se šňůrovou keramikou. Dále zachytil 50 m dlouhou část příkopu pravěkého rondelu. Mezi ním a pohřebištěm se nacházelo sídliště kultury s nálevkovitými poháry.\n\nPrvní písemná zmínka o vesnici pochází z roku 1209. Na počátku 13. století tvořily Vysočany s dalšími obcemi statek Škrle, který patřil cisterciáckému klášteru v Oseku. Po husitských válkách a vyplenění kláštera propůjčil roku 1436 císař statek Škrle Honingerům.\n\nZa stavovského povstání byl zabaven a prodán Bohuslavu z Michalovic. Ten byl po bitvě na Bílé hoře uvězněn a sťat a statek byl navrácen klášteru v Oseku. Zachované stavby navrhl a postavil architekt Octavio Broggio v roce 1729.\n\nVesnice poblíž hlavní silnice byla postižena za všech válek, naposled po roce 1945 vysídlením německého obyvatelstva. V roce 1966 sloužil kostel jako depozitář soch z obcí zatopených Nechranickou nádrží a z míst, na kterých byla zahájena těžba uhlí. Celý areál chátral a vesnice Vysočany, s výjimkou fary a kostela, byla zbourána kolem roku 1970, kdy zde vzniklo úložiště popílku pro elektrárny Tušimice. Úředně vesnice zanikla v roce 1980.\n\nKostel a barokní fara byly rekonstruovány po roce 1995 a staly se spolu s novostavbou krematoria součástí areálu Vysočanských zahrad.\n\nPři sčítání lidu v roce 1921 zde žilo 269 obyvatel (z toho 129 mužů), z nichž bylo šest Čechoslováků, 262 Němců a jeden cizinec. Všichni se hlásili k římskokatolické církvi. Podle sčítání lidu z roku 1930 měla vesnice 266 obyvatel: jednoho Čechoslováka a 265 Němců. Kromě jednoho člověka bez vyznání byli římskými katolíky.\n\nVe Vysočanech se narodil německý skladatel, dirigent, hudební vědec, pedagog a publicista Dr. Theodor Veidl (28. 2. 1885 – 16. 2. 1946), který po absolvování gymnasia v Chomutově vystudoval na Karlově Universitě v Praze. Byl prvním německým nositelem Československé státní ceny za operu (1929). Je autorem oper Kranwit nebo Maloměšťáci(Die Kleinstädtler). Jeho díla uvádělo Nové německé divadlo v Praze (Neues deutsches Theater) – nyní Státní opera Praha. Veidl zemřel po druhé světové válce ve sběrném táboře Terezín.\n\n\n"}
{"id": "541494", "url": "https://cs.wikipedia.org/wiki?curid=541494", "title": "Hořenice (Chbany)", "text": "Hořenice (Chbany)\n\nHořenice () je malá vesnice, část obce Chbany v okrese Chomutov. Nachází se asi 6,5 km na západ od Chban. V roce 2014 zde bylo evidováno 7 adres. V roce 2011 zde trvale žilo 9 obyvatel v 5 domech.\n\nHořenice leží v katastrálním území Poláky o výměře 8,83 km².\n\nNázev vesnice je odvozen z mužského jména Hořen, a znamená tedy ves Hořeniců. V historických pramenech se jméno vesnice objevuje ve tvarech: in Horzienyczich (1410), Horzenicz (1487), na Hořenících (1603), Rozženicze (1629), Harschenitz (1676), Harschonitz (1787) nebo Horschenitz (1846).\n\nPrvní písemná zmínka o vesnici pochází z roku 1391, kdy od Anny z Hořenic koupili její zdejší dědictví bratři Heřman a Jan. Další dochované informace jsou až ze šestnáctého století, kdy část vesnice patřila městu Kadaň a zbytek vlastnili příslušníci rodu Strojetických ze Strojetic, jejichž podíl získal nejpozději v roce 1589 Jan Šanovec ze Šanova. Po jeho smrti v roce 1605 majetek zdědili synové Kryštof a Jáchym. K jejich panství patřila také Nová Víska, kterou bratři roku 1612 prodali Oldřichu Hrobčickému z Hrobčic. Některý ze Šanovců v Hořenicích založil tvrz připomínanou poprvé v roce 1628, kdy už vesnice patřila k poláckému panství v majetku Štampachů ze Štampachu. Součástí tohoto panství, které v roce 1629 Zdeslav ze Štampachu prodal Jindřichu Šlikovi, Hořenice už zůstaly až do zrušení poddanství. Samotná tvrz byla poničena během třicetileté války a postupně zanikla. Do dvacátého století se z ní dochovala pouze část vodního příkopu, ale nakonec zanikla i ta.\n\nPo bitvě na Bílé hoře byl zkonfiskován kadaňský majetek v Hořenicích a konfiskát roku 1623 koupil císařský rada A. Šmíd ze Šmídbachu. V berní rule z roku 1654 byla ves rozdělena do dvou statků. První patřil k panství Poláky. Žil v něm jeden sedlák a pět chalupníků, kteří dohromady chovali deset krav, tři jalovice, šestnáct ovcí, 23 prasat a jednu kozu. Druhý statek patřil k velemyšleveskému panství chomutovských jezuitů. Na jejich majetku žil sedlák a dva chalupníci, kteří měli dohromady dvě krávy, čtyři jalovice, dvě ovce a tři prasata. Oba statky byly spojeny do jednoho po zrušení jezuitského řádu v roce 1773. Obci v té době patřil výtažný rybník a polovina luk.\n\nNa přelomu osmnáctého a devatenáctého století se u Hořenic těžilo malé množství hnědého uhlí (50–200 tun ročně). Kromě něj se na výchozu uhelné sloje dolu společnosti Saxonia dobývala nekvalitní pyritová železná ruda v množství přes jednu tunu za rok. Větším podnikem byl až důl Alois otevřený v roce 1804 knížetem Windischgrätzem. Důl vystřídal několik majitelů a s přestávkami fungoval až do roku 1914. Uhlí se těžilo v hloubce dvacet až padesát metrů ze dva metry mocné sloje. Velké množství důlní vody odváděly dvě štoly dlouhé 450 a 600 metrů směrem k západu a jihozápadu. Průměrná roční těžba dosahovala až pěti tisíc tun a celková se odhaduje na 200 tisíc tun uhlí. Druhým dolem západně od vesnice byl v letech 1873 až 1880 důl Antonín. Jeho celková produkce nekvalitního uhlí z hloubky až dvacet metrů dosáhla necelých 20 tisíc tun.\n\nNejvíce obyvatel – sto osm – měla vesnice při sčítání lidu v roce 1900. Vylidňovat se začala už před druhou světovou válkou, kdy zde počet obyvatelstva poklesl ve srovnání s počátkem století o více než polovinu (osmačtyřicet lidí v roce 1930).\n\nPři sčítání lidu v roce 1921 zde žilo 71 obyvatel (z toho třicet mužů), z nichž bylo devatenáct Čechoslováků a 52 Němců. Kromě jednoho evangelíka patřili k římskokatolické církvi. Podle sčítání lidu z roku 1930 měla vesnice 48 obyvatel: 26 Čechoslováků, dvacet Němců a dva cizince. S výjimkou jednoho evangelíka a pěti lidí bez vyznání se hlásili k římskokatolické církvi.\n\nPo zrušení poddanství se Hořenice v roce 1850 staly samostatnou obcí. Zůstaly jí jen krátkou dobu, protože v roce 1869 již byly osadou obce Poláky, s níž byly od 1. ledna 1981 připojeny jako část obce ke Chbanům. Až do roku 1960 se nacházely v okrese Kadaň a teprve v roce 1961 byly při reorganizaci územní správy převedeny do okresu Chomutov.\n\n\n\n"}
{"id": "541495", "url": "https://cs.wikipedia.org/wiki?curid=541495", "title": "Malé Krhovice", "text": "Malé Krhovice\n\nMalé Krhovice () jsou malá vesnice, část obce Chbany v okrese Chomutov. Nachází se asi 4,5 km na západ od Chban. V roce 2009 zde bylo evidováno 11 adres.\n\nMalé Krhovice leží v katastrálním území Poláky o výměře 8,83 km².\n\nNázev vesnice mohl být odvozen buď z osobního jména \"Krha,\" které se však v písemných pramenech nevyskytuje, nebo ze slovesa \"krhati.\" Potom by se jednalo o přezdívku pro lidi, kteří jsou často nemocní. V historických pramenech se jméno vesnice vyskytuje ve tvarech: in Krhowiczich (1447), v Krhovicích (1533), Krhowicze (1560), Mala Kerbicze (1589), Mala Krbicze (1593), vsi male Kerbicze (1595), ves malou Krbicze (1598), Kurbitz (1603), zur Kärbicz (1604), Kirbitz (1608), Male Krbicz (1629), Klein Kürbitz (1787), Klein-Körbitz (1846) nebo Krhovice malé a Klein-Körbitz (1854).\n\nMalé Krhovice vznikly u obchodní cesty mezi Kadaní a Žatcem. První písemná zmínka o nich pochází z roku 1377. Podle závěti Pechance Ojíře z Očedělic z roku 1447 patřily k vintířovskému panství, ale o rok později je získali Šumburkové, kteří vesnici připojili k panství Poláky. K němu poté patřila až do zrušení poddanství. Za účast na stavovského povstání v letech 1618–1620 byly Poláky včetně Malých Krhovic zabaveny Matyášovi mladšímu Štampachovi ze Štampachu. Konfiskace však nebyla oprávněná, protože Matyáš panství Poláky pouze spravoval za svého nezletilého synovce Zdislava Štampacha ze Štampachu.\n\nStav vesnice po třicetileté válce byl popsán roku 1654 v berní rule jako dobrý. Tehdy v Malých Krhovicích žili čtyři sedláci, kteří měli osmnáct potahů, patnáct krav, jedenáct jalovic, 54 ovcí, 23 prasat a jednu kozu. Hlavním zdrojem obživy bylo pěstování pšenice a žita, ale ve vsi byl také rybník určený k chovu ryb. Obec vlastnila rybník ještě o sto let později. Vzhledem k velikosti vesnice v ní nebyla škola, a děti navštěvovaly školu v Dolanech.\n\nPři sčítání lidu v roce 1921 zde žilo 62 obyvatel (z toho 31 mužů), z nichž bylo devět Čechoslováků, padesát Němců a tři cizinci. Podle sčítání lidu z roku 1930 měla vesnice 65 obyvatel: deset Čechoslováků, 51 Němců a čtyři cizince. Všichni se hlásili k římskokatolické církvi. Po druhé světové válce byli vysídleni němečtí obyvatelé, ale i tak ve vesnici v roce 1947 žilo 52 lidí. K poklesu počtu obyvatel došlo teprve poté a při sčítání lidu v roce 1950 měla vesnice jen 25 obyvatel.\n\nPo zrušení poddanství se Malé Krhovice staly v roce 1850 samostatnou obcí. Zůstaly jí jen krátkou dobu, protože v roce 1869 již byly osadou obce Poláky, s níž byly od 1. ledna 1981 připojeny jako část obce ke Chbanům. Až do roku 1960 se nacházely v okrese Kadaň a teprve v roce 1961 byly při reorganizaci územní správy převedeny do okresu Chomutov.\n\n\n\n\n"}
{"id": "541496", "url": "https://cs.wikipedia.org/wiki?curid=541496", "title": "Přeskaky", "text": "Přeskaky\n\nPřeskaky () jsou malá vesnice, část obce Chbany v okrese Chomutov. Nachází se asi 1,5 km západně od Chban. V roce 2009 zde bylo evidováno 12 adres. Vesnice až do počátku patnáctého století patřila k majetku valdsaského kláštera. Později se o ni dělili žatečtí měšťané a různé šlechtické rody. Hlavním hospodářským odvětvím v Přeskacích vždy bylo zemědělství. Po druhé světové válce přišla vesnice o dvě třetiny obyvatel a jejich počet dále klesal, až se téměř vylidnila.\n\nPřeskaky jsou také název katastrálního území o rozloze 5,38 km².\n\nPůvodní název vesnice \"Přeskače\" byl odvozen ze starého tvaru slovesa \"soukat,\" a znamenal tak pravděpodobně \"ves přeskačů\" (tkalců). V historických pramenech se jméno vesnice vyskytuje ve tvarech: Prezkacz (1287), in Przieskacz (1412), Przicskacz (1415), in villa Przeskacziech (1462), Przeskacže (1544), Bržezy a Pržesau nebo Pržeskau (1787), Přeskaky a Přeskače nebo Przesau (1846) a Přeskaky nebo Přesau (1854).\n\nPrvní písemná zmínka o vesnici pochází z roku 1287, kdy ji údajně koupil valdsaský klášter od nejvyššího komorníka Ojíře z Lomnice. Vesnice poté pravděpodobně patřila klášteru až do husitských válek. Přídomek faráře Jindřicha z Přeskak zmíněného mezi faráři žateckého obvodu v roce 1412 dokládá, že Přeskaky tehdy mohly být farní vsí s vlastním kostelem.\n\nOkolo roku 1415 část vsi vlastnil, podobně jako v blízkých Roztylech, žatecký měšťan Mikuláš Koblenczer. Po úmrtí jeho syna Přeskaky připadly jako odúmrť králi Václavovi IV., ale Mikuláš proti tomu protestoval, a získal majetek zpět. Po jeho smrti Přeskaky připadly městu Žatci. Novým majitelem části Přeskak a nedalekého Nového Sedla se v roce 1570 stal Bohuslav Felix Hasištejnský z Lobkovic, ale už jeho syn Jan Waldemar Přeskaky prodal Janu Valdsteinovi ze Sedčic, který je připojil ke svému statku Žabokliky.\n\nVesnice zůstávala rozdělená i na počátku třicetileté války. Část s hospodářským dvorem, ovčínem a kostelem patřila k Číňovu. Tento statek odkázal svobodný pán Leonard Colonna z Fels na Andělské hoře své manželce Alžbětě z Lobkovic. Po její smrti Číňov v roce 1622 koupil Heřman Černín z Chudenic. Druhá část Přeskak patřila k panství Mory, které vlastnili Fictumové. Za účast na stavovském povstání byla Bohuslavu Felixovi z Fictumu zkonfiskována a zabavený majetek koupil roku 1623 Jaroslav Bořita z Martinic. Podle berní ruly z roku 1654 celá vesnice patřila ke statku Mory a žilo v ní sedm sedláků a jeden chalupník, kteří dohromady chovali devatenáct krav, 28 jalovic, 106 ovcí, 71 prasat a čtyři kozy.\n\nV polovině osmnáctého století ve vesnici pracoval obecní kovář, pastýř, nádeník a mlynář, který měl v nájmu panský mlýn se dvěma koly. Na počátku devatenáctého století tvořily vesnici dvě řady domů po obou stranách silnice. Na jižní straně bývala dřevěná kaple se zvonicí a na východě stával železný kříž mezi dvěma akáty. Ve třech rybnících se chovali kapři.\n\nPo druhé světové válce v důsledku vysídlení Němců z Československa klesl počet obyvatel na jednu třetinu. Uvolněný majetek převzala a rozdělovala místní správní komise. Brzy poté bylo založeno jednotné zemědělské družstvo, které se kvůli špatným hospodářským výsledkům v roce 1951 sloučilo s jednotným zemědělských družstvem ve Chbanech, ale od roku 1960 čtyři velké přeskacké zemědělské dvory využíval státní statek Poláky. V jeho správě jejich areály zchátraly. V sedmdesátých letech dvacátého století byla vesnice napojena na vodovod.\n\nPři sčítání lidu v roce 1921 zde žilo 125 obyvatel (z toho 66 mužů), z nichž bylo 47 Čechoslováků a 78 Němců. Kromě dvanácti evangelíků a dvou příslušníků nezjišťovaných církví byli římskými katolíky. Podle sčítání lidu z roku 1930 měla vesnice 132 obyvatel: 25 Čechoslováků a 107 Němců. Až na jedenáct evangelíků se ostatní hlásili k římskokatolické církvi.\n\nPřeskaky byly součástí morského statku až do zrušení poddanství v roce 1848. O dva roky později se staly samostatnou obcí, kterou zůstaly přibližně do poloviny dvacátého století. Roku 1950 byly uváděny jako osada obce Chbany. Až do roku 1960 patřily do okresu Žatec, ale od roku 1961 byly Chbany se všemi částmi převedeny do okresu Chomutov.\n\n\n\n"}
{"id": "541497", "url": "https://cs.wikipedia.org/wiki?curid=541497", "title": "Roztyly (Chbany)", "text": "Roztyly (Chbany)\n\nRoztyly () jsou malá vesnice, část obce Chbany v okrese Chomutov. Nachází se asi jeden kilometr na sever od Chban. V roce 2009 zde bylo evidováno 7 adres. Vesnice stojí ve staré kulturní krajině osídlené už v pozdní době kamenné. Od druhé poloviny dvanáctého století patřila k majetku valdsaského kláštera a později se v jejím držení střídali především žatečtí a kadaňští měšťané. Obyvatelé se živili převážně zemědělstvím a od konce dvacátého století se v jejím těsném sousedství těží písky a štěrkopísky.\n\nRoztyly jsou také název katastrálního území o rozloze 1,27 km².\n\nNázev vesnic je odvozen ze spojení \"ves lidí roztylých.\" Přídavné jméno roztylý znamená roztučnělý. V historických pramenech se jméno vyskytuje ve tvarech: Rozdel (1185), Rozstil (1195), in Roztile (1415), in villis Roztylech… (1489) nebo Rostial (1787 a 1846).\n\nArcheologické výzkumy v prostoru pískoven u Soběsuk a později i u Roztyl dokládají osídlení okolní krajiny od pozdní doby kamenné v době 3700–3100 let před naším letopočtem. Při archeologickém výzkumu sídliště z mladší a pozdní doby bronzové byl u Roztyl v roce 1996 odkryt a částečně prozkoumán nejspíše kultovní objekt štítarské kultury s pohřbem koně. Nalezené lidské kosti dokládají existenci rituálního kanibalismu.\n\nPrvní písemná zmínka o Roztylech pochází z roku 1185, kdy vesnice patřila valdsaskému klášteru a papež Lucius III. ji vzal, spolu s dalším klášterním majetkem, pod svou ochranu. Další zprávy pochází až z přelomu čtrnáctého a patnáctého století, kdy část vesnice vlastnili žatečtí měšťané. Jejich podíl připadl jako odúmrť králi Václavovi IV., ale příbuzní původních majitelů se o majetek soudili a spor v roce 1415 vyhráli. V průběhu patnáctého století se majitelem vesnice stal Jindřich z Kladna, který v roce 1489 zemřel. Vesnice opět připadla panovníkovi, ale odúmrť opět napadla Jindřichova sestra Regina. Svá práva však přenechala městu Žatci.\n\nDalším majitelem vesnice byl na konci patnáctého století Bohuslav Chotek z Vojnína. Po něm se vlastníky stali Fictumové, jejichž rodu Roztyly patřily až do roku 1541, kdy je od nich koupil kadaňský měšťan Kryštof Zedlitzer ze Zedlic. Jeho potomci vesnici vlastnili až do počátku třicetileté války, kdy jim byla za účast na stavovském povstání zabavena. Důvodem byla účast Adama Zedlitzera při tažení stavovského vojska do Dolních Rakous. Je však možné, že byl rodině majetek vrácen, protože podle berní ruly z roku 1654 patřilo panství Roztyly sirotkům Cetlerovským. Ve vsi tehdy žili tři sedláci, kteří dohromady chovali deset krav, osmnáct jalovic, 26 ovcí, 42 prasat a šest koz. K panství patřil také jeden sedlák v Čermníkách a čtyři chalupníci v Úhošťanech. Kadaňským měšťanům poté vesnice patřila až do roku 1848. Město zdejší šosovní dvory spravovalo prostřednictvím svého milžanského statku. Podle Johanna Gottfrieda Sommera v roce 1846 ve vsi žilo 21 obyvatel v šesti domech.\n\nPo druhé světové válce byli vysídleni němečtí obyvatelé a jejich domy přidělovala místní správní komise novým přistěhovalcům. Bylo založeno jednotné zemědělské družstvo, ale už v roce 1951 se s dluhem ve výši 300 tisíc korun sloučilo s družstvem ve Chbanech. O devět let později zaniklo i to, a stalo se součástí státního statku Poláky.\n\nV roce 1982 se ve vesnici natáčely některé záběry filmu Yentl, který režírovala Barbra Streisandová. V souvislosti s tím byly opraveny střechy budov a elektrické vedení přesunuto pod zem.\n\nPři sčítání lidu v roce 1921 zde žilo 69 obyvatel (z toho 29 mužů), z nichž bylo dvanáct Čechoslováků, 56 Němců a jeden cizinec. Kromě jednoho evangelíka byli římskými katolíky. Podle sčítání lidu z roku 1930 měla vesnice 58 obyvatel: sedm Čechoslováků a 51 Němců. Všichni se hlásili k římskokatolické církvi.\n\nV období let 1869–1930 byly Roztyly osadou obce Přeskaky a v roce 1950 patřila ke Chbanům. Až do roku 1960 obě obce ležely v okrese Žatec, ale poté byly převedeny do okresu Chomutov.\n\nVětšina obyvatel pracovala ve druhé polovině dvacátého století v zemědělství. V roce 2000 byl v katastrálním území vesnice otevřen nový závod firmy Severočeské pískovny a štěrkovny, který navázal na starší těžbu písku u Soběsuk. Na počátku 21. století v něm 25 zaměstnanců těžilo ročně 400–500 tun štěrkopísku ročně.\n\n\n\n"}
{"id": "541498", "url": "https://cs.wikipedia.org/wiki?curid=541498", "title": "Soběsuky (Chbany)", "text": "Soběsuky (Chbany)\n\nSoběsuky () jsou malá vesnice, část obce Chbany v okrese Chomutov. Nachází se asi 2 km na sever od Chban. V roce 2009 zde bylo evidováno 9 adres.\n\nSoběsuky leží v katastrálním území Soběsuky nad Ohří o rozloze 2,26 km².\n\nSlovo \"suk,\" které je částí názvu, znamená v přeneseném významu svéhlavého nebo neústupného člověka. V německých variantách bylo zaměněno za slovo \"Sack\" (pytel). V historických pramenech se jméno vyskytuje ve tvarech: de Sobesuc (1281), Sobyesuk (1369), v Soběsucích (1477), na Soběsucích (1615), Sobiesak (1699), Sobiesuk (1787) nebo Sobiesuk a Soběsuky (1846).\n\nRozsáhlý archeologický výzkum prováděný u Soběsuk v letech 1985–1992 prozkoumal rozsáhlé keltské sídliště včetně šedesáti hrobů. Na lokalitě však byla doložena řada dalších kultur od neolitu po dobu hradištní.\n\nPodle německé vlastivědné literatury z počátku dvacátého století byl soběsucký kostel založen okolo roku 1180 mnichy z valdsaského kláštera. První jistá písemná zmínka pochází až z roku 1281 a nachází se v přídomku Petra ze Soběsuk \"().\" Příslušníci vladyckého rodu ze Soběsuk byli několikrát zmíněni také v průběhu čtrnáctého století. V roce 1407 byla vesnice označená jako zničená a rozbořená.\n\nV patnáctém století vesnici získali Sekerkové ze Sedčic a Beneš Sekerka roku 1477 prodal svou část za patnáct kop grošů měšťanu Křížovi ze Žatce. Majitelé se v dalších letech často střídali a v roce 1547 žateckou část městu zkonfiskoval král Ferdinand I. za účast města na stavovském povstání v roce 1547. Zabavený majetek byl připojen ke statku Číňov, který jako léno získali Krajířové z Krajku. V sedmnáctém století Soběsuky vlastnil Vilém starší Doupovec z Doupova, ale byly mu zabaveny za účast na stavovském povstání v letech 1618–1620. V konfiskačním protokolu je poprvé zmíněna soběsucká tvrz. Zabavený majetek roku 1623 koupil Augustin Schmidt ze Schmidtbachu.\n\nBěhem třicetileté války Soběsuky zřejmě značně trpěly, protože podle berní ruly z roku 1654 byly nejchudší vesnicí v okolí. Žilo v nich jen osm chalupníků, kteří měli čtyři potahy a dohromady chovali čtrnáct krav, devět jalovic, tři ovce a 26 prasat. Domy byly popsány jako chatrné a lidé se živili také pěstováním žita na kamenitých polích. Přesto byla stará tvrz už v roce 1644 přestavěna svobodným pánem Rajským z Dubnice na zámek. K dalším majitelům statku patřili Klebelsberové z Klebelsbergu, hraběnka Terezie z Pöttingu nebo od roku 1679 Eusebia Polyxena Schmidtová ze Schmidtbachu. V roce 1746 vesnici koupil kadaňský měšťan V. Glaser, jehož p ji vlastnili až do třicátých let devatenáctého století. Od roku 1792 k nim patřil Karel Elster, který mezi Soběsuky a Vikleticemi založil ovocné sady.\n\nPřed polovinou osmnáctého století v Soběsukách žil mlynář, který měl v nájmu panský mlýn se dvěma vodními koly. Kromě něj ve vsi pracoval švec, obecní pastýř a pět nádeníků. Podle díla od Jaroslava Schallera stálo ve vsi v roce 1787 26 domů a špitál z roku 1717 pro šest mužů a šest žen.\n\nNejstarší pokus s těžbou hnědého uhlí u Soběsuk podnikl v roce 1830 Adolf Elster v prostoru za farní zahradou. O dva roky později nechal těžbu zastavit, ale ve třicátých letech devatenáctého století ji obnovil nový majitel panství Karel Leopold Stieber, který otevřel vrchnostenský důl Anna a Karel pojmenovaný po svém zakladateli a jeho manželce. Z hloubky až čtyřicet metrů se v něm těžila 1,2 metru mocná sloj. Po ukončení provozu byl důl později krátce obnoven a v devadesátých letech devatenáctého století definitivně uzavřen. Množství v něm vytěženého uhlí se odhaduje až na 60 tisíc tun. Neúspěšný pokus o těžbu uhlí podnikl roku 1835 zdejší hostinský Trinks. Druhým větším dolem u vesnice byl důl Magdaléna otevřený v letech 1918 až 1922. Třicet metrů hlubokými šachtami se v něm těžily tři sloje mocné 1,3 metru, 1,2 metru a údajně až deset metrů. Před uzavřením v něm pracovalo 150 horníků. Uhlí, kterého se zde vytěžilo až 70 tisíc tun, se odváželo do železniční stanice v Žaboklikách. Posledním dolem byla Viktoria otevřená na konci první světové války v meandru Ohře mezi Soběsuky a Číňovem. Vytěžilo se v něm vytěženo jen několik tisíc tun uhlí.\n\nV devatenáctém století u vesnice fungovaly dvě cihelny, v nichž se vyrábělo 60 tisíc cihel a 20 tisíc tašek ročně. Na břehu Ohře bývaly výnosné chmelnice, které založil hostinský Trinks. Roku 1873 byl zahájen provoz na železniční trati Březno–Žabokliky, na které byla u Soběsuk zřízena zastávka. O šest let později však došlo k sesuvu, který poškodil těleso trati, a provoz na ní byl od 30. června 1879 natrvalo ukončen. Velkostatek patřil Stieberům ještě na počátku dvacátého století. Ve vesnici v té době byly dva obchody, hostinec, obchod se zemědělskými potřebami a živnost provozovala řada řemeslníků.\n\nPo vysídlení Němců z Československa výrazně klesl počet obyvatel vesnice. Na místo Němců se stěhovali volyňští Češi, a v roce 1947 měla vesnice 64 obyvatel. Po rozdělení půdy v Soběsukách žilo jedenáct rolníků, z nichž každý hospodařil v průměru na 12,6 hektarech půdy. Roku 1983 byla otevřena velkovýkrmna prasat a o dva roky později se v katastrálním území začal těžit štěrkopísek. Výkrmna prasat patřila na počátku 21. století firmě Provex. Těžba písku skončila v roce 2000, kdy se přesunula do katastrálního území sousedních Roztyl.\n\nPři sčítání lidu v roce 1921 zde žilo 257 obyvatel (z toho 162 mužů), z nichž bylo 32 Čechoslováků, 224 Němců a jeden cizinec. Kromě pěti židů a tří lidí bez vyznání se hlásili k římskokatolické církvi. Podle sčítání lidu z roku 1930 měla vesnice 190 obyvatel: 28 Čechoslováků, 160 Němců a dva cizince. S výjimkou devíti lidí bez vyznání byli členy římskokatolické církve.\n\nPo zrušení poddanství se Soběsuky staly roku 1850 samostatnou obcí s osadou Vikletice. Jejím prvním starostou byl téhož roku zvolen I. Tobisch z Vikletic. Při sčítání lidu v roce 1869 už k Soběsukám patřily jako osada také Vadkovice. V obecním zastupitelstvu dominovali Němci a Češi v něm získali první zastoupení až ve volbách roku 1929. V roce 1948 obec zanikla a Soběsuky se staly součástí nově zřízené obce Vikletice. Obě vesnice patřily do okresu Žatec, ale při reformě územní správy byly od roku 1960 zařazeny do okresu Chomutov.\n\nNejstarší škola bývala v Soběsukách už před rokem 1623. Učitel je uveden také v roce 1748 v tereziánském katastru. Brzy po druhé světové válce začalo ve škole vyučování, ale s koncem školního roku 1945/1946 byla škola uzavřena a přemístěna do Vikletic. S rostoucím počtem obyvatel však byla soběsucká škola znovu otevřena už v roce 1947 a docházely do ní také děti ze Chban, Přeskak a Roztyl.\n\nJednou z dominant vesnice býval soběsucký zámek postavený na místě starší tvrze v sedmnáctém století. Stával v hospodářském dvoře, který uzavíral západní stranu návsi. Po druhé světové válce budovu využíval státní statek, ale v důsledku zanedbané údržby se na konci šedesátých let dvacátého století zřítily stropy, a v roce 1990 byl zámek zbořen.\n\nDochovanou stavbou je kostel svatého Martina, jehož barokní podoba je výsledkem přestavby z konce sedmnáctého století. Jižně od kostela se nachází sloup se sochou Panny Marie datovaný letopočtem 1694. Stojí na čtyřhranném soklu položeném na dvou pískovcových stupních. Samotnou sochu Panny Marie s Ježíškem v levé ruce nese hlavice zdobená volutami. U vchodu na bývalý kostelní hřbitov stojí socha svatého Jana Nepomuckého na mohutném půlkulatém soklu, který je na čelní straně zdoben erbem a datován letopočtem 1724. Vlastní socha stojí na velké pískovcové kouli zdobené plastikou svržení Jana z mostu. Vedle koule jsou dva andělé, kteří drží měšec a zámek. Anděl se zámkem si prstem na pravé ruce ukazuje na ústa.\n\nU vesnice rostou dva památné stromy. Poblíž bývalého zámku roste 200 let starý akát s výškou dvacet metrů a obvodem kmene přes 330 centimetrů. Druhým stromem je 400 let starý svatojosevský dub letní v místech zámeckého parku. Strom dosahuje výšky 27 metrů a obvod kmene 130 centimetrů nad zemí měří 525 centimetrů.\n\nU polní cesty do Vikletic býval pomník věnovaný Karlu Elsterovi, který nechali postavit Karel a Anna Stieberovi.\n\n\n\n"}
{"id": "541499", "url": "https://cs.wikipedia.org/wiki?curid=541499", "title": "Vadkovice (Chbany)", "text": "Vadkovice (Chbany)\n\nVadkovice () jsou vesnice, část obce Chbany v okrese Chomutov. Nachází se asi 4 km na západ od Chban. V roce 2009 zde bylo evidováno 92 adres.\n\nVadkovice jsou také název katastrálního území o rozloze 2,72 km².\n\nNázev vesnice je odvozen ze jména \"Vadek\" ve významu ves lidí Vadkových. V historických pramenech se jméno vesnice vyskytuje ve tvarech: in villa Wadkowiczich (1384), Watkowitz nebo Odporovice (1598), Vokovice (1654), Wakowitz (1787 a 1846).\n\nVesnice je poprvé zmíněna v přídomku rytíře Petra z Watzowitz, který je uveden jako svědek na darovací listině z roku 1295, kterou chomutovská komenda získala ves Otvice. V dalších historických pramenech jsou Vadkovice uvedeny jen v podobě stručných zmínek, které dokládají pouhou existenci vesnice. Je možné, že se k nim vztahuje zmínka o vsi Radkovice, která patřila městu Kadaň, uvedená v privilegiu vydaném roku 1367 císařem Karlem IV.\n\nPodle berní ruly z roku 1654 patřila vesnice v době po třicetileté válce jako šosovní dvůr městu Kadani, které ji spravovalo prostřednictvím svého milžanského statku. Tehdy v ní žili čtyři sedláci a dva chalupníci, z nichž jeden provozoval hospodu. Sedláci měli patnáct potahů a chovali dohromady pět krav, dvanáct jalovic, 43 ovcí, 26 prasat a čtyři kozy. Chudší chalupníci měli jen dvě krávy, jednu jalovici, pět prasat a dvě kozy. Kromě chovu dobytka pěstovali především pšenici.\n\nK Milžanům Vadkovice náležely až do roku 1675, kdy z nich byl vytvořen samostatný statek, ale v roce 1727 se k Milžanům opět vrátily. Podle tereziánského katastru patřila vesnice kadaňskému Bratrstvu svatého Růžence. Z řemeslníků tehdy ve vsi provozovali živnost tesař, krejčí a mlynář. Za císaře Josefa II. bylo Bratrstvo zrušeno a vesnici v roce 1786 koupil hrabě František Xaver z Auersperku, ale brzy ji znovu prodal kadaňskému měštanovi Antonínu Rothovi. V držení vesnice se poté až do zrušení poddanství vystřídala řada dalších měšťanů. Cena hospodářského dvora dosáhla v dražbě roku 1860 nebo 1861 50 tisíc zlatých. Koupil jej pan Stöckl z Prahy, ale od konce šedesátých let devatenáctého století se majitelé dvora znovu často střídali.\n\nNa začátku dvacátého století ve vsi fungovala kromě velkostatku také cihelna. Po druhé světové válce byli vysídleni Němci, což vedlo k poklesu počtu obyvatel vesnice na jednu třetinu předválečného stavu.\n\nDochovanou podobu Vadkovic výrazně ovlivnila výstavba vodní nádrže Nechranice. V polovině osmdesátých let bylo rozhodnuto změnit Vadkovice na rekreační oblast. Značná část původní zástavby včetně velkého zemědělského dvora s letohrádkem byla zbořena a místo nich vznikla rozsáhlá kolonie rekreačních chat.\n\nPři sčítání lidu v roce 1921 zde žilo 109 obyvatel (z toho 45 mužů), z nichž bylo patnáct Čechoslováků a 94 Němců. Kromě pěti židů byli členy římskokatolické církve. Podle sčítání lidu z roku 1930 měla vesnice 134 obyvatel: 26 Čechoslováků, 105 Němců a tři cizince. S výjimkou tří lidí bez vyznání a sedmi židů se hlásili k římskokatolické církvi.\n\nV roce 1850 se Vadkovice staly samostatnou obcí, ale při sčítání lidu v roce 1869 už byly osadou obce Soběsuky. Až do roku 1960 patřily do okresu Žatec, ale při reformě územní správy byly od roku 1961 začleněny jako část obce Chbany do okresu Chomutov.\n\nNa návsi se na místě bývalého rybníku nachází protipožární nádrž. U jejího okraje stojí socha svatého Jana Nepomuckého.\n\n\n\n"}
{"id": "541500", "url": "https://cs.wikipedia.org/wiki?curid=541500", "title": "Vikletice", "text": "Vikletice\n\nVikletice () jsou vesnice, část obce Chbany v okrese Chomutov. Nachází se asi tři kilometry severozápadně od Chban. V roce 2009 zde bylo evidováno 51 adres.\n\nVikletice je také název katastrálního území o rozloze 5,08 km².\n\nAntonín Profous odvozuje pojmenování vesnice z osobního jména ve významu \"ves lidí Viklatových,\" přičemž jméno Viklata vzniklo složitějším vývojem z německého jména Wiegel. V průběhu dějin je vesnice v písemných pramenech uváděna například pod názvy Wyeckleticz (1332), Wycleticze (1360), Wikleticze (1447) nebo \"w Wikleticzy\" (1543).\n\nVikletice a jejich okolí jsou trvale osídleny už po dobu 5000 let. Archeologicky zde bylo odkryto pozdně neolitické pohřebiště kultury se šňůrovou keramikou, které bylo na počátku devadesátých let dvacátého století největší ve střední Evropě. Osídlení pokračovalo i v době bronzové, železné a římské.\n\nPrvní písemná zmínka o vesnici pochází z roku 1332, kdy patřila k manskému statku Pětipsy, který toho roku získal Fridrich z Egerberka od krále Jana Lucemburského. Podle Rudolfa Anděla se pětipeský statek rozšířil o Vikletice až roku 1360 a Pětipeští z Chýš a Egerberka jej poté drželi až do roku 1500. Část Vikletic na začátku patnáctého století patřila Janu Čepičkovi, který v roce 1411 zemřel a jeho majetek připadl jako odúmrť králi Václavovi IV. Od krále jej poté získali Aleš Kolovrat z Března a Jan Řitka. Část vesnice patřila v první polovině šestnáctého století městu Žatec, kterému ji zkonfiskoval král Ferdinand I. za účast města na stavovském povstání roku 1547. Část Vikletic potom připadla k podbořanskému panství a část patřila okolo roku 1550 k panství postoloprtskému.\n\nPodle hodnocení berní ruly z roku 1654 byla vesnice po třicetileté válce v dobrém stavu. Žili v ní tři sedláci a pět chalupníků, z nichž jeden měl kovárnu a druhý šenk. Sedláci chovali dohromady šest krav, sedm jalovic, sedmnáct ovcí, patnáct prasat a čtyři kozy, zatímco chalupníkům patřilo deset krav, dvě jalovice, šest ovcí, dvanáct prasat a jedna koza. Ve vsi býval pivovar a u něj pivovarský rybník, ve kterém se chovaly ryby.\n\nK dalším majitelům vesnice patřili Lobkovicové a Údrčtí z Údrče. Od sedmnáctého století byly Vikletice součástí soběsuckého panství, u kterého s výjimkou let 1697–1737 zůstaly až do zrušení poddanství. \n\nKoncem devatenáctého století ve Vykleticích fungovaly dva hostince, obchod a živnost provozovali řezník, pekař, kovář, sedlář, kolář, pokrývač, tesař, pánský krejčí, dva ševci a mlynář. Budova pivovaru ještě stála, ale pivo se v ní už nevařilo. Dopravní spojení umožňovaly jen polní cesty a dřevěné mosty přes Ohři u Čermníků a Nechranic. Silnice, která se napojila na okresní silnici Chbany–Soběsuky, se začala stavět až v roce 1907.\n\nPo konci druhé světové války byl v roce 1945 zřízen místní národní výbor. Ve spolupráci s okresní správní komisí v Žatci se podílel na vysídlování německých obyvatel a přidělování uvolněných zemědělských usedlostí českým rolníkům. Nakonec se ve Vikleticích usadilo 26 zemědělců, z nichž každý obdělával v průměru 9,7 hektaru půdy. Zemědělci brzy vytvořili strojní zemědělské družstvo a na nepřidělené půdě začal hospodařit státní statek. V roce 1946 byl založen sbor dobrovolných hasičů. Spojení s okresním městem zajišťovala roku 1948 zřízená autobusová linka Vikletice–Žatec. Ve stejném roce byla ve vesnici provedena elektrifikace.\n\nDo podoby vesnice výrazně zasáhla výstavba vodní nádrže Nechranice, kvůli které muselo být do roku 1966 zbouráno patnáct domů. Vodní nádrž umožnila rozvoj rekreační oblasti. Nevyužitá školní budova byla přestavěna na rybářský dům a v roce 1980 bylo postaveno prvních deset chat s celkem čtyřiceti lůžky. Během osmdesátých let dvacátého století bylo vybudováno pohostinství, tábořiště a rostl počet rekreačních chat. Kromě rekreačních zařízení ve vsi hospodařil státní statek, který v té době obdělával 2100 hektarů půdy a zaměstnával asi sto lidí.\n\nPři sčítání lidu v roce 1921 zde žilo 201 obyvatel (z toho 97 mužů), z nichž bylo dvacet Čechoslováků, 177 Němců a čtyři cizinci. Kromě dvou židů byli členy římskokatolické církve. Podle sčítání lidu z roku 1930 měla vesnice 237 obyvatel: 58 Čechoslováků, 175 Němců a čtyři cizince. Převládali římští katolíci, ale kromě nich zde žilo také dvanáct evangelíků, tři členové církve československé a tři lidé bez vyznání.\n\nV roce 1850 se vesnice nestala samostatnou obcí, ale jako osada byla připojena k Soběsukám. Při sčítání lidu v letech 1869–1930 byly Vikletice osadou obce Soběsuky v okrese Žatec. Po druhé světové válce se staly v listopadu 1948 rozhodnutím okresního národního výboru v Žatci samostatnou obcí s osadami Soběsuky a Vadkovice, ale od 1. července byly při reorganizaci územní správy převedeny do okresu Chomutov a staly se i se svými osadami částí obce Chbany.\n\nBudova vikletické školy byla postavena v roce 1905 a před jejím dokončením chodily děti z Vykletic do školy v Soběsukách. V roce 1921 byla otevřena jednotřídní česká škola, do které začalo chodit 24 žáků. Navštěvovali ji také žáci z okolních vesnic, a protože jejich počet rostl, byla od roku 1933 otevřena druhá třída. Během druhé světové války česká škola nefungovala a znovu otevřena byla až v září roku 1946. Do roku 1947 do ní chodily také děti z Drahonic, Chban, Přeskak, Soběsuk, Roztyl a Vadkovic. Od 1. září 1947 byla otevřena škola v Soběsukách, a k vikletické škole patřily už jen děti z Drahonic a Vadkovic. U školy byla zřízena veřejná knihovna. Škola i s knihovnou byla zrušena v šedesátých letech dvacátého století a děti od té doby dojížděly do školy ve Chbanech, kam byla přestěhována i knihovna.\n\nDominantou návsi je barokní kaple svaté Anny z let 1744–1745. U kaple roste asi 200 let starý památný strom Vikletická lípa s obvodem kmene přes 340 centimetrů. Stojí u ní také dva mariánské sloupy. Sloup se sochou Panny Marie před kaplí je z roku 1716 a byl do Vikletic přemístěn z Libouše, která zanikla kvůli těžbě uhlí. Dřík sloupu stojí na čtverhranném soklu s erbem a letopočtem na čelní straně a nese volutami a hlavami andělů zdobenou hlavici, na které stojí vlastní socha. Ta je doplněna menšími postavami muže a ženy, které společně drží srdce. Nápis na pásce přes tyto sochy je nečitelný. Druhý mariánský sloup stojí těsně u zdi kaple na pískovcovém stupni. Čtverhranný sokl zdobený po stranách erby nese dřík ukončený volutami, které podpírají plošinu se zeměkoulí, na které stojí socha Panny Marie se sepjatýma rukama.\n\nV bývalém hospodářském dvoře stojí nevýrazná budova vikletického zámku, který nechal postavit baron Karel Leopold Stieber v roce 1849. Jednopatrová budova v empírovém slohu má valbovou střechu a průčelí zdůrazněné rizalitem s trojúhelníkovým tympanonem. Fasády jsou členěné lizénami, mezipatrovou profilovanou římsou a průběžnou podokenní římsou v patře. Po druhé světové válce zámeckou budovu využíval státní statek, který ji nechal upravit na byty pro své zaměstnance.\n\n\n\n"}
{"id": "541501", "url": "https://cs.wikipedia.org/wiki?curid=541501", "title": "Březenec", "text": "Březenec\n\nBřezenec () je část města Jirkov v okrese Chomutov. Nachází se na západě Jirkova. V roce 2014 zde bylo evidováno 341 adres.\n\nBřezenec je také název katastrálního území o rozloze 3,94 km².\n\nVesnice se původně jmenovala Březná, ale pro odlišení od okolních vesnic s podobných jménem byl její název změněn na Břězencě (malá Březná). Změnou koncovky došlo později také ke změně na mužský rod. V historických listinách se jméno objevuje například ve tvarech: Brziezna (1352), Pirkaw (1369), in Birka (1379), Pyrkau (1399), Pirkau (1405), in Brzezency (1417), in Brzycznecz (1424) nebo Brzezowa (1571).\n\nPrvní písemná zmínka o vesnici pochází z roku 1352.\n\nV Březenci stály hamry, které zpracovávaly rudu z drobných dolů v okolí, jejíž zásoby však nepostačovaly k jejich plnému zásobení, a proto byly závislé na nakupování surovin odjinud. Později se vyvinuly ve dva malé strojírenské podniky založené v roce 1859 nebo o rok později. Dohromady se v nich ročně vyrábělo asi 50 tun zboží. Později byl jeden vybaven válcovací stolicí a druhý byl v roce 1905 přestavěn na závod na výrobu brusných kamenů.\n\nPři sčítání lidu v roce 1921 zde žilo 712 obyvatel (z toho 340 mužů), z nichž bylo sedm Čechoslováků, 692 Němců a třináct cizinců. Kromě tří lidí bez vyznání a deseti evangelíků byli členy římskokatolické církve. Podle sčítání lidu z roku 1930 měla vesnice 799 obyvatel: osm Čechoslováků, 781 Němců a deset cizinců. Většinou byli římskými katolíky, ale žilo zde také jedenáct evangelíků, dva příslušníci ostatních církví a dvacet lidí bez vyznání.\n\nDne 22. května 1938 se konaly volby do obecních zastupitelstev. Z rozdělených 737 hlasů v Březenci získaly 505 hlasů Sudetoněmecká strana, 122 hlasů Německá sociální demokracie a 110 hlasů KSČ.\n\nDominantou vesnice býval barokní kostel svatého Linharta zbořený roku 1982. Kromě něj tu stojí klasicistní budova bývalé školy z roku 1804. Ve vsi také bývala u silnice do Chomutova barokní socha svaté Barbory ze druhé poloviny osmnáctého století a sloup Nejsvětější Trojice z roku 1733.\n\n"}
{"id": "541502", "url": "https://cs.wikipedia.org/wiki?curid=541502", "title": "Červený Hrádek (Jirkov)", "text": "Červený Hrádek (Jirkov)\n\nČervený Hrádek () je vesnice, část města Jirkov v okrese Chomutov. Nachází se 2 km na severovýchod od Jirkova. V roce 2009 zde bylo evidováno 57 adres.\n\nČervený Hrádek leží v katastrálním území Červený Hrádek u Jirkova o rozloze 2,88 km².\n\nPůvodní název vesnice a hradu byl \"Borek\" a název Červený Hrádek převládl v 15. století. Název Borek se však pro vesnici používal i v 16. století. V historických listinách se jméno vyskytuje například ve tvarech: de Borku (1321), Borek (1417), Rotenhawse (1432), na Czerwenem Hradku (1542), Czierweny hradek (1555), Rothenhaus nebo Červený Hrádek (1854).\n\nPrvní písemná zmínka o vesnici pochází z roku 1321.\n\nVe 40. letech 19. století byl u vesnice krátce otevřen hnědouhelný důl \"František Xaver.\"\n\nPři sčítání lidu v roce 1921 zde žilo 409 obyvatel (z toho 195 mužů), z nichž bylo deset Čechoslováků, 396 Němců a tři cizinci. Kromě osmi evangelíků a dvou lidí bez vyznání patřili k římskokatolické církvi. Podle sčítání lidu z roku 1930 měla vesnice 422 obyvatel: devatenáct Čechoslováků, 396 Němců a sedm cizinců. S výjimkou osmi lidí bez vyznání a šesti evangelíků se hlásili k římskokatolické církvi.\n\nPři volbách do obecních zastupitelstev konaných 22. května 1938 v Červeném Hrádku žilo 259 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nČervený Hrádek stojí na silnici třetí třídy č. 2528 z Jirkova do Pyšné. Na návsi se nachází zastávka autobusové linkové dopravy. Nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov. Středem vesnice vede zeleně značená turistická trasa z Jirkova do Lesné a na východě ji míjí modře značená trasa z Jirkova do Vysoké Pece.\n\nNejvýznamnější památkou ve vesnici je barokní zámek z let 1655–1676, kde je dnes expozice a hotel s restaurací. Na návsi stojí socha svatého Jana Nepomuckého z první poloviny osmnáctého století s erbem Auerspergů na soklu. Památkově chráněné jsou usedlost čp. 23 a zemědělský dvůr čp. 12. Severně a západně od vesnice se, převážně na území červenohrádecké obory, nachází přírodní památka Červený Hrádek. Do katastrálního území vesnice zasahuje také rozsáhlá přírodní památka Drmaly.\n\n"}
{"id": "541503", "url": "https://cs.wikipedia.org/wiki?curid=541503", "title": "Jindřišská", "text": "Jindřišská\n\nJindřišská () je malá vesnice, část města Jirkov v okrese Chomutov. Nachází se 3 km na severozápad od Jirkova. V roce 2009 zde bylo evidováno 25 adres.\n\nJindřišská je také název katastrálního území o rozloze 3,83 km. V katastrálním území Jindřišská leží i Vinařice.\n\nNázev vesnice je českou variantou původního německého jména (česky Jindřichova Ves). V historických pramenech se jméno vyskytuje ve tvarech: Heinrichsdorf (1383), ves haynersßdorf (1542), hyenesstorff (1549), hennerstorff (1555), hennersdorff (1561), Hennerstorff (1577) Hännersdorff (1623), Hannersdorf (1787) nebo Hennersdorf (1846).\n\nPrvní písemná zmínka o vesnici pochází z roku 1383.\n\nBěhem 19. století se část místních obyvatel živila výrobou dřevěných hraček a zboží pro domácnost.\n\nPři sčítání lidu v roce 1921 zde žilo 122 obyvatel (z toho 58 mužů) německé národnosti, kteří byli s výjimkou dvou evangelíků římskými katolíky. Podle sčítání lidu z roku 1930 měla vesnice 120 obyvatel: 118 Němců a dva cizince. Kromě pěti evangelíků se hlásili k římskokatolické církvi.\n\nJindřišskou vede silnice třetí třídy č. 25220 z Jirkova do Brandova, u které stojí zastávka autobusové linkové dopravy. Nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov vzdálené 3,5–4 kilometry. Vesnicí vede žlutě značená turistická trasa z Kalku do Jirkova.\n\n\n"}
{"id": "541504", "url": "https://cs.wikipedia.org/wiki?curid=541504", "title": "Vinařice (Jirkov)", "text": "Vinařice (Jirkov)\n\nVinařice () jsou část města Jirkov v okrese Chomutov. Nachází se na severozápadě Jirkova. V roce 2009 zde bylo evidováno 11 adres.\n\nVinařice leží v katastrálním území Jindřišská o výměře 3,83 km.\n\nNázev vesnice je odvozen ze slova \"vinařci,\" tj. malí vinaři. V historických pramenech se jméno vyskytuje ve tvarech: in Winarz (1417 a 1449), in Winarziczich (1473), Winarzicze (1542), Winicze (1549), Winarzycze (1561) nebo Weingarten (1623).\n\nPrvní písemná zmínka o vesnici pochází z roku 1417.\n\nPři sčítání lidu v roce 1921 zde žilo 98 obyvatel (z toho 49 mužů) německé národnosti a římskokatolického vyznání. Podle sčítání lidu z roku 1930 měla vesnice 79 obyvatel se stejným národnostním a náboženským složením.\n\nDominantou svažité návsi je obdélná barokní kaple Panny Marie s polygonálním závěrem. Interiér má plochý strop a osvětlují ho kasulová okna. Ze střechy se zvedá malá sanktusová věžička. Oltář pochází ze druhé poloviny 18 století. Na horním okraji návsi stojí barokní pískovcový sloup Nejsvětější Trojice z roku 1746. Kromě kaple a sloupu jsou památkově chráněné domy čp. 4 a 5.\n\n"}
{"id": "541506", "url": "https://cs.wikipedia.org/wiki?curid=541506", "title": "Brodce (Kadaň)", "text": "Brodce (Kadaň)\n\nBrodce () jsou malá vesnice, část města Kadaň v okrese Chomutov. Nachází se asi 4 km na jihozápad od Kadaně. V roce 2009 zde bylo evidováno 12 adres.\n\nBrodce leží v katastrálním území Pastviny o rozloze 1,23 km² a Úhošť o rozloze 1,89 km². Katastrální území Pastviny vzniklo oddělením ze staršího katastrálního území, ve kterém ležela zaniklá obec Pastviny.\n\nNázev vesnice je zdrobnělinou slova brod. V historických listinách se jméno vyskytuje například ve tvarech: Brodecz (1460), in Brodczych (1488), Brodeczno (1593), Prödles (1614), Predles (1654), Prödlas (1787) nebo Brödlas (1846).\n\nPrvní písemná zmínka o vesnici pochází z roku 1373. Podruhé byly Brodce zmíněny roku 1460, když Otto z Ilburka prodával panství hradu Egerberk Bossovi z Fictumu. Fictumům patřilo až do roku 1557, kdy je koupil Bohuslav Felix Hasištejnský z Lobkovic. Lobkovicové statek prodali Linhartu staršímu Štampachovi ze Štampachu, jehož syn se aktivně zúčastnil stavovského povstání v letech 1618–1620, za což byl odsouzen ke ztrátě majetku. Zkonfiskované vesnice roku 1623 koupil Kryštof Šimon Thun a připojil je ke kláštereckému panství. U něj vesnice zůstala až do zrušení poddanství.\n\nPodle berní ruly z roku 1654 v Brodcích žilo šest chalupníků a jeden poddaný bez pozemků, který choval jednu krávu a jednu jalovici. Chalupníkům patřilo celkem osm potahů, dvanáct krav a pět jalovic. Jeden z nich pracoval jako švec a jiný provozoval mlýn s jedním kolem. Na polích se pěstovalo žito.\n\nV devatenáctém století bylo hlavním zdrojem obživy obyvatel zemědělství a ve vsi fungovaly dva mlýny. Ve třicátých letech dvacátého století už zde byl pouze jeden mlýn, pila a stoupa na drcení seladonitu, který se pod názvem kadaňská hlinka těžil pod Úhoštěm. Ze služeb byly k dispozici jen trafika a hospoda. Po druhé světové válce došlo k vysídlení Němců, ale na jejich místo se přistěhovali noví obyvatelé. Roku 1963 byly v okolí založeny sady hrušní (16 hektarů) a višní (12 hektarů), které v neudržovaném stavu existovaly ještě na konci dvacátého století. V sedmdesátých letech začal počet obyvatel klesat, až se vesnice téměř vylidnila.\n\nBrodce stojí asi čtyři kilometry jihozápadně od Kadaně v katastrálním území Pastviny s rozlohou 1,23 km². To leží v severní části Doupovských hor v okrsku Jehličenská hornatina. Nejvyšší bod území se nachází na východě, kde hranice dosahuje téměř k vrcholu vrchu Lipová (549 metrů), a nejnižší bod je u Donínského potoka na severním okraji vesnice. Geologické podloží tvoří třetihorní magmatické horniny, z nichž převažují alkalické bazalty a tefrity, ale v jižní části území se vyskytují olivinické bazalty a bazanity. Na nich se vyvinul půdní typ kambizem eutrofní.\n\nÚzemí odvodňuje především Donínský potok a jeho pravostranný přítok Pastvinský potok, ale voda z jižní části odtéká také bezejmenným přítokem Úhošťanského potoka. Oba potoky patří k povodí Ohře.\n\nV rámci Quittovy klasifikace podnebí se celé území nachází v mírně teplé oblasti MT7, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 650–750 milimetrů, počet letních dnů je 30–40, počet mrazových dnů se pohybuje mezi 140–160 a sněhová pokrývka zde leží 60–80 dnů v roce.\n\nCelé katastrální území je součástí rozsáhlé evropsky významné lokality Doupovské hory a stejnojmenné ptačí oblasti. U západní hranice území s vojenským újezdem Hradiště roste v údolí Pastvinského potoka skupina památných stromů tvořená devíti smrky ztepilými a 23 modříny opadavými.\n\nPři sčítání lidu v roce 1921 zde žilo 56 obyvatel (z toho 25 mužů). Všichni byli německé národnosti a členy římskokatolické církve. Podle sčítání lidu z roku 1930 zde žilo 52 obyvatel, kteří byli s výjimkou jednoho Čecha a čtyř cizinců německé národnosti. Dva lidé byli bez vyznání a ostatní se hlásili k římskokatolické církvi.\n\nBrodce nikdy nebyly samostatnou obcí. Po zrušení poddanství se v roce 1850 staly osadou Pastvin, ale při sčítání lidu v letech 1869–1910 patřily ke Zvoníčkovu. V letech 1921 a 1930 patřily opět k Pastvinám. V souvislosti se zřízením vojenského újezdu Brodce roku 1953 zanikly a část katastrálního území Pastvin byla převedena k okresu Karlovy Vary. Při reformě území správy roku 1960 byla část území s Brodci převedena do okresu Chomutov, a vesnice se stala částí obce Úhošťany. Od 1. ledna 1989 jsou Brodce částí města Kadaň.\n\nU mostu přes Donínský potok stojí kaple Božího Milosrdenství z roku 1863.\n\n\n\n"}
{"id": "541508", "url": "https://cs.wikipedia.org/wiki?curid=541508", "title": "Kadaňská Jeseň", "text": "Kadaňská Jeseň\n\nKadaňská Jeseň () je malá vesnice, část města Kadaň v okrese Chomutov. Nachází se asi 1 km na jih od Kadaně. V roce 2014 zde bylo evidováno 43 adres. V roce 2011 zde trvale žilo 78 obyvatel ve 27 domech.\n\nKadaňská Jeseň leží v katastrálním území Úhošťany o výměře 12,21 km².\n\nNázev vesnice je odvozen z výrazů jasan nebo jesení (jasanový porost). V historických pramenech se jméno vyskytuje ve tvarech: Geßen (1470), Gesen (1508), Gehsen (1510), Gössen (1631), Gesen nebo Gössen (1787) a Jeseň (1848).\n\nPrvní písemná zmínka o vesnici pochází z roku 1468. Kadaňská Jeseň byla šosovním dvorem v majetku kadaňských měšťanů. V berní rule z roku 1654 je ves uvedena jako součást městského statku v Milžanech, ke kterému kromě Milžan a Jeseně patřilo dalších šestnáct vesnic. Tehdy zde stálo šest zemědělských dvorů, z nichž pět patřilo k šosovním. Šest zdejších sedláků mělo dohromady devatenáct potahů, dvacet krav, dvanáct jalovic, 120 ovcí a dvacet prasat.\n\nRoku 1687 byl z Jeseně vytvořen samostatný šosovní statek, z něhož byly ještě před koncem sedmnáctého století vyčleněny tři samostatné šosovní dvory, zatímco další tři usedlosti tvořily jediný šosovní dvůr. Jejich majiteli byli nadále kadaňští měšťané. Hlavním zdrojem obživy bývalo zemědělství. Pěstovalo se obilí, brambory a v menším množství hrách, vikev a čočka.\n\nU vesnice se těžila ložiska zelené hlinky (seladonitu), ze které se vyráběly zelené nátěry domovních fasád. V malém lomu se ve druhé polovině 19. století těžil také vápenec v množství asi 36 m³ ročně. Některé vrstvy vápence zde byly tvořeny skořápkami sladkovodních plžů ze kterých se leštěním získával materiál pro výrobu ozdobných předmětů známý jako \"kadaňský mramor.\" Zájem o něj však trval jen krátkou dobu po kadaňské výstavě v roce 1885.\n\nHlinka se u Jeseně těžila do konce druhé světové války a pozůstatky šachet byly uzavřeny v roce 1955. Ve druhé polovině dvacátého století bývalo až do roku 1994 vojenské cvičiště Naše radost. Od poloviny osmdesátých let se mezi Kadaňskou Jesení a Krásným Dvorečkem těží štěrk.\n\nKadaňská Jeseň stojí asi jeden kilometr jižně od Kadaně v severní části katastrálního území Úhošťany. To se nachází na severovýchodě Doupovských hor na rozhraní okrsku Jehličenská hornatina a Rohozecká vrchovina. Hranice mezi okrsky prochází západní částí vsi. Zástavba stojí na mírném svahu v nadmořské výšce 350–370 metrů, ale směrem k severu se terén svažuje příkřeji do údolí řeky Ohře. Geologické podloží v okolí vesnice tvoří třetihorní vulkanoklastika bazaltových hornin, na kterých se vyvinul půdní typ kambizem eutrofní.\n\nV rámci Quittovy klasifikace podnebí se vesnice nachází v mírně teplé oblasti MT11, ale podél severovýchodního okraje zástavby vede hranice s mírně teplou oblastí MT7. Pro teplejší oblast MT11 jsou typické průměrné teploty −2 až −3 °C v lednu a 17–18 °C v červenci. Roční úhrn srážek dosahuje 550–650 milimetrů, počet letních dnů je 40–50, počet mrazových dnů se pohybuje mezi 140–160 a sněhová pokrývka zde leží 50–60 dnů v roce.\n\nVesnice stojí na území rozsáhlé ptačí oblasti Doupovské hory a s výjimkou zástavby východně od silnice do Úhošťan také v oblasti evropsky významné lokality Doupovské hory. K západnímu okraji vesnice zasahuje národní přírodní rezervace Úhošť a na jihozápadním okraji roste památný strom Lípa pod Úhoštěm s obvodem kmene 585 centimetrů.\n\nPři sčítání lidu v roce 1921 zde žilo 88 obyvatel (z toho 37 mužů), z nichž byli tři Čechoslováci, 83 Němců a dva cizinci. Všichni byli římskými katolíky. Podle sčítání lidu z roku 1930 měla vesnice 98 obyvatel: tři Čechoslováky, 94 Němců a jednoho cizince. Opět se všichni hlásili k římskokatolické církvi.\n\nRoku 1850 se Kadaňská Jeseň stala samostatnou obcí v okrese Kadaň, kterou zůstala až do reformy území správy v roce 1960, kdy se z ní stala část obce Úhošťany v okrese Chomutov. Spolu s nimi je od 1. ledna 1989 částí Kadaně. Při sčítání lidu v letech 1869–1950 k Jeseni patřily osady Pokutice a Zásada u Kadaně. Podle Zdeny Binterové však Zásada bývala v letech 1880–1910 samostatnou obcí.\n\n\n\n\n"}
{"id": "541509", "url": "https://cs.wikipedia.org/wiki?curid=541509", "title": "Meziříčí (Kadaň)", "text": "Meziříčí (Kadaň)\n\nMeziříčí () je samota, část města Kadaň v okrese Chomutov. Nachází se asi 3,5 kilometru jihozápadně od Kadaně. V roce 2009 zde byly evidovány dvě adresy.\n\nMeziříčí leží v katastrálním území Zásada u Kadaně o výměře 1,5 km².\n\nPůvodní název \"Mezirady\" vznikl spojením slova mez a slovesa radit. Ke změně na Meziříčí došlo v šestnáctém století a vzhledem k tomu, že nový tvar byl český, lze usuzovat na české obyvatele vesnice. V historických pramenech se jméno vesnice vyskytuje ve tvarech: Mezirady (1460), Meziradych (1488), Mezeržicz (1591), Meserzicze (1654) a Meseritz (1787 a 1846).\n\nPrvní písemná zmínka o vesnici pochází z roku 1460. V patnáctém století byla vesnice rozdělena mezi Suchý Důl a Úhošť. Po zrušení poddanství se Meziříčí roku 1850 stalo osadou obce Úhošť. Při sčítání lidu v roce 1869 osada patřila k Úhošťanům. V období 1880–1950 se jako osada neuvádělo a od roku 1961 patří jako část obce ke Kadani. V roce 1869 v Meziříčí stály už jen dva statky a hospoda, a postupem času z vesnice zůstal jediný hospodářský dvůr.\n\nV roce 1921 bylo Meziříčí charakterizováno jako skupina dvou chalup a při sčítání lidu v roce 1931 jako skupina dvou domů se sedmnácti obyvateli.\n\n"}
{"id": "541510", "url": "https://cs.wikipedia.org/wiki?curid=541510", "title": "Nová Víska (Kadaň)", "text": "Nová Víska (Kadaň)\n\nNová Víska () je malá vesnice, část města Kadaň v okrese Chomutov. Nachází se asi 6,5 km na sever od Kadaně. V roce 2009 zde bylo evidováno 8 adres.\n\nNová Víska leží v katastrálním území Prunéřov o výměře 14,11 km².\n\nJméno vesnice se v historických pramenech vyskytuje ve tvarech: …ves Novou (1540) a Neyderffl (1606).\n\nPrvní písemná zmínka o vesnici pochází z roku 1540.\n\nPři sčítání lidu v roce 1921 zde žilo 95 obyvatel (z toho 51 mužů), kteří byli s výjimkou tří cizinců německé národnosti a kromě čtyř evangelíků členy římskokatolické církve. Podle sčítání lidu z roku 1930 měla vesnice 111 obyvatel německé národnosti příslušných k římskokatolické církvi.\n\n"}
{"id": "541511", "url": "https://cs.wikipedia.org/wiki?curid=541511", "title": "Pokutice", "text": "Pokutice\n\nPokutice () jsou malá vesnice, část města Kadaň v okrese Chomutov. Nachází se asi 1,5 km na západ od Kadaně. Leží na severním úbočí Úhoště v nadmořské výšce 370 m n. m. v katastrálním území Pokutice o rozloze 1,74 km². V roce 2011 zde trvale žilo 28 obyvatel v 15 domech a v roce 2015 bylo evidováno 16 adres.\n\nNázev vesnice je jako \"ves lidí Pokutových\" odvozen od příjmení Pokuta. V historických pramenech se jméno vyskytuje ve tvarech Bocudicih (1057), Pocudicih (12. století), Pocatycych (1205), de Pokuticz (1364), Pokaticz (1383), Bokaticz (1631), Bockadicz (1676), Pokedicz (1681), Pokoditz nebo Pokatitz (1787) a Pokotitz nebo Pokatitz a Poketitz (1846.)\n\nJako první písemná zmínka se obvykle udává zakládací listina litoměřické kapituly svatého Štěpána z roku 1057. Zpráva o Pokuticích však byla na listinu připsána až mezi lety 1170 a 1180. Později byla nedokonale seškrábána a napsána na zadní stranu. I tak však Pokutice patří, spolu s Kadaní, mezi nejstarší známá sídla na Chomutovsku.\n\nVe 13. století byla majetkem benediktýnského davelského kláštera. Ve 14. století se dostala do majetku kadaňských měšťanů, ze kterých jsou zmiňováni Walter z Pokutic (1364) nebo Mikuláš Schortenforfer (1383), kterému patřila také Rokle a řada dalších vesnic v okolí.\n\nPo skončení třicetileté války zde Berní rula uvádí v roce 1655 šest statků, pět chalup a nekvalitní půdu v okolí. Vesnice byla součástí milžanského městského statku. V roce 1688 se stala majetkem růžencového bratrstva v Kadani, které je připojilo k panství Čejkovice. V roce 1709 vzniklo z Pokutic a části Úhošťan samostatné panství. V majetku bratrstva však zůstalo až do zrušení bratrstva císařem Josefem II. V roce 1787, kdy v Pokuticích stálo patnáct domů, ho spolu s Lužicí koupil od Náboženského fondu hrabě František z Auerspergu. Poté ještě několikrát změnilo majitele. Posledním z nich byl v období 1840–1850 hrabě Karel z Wolkensteinu, který ho připojil k ahníkovsko-prunéřovskému panství.\n\nPo roce 1850 se z Pokutic stala místní část Kadaňské Jeseně, u které zůstala více než sto let. V krátkém období let 1960–1962 patřila k Rašovicím a od roku 1963 je místní částí Kadaně.\n\nV geologickém podloží převažují třetihorní vulkanoklastika bazaltových hornin, které se a jihu mění na olivinické bazalty a jiné výlevné horniny. Nadmořská výška území stoupá od severu k jihu. Nejnižší bod se nachází u hladiny Ohře přibližně ve výšce 280 m n. m. a nejvyšší na východní straně severního úbočí Úhoště v nadmořské výšce kolem 475 metrů. Geomorfologicky je oblast součástí Krušnohorské soustavy a Podkrušnohorské oblasti. Nachází se v celku a podcelku Doupovské hory na rozhraní okrsků Rohozecká vrchovina v severní a Jehličenská hornatina v jižní části území. Hranice mezi okrsky probíhá přímo ze západu na východ asi 100 metrů severně od vesnice. Z půd se v okolí vyskytují pouze kambizemě.\n\nPři sčítání lidu v roce 1921 v Pokuticích žilo celkem 137 obyvatel (65 mužů) a kromě jednoho Čecha se hlásili k německé národnosti. Všichni byli římští katolíci. V roce 1930 zde žilo 132 obyvatel. Všichni se hlásili k německé národnosti a římskokatolické církvi.\n\nVesnicí prochází silnice třetí třídy č. III/1985 z Kadaně do Klášterce nad Ohří. Ve vesnici je zastávka autobusové dopravy. Po pravém břehu Ohře vede cyklostezka, po které jsou značeny cyklotrasy č. 6 a 35. Od kadaňského františkánského kláštera vede přes vesnici červeně značená turistická trasa přes Úhošť a Egerberk do Klášterce nad Ohří.\n\n\n"}
{"id": "541512", "url": "https://cs.wikipedia.org/wiki?curid=541512", "title": "Tušimice", "text": "Tušimice\n\nTušimice () je malá vesnice, část města Kadaň v okrese Chomutov. Nachází se asi 4,5 km na východ od Kadaně. Procházela tudy železniční trať Březno u Chomutova – Kadaň-Prunéřov. V roce 2014 zde bylo evidováno 275 adres. V roce 2011 zde trvale žilo 142 obyvatel.\n\nTušimice je také název katastrálního území o rozloze 20,88 km. V katastru leží také elektrárna Tušimice II a před svou likvidací zde stála i elektrárna Tušimice I.\n\nNázev vesnice je odvozen ze jména \"Tušima\" ve významu ves lidí Tušimových. V historických pramenech se jméno vesnice vyskytuje ve tvarech Tussiemycz (1352), de Thuschmicz (1368), in Tussimicz (1410), Tussemicze (1431), in Tussenniczi (1449), in Tussnieczich (1466), Tussmicze (1606), Tussnicze (1629) nebo Tuschmitz (1787).\n\nU vesnice se nacházel vrch s nadmořskou výškou 310 m tvořený porcelanitem. Na jeho výběžku byl archeologickým výzkumem nalezen pravěký hrob kultury se šňůrovou keramikou, keramické střepy a sídlištní jámy únětické kultury. Je možné, že v době na rozhraní únětické a mohylové kultury, bylo místo opevněno příkopem. Lokalita zanikla v důsledku těžby uhlí.\n\nPrvní písemná zmínka o vesnici pochází z roku 1352.\n\nV roce 1963 proběhl u vesnice archeologický průzkum, který na ploše jednoho hektaru odkryl desítky pravěkých šachet, ve kterých se před šesti tisíci lety těžil křemenec.\n\nV polovině 50. let 19. století byly u Tušimic otevřeny malé hnědouhelné doly \"Antonín Florián, Ferdinand\" a \"Karel Josef\" s roční produkcí 150–600 tun uhlí. Ještě před nimi se uhlí těžilo také ve starším dole \"Michal Prokop.\" Na konci 60. let nechal kníže Josef Osvald Thun otevřít asi 1 km severovýchodně od vesnice důl \"Josef Oswald.\" V nejlepším období v něm pracovalo 50 horníků, kteří 70 m hlubokou šachtou dobývali zejména prostřední ze tří uhelných slojí. Uhlí se prodávalo ve stanicích železniční trati z Března do Plzně. Do ukončení provozu se v dole vytěžilo asi 400 000 tun uhlí. Druhým významným tušimickým podnikem byl důl \"Jan\" otevřený v roce 1919. Vzhledem k vysokému sklonu části hlavní sloje byla výtěžnost dolu nízká a ten byl v roce 1927 uzavřen při celkové produkci asi 150 000 tun uhlí.\n\nNejvyšší teplota vzduchu byla naměřena 13. srpna 2003, kdy dosáhla 37,9 °C. K rekordnímu minimu teplota klesla 29. prosince 1996, kdy dosahovala −21 °C. Sníh zde leží průměrně 34 dnů v roce.\n\nPři sčítání lidu v roce 1921 zde žilo 320 obyvatel (z toho 166 mužů), z nichž bylo dvacet Čechoslováků a 300 Němců. Kromě jednoho člověka bez vyznání byli římskými katolíky. Podle sčítání lidu z roku 1930 měla vesnice 310 obyvatel: 39 Čechoslováků a 271 Němců. S výjimkou devíti evangelíků, jednoho člena církve československé a deseti lidí bez vyznání se hlásili k římskokatolické církvi.\n\nDominantou vesnice byl empírový kostel svatého Michaela archanděla z roku 1823 zbořený v roce 1972. Před ním stála barokní socha svatého Jana Nepomuckého z let 1723–1724 od J. K. Vettera, která byla po zániku vesnice přesunuta do kostela svatého Václava ve Vysočanech a odtud přemístěna pod kostel svatého Václava ve Strupčicích.\n\nV katastrálním území Tušimic se nachází dvě chráněná území. Na severním břehu nechranické přehrady to je přírodní rezervace Běšický chochol a koryto Ohře mezi Kadaní a vodní nádrží lemuje přírodní památka Želinský meandr.\n\n"}
{"id": "541513", "url": "https://cs.wikipedia.org/wiki?curid=541513", "title": "Úhošťany", "text": "Úhošťany\n\nÚhošťany () jsou malá vesnice, část města Kadaň v okrese Chomutov. Nachází se asi 2,5 km na jih od Kadaně. V roce 2014 zde bylo evidováno 47 adres. V roce 2011 zde trvale žilo 88 obyvatel ve 35 domech.\n\nÚhošťany je také název katastrálního území o rozloze 12,21 km². V katastrálním území Úhošťany leží také Kadaňská Jeseň a zříceniny domů v zaniklém Zvoníčkově.\n\nNázev vesnice je odvozen z historického lokálu \"Ugoščas\" (v Uhošťanech) ve významu ves Úhošťanů, tj. lidí, kteří žijí u Úhoště.V historických pramenech se jméno vesnice vyskytuje ve tvarech: Ugoscas (1088), Vgoscaz (1222), Ohoczau (1352), Ohaczan (1369), Choczan (1405), Ohaczano (1364), Ohaczan (1365), Vhosczan (1375), in Ohczano (1391), in Uhosstianech (1401), in Ohoczan (1401), in Ohaczaw (1404), Úhošť (1416), in villa Vhosstianech (1454), wohosstianech (1547), Ahatschau (1579), Ahatscha (1606), Atscha (1631), Ačov a Ač (1654) nebo Atschau (1787 a 1846).\n\nPrvní písemná zmínka o vesnici pochází z roku 1088, kdy ji kníže Vratislav II. věnoval vyšehradské kapitule. Darovací listina obsahuje zmínku o horníkovi, takže je možné, že se v okolí těžila nějaká ruda. V polovině čtrnáctého století už stála úhošťanská tvrz, která ale nesloužila jako panské sídlo, protože majiteli vesnice byli v letech 1356–1364 kadaňští měšťané, bratři Mikuláš a Valter. Je možné, že se u tvrz vybíralo clo. Roku 1367 byly Úhošťany uvedeny na seznamu šosovních vesnic v majetku Kadaně a v letech 1369–1377 byl jediným držitelem zmíněný Mikuláš z Kadaně.\n\nKoncem čtrnáctého století vesnici získali Škopkové z Dubé. V letech 1389–1393 byl jako její majitel uváděn Jindřich Škopek z Dubé a po jeho smrti v roce 1395 ji získali synové Aleš a Jindřich. Roku 1401 od nich Úhošťany koupil kadaňský měšťan Haiman Ordof s manželkou Eliškou. Haiman zemřel před rokem 1415 a vdova zdědila polovinu jeho majetku. Podruhé se vdala za Jana Žehrovského z Kolovrat, na kterého roku 1416 převedla celý úhošťanský statek. Eliška přežila i svého druhého manžela. Dědictví po něm rozdělila tak, úhošťanské tvrziště s platem ze vsi ve výši 20 kop grošů prodala Václavu Minclovi z Kadaně a její syn Mikuláš obdržel Úhošť a Dolany. Když Václav Mincl roku 1446 zemřel, koupili od vdovy Doroty úhošťanskou tvrz bratři Rohrenkvarkové z Kadaně. Tvrz byla už pustá a na jejím místě byla okolo roku 1740 postavena obytná budova šosovního dvora, která zde stála až do roku 1973.\n\nOd první poloviny patnáctého století byly Úhošťany rozděleny mezi dva majitele. Část s tvrzí od Rohrenkvarků nejspíše okolo roku 1540 koupila rodina Strejčků a od nich roku 1607 město Kadaň, kterému patřila i druhá část už v době před rokem 1547. Kadaňští měšťané během Šmalkaldské války podporovali protestanty a po jejich porážce v bitvě u Mühlberka král Ferdinand I. město potrestal konfiskací majetku. Tomu se jej časem podařilo vykoupit zpět, ale znovu o něj přišlo po stavovském povstání v letech 1618–1620.\n\nTřicetiletá válka vesnici postihla velmi těžce. Procházely a ubytovávaly se v ní oddíly vojáků, docházelo k odvodům, rabování, epidemiím a požárům. Z let 1626, 1627 a 1639 existují zprávy, podle kterých si obyvatelé zachraňovali život útěkem do lesů. Podle berní ruly z roku 1654 byla vesnice opět rozdělena mezi dva majitele. Menší část vlastnili Zedlitzerové ze Zedlic, kterým patřil statek Roztyly. V jejich části žili jen čtyři chalupníci, kteří měli šest potahů, pět krav, čtyři jalovice, jedenáct ovcí a tři prasata. Ve větší kadaňské části bydlelo šestnáct sedláků, devět chalupníků a dva lidé bez majetku. Celkem vlastnili padesát potahů a chovali 56 krav, 48 jalovic, 176 ovcí, 47 prasat a kozu. Jeden z chalupníků měl hospodu, ale hlavním zdrojem obživy byl ve vsi chov dobytka a pěstování žita a pšenice.\n\nBěhem válek o rakouské dědictví vesnici vyplenili Maďaři a Francouzi. K drancování vojsky poté znovu došlo za sedmileté války, kdy ji vyplenili Prusové. Škodám Úhošťany neunikly ani při napoleonských válkách, kdy muselo mnoho mužů narukovat do armády. V srpnu roku 1813 navíc poblíž vsi tábořilo rakousko-prusko-ruské vojsko, jehož příslušníci pobili dobytek, snědli zásoby potravin a spálili veškeré dřevo.\n\nPod vrchem Úhošť se ve štolách Marie Pomocné a Jana Nepomuckého těžila zelená hlinka (seladonit) používaná k výrobě barviv. První zmínka o ní pochází z roku 1563, kdy však byla považována za rudu mědi. Z roku 1708 se dochovala zpráva o propůjčení dolové míry a později v letech 1747, 1751 a 1769 žádali kadaňští měšťané o její obnovení. Až do roku 1772 však trval spor o tom, zda hlinka obsahuje měď, a jde tedy o nerost vyhrazený panovníkovi nebo o nerost nižší, který mohla dobývat pozemková vrchnost. Po polovině devatenáctého století se hlinka těžila šachtami hlubokými až 70 metrů. Důlní vodu odváděly Úhošťanská štola dlouhá 615 metrů a Jesenská štola s délkou 920 m. Objem těžby se v této době pohyboval mezi 2000 až 3000 q. Vstupy do štol byly uzavřeny až v roce 1955. Získaná hlinka se drtila v bývalém hamru v Kadani, ale většina se vyvážela v surovém stavu jako \"Kadaňská hlinka\" nebo \"Pravá česká hlinka.\" Vyráběly se z ní zejména venkovní nátěry domů a barvily se jí zelené secesní tapety nebo dřevěné zboží. Naposledy se hlinka těžila v letech 1954–1959. Koncem osmnáctého století se na dolním konci vesnice těžil tzv. kadaňský mramor. Vápenec se zde těžil ještě okolo poloviny devatenáctého století v množství asi 120 m³ ročně.\n\nPo roce 1850 se v okolí rozšířilo pěstování cukrové řepy a ovoce, zejména hrušní a slivoní. Dopravní spojení s okolí zlepšila silnice do Zvoníčkova postavená roku 1892 a do Brodců dokončená o dva roky později.\n\nPři mobilizaci v roce 1938 obsadilo kopce jižně od Úhošťan dělostřelectvo. Místní muži se jí ale často vyhnuli a ukrývali se v lesích. Během druhé světové války však narukovali do armády a uvolněná pracovní místa zaujali zajatci z Polska a později z Francie. V roce 1942 do vesnice přijely děti z bombardovaného Porúří a roku 1944 začali přicházet uprchlíci před postupující východní frontou. Počet obyvatel v roce 1945 nakrátko zvýšili ještě Němci ze středního Slovenska. V samém závěru války ve dnech 6. až 8. května přes Úhošťany projížděli vojáci, kteří ustupovali před Rudou armádou a snažili se dostat k americkým pozicím. Podél silnice do Zvoníčkova odstavovali porouchaná vozidla a odhazovali nepotřebnou munici. Sovětští vojáci vesnici obsadili odpoledne 9. května 1945.\n\nUž v červnu 1945 začalo vysídlování Němců, kteří byli odváženi do sběrných táborů v Kadani, ve Vilémově a později v Prunéřově, odkud odcházeli přes Kryštofovy Hamry do Německa. Do vyprázdněných usedlostí se nastěhovali lidé ze Berounska, Nymburska, volyňští Češi a několik rodin z Rumunska a Slovenska.\n\nV roce 1946 byla založena tělovýchovná jednota s fotbalovým oddílem a sborem dobrovolných hasičů. Ve vsi byly dva obchody se smíšeným zbožím, řeznictví, dvě hospody, holičství, truhlárna a pekárna. Pokusy o založení jednotného zemědělského družstva se opakovaně nedařily, takže zdejší zemědělství do roku 1960 postupně převzal Státní statek Kadaň. Ještě před tím však byl založen Státní statek Kadaňská Jeseň, do něhož byly začleněny i Úhošťany zaměřené na živočišnou výrobu a na výrobu mléka.\n\nV šedesátých letech dvacátého století se začaly projevovat negativní jevy, které vedly k poklesu počtu obyvatel. Kromě uzavření školy k nim patřilo nekvalitní bydlení a změny ve státním statku, který byl roku 1965 začleněn do Státního statku Poláky a od roku 1975 Úhošťany patřily k hospodářství Rokle, závod Radonice, oborový podnik Chomutov. Vesnice v důsledku toho chátrala a ke zlepšení stavu začalo docházet až v devadesátých letech.\n\nPři sčítání lidu v roce 1921 zde žilo 377 obyvatel (z toho 178 mužů). Všichni byli německé národnosti a členy římskokatolické církve. Podle sčítání lidu z roku 1930 zde žilo 348 obyvatel, kteří byli s výjimkou jednoho cizince německé národnosti a všichni se hlásili k římskokatolické církvi.\n\nOd roku 1850 byly Úhošťany obcí v okrese Kadaň. Samostatnou obcí bývala od roku 1850 také Úhošť, ale od roku 1869 do svého zániku patřila jako osada k Úhošťanům. V roce 1953 (snad už v roce 1950) byl jako osada připojen Zvoníčkov a od roku 1960 tak Brodce a Kadaňská Jeseň. Ve stejném roce zanikl okres Kadaň a Úhošťany se staly součástí okresu Chomutov. Od 1. ledna 1989 jsou Úhošťany částí Kadaně.\n\nV parlamentních volbách roku 1946 v Úhošťanech s 52 hlasy zvítězila Komunistická strana Československa a Československá strana lidová získala 22 hlasů.\n\nŠkola byla v Úhošťanech snad už v patnáctém století. Na konci šestnáctého je doložena existence protestantské školy. Vyučování zde probíhalo i za třicetileté války. Po druhé světové válce fungovala škola s prvním až čtvrtým ročníkem v domě čp. 46. Uzavřena byla k 1. září 1964 a děti od té doby dojíždějí do škol v Kadani. Předškolní děti však mohly navštěvovat mateřskou školu v Kadaňské Jeseni.\n\nSeverozápadně od vesnice se nachází vrch a národní přírodní rezervace Úhošť. Na vrcholové plošině osídlené od neolitu do poloviny dvacátého století je některými badateli předpokládáno pravěké a raně středověké hradiště Úhošť, ale archeologické nálezy jeho existenci nepotvrdily. Dochovaly se zde zříceniny domů zaniklé vesnice Úhošť.\n\nV horní části návsi stojí kostel svatého Havla postavený na počátku čtrnáctého století. Pod kostelem je sousoší Panny Marie Immaculaty se svatým Floriánem a svatým Šebestiánem z roku 1717. U domu čp. 63 jsou boží muka. V zahradě domu čp. 55 stojí socha Svatého Antonína z roku 1854.\n\n\n\n"}
{"id": "541514", "url": "https://cs.wikipedia.org/wiki?curid=541514", "title": "Zásada u Kadaně", "text": "Zásada u Kadaně\n\nZásada u Kadaně (do roku 2002 \"Zásada u Rašovic\", ) je malá vesnice, část města Kadaň v okrese Chomutov. Leží v údolí Donínského potoka na pravém břehu řeky Ohře asi tři kilometry západně od Kadaně v nadmořské výšce 310 metrů. Katastrální území \"Zásada u Kadaně\" má rozlohu 1,5 km² a nachází se v něm také samota Meziříčí. V roce 2011 v Zásadě u Kadaně žilo v pěti domech jedenáct obyvatel a v roce 2015 bylo evidováno 11 adres.\n\nPůvod názvu vesnice je nejasný. Slovo zásada označovalo místo, kde lovci číhali na kořist. Ve staročeštině také existovalo sloveso \"zasaditi se\" ve významu někde se usadit, popř. ve významu \"zasaditi hranice,\" tj. označit hranici mezníky. V historických pramenech se jméno vesnice vyskytuje ve tvarech: Zasada (1454 a 1460), Zasadie (1488), Saza (1489), z Zásady (1508), zur Sosa (1583), Soza (1654), Sosau (1787), Sosau nebo Sossau (1846) a Zásada nebo Sosau (1848).\n\nPůvodní název vesnice zněl pouze Zásada, ale od 1. července 1960 se pro její odlišení od zaniklé Zásady u Málkova, změnil na Zásada u Rašovic. Od roku 2002 se jméno znovu změnilo na Zásada u Kadaně.\n\nPrvní písemná zmínka pochází z roku 1454, kdy patřila k panství blízkého hradu Egerberk a později přešla do majetku kadaňských měšťanů. Její vlastník, Franz Peck, byl obviněn ze zrady krále Jiřího z Poděbrad a odsouzen ke ztrátě majetku. Novým majitelem se stal kadaňský purkmistr Zikmund Leymer. Následovalo období rychlého střídání majitelů, až ji roku 1610 získala Kadaň a připojila ji ke svému milžanskému panství.\n\nV té době v Zásadě stálo šest usedlostí, hospodářský dvůr a krčma. Nejméně od roku 1604 byl zřízen přívoz přes Ohři. Ve druhé polovině 17. století byl jeden ze tří zásadských mlýnů přestavěn na papírnu. Papírna fungovala až do roku 1845 (jiné zdroje uvádí až rok 1867), kdy byl její provoz pro malý odbyt ukončen a budova byla přestavěna zpět na mlýn. V roce 1707 byla v okolí Zásady zahájena těžba seladonitu neboli kadaňské hlinky, která se používala pro výrobu zelených venkovních nátěrů. Jeden ze dvou mlýnů mlel obilí místních obyvatel a druhý směl mlít obilí jen pro okolní vesnice. Hospodářský dvůr byl během vlády Josefa II. zrušen a rozparcelován.\n\nOd roku 1850 byla Zásada připojena ke Kadaňské Jeseni, u které zůstala více než sto let. V krátkém období let 1960–1962 patřila k Rašovicím a od roku 1963 je místní částí Kadaně.\n\nKatastrální území Zásady u Kadaně leží na severním úpatí Doupovských hor. Na severu je ohraničeno řekou Ohře, do které se zprava vlévá Donínský potok. V geologickém podloží převažují třetihorní vulkanoklastika bazaltových hornin, které se zejména ve vyšších partiích nad levým břehem Donínského potoka mění na olivinické bazalty a jiné výlevné horniny. V místech soutoku potoka s Ohří do katastru okrajově zasahují předvariské metamorfované horniny.\n\nNadmořská výška území stoupá od severu k jihu. Nejnižší bod se nachází u hladiny Ohře přibližně ve výšce 290 metrů a nejvyšší na severním výběžku hřebene Nedíl v nadmořské výšce kolem 450 metrů. Geomorfologicky je oblast součástí Krušnohorské soustavy a Podkrušnohorské oblasti. Nachází se v celku a podcelku Doupovské hory na rozhraní okrsků Rohozecká vrchovina v severní a Jehličenská hornatina v jižní části území. Hranice mezi okrsky probíhá podél silnice z Rašovic do Pokutic.\n\nZ půdních typů zcela převažují kambizemě, pouze v úzkém pásu podél části západní hranice katastru se nachází oblast výskytu antropozemí.\n\nPři sčítání lidu v roce 1921 zde žilo 97 obyvatel (z toho 45 mužů), z nichž bylo pět Čechoslováků a 92 Němců. Všichni patřili k římskokatolické církvi. Podle sčítání lidu z roku 1930 měla vesnice sto obyvatel německé národnosti a římskokatolického vyznání.\n\nVesnicí prochází silnice třetí třídy č. III/1985. U odbočky ze silnice je umístěna zastávka autobusové dopravy. Po pravém břehu Ohře vede cyklostezka, po které jsou značeny cyklotrasy č. 6 a 35, které se silnicí propojuje místní komunikace. Údolím Donínského potoka a po silnici prochází červeně značená turistická trasa z Kadaně do Klášterce nad Ohří.\n\n\n"}
{"id": "541515", "url": "https://cs.wikipedia.org/wiki?curid=541515", "title": "Jindřichova Ves", "text": "Jindřichova Ves\n\nJindřichova Ves () je vesnice v Krušných horách v okrese Chomutov. Stojí v katastrálním území Načetín u Kalku v nadmořské výšce okolo 750 metrů patnáct kilometrů severozápadně od Chomutova a dva kilometry jihovýchodně od Kalku, jehož je součástí. Založena byla jako dřevařská osada v roce 1775, ale brzy se v ní rozšířila výroba hřebíků, která přetrvala až do dvacátého století. Po druhé světové válce se vesnice téměř vylidnila a změnila se na rekreační osadu. Severní okraj vesnice stavebně přímo navazuje na sousední Načetín.\n\nVesnice je pojmenována po svém zakladateli, kterým byl hrabě Jindřich František z Rottenhanu. V historických pramenech se její jméno vyskytuje ve tvarech Heinrichsdorf (1787) nebo česky Jindřichova Ves (1854).\n\nVesnici založil roku 1775 majitel červenohrádeckého panství hrabě Jindřich z Rottenhanu jako sídlo pro lesní dělníky a uhlíře. Od roku 1781 se ve vsi začaly vyrábět hřebíky a v roce 1870 zavedl Anton Heeg jejich strojovou výrobu, ale roku 1881 továrnu přestěhoval do Horní Vsi. Výroba podkovářských, kolejnicových nebo lodních hřebíků se v Jindřichově vsi udržela až do první třetiny dvacátého století. Vzhledem k postupnému zavádění mechanizace se zdejší výrobci ručně kovaných hřebíků spojili do výrobního družstva a ještě v roce 1926 v Načetíně a Jindřichově Vsi působilo pět kovářů s devatenácti dělníky. Ve vesnici fungovaly také panské cihelny, které byly před uzavřeny před koncem devatenáctého století. V té doby zde kromě kováren pracovali tři výrobci hraček, truhlář, krejčí, dva ševci, pekař, dva řezníci a otevřené byly dva kupecké obchody a tři hostince.\n\nBěhem první světové války a krátce po ní u vesnice fungovaly malé lázně, po kterých se dochovaly pozůstatky venkovního bazénu. Vojáci se u vesnice léčili i v druhé světové válce, kdy pro ně byly u samoty Nový Dům postaveny dřevěné domy. Po vysídlení Němců z Československa se vesnice téměř vylidnila a změnila se na rekreační osadu. Počet obyvatel se začal zvyšovat až po roce 1991.\n\nJindřichova Ves se nikdy nestala samostatnou obcí. V letech 1869 a 1880 je uváděna jako osada Kalku, později patřila k Načetínu a od roku 1961 je opět součástí Kalku.\n\nPři sčítání lidu v roce 1921 zde žilo 465 obyvatel (z toho 215 mužů), z nichž byl jeden Čechoslovák, 454 Němců a deset cizinců. Kromě jednoho člověka bez vyznání a devíti evangelíků patřili ostatní k římskokatolické církvi. Podle sčítání lidu z roku 1930 měla vesnice 422 obyvatel: devět Čechoslováků, 405 Němců a osm cizinců. Výrazně převažovala římskokatolická většina, ale žilo zde také pět evangelíků, jeden příslušník nezjišťovaných církví a pět lidí bez vyznání.\n\nDo Jindřichovy Vsi vede jediná silnice třetí třídy č. 25213, která v Načetíně odbočuje ze silnice III/25215. Silnice ve vesnici končí a dále pokračuje pouze jako účelová komunikace. Autobusová linková doprava do vesnice nezajíždí a nejbližší zastávka se nachází v Načetíně asi 500 metrů daleko. Nejbližší pravidelně obsluhované železniční stanice a zastávky jsou \"Jirkov\" na trati Chomutov–Jirkov a \"Chomutov zastávka\" na trati Ústí nad Labem – Chomutov. Vesnicí nevede žádná turisticky značená trasa ani cyklotrasa.\n\nVe středu osady je kaple z roku 1892. Původně byla zasvěcená Matce Boží a náklady na její postavení dosáhly 800 zlatých, z nichž část zaplatili majitelé Červeného hrádku a zbytek byl získán ze sbírky mezi místními obyvateli. V roce 1997 byla kaple opravena a zasvěcena svaté Anně. Asi dva kilometry jihovýchodně od vesnice stojí na úbočí vrchu \"Kamenná hůrka\" sloup se sochou svaté Anny z roku 1623. Podle pověsti jej nechal postavit řezník, který se s výdělkem vracel z Blatna do Saska, když jej v lese přepadli tři lupiči. Lupiče zahnal řezníkův pes, který navíc přinesl zpět ukradenou peněženku.\n\n\n\n"}
{"id": "541516", "url": "https://cs.wikipedia.org/wiki?curid=541516", "title": "Načetín (Kalek)", "text": "Načetín (Kalek)\n\nNačetín () je vesnice v Krušných horách v okrese Chomutov. Stojí 15,5 kilometru severozápadně od Chomutova v nadmořské výšce okolo 740 metrů. Vznikla někdy před polovinou šestnáctého století jako hornická osada, ale těžbu surovin ukončila třicetiletá válka. Poté se většina obyvatel živila prací v lese, výrobou dřevěného zboží nebo hřebíků. Po druhé světové válce se vesnice téměř vylidnila, a změnila se v rekreační osadu, která je od roku 1961 částí obce Kalek. Na jižní okraj Načetína stavebně navazuje sousední Jindřichova Ves.\n\nVesnice svůj název získala podle potoka, který se původně jmenoval Načka. Toto jméno bylo převedeno do němčiny jako a poté zpět do češtiny. V historických pramenech se jméno vesnice vyskytuje ve tvarech: \"kus vody Wnaczke\" (1555), Welka Naczka (1564), Welka Nacžka (1565), Natzschung (1719), Natsching nebo Natschung (1787), Natschung (1846) a Vnače nebo Natschung (1886).\n\nJako pomístní jméno se Načetín objevuje v písemných pramenech roku 1507. První písemná zmínka o vesnici pochází z roku 1549, kdy je Jan z Veitmile uveden jako majitel \"Natzschkau.\" Roku 1564 je zmiňován mlýn Welka Naczka pojmenovaný podle potoka, u kterého stál. Načetín patřil k chomutovskému panství, které bylo roku 1594 zkonfiskována Jiřímu Popelovi z Lobkovic. Novým majitelem se stal roku 1605 Adam Hrzán z Harasova, který vesnici připojil k Červenému hrádku.\n\nAž do třicetileté války se v okolí těžily rudy stříbra, cínu a mědi. Z průběhu války se zachovaly zprávy o roce 1632, kdy museli obyvatelé před vojskem uprchnout do lesů, a v roce 1640 vesnici vyplenilo švédské vojsko, které se utábořilo na vrchu Čihadlo. Ve druhé polovině sedmnáctého století se rozšířila výroba dřevěného zboží jako byly šindele, hračky, kuchyňské náčiní apod.\n\nV roce 1685 byla v Načetíně na podnět dvorského rady Ondřeje Maiera postavena vysoká pec a další zařízení pro zpracování železné rudy, která se sem dodávala zejména z Mezilesí, ale i v Načetíně se ruda těžila v dole Jindřich. Vzhledem k problémům při dopravě rudy i výrobků byl celý železářský podnik roku 1749 uzavřen a přestěhován do sousedního Kalku. Další příčinou uzavření podniku byl nedostatek dřeva, přestože jinak obtížně dostupné a využitelné lesy byly původně důvodem k jeho založení. Na konci osmnáctého století se rozvinula také výroba hřebíků.\n\nVýznamnou událostí byla v roce 1766 návštěva císaře Josefa II., při které byl v sousedním Kalku postaven malý lovecký zámek. Nepříznivým obdobím se stala sedmiletá válka, kdy museli vesničané zásobovat vojska, která tudy opakovaně procházela. Před polovinou devatenáctého století měl Načetín asi 540 obyvatel a byly v něm tři hostince, tři mlýny a celní úřad. Lidé se živili prací v lese, chovem dobytka a někteří si stále přivydělávali výrobou dřevěných hraček a zboží pro domácnost. Kromě toho ve vesnici pracovali dva pekaři, dva podkováři, dva ševci, řezník, uhlíř, mlynář, krejčí, tkadlec, tesař a dva hřebíkářští mistři. Mnoho dalších hřebíkářů zaměstnávala Rauscherova továrna.\n\nPřed druhou světovou válkou byli v Načetíně pouze čtyři příslušníci finanční stráže, kteří měli také za úkol ostrahu hranice. Ve druhé polovině třicátých let dvacátého století stále častěji docházelo k incidentům spojeným se Sudetoněmeckou stranou, a proto byla roku 1938 finanční stráž posílena o příslušníky Stráže obrany státu. Ve stejném roce byla do vesnice zavedena elektřina. V prosinci roku 1944 byl pod velením organizace Todt zřízen pracovní tábor pro muže, kteří byli ubytováni ve dvou hostincích a pracovali v lese. K osvobození došlo 5. května 1945, kdy německé jednotky bez boje ustoupily před projíždějícími ruskými vojáky.\n\nPo vysídlení Němců z Československa poklesl počet obyvatel na sedminu předválečného stavu a dále klesal až do počátku devadesátých led dvacátého století, a vesnice se změnila na rekreační osadu.\n\nNačetín stojí v katastrálním území \"Načetín u Kalku\" s rozlohou 14,01 km² a \"Načetín\" s rozlohou 8,61 km², ve kterém se nacházela zaniklá vesnice Kienhaid označovaná jako Načetín I. V katastrálním území Načetín u Kalku leží i Jindřichova Ves.\n\nGeologické podloží tvoří předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. S nimi se složitě střídají prekambrické horniny zastoupené dvojslídnými a biotitickými rulami.\n\nV geomorfologickém členění Česka oblast leží v geomorfologickém celku Krušné hory a podcelku Loučenská hornatina. Větší část spadá do okrsku Rudolická hornatina, ale jižní část patří do Přísečnické hornatiny. Hranice mezi oběma okrsky vede od Starého rybníka k pramenům Načetínského potoka. Nejvyššími body jsou Jelení vrch (858 metrů) v jižní části a Čihadlo (842 metrů) v severní části území, zatímco nejnižší místo se nachází u Načetínského potoka na severozápadním okraji Kalku. Samotná vesnice stojí ve výšce okolo 740 metrů.\n\nZ půdních typů převažuje podzol kambický, ale v západní části údolí Načetínského potoka a okolo myslivny Nový Dům se vyvinul glej histický. Na jižním úbočí Jeleního vrchu a na území Novodomského rašeliniště se vyskytuje rašelina\n\nNejvětšími tok jsou Načetínský potok a Černá, která teče jako hraniční tok na severozápadě. Do Načetínského potoka se vlévá drobný Jindřichoveský potok, který sloužil jako zdroj pitné vody a energetický zdroj v Rauscherově hřebíkárně. Posiloval také mlýnské náhony napájené Načetínským potokem. Vodu Načetínského potoka shromažďuje Načetínský rybník, do kterého přitéká také bezejmenný potok z Červeného rybníka. Třetí rybník se nachází na severozápadním okraji vesnice.\n\nVelká část katastrálního území Načetín je chráněna jako přírodní rezervace Prameniště Chomutovky. Jihozápadní část katastrálního území Načetín u Kalku zasahuje do přírodního parku Bezručovo údolí a do národní přírodní rezervace Novodomské rašeliniště.\n\nPři sčítání lidu v roce 1921 žilo v místní části \"Načetín, 2. díl\" 520 obyvatel (z toho 243 mužů), z nichž byli tři Čechoslováci, 513 Němců a čtyři cizinci. Kromě čtyř evangelíků patřili k římskokatolické církvi. V místní části \"Načetín, 1. díl,\" která však v roce 1921 patřila ke Kienhaidě, žili čtyři obyvatelé (z toho tři muži) německé národnosti a římskokatolického vyznání. Při dalším sčítání lidu z roku 1930 se již obě části nerozlišovaly. Podle něj měla vesnice 470 obyvatel: pět Čechoslováků, 461 Němců a čtyři cizince. S výjimkou devíti lidí bez vyznání a šestnácti evangelíků se hlásili k římskokatolické církvi.\n\nPo zrušení poddanství se Načetín stal samostatnou obcí. V letech 1869 a 1880 je uváděn jako součást Kalku, ale později se osamostatnil a jako osada k němu patřila Jindřichova Ves. Obě vesnice se od roku 1961 staly součástí Kalku. K Načetínu také jako základní sídelní jednotka \"Načetín I\" patří zaniklá vesnice Kienhaid.\n\nDne 22. května 1938 se konaly volby do obecních zastupitelstev. Z rozdělených 532 hlasů v Načetíně získaly 309 hlasů Sudetoněmecká strana a 223 hlasů Německá sociální demokracie.\n\nNačetínem vede silnice třetí třídy č. 25211 z Boleboře přes Kalek k hraničnímu přechodu u Hory Svatého Šebestiána, ze které odbočuje silnice III/25213 do Jindřichovy Vsi. Poblíž odbočky se nachází zastávka autobusové linkové dopravy. Nejbližší pravidelně obsluhovaná železniční zastávka je \"Chomutov zastávka\" na trati Ústí nad Labem – Chomutov. Vesnicí nevede žádná turisticky značená trasa, ale po silnici je značena cyklotrasa č. 23 v úseku mezi vodní nádrží Přísečnice a Novou Vsí v Horách.\n\nŠkola byla v Načetíně otevřena až v roce 1851, ale první rok se v ní učilo jen přes zimu. V roce 1861 byl na jednotřídní školu upraven dům čp. 48, ale protože nestačil počtu žáků, byla v letech 1874–1878 postavena nová škola, která měla roku 1881 čtyři třídy. Česká škola byla otevřena v roce 1927 a chodily do ní děti z Jindřichovy Vsi, Kalku a Kienhaidy.\n\nU odbočky k Jindřichově Vsi stojí kaple z roku 1868 s barokní Kalvárií. Na samém okraji vesnice, v těsném sousedství Jindřichovy Vsi, stojí památkově chráněná hrázděná venkovská usedlost čp. 1. Dům má zděné přízemí se segmentově zaklenutými okny. Patro je hrázděné. Jeden ze štítů je krytý šindelem, zatímco druhý pokrývá střešní krytina.\n\nJihozápadně od vesnice se nachází národní přírodní rezervace Novodomské rašeliniště a na severozápadě jedna z částí přírodní rezervace Prameniště Chomutovky, která také zahrnuje zrušenou přírodní rezervaci Bučina na Kienhaidě.\n\nVe střední části vesnice stojí velká patrová budova obdélníkového půdorysu se sedlovou střechou a středovým rizalitem. Původně byla zámečkem, který nechali vystavět Lobkovicové v klasicistním slohu. Po roce 1923 v něm obec Kalek nechala zřídit školu o jedné společné třídě a divadelní sál v patře, který se v roce 1952 propadl. Po roce 1961 byly v budově zřízeny obecní byty.\n\n\n\n"}
{"id": "541517", "url": "https://cs.wikipedia.org/wiki?curid=541517", "title": "Ciboušov", "text": "Ciboušov\n\nCiboušov () je malá vesnice, část města Klášterec nad Ohří v okrese Chomutov. Nachází se asi 2,5 km na severovýchod od Klášterce nad Ohří. V roce 2009 zde bylo evidováno 22 adres.\n\nCiboušov leží v katastrálním území Miřetice u Klášterce nad Ohří o výměře 5,78 km².\n\nPůvodní název vesnice odvozený od osobního jména byl \"Chcěbuz\" ve významu Ch(o)cebudův dvůr. Tvar Ciboušov je výsledkem složitější jazykové přeměny přes němčinu zpět do češtiny. V historických listinách se jméno objevuje například ve tvarech: Czibusz (1432), Czybussy (1441), Czibussow (1481), Czybusß (1542), Cuebesch (1557), Cziwisch (1566), Ziebisch (1644), Cztiewisß (1654), Zibisch (1787), Ziebisch a Tschiebisch (1846), Cibaušow (1848) a Ciboušov (1854).\n\nPrvní písemná zmínka o vesnici pochází z roku 1367, kdy císař Karel IV. vyňal ciboušovské poddané hasištejnského panství z pravomoci zemského soudu. Později vesnici získali perštejnští Šumburkové. Po rozdělení panství mezi bratry Aleše a Viléma ze Šumburka v roce 1431 minimálně část vsi připadla Vilémovi, a stala se tak součástí šumburského panství. Vilém ze Šumburka roku 1441 své platy z Ciboušova prodal pánům z Rýzmburka. Až do roku 1487 část vesnice vlastnil Bedřich ze Šumburka, kdy ji od něj koupil Felix z Fictumu. Ve čtyřicátých letech šestnáctého století Hans z Fictumu Ciboušov zastavil pražským měšťanům Benjamínu Vlkanovi a Janu Mikši z Hrobčic.\n\nOd poloviny čtrnáctého století přicházeli do okolí prospektoři císaře Karla IV., kteří zde vyhledávali a těžili jaspisy a ametysty. Získané polodrahokamy byly použity k obkladům stěn kaple svatého Václava v katedrále na Pražském hradě, k obkladům kaplí na hradě Karlštejně a kaple císařova hradu v Tangermünde. Dále se z nich řezaly nádoby (koflíky a misky). Také v době renesančního manýrismukolem roku 1600 z nich císařští brusiči v Praze, z rodin Miseroni a Castrucci zhotovovali nádobí, šperky a mozaiky. V Itálii se využívaly ještě během sedmnáctého a osmnáctého století na mozaiky.\n\nPodle berní ruly z roku 1654 v Ciboušově bydlelo deset chalupníků a tři rodiny bez vlastních pozemků. Chalupníkům patřilo celkem 70,2 strychů polí a obyvatelé vesnice dohromady chovali patnáct krav, 25 jalovic, pět prasat a osmnáct koz. Významným zdrojem příjmů byla těžba a zpracování dřeva a jeho doprava k železářským hutím. Do devatenáctého století se vesnice rozrostla. V roce 1863 měla sedmnáct domů s 99 obyvateli. Jeden dům byl ve vlastnictví obce, která jej využívala jako byt pro pastýře. Kromě soukromých polí k vesnici patřila necelá dvě jitra polí a luk a přes šest jiter lesa. Děti navštěvovaly školu v Klášterci nad Ohří.\n\nPři sčítání lidu v roce 1921 zde žilo 91 obyvatel (z toho 46 mužů), kteří byli kromě jednoho cizince německé národnosti. Všichni patřili k římskokatolické církvi. Podle sčítání lidu z roku 1930 měla vesnice 79 obyvatel německé národnosti a římskokatolického vyznání.\n\nCiboušov se nikdy nestal samostatnou obcí a po zrušení poddanství byl částí Miřetic. V roce 1869 patřil k Rašovicím, ale roku 1880 a později je uváděn znovu jako osada Miřetic. Spolu s nimi se někdy mezi lety 1945 a 1950 stal částí Klášterce nad Ohří. Až do reformy územního členění státu v roce 1960 patřil do okresu Kadaň a od té doby je v okrese Chomutov.\n\n\n\n"}
{"id": "541518", "url": "https://cs.wikipedia.org/wiki?curid=541518", "title": "Hradiště (Klášterec nad Ohří)", "text": "Hradiště (Klášterec nad Ohří)\n\nHradiště () je malá vesnice, část města Klášterec nad Ohří v okrese Chomutov. Nachází se asi 5,5 km na severovýchod od Klášterce nad Ohří. Prochází zde silnice II/224. V roce 2009 zde bylo evidováno 13 adres.\n\nHradiště leží v katastrálním území Hradiště u Vernéřova o rozloze 1,57 km², Pavlov u Vernéřova o rozloze 2,78 km² a Potočná u Vernéřova o rozloze 2,25 km².\n\nPřípona '-le' v nejstarších variantách názvu pochází z němčiny, ale slovní základ je pravděpodobně odvozen z neznámého českého slova (nikoliv však ze slova hradiště). V historických pramenech se jméno vyskytuje ve tvarech: Radossle (1431), in Radossly (1446), w Radissle (1543), Radiß (1562), Radisß (1608), Radiesz (1654) nebo Radis (1787).\n\nPrvní písemná zmínka o vesnici pochází z roku 1431, kdy se dělilo perštejnské panství mezi bratry Aleše a Viléma ze Šumburka. Hradiště tehdy zůstalo v Alešově majetku u hradu Perštejn. Od něj ji brzy poté koupili bratři Mikuláš II. a Jan Hasištejnští z Lobkovic.\n\nDalší zprávy o vesnici jsou až z doby po třicetileté válce. Podle berní ruly z roku 1654 v Hradišti žilo pět sedláků, tři chalupníci a tři zahradníci. Sedláci obdělávali celkem 63 strychů půdy, zatímco chalupníci měli jen 27 strychů. Na neúrodných, kamenitých polích se pěstovalo žito, ale jádrem hospodářství byl chov dobytka. Ve vesnici chovali celkem sedmnáct krav, 26 jalovic, dvanáct ovcí, prase a patnáct koz. Dva vesničané se živili jako formané.\n\nU vesnice se ve dvou dolech dobývala železná ruda. Ve štole \"Trojice\" dlouhé 195 m bylo v letech 1816, 1817 a 1829 vytěženo 235 tun krevele. Krevel těžený štolou \"Jan\" byl nekvalitní, a proto byl její provoz v roce 1827 ukončen. Na březích Hradišťského potoka se po těžbě dochovaly pinky a štoly, ve kterých se v letech 1934–1938 začaly těžit žíly baryt-fluoritové formace s mocností až 1,5 metru. Těžba probíhala prostřednictvím padesát metrů hluboké šachty se čtyřmi těžebními patry a denně produkovala 15–18 tun velmi čistého barytu, který se používal k výrobě barviv, jako plnidlo v papírenství a v dalších oborech. Po vypuknutí druhé světové války byla těžba ukončena a důl zatopen. O pět let později byla těžba ložiska obnovena novou šachtou, ale v důsledku válečných událostí nebyl pokus úspěšný. Průzkum v letech 1946–1947 potvrdil zásoby barytu i fluoritu. Místní haldy byly známou mineralogickou lokalitou, především pokud jde o výskyt hematitu.\n\nŠkola v Hradišti fungovala od roku 1765 a roku 1863 ji navštěvovalo osmnáct dětí. Vesnice v té době měla 173 obyvatel, kteří chovali dobytek, pracovali v lese, ve mlýně nebo se živili jako nádeníci. Nová školní budova byla postavena v roce 1887 a učilo se v ní až do roku 1970.\n\nPři sčítání lidu v roce 1921 zde žilo 131 obyvatel (z toho 77 mužů), kteří byli kromě jednoho cizince německé národnosti a všichni patřili k římskokatolické církvi. Podle sčítání lidu z roku 1930 měla vesnice 119 obyvatel německé národnosti a římskokatolického vyznání.\n\nPo zrušení poddanství se Hradiště roku 1850 stalo samostatnou obcí, ale už roku 1869 bylo částí Pavlova a spolu s ním patřilo až do reformy územního členění státu v roce 1960 k okresu Kadaň. V roce 1960 se obě vesnice staly součástí Vernéřova v okrese Chomutov. S Vernéřovem bylo Hradiště dne 1. ledna 1988 připojeno ke Klášterci nad Ohří.\n\nNa okraji vesnice stojí Úpravna vody Hradiště, která zajišťuje zásobování pitnou vodou Klášterce nad Ohří, Chomutova, Mostu, Loun a částečně i Ústí nad Labem z vodní nádrže Přísečnice. V roce 2006 byla dokončena její celková rekonstrukce. Provozovatelem je společnost Severočeské vodovody a kanalizace. Součástí areálu úpravny je malá vodní elektrárna vybavená Peltonovou turbínou s výkonem 834 kilowattů.\n\n\n\n"}
{"id": "541519", "url": "https://cs.wikipedia.org/wiki?curid=541519", "title": "Klášterecká Jeseň", "text": "Klášterecká Jeseň\n\nKlášterecká Jeseň () je malá vesnice, část města Klášterec nad Ohří v okrese Chomutov. Nachází se asi 3 km na západ od Klášterce nad Ohří. V roce 2009 zde bylo evidováno 40 adres.\n\nKlášterecká Jeseň leží v katastrálním území \"Klášterecká Jeseň\" o rozloze 2,06 km² a \"Kunov\" o rozloze 4,34 km².\n\nNázev vesnice je odvozen z výrazů jasan nebo jesení (jasanový porost). V historických pramenech se jméno vyskytuje ve tvarech: in villa Gyesseny (1381), puol Gyessen (1431), Geseň (1481), Gesen (1545), geslen (1542), geslon (1543), Geßeln (1787), Geszlern (1846) nebo Jeseň a Gesseln (1854).\n\nPrvní písemná zmínka o vsi pochází z roku 1381. Vesnice patřila k perštejnskému panství, které si roku 1431 rozdělili bratři Aleš a Vilém ze Šumburka. Jeseň tehdy připadla Vilémovi a stala se součástí panství nově založeného hradu Šumburk. Spolu s ním ji v roce 1449 koupil Vilém z Ilburka, ale už o čtyři roky později ji musel postoupit svým věřitelům, kterými byli bratři Kafunk a Pfluk z Fictumu. Ve druhé polovině šestnáctého století vesnice patřila Margaretě Hoferové, která ji v roce 1592 prodala Kryštovi z Fictumu, jemuž patřilo klášterecké panství.\n\nNa počátku sedmnáctého století Jeseň dodala dvanáct kmenů určených na výstavbu nové klášterecké školy a v roce 1636 platila klášterecké farnosti desátek ve výši 24 krejcarů. Podle berní ruly z roku 1654 ve vesnici žil jeden sedlák, který obhospodařoval deset strychů půdy, osm chalupníků s celkem 52 strychy a čtyři lidé bez pozemků. Dohromady chovali 21 krav, 25 jalovic, jednu ovci a dvanáct koz. Kromě chovu dobytka se lidé živili pěstováním žita, výrobou příze, povoznictvím u železných hutí a jeden člověk pracoval jako krejčí.\n\nMezi vesnicí a Perštejnem byl od konce osmnáctého století železnorudný důl Vojtěch, ve kterém se těžila nekvalitní ruda, a proto byl jeho provoz opakovaně obnovován a znovu ukončován.\n\nI když se vesnice rozrostla a po polovině devatenáctého století v ní žilo přes 200 lidí, neměla vlastní školu a děti musely chodit do školy ve Vysokém. Jako významný zdroj obživy stále přetrvával chov dobytka.\n\nPři sčítání lidu v roce 1921 zde žilo 243 obyvatel (z toho 123 mužů) německé národnosti a římskokatolického vyznání. Podle sčítání lidu z roku 1930 měla vesnice 263 obyvatel německé národnosti, kteří se s výjimkou jednoho člověka bez vyznání hlásili k římskokatolické církvi.\n\nPo zrušení poddanství se Klášterecká Jeseň roku 1850 stala samostatnou obcí. V roce 1869 byla uváděna jako osada Klášterce nad Ohří a poté znovu jako obec v okrese Kadaň. Od roku 1949 k ní jako osada patřilo Kamenné, od 1. ledna 1953 také Kunov (příslušnost Kunova se uvádí také už roku 1950) a s ním i Vysoké. Se všemi osadami se Klášterecká Jeseň stala 1. ledna 1963 (uvádí se též rok 1961) částí obce Klášterec nad Ohří.\n\n\n\n"}
{"id": "541520", "url": "https://cs.wikipedia.org/wiki?curid=541520", "title": "Lestkov (Klášterec nad Ohří)", "text": "Lestkov (Klášterec nad Ohří)\n\nLestkov () je malá vesnice, část města Klášterec nad Ohří v okrese Chomutov. Nachází se asi 2,5 km na jihovýchod od Klášterce nad Ohří. V roce 2009 zde bylo evidováno 28 adres.\n\nLestkov leží v katastrálním území \"Lestkov u Klášterce nad Ohří\" o rozloze 3,83 km² a \"Velká Lesná\" o rozloze 0,67 km².\n\nNázev vesnice je odvozen z osobního jména Lestek (zkráceně Lstimír nebo Lstibor). V historických pramenech se jméno vesnice vyskytuje ve tvarech: Lestkow (1460), Lestkowie (1488), Leskow (1593), Leßka (1639), Leskau a Leschkau (1787) a někdy také česky Leska.\n\nNejstarší dějiny Lestkova úzce souvisely s dějinami hradu Egerberk, v jehož podhradí se vesnice nachází. První písemná zmínka o ní pochází z roku 1407. V roce 1444 byla zmíněna vesnická lázeň využívaná vrchností a roku 1460 se na Ohři vybíralo clo.\n\nV roce 1557 Egerberk koupil Bohuslav Felix Hasištejnský z Lobkovic. Zchátralý hrad se už nehodil k pohodlnému bydlení, a Bohuslav proto přestěhoval sídlo panství na nově založený zámek Felixburg. V roce 1572 nechal sestavit nový urbář, podle kterého v Lestkově žilo jedenáct mužů, kteří vrchnosti odváděli daň ve výši osm kop a 35 grošů ročně a k tomu patnáct strychů a jeden věrtel ovsa a patnáct slepic. Museli také držet stráž na hradě, odebírat pivo z vesnického nebo hradního pivovaru, pomáhat při senoseči a podle požadavků panstva také pracovat na vinohradu, česat chmel nebo roubovat stromy. Byli však osvobozeni od stavebních prací na hradě a od účasti na panských honech.\n\nBěhem stavovského povstání v letech 1618–1620 patřil Felixburk Matyáši mladšímu Štampachovi ze Štampachu. Za účast na povstání mu byly zkonfiskovány dvě třetiny majetku. Zámek poté v roce 1623 koupil svobodný pán Kryštof Šimon Thun a připojil jej i s Lestkovem ke ke kláštereckému panství.\n\nU cesty do Rašovic už v roce 1649 fungoval mlýn na tříslo, který byl v provozu ještě na počátku dvacátého století. Podle berní ruly z roku 1654 v Lestkově žilo deset chalupníků a čtyři lidé bez pozemků. Chalupníci obdělávali 68 strychů polí, na kterých pěstovali žito. Celkem ve vsi chovali devatenáct krav, deset jalovic, pět prasat a jednu kozu. Byla zde hospoda a pracoval tu jeden krejčí. Ke zdrojům příjmů patřilo také zpracování dřeva a jeho prodej v Kadani.\n\nV roce 1773 byla ve vsi postavena nová budova poplužního dvora. V devatenáctém století představovaly hlavní zdroje obživy práce v zemědělství, v lese a nádeničina. Děti docházely do rašovické školy. Od roku 1888 měla vesnice vlastní sbor dobrovolných hasičů. V roce 1912 obec zřídila vodovod.\n\nGeologické podloží katastrálního území je tvořené třetihorními vulkanickými horninami. Během vzniku Doupovských hor existovalo na vrchu Lestkov samostatné vulkanické centrum, jehož existenci dokládají hrubozrnná pyroklastika. Přímo pod zříceninou hradu se nachází proud brekciové lávy a strusky. Na styku lávy s níže položenými tufy došlo k vypálení tufů do červena. Z vrchu byly popsány nálezy minerálu phillipsit, který patří mezi zeolity. V geomorfologickém členění Česka leží katastrální území v Doupovských horách, konkrétně v okrsku Jehličenská hornatina. Ve východní části území, pod Rašovickými skalami, se nachází stopy po rozsáhlém rotačním sesuvu dlouhém 1100 metrů a až 500 metrů širokém. Sesuv zde vytvořil drobné bezodtoké sníženiny a mokřady a posunul koryto Rašovického potoka. Z půdních typů se zde vyskytuje pouze kambizem eutrofní. Celé území leží v povodí Ohře a většinu odvodňuje Rašovický potok, který pramení v jižní části katastrálního území u hranice s vojenským újezdem Hradiště.\n\nOvocnářskou minulost Doupovských hor dokládají pozůstatky sadů a alejí. Konkrétně u Lestkova se částečně dochovala hrušňová alej. Okolí vesnice tvořené doubravami je jedním z těžišť výskytu strakapouda prostředního \n\nZe zvláště chráněných území do katastrálního území Lestkova zasahuje národní přírodní památka Rašovické skály na východě a přírodní památka Mravenčák na severozápadě. Celé území je součástí evropsky významné lokality Doupovské hory a stejnojmenné ptačí oblasti.\n\nPři sčítání lidu v roce 1921 zde žilo 177 obyvatel (z toho 77 mužů) německé národnosti, kteří byli kromě dvou evangelíků římskokatolického vyznání. Podle sčítání lidu z roku 1930 měla vesnice 170 obyvatel: 167 Němců a tři cizince. Všichni se hlásili k římskokatolické církvi.\n\nPo zrušení poddanství se v roce 1850 Lestkov stal samostatnou obcí, ale už roku 1869 je uváděn jako osada Rašovic, se kterými byl roku 1961 jako část obce připojen ke Klášterci nad Ohří.\n\n\n\n\n"}
{"id": "541521", "url": "https://cs.wikipedia.org/wiki?curid=541521", "title": "Mikulovice (Klášterec nad Ohří)", "text": "Mikulovice (Klášterec nad Ohří)\n\nMikulovice () jsou zaniklá vesnice a místní část města Klášterec nad Ohří v okrese Chomutov. Nachází se asi 4,5 km na východ od Klášterce nad Ohří. Prochází tudy silnice II/568 a železniční trať Chomutov–Cheb. Ačkoliv zde v roce 2009 bylo evidováno 78 adres, sestává jen z rekreačních objektů, neboť celá původní vesnice byla v souvislosti s plánovanou stavbou popílkoviště elektráren Prunéřov postupně vysidlována a její domy zbourány. Z původní obce zůstal stát jen kostel svatého Mikuláše se hřbitovem a kaplička u památné lípy. Kostel je dnes spravován římskokatolickou farností – děkanstvím Kadaň.\n\nMikulovice leží v katastrálním území Mikulovice u Vernéřova o rozloze 5,97 km².\n\nNázev vesnice je odvozen z osobního jména Mikuláš ve významu ves lidí Mikulových. V historických pramenech se vyskytuje ve tvarech: Nycolausdorf (1261), Niclasdorf (1352), Nicolai villa (1352), k Niklasdorffu (1431), Nyklsdorff (1481), Nikelsdorff (1545), na Mikulowiczych (1611), Nickelsdorf (1787) nebo Niklasdorf a Niklsdorf (1846).\n\nPrvní písemná zmínka o vesnici pochází z roku 1261. V té době nebo až v první polovině 14. století zde byl postaven kamenný jednolodní gotický chrám s hranolovou věží při západním průčelí. Počátkem 18. století byl barokně přestavěn, z vnitřní výzdoby stojí za zmínku dřevěné sochy světců přenesené do muzea v Chomutově.\n\nPři sčítání lidu v roce 1921 zde žilo 425 obyvatel (z toho 202 mužů), kteří byli až na pět cizinců německé národnosti. Kromě čtyř evangelíků všichni patřili k římskokatolické církvi. Podle sčítání lidu z roku 1930 měla vesnice 398 obyvatel: čtrnáct Čechoslováků, 383 Němců a jednoho cizince. S výjimkou jednoho evangelíka a dvou lidí bez vyznání se hlásili k římskokatolické církvi.\n\nV letech 1668–1670 barokně upravený kostel svatého Mikuláše na nízkém návrší je jedinou dochovanou stavbou ve vesnici. Pod ním ještě stojí zřícenina fary. Jižně od kostela, ještě před železniční tratí, stávala kaple Nejsvětějšího Srdce Ježíšova.\n\nPřed likvidací obce byly sochy svatého Antonína a svatého Jana Nepomuckého z roku 1726, i s balustrádovým zábradlím a trojiční sloup z roku 1706, patrně dílo Jana Brokoffa, přemístěny do Klášterec nad Ohří. Taktéž tam byl přemístěn i Mariánský sloup.\n\nJižně od vesnice se na vrchu Špičák nacházelo sídliště knovízské kultury. Archeologickým výzkumem zde byly nalezeny polozemnice, odpadní jámy, keramika a hromadný nález bronzových náramků. Lokalita však byla zničena kamenolomem.\n\nNa hřbitově u kostela svatého Mikuláše byl roku 1876 pohřben významný přírodovědec Anton Martius.\n\n\n"}
{"id": "541522", "url": "https://cs.wikipedia.org/wiki?curid=541522", "title": "Miřetice u Klášterce nad Ohří", "text": "Miřetice u Klášterce nad Ohří\n\nMiřetice u Klášterce nad Ohří () jsou část města Klášterec nad Ohří v okrese Chomutov. Nachází se na východě Klášterce nad Ohří. Prochází zde silnice I/13. V roce 2009 zde bylo evidováno 1 265 adres.\n\nMiřetice u Klášterce nad Ohří je také název katastrálního území o rozloze 5,78 km². V katastrálním území Miřetice u Klášterce nad Ohří leží i Ciboušov.\n\nNázev vesnice je odvozen z osobního jména \"Mirata\" ve významu ves lidí Miřatových. Jméno Mirata vychází ze staročeského výrazu \"mier\" (mír) nebo \"miera\" (míra). V historických pramenech se jméno vesnice vyskytuje ve tvarech: zu Mereticz (1367), Mereticze (1431), in Mereticzych (1446), Mereticze dvuor (1508), w Mereticzy (1543), Merzeticz (1543), Mereticze (1654), Meretitz (1787 a 1847) nebo Miřetice u Klášterce (1854).\n\nPrvní písemná zmínka o vesnici pochází z roku 1367, kdy část vsi patřila valdsaskému klášteru. V první čtvrtině patnáctého století byla součástí perštejnského panství pánů ze Šumburka. Když se v roce 1431 dělili bratři Aleš a Vilém ze Šumburka o majetek, připadly Miřetice Vilémovi, a tím k jeho šumburskému panství. V roce 1449 musel Vilém ze Šumburka celé panství prodat Vilémovi z Ilburka, který je vlastnil jen do roku 1453, kdy je pro dluhy včetně Miřetic prodal pánům z Fictumu.\n\nRoku 1508 se novým majitelem vesnice stal nejvyšší kancléř Albrecht Libštejnský z Kolovrat. Během Šmalkaldské války Kláštereckem procházelo vojsko saského generála Thumshirna, kterému Miřetice zaplatily výpalné ve výši 61 kop grošů. Ve druhé polovině šestnáctého století Miřetice patřily ke klášterecké farnosti, které roku 1636 platily desátek čtyři strychy a dvě měřice žita. Ve vsi přibývalo protestantů, kteří v roce 1558 křtili své děti v Kadani.\n\nPo třicetileté válce v Miřeticích podle berní ruly z roku 1654 žilo pět sedláků, deset chalupníků a pět lidí bez pozemků. Obdělávali 156,2 strychu polí, na kterých pěstovali žito. Dohromady ve vsi měli 25 potahů, 37 krav, 62 jalovic, 25 ovcí, 41 prasat a 22 koz. Chov dobytka tak spolu s prací v lese tvořil hlavní zdroj obživy až do devatenáctého století.\n\nV roce 1917 byla Karlem Simonem v Miřeticích spuštěna továrna na zpracování korku, která v letech 1920–1921 zaměstnávala přes 200 lidí, ale brzy poté se jejich počet snížil na čtyřicet. Výroba byla v roce 1938 rozšířena o izolační materiály. Podnik fungoval až do roku 1945, kdy byl na základě Benešových dekretů znárodněn a převeden pod národní správu. Po řadě administrativních změn vznikl v roce 1950 národní podnik Korek s více než 500 pracovníky a provozy v Klášterci, Modřicích, Nebušicích, Raškově a Teplicích.\n\nVětším miřetickým průmyslovým podnikem se stal zbrojní závod SUMAG ( – Sudetoněmecká společnost pro výrobu strojů a zařízení) otevřený v roce 1939. Vyráběly se v něm letecké součástky pro Luftwaffe a na jejich výrobě se podíleli dělníci ze zahraničí včetně zajatců ze Sovětského svazu. V letech 1940–1942 byla v blízkosti železniční trati zřízena vojenská střelnice. Během druhé světové války padlo do roku 1944 celkem 51 mužů z Klášterce a Miřetic. Samotných Miřetic se na konci války dotkly i vojenské akce, při kterých byly ve dnech 16. a 17. dubna střemhlavými bombardéry napadeny dva vlaky, zničen dům čp. 63 a letadla zaútočila také na tovární budovy SUMAG. Při bombardování zemřelo celkem šest lidí.\n\nV padesátých letech se Miřetice staly součástí Klášterce nad Ohří. Ve stejné době byla postavena nová porcelánka. Původně zbrojní závod SUMAG byl po válce přejmenován na Klášterecké strojírny, později na Strojírny Baťa a poté ještě na Továrna na obráběcí stroje (TOS). Ta byla v roce 1951 sloučena s původně černýšským podnikem Fichtl a Sachs a převzala jeho výrobu kuličkových ložisek. Nový národní podnik byl 1. ledna 1951 pojmenován Závody na kuličková ložiska Klášterec nad Ohří (ZKL) a starý provoz v Černýši byl ukončen v roce 1969. Velké množství lidí nalezlo zaměstnání v blízkých hnědouhelných lomech a v prunéřovské nebo tušimické elektrárně. V roce 1999 se v miřetickém závodě firmy Cherry začaly vyrábět počítačové klávesnice a mikrospínače pro automobilový průmysl.\n\nPři sčítání lidu v roce 1921 zde žilo 918 obyvatel (z toho 449 mužů), z nichž bylo 892 Němců, 22 cizinců a pouze čtyři Čechoslováci. Kromě 45 evangelíků a jednoho člověka bez vyznání byli příslušníky římskokatolické církve. Podle sčítání lidu z roku 1930 měla vesnice 1490 obyvatel: 67 Čechoslováků, 1402 Němců, jednoho příslušníka nezjišťované národnosti a dvacet cizinců. Převažovala římskokatolická většina, ale žilo zde také 54 evangelíků 5 členů církve československé, jeden žid a 58 lidí bez vyznání.\n\nPo zrušení poddanství se v roce 1850 Miřetice staly samostatnou obcí. V roce 1869 byly osadou Rašovic, ale roku 1880 byly znovu obcí, ke které patřila osada Ciboušov. Během druhé světové války od 1. října 1942 byla obec zrušena a připojena ke Klášterci. Po válce v roce 1945 v Miřeticích vznikl místní národní výbor, ale od 1. ledna 1955 byla obec znovu částí částí obce Klášterec nad Ohří (podle Zdeňka Vachaty jí byly už od roku 1950).\n\nSoučástí Miřetic bývala malá osada zvaná Mariánské údolí ). Nacházela se na levém břehu Ohře v jihovýchodním cípu katastrálního území Miřetice u Klášterce nad Ohří. Nikdy však netvořila samostatný správní celek. Na počátku dvacátého století v Krásném údolí stálo pět domů a žilo přes padesát obyvatel. V roce 1864 byl na místě osady postaven jez s náhonem, který přiváděl vodu k nově zřízené pile, ale hned dalšího roku jez zničil a pilu poškodil odcházející led. Škody byly opraveny až o čtyři roky později. Roku 1875 provoz koupili Ludwig Siegel a Josef Lorenz, kteří pilu přestěhovali na druhý břeh náhonu a postavili u ní nový mlýn na obilí. O rok později způsobilo nakupení ledu povodeň, která zaplavila domy až do úrovně prvního patra, poškodila je a zničila nový jez. Majitelé proto Mariánské údolí prodali Gustavu Vogtovi z Lipska a v roce 1881 jej koupil Florián Neumann. Ten obnovil pilu i s mlýnem a v roce 1884 zřídil přívoz přes řeku.\n\nV roce 1888 část budov vyhořela, ale Florián Neumann je nechal brzy obnovit. O dva roky později strhla další povodeň, tentokrát způsobená silným deštěm v Karlových Varech, pilu, ale majitel ji znovu obnovil a dokonce zvětšil. V letech 1892–1893 byl postaven nový jez. Osadu v roce 1902 převzal Floriánům syn Julius Neumann, který nechal rozšířit jez, díky němuž povodeň z roku 1909 nezpůsobila žádné škody, přestože bylo Mariánské údolí znovu zaplaveno. Osada existovala až do druhé světové války, po níž vysídlením Němců zanikla.\n\n\n\n\n"}
{"id": "541523", "url": "https://cs.wikipedia.org/wiki?curid=541523", "title": "Rašovice (Klášterec nad Ohří)", "text": "Rašovice (Klášterec nad Ohří)\n\nRašovice () jsou vesnice, část města Klášterec nad Ohří v okrese Chomutov. Nachází se asi 2,5 km na jihovýchod od Klášterce nad Ohří. V roce 2009 zde bylo evidováno 106 adres.\n\nRašovice leží v katastrálním území Rašovice u Klášterce nad Ohří o rozloze 2,82 km².\n\nNázev vesnice je odvozen z osobního jména Roch ve významu ves lidí Rochových. V historických pramenech se objevuje ve tvarech: in Rosowiczich (1443), Rossowicze (1460), in Rossowiczych (1488), auf Roschwitz (1577), Russwicze (1589), Russwiczy (1598), Roschwitz (1626), Rosswicze (1654), Roschwitz nebo Rossowitz (1787) a Rašovice nebo Roschwitz (1924).\n\nPrvní písemná zmínka o vesnici pochází z roku 1443. Rašovice tehdy patřily k panství hradu Egerberk, o který v té době vedli spor Ilburkové s Jakoubkem z Vřesovic a pány ze Šumburka. Spor nakonec vyhráli a Botho z Ilburka panství roku 1460 prodal rodu Fictumů, kterým patřil Klášterec nad Ohří. Od Fictumů egerberské panství roku 1557 koupil Bohuslav Felix Hasištejnský z Lobkovic, který v Rašovicích založil zámek Felixburg, kam přestěhoval vrchnostenské sídlo včetně správy panství. Nechal také postavit jez na Ohři a u něj mlýn. Roku 1591 Lobkovicové panství prodali Štampachům, kteří přišli o majetek za účast na stavovském povstání.\n\nJako v jiných vesnicích v okolí se v Rašovicích rozšířil protestantismus a od roku 1605 zde působil pastor Johann Döbner. Ještě roku 1621 si ve vsi koupil usedlost, ale když v roce 1623 vesnici získal Kryštof Šimon Thun a zahájil proces rekatolizace, musel ji prodat a ze vsi se odstěhovat. Od té doby Rašovice patřily ke kláštereckému panství. Podle berní ruly z roku 1654 ve vsi žilo pět sedláků, deset chalupníků, dva zahradníci a jedna rodina bez pozemků. Lidé obdělávali celkem přes 145 strychů půdy a chovali 21 krav, šestnáct jalovic, devět prasat a jednu kozu.\n\nŠkolu měla vesnice od osmnáctého století, ale nejstarší budova byla postavena až v roce 1788 a sloužila až do roku 1882, kdy ji nahradila nová. V roce 1871 se asi kilometr proti proudu v Miřeticích stavěl železniční most přes Ohři jako součást tratě Chomutov–Cheb. Lidé z Rašovic se obávali, že pilíře mostu budou bránit volnému odchodu ledů a ledem způsobené povodně budou zaplavovat jejich pole. Vyvolali několik šarvátek s italskými dělníky, kteří most stavěli. Rozepři ukončila až armáda, která stavbu střežila až do jejího dokončení.\n\nRoku 1874 byl prodán krov zámku Felixburg, a zbývající budovy začaly rychle chátrat. Obyvatelé vesnice navíc rozebírali zdivo na stavby svých domů včetně nové školy. Dopravní spojení s okolím usnadnila nová silnice postavená roku 1889. Od roku 1877 měla vesnice vlastní sbor dobrovolných hasičů, o tři roky později bylo otevřeno Zemědělské kasino. Roku 1905 byl založen Pěvecký spolek Lyra a v roce 1912 rašovická pobočka Svazu Němců. \n\nPři sčítání lidu v roce 1921 zde žilo 344 obyvatel (z toho 169 mužů), kteří byli kromě šesti cizinců německé národnosti. Všichni byli římskými katolíky. Podle sčítání lidu z roku 1930 měla vesnice 374 obyvatel: sedm Čechoslováků, 365 Němců a dva cizince. Kromě šesti lidí bez vyznání se hlásili k římskokatolické církvi.\n\nPo zrušení poddanství se Rašovice staly samostatnou obcí v okrese Kadaň. Od roku 1961 jsou částí obce Klášterce nad Ohří.\n\nVe vesnici se dochovala část zříceniny renesančního zámku Felixburg. Zámek v roce 1777 vyhořel, byl přeměněn na pivovar, v roce 1871 opuštěn a na jeho místě byly postaveny rodinné domy. Na východním okraji vsi stával empírový kostel svaté Anny zbořený v roce 1968. U silnice do Klášterce nad Ohří, před odbočkou do Lestkova bývala výklenková kaple.\n\nV Rašovicích se narodil Franz Josef Schaffer (1811–1880), c. k. vrchní inspektor finanční stráže a poslanec českého sněmu. Od roku 1857 v rašovické škole vyučoval Franz Iser, nositel zlatého záslužného kříže, který mu propůjčil císař František Josef I.\n\n\n\n"}
{"id": "541524", "url": "https://cs.wikipedia.org/wiki?curid=541524", "title": "Suchý Důl (Klášterec nad Ohří)", "text": "Suchý Důl (Klášterec nad Ohří)\n\nSuchý Důl () je osada, část města Klášterec nad Ohří v okrese Chomutov. Nachází se asi 3,5 km na východ od Klášterce nad Ohří. V roce 2009 zde bylo evidováno 5 adres. V roce 2014 zde trvale žilo devět obyvatel.\n\nSuchý Důl leží v katastrálním území Suchý Důl u Klášterce nad Ohří o rozloze 2,54 km².\n\nV historických pramenech se jméno vesnice vyskytuje ve tvarech Durrental (1281), Suchy duol (1443, 1460), in Suchem dole (1488), Suchey duol (1593), Dürrenthal nebo Dörnthal (1787) a Dörnthal (1846).\n\nPrvní písemná zmínka o vesnici pochází z roku 1281, kdy patřila pánům ze Šumburka. Bývala součástí panství hradu Egerberk a spolu s ním ji roku 1460 od Půty z Illburka koupil Buš z Fictumu. Jeho potomci panství drželi až do roku 1557, kdy je od nich koupil Bohuslav Felix Hasištejnský z Lobkovic. Za něj byl roku 1572 sepsán urbář, podle kterého v Suchém Dole bydlelo sedm osadníků, kteří ročně na dávkách odváděli sedm kop grošů, jeden strych ovsa jednu a půl kopy vajec a dvanáct slepic. Kromě toho museli pracovat dva dny na panské chmelnici a vinohradu.\n\nPo třicetileté válce byla roku 1654 sepsána berní rula. Vzhledem k neúrodným polím byl pro obyvatele vesnice hlavním zdrojem obživy chov dobytka a práce v lese. Ve vsi v té době žilo šest chalupníků, jeden zahradník a jeden člověk bez majetku. Společně jim patřilo jedenáct potahů, devět krav a šest jalovic.\n\nV roce 1863 měla vesnice čtrnáct domů a 56 obyvatel, kteří opět chovali především dobytek. Děti chodily do školy v Rašovicích. Po zrušení poddanství se Suchý Důl stal roku 1850 samostatnou obcí, ale od roku 1869 je uváděn jako osada Rašovic. Spolu s nimi byl v roce 1961 připojen ke Klášterci nad Ohří.\n\nPři sčítání lidu v roce 1921 zde žilo 66 obyvatel (z toho 32 mužů) německé národnosti, kteří byli kromě dvou evangelíků římskými katolíky. Podle sčítání lidu z roku 1930 počet obyvatel poklesl na 55 lidí německé národnosti a římskokatolického vyznání.\n\n\n\n\n"}
{"id": "541525", "url": "https://cs.wikipedia.org/wiki?curid=541525", "title": "Šumná (Klášterec nad Ohří)", "text": "Šumná (Klášterec nad Ohří)\n\nŠumná (dříve také \"Šumburk\", ) je zaniklá osada se zříceninou hospodářského dvora u Klášterce nad Ohří v okrese Chomutov. Stojí asi dva kilometry jihozápadně od Klášterce, ke kterému patří jako jedna z jeho obecních částí. Na jejím místě stojí zřícenina dvora zmiňovaného poprvé v roce 1512, ale z mladší osady, která u dvora vznikla v osmnáctém století, zůstaly jen části propadlých sklepů. V roce 2016 zde bylo evidováno pět adres.\n\nNázev osady byl odvozen ze jména hradu, který nad ní stál.\n\nPrvní písemná zmínka o poplužním dvoře pod hradem pochází z roku 1512, ale je možné, že dvůr vznikl spolu se Šumburkem již v patnáctém století. Když roku 1560 zemřel Petr Boryně ze Lhoty, získaly jeho dcery Markéta a Benigna dvě třetiny šumburského panství a u poplužního dvora si nechaly postavit novou tvrz. Roku 1574 si rozdělily majetek a Šumburk s s tvrzí připadly Markétě. Tvrz v té době měla pouze dvě obytné místnosti, několik komor jeden suchý sklep. Markéta, která se provdala za Václava Gryspeka a později za Viléma Huvara z Lobenšteina, nechala roku 1599 poplužní dvůr rozšířit či dostavět. Zbytky původní tvrze tvoří přibližně polovinu severního křídla u vjezdové brány hospodářského dvora. Alianční erb Markéty Borňové a Viléma Huvara z Lobenšteina, který býval nad bránou, byl přesunut do lapidária u kláštereckého zámku.\n\nMarkétiny dva díly Šumburku, opuštěný Perštejn s mlýnem, dvůr s krčmou a dalších pět vesnic koupil v roce 1607 Kryštof Fictum z Fictumu za 14 000 kop míšeňských. Fictumové tak získali celý hrad, ale jeho panství připojili ke Klášterci nad Ohří. Kryštof se však zúčastnil českého stavovského povstání, za což mu byl po bitvě na Bílé hoře zabaven majetek. Konfiskát koupil roku 1623 Kryštof Šimon z Thunu. Jeho potomkům panství patřilo až do 19. století. Některý z nich nechal dvůr s tvrzí výrazně přestavit v barokním slohu, ale dochovaná podoba pochází až z mladší klasicistní přestavby.\n\nV osmnáctém století u dvora vznikla malá osada, ve které bydleli zemědělci a lidé zaměstnaní v zaniklé cihelně, která v devatenáctém století stála v údolí severně od Zámecké hory (Šumné). Na počátku 21. století ze dvora zbývaly zejména obvodové zdi budov. Interiéry objektu nejsou nijak zajištěny a celý areál je zarostlý náletovou zelení. Domy vesnice se zachovaly jen v podobě nízkých zídek a propadlých sklepů.\n\nŠumná leží v Ústeckém kraji v katastrálním území \"Klášterec nad Ohří\" o rozloze 9,9 km² asi dva kilometry jihozápadně od Klášterce nad Ohří. Geologické podloží okolní krajiny tvoří třetihorní vulkanické horniny. Severně od pozůstatků hospodářského dvora jsou to různé druhy bazaltových pyroklastických sedimentů, ale dvůr stojí na severním úpatí vrchu Šumná (541 m), který je složen z tefritu, bazanitu a ve střední části svahů z olivinického bazaltu. Jižní úbočí vrchu však překrývá vynesená ortorulová kra. V geomorfologickém členění Česka oblast leží na severním okraji geomorfologického celku Doupovské hory, v okrsku Rohozecká vrchovina. Samotný dvůr stojí v nadmořské výšce 425 metrů. Z půd se zde vyskytují pouze eutrofní kambizemě. Jedinou vodní plochou v okolí je nádrž na okraji sadů asi 500 metrů východně od zřícenin samoty. Na západním úpatí Šumné teče směrem k jihu drobný Šumburský potok, který se vlévá do řeky Ohře.\n\nPři sčítání lidu v roce 1921 zde žilo 22 obyvatel (z toho jedenáct mužů) německé národnosti a římskokatolického vyznání Podle sčítání lidu z roku 1930 měla vesnice devatenáct obyvatel se stejnou národnostní a náboženskou strukturou.\n\nK bývalé samotě vede pouze účelová komunikace, která odbočuje ze silnice E442 západně od Klášterce nad Ohří. Do blízkosti zaniklé osady a na vrchol kopce se zříceninou vede žlutě značená turistická trasa z rozcestí Šumná, kde se napojuje na červeně značenou trasu z Klášterce nad Ohří do Černýše. Podél řeky Ohře je také značená cyklotrasa č. 6.\n\nDominantou okolí krajiny je vrch Šumná, na jehož vrcholu stojí zřícenina hradu Šumburk postaveného v první polovině třicátých let patnáctého století. Na severním úpatí vrchu se nachází zřícenina hospodářského dvora a pozůstatky zaniklé osady Šumná. Hrad i zbytky dvora jsou chráněné jako kulturní památka.\n\n\n\n"}
{"id": "541526", "url": "https://cs.wikipedia.org/wiki?curid=541526", "title": "Útočiště", "text": "Útočiště\n\nÚtočiště () je vesnice, část města Klášterec nad Ohří v okrese Chomutov. Nachází se asi 1,5 km na sever od Klášterce nad Ohří. V roce 2009 zde bylo evidováno 104 adres.\n\nÚtočiště leží v katastrálním území Klášterec nad Ohří o výměře 9,91 km².\n\nNázev vesnice je překladem německé varianty tj. útočiště. V historických pramenech se jméno vesnice vyskytuje jen v německé podobě (1846 a 1848).\n\nVesnice byla založena po velkém požáru Klášterce v roce 1784 a první písemná zmínka o ní pochází z roku 1786, kdy byly přiděleny domy prvním 34 lidem. Spolu s domy byly jejich obyvatelům stanoveny povinnosti, k nimž patřilo předení bavlny pro kláštereckou manufakturu. Lidé nebyli povinni robotovat, ale jako náhradu museli vrchnosti platit poplatek ve výši tří zlatých a osmnácti krejcarů. Případným neplatičům mohla vrchnost dům odebrat. Běžnou správu vesnice zajišťoval rychtář.\n\nČasem se počet obyvatel zvýšil a roku 1833 v osadě vlastnilo dům 51 lidí. Dalších sedm obyvatel bez vlastního domu muselo odpracovat 26 dní roboty ročně, zatímco ostatní jen polovinu. Někteří sedláci se z roboty nevyvázali ani po zrušení poddanství, a vrchnost je proto roku 1853 zažalovala.\n\nV první čtvrtině dvacátého století trpěla vesnice nedostatkem vody, který vyřešilo zachycení pramenů na pozemcích u Petler. Elektřina byla do osady zavedena ve dvacátých letech, ale obyvatelé z obav před zvýšením poplatků odmítali veřejné osvětlení, jehož výstavbu však městská rada v Klášterci pod hrozbou exekucí prosadila. Od roku 1924 ve vsi fungoval sbor dobrovolných hasičů a roku 1929 se znovu řešil problém s nedostatkem vody. K dalším spolkům ve vsi patřil Klub dýmkařů Veselá mysl, Spolek socialistických skautů a Dělnický pěvecký spolek.\n\nPři sčítání lidu v roce 1921 zde žilo 305 obyvatel (z toho 142 mužů), z nichž byli dva Čechoslováci a 303 Němců. Kromě sedmi evangelíků byli římskými katolíky. Podle sčítání lidu z roku 1930 měla vesnice 345 obyvatel německé národnosti, kteří se s výjimkou dvou evangelíků, tří příslušníků nezjišťovaných církví a 21 lidí bez vyznání hlásili k římskokatolické církvi.\n\nV Útočišti se narodil Josef Anger (1823–1882). V dětství pracoval jako pasák u sedláka v Černýši. Později se v Praze vyučil zámečníkem a jako tovaryš pracoval ve Vídni. Roku 1848 odjel do Ameriky, kde pracoval ve firmě Singer. V ní založil spořitelní spolek a podílel se na založení newyorského sídliště Karlstadt. Spoluzaložil továrnu na výrobu vylepšeného šicího stroje. Později založil nový podnik se značkou Anger. Roku 1864 se přestěhoval zpět do Vídně, kde pokračoval ve výrobě šicích strojů a založil nadaci, která nakupovala šaty pro chudé školáky z Útočiště.\n\n"}
{"id": "541528", "url": "https://cs.wikipedia.org/wiki?curid=541528", "title": "Mezilesí (Kryštofovy Hamry)", "text": "Mezilesí (Kryštofovy Hamry)\n\nMezilesí (, po roce 1949 \"Mezilesí u Přísečnice\") je osada, část obce Kryštofovy Hamry v okrese Chomutov. Nachází se asi 5 km na jihozápad od Kryštofových Hamrů. V roce 2009 zde bylo evidováno 6 adres.\n\nMezilesí leží v katastrálním území Dolina o rozloze 5,21 km.\n\nPůvodní německý název je pravděpodobně silně zkomolenou variantou výrazu \"Arpuse Wassermelone,\" a v tom případě by šlo o příjmení nějakého usedlíka. V historických pramenech se jméno vesnice vyskytuje ve tvarech: Orpes, Orpis, Orpus (1787) a Orpus (1846).\n\nPrvní písemná zmínka o vesnici pochází z roku 1712.\n\nMezilesí bývalo významným centrem železnorudného hornictví již od konce 17. století. Doly zde dobývaly ložiska magnetitu uložená na skarnové čočce. První doly jsou nepřímo doloženy existencí hamrů již v polovině 14. století, které vlastnili páni ze Šumburka. Prvním písemně doloženým dolem je \"Dorota\" (1644) a roku 1688 jsou zmiňovány další doly: \"Gabriela, Slečna, Sedm bratří\" a \"Marie pomocná.\" V letech 1789–1791 byl uveden do provozu důl \"Pomoc boží.\" V polovině 18. století mezileské doly produkovaly okolo 1500 tun rudy ročně (téměř polovinu produkce všech dolů na Chomutovsku). Většina získané rudy se zpracovávala v železárnách v Perštejně, Kovářské, Gabrielině Huti a Kalku. Menší část se odvážela do Saska. Po zániku okolních železáren, které nebyly schopné konkurovat větším podnikům v Kladně a Ostravě, zdejší těžba postupně zeslábla, a nakonec zcela ustala.\n\nDoly byly odvodňovány přísečnickou dědičnou štolou \"Dům rakouský,\" ze které k Mezilesí vedla odbočka zvaná \"Lederburská čelba.\" Po skončení sedmileté války potřebovala habsburská monarchie posílit hospodářskou základnu země, a proto byla štola udržována na náklady státu.\n\nNejvětším z uvedených dolů byla \"Dorota,\" která v období 1794–1846 produkovala přes 1000 tun magnetitu ročně. Ostatní doly fungovaly s různě dlouhými přestávkami, a přestože dosahovaly větších hloubek, byla jejich produktivita výrazně nižší. Posledním podnikem severně od Mezileší byl důl \"Fischer\" s několika šachtami, kterými se z hloubek až 55 m dobýval magnetit. Během 19. století poskytoval 200–1100 tun rudy ročně. Po roce 1880 byl jen udržován a znovuotevření se dočkal na počátku 20. století. Tehdy v něm pracovalo několik desítek horníků. Definitivně uzavřen byl v roce 1913. Ve druhé polovině dvacátého století se v měděneckém dole pokusně těžilo blízké ložisko Václav a z odvalu dolu Fischer bylo získáno 15 000 tun železné rudy. Kromě železné rudy se u Mezilesí dobývaly také vzácné kovy (bismut).\n\nPři sčítání lidu v roce 1921 zde žilo 83 obyvatel (z toho 35 mužů), z nichž byl jeden Čechoslovák, 78 Němců a čtyři cizinci. Všichni byli římskými katolíky. Podle sčítání lidu z roku 1930 měla vesnice 96 obyvatel: 94 Němců a dva cizince, kteří se hlásili k římskokatolické církvi.\n\n"}
{"id": "541529", "url": "https://cs.wikipedia.org/wiki?curid=541529", "title": "Rusová", "text": "Rusová\n\nRusová () je katastrální území a zaniklá obec (dnes část obce Kryštofovy Hamry) v okrese Chomutov. Nachází se asi 4,5 km na jihovýchod od Kryštofových Hamrů. Prochází tudy železniční trať Chomutov–Vejprty. Obec ztratila většinu obyvatel při vysídlení Němců z Československa, definitivně pak byla zlikvidována při výstavbě vodní nádrže Přísečnice.\n\nNázev vesnice byl odvozen z příjmení Rus a znamenal Rusova ves. V historických pramenech se jméno vyskytuje ve tvarech: Reuzendorff (1367), Rawsendorf (1449), Raisendorf (1481), w Raystorffu (1543), Reuschdorf (1555), Reuchsdorff (1608), Reischdorf nebo Reichsdorf (1787) a Reischdorf (1846). Český název, vycházející z první části německého názvu (Reusze, Russe-), se začal užívat až od roku 1948.\n\nPrvní písemná zmínka o vesnici je z roku 1367. Roku 1689 byla zbarokizována gotická hřbitovní kaple svatého Martina z 15. století a povýšena na filiální kostel. Při přečíslování domů za Marie Terezie měla Rusová 198 popisných čísel. V roce 1761 zde byla postavena budova školy, v roce 1892 byla zřízena samostatná farnost Rusová. V roce 1872 byl zahájen provoz železniční trati a byla zde zřízena pošta, do jejíhož okrsku patřily i vesnice Podmilesy, Nová Víska, Louchov a Domašín.\n\nOkolo roku 1712 byl na krevelové žíle u Rusové znovuotevřen starší důl Martin.\n\nV roce 1900 v obci žilo 3571 obyvatel, nejvíce v historii obce. V roce 1911 byl v obci postaven vodovod a elektřina byla zavedena v roce 1921. K tomuto roku zde žilo 2248 obyvatel, z toho 2225 německé národnosti.\n\nV letech 1935–1939 byl v Rusové postaven nový moderní kostel, zasvěcený opět svatému Martinovi.\n\nObec ztratila většinu obyvatel při vysídlení Němců z Československa, když v roce 1930 zde žilo 2 045 obyvatel, v roce 1950 pak jen 328. Definitivně byla obec zlikvidována při výstavbě vodní nádrže Přísečnice, která začala na jaře 1973.\n\nV roce 2003 zanikla farnost Rusová. V roce 2009 byla v Rusové evidována jedna adresa, budova bývalého nádraží, která byla zbořena v roce 2012.\n\nPři sčítání lidu v roce 1921 zde žilo 2248 obyvatel (z toho 1041 mužů), z nichž bylo devět Čechoslováků, 2225 Němců a čtrnáct cizinců. Kromě devíti evangelíků, jednoho člena československé církve a tří lidí bez vyznání patřili k římskokatolické církvi. Podle sčítání lidu z roku 1930 měla vesnice 2045 obyvatel: 24 Čechoslováků, 1997 Němců a 24 cizinců. S výjimkou sedmnácti evangelíků, jednoho člena nezjišťovaných církví a deseti lidí bez vyznání se všichni ostatní hlásili k římskokatolické církvi.\n\nV letech 2006 a 2007 byly v Rusové zprovozněny dvě skupiny větrných elektráren. \"Větrné elektrárny Rusová\" (také Rusová-Podmíleská výšina) zahrnují tři turbíny Nordex o výkonu 2,5 MW, mají tedy celkový výkon 7,5 MW. Tuto skupinu provozuje společnost Green Lines Rusová, jejímiž společníky je šest fyzických osob z Německa a České republiky. Farma větrných elektráren Kryštofovy Hamry zahrnuje 21 turbín Enercon o výkonu 2 MW, která je s celkovým výkonem 41 MW největší farmou větrných elektráren v České republice. V katastrálním území Rusová stojí pět turbín. V roce 2011 se připravovalo rozšíření farmy Kryštofovy Hamry o další čtyři stroje.\n\nPřed zrušením vesnice byly památkově chráněny domy čp. 60, 105, 132, 144, 240, 256, 279, 270, dům při čp. 60 a turistická ubytovna.\n\nBarokní sloup se sochou Dobrého pastýře z roku 1715 byl přemístěn do Hory Svatého Šebestiána a dvoustranné sousoší svaté Rodiny, které stávalo u cesty do Přísečnice, na lesní hřbitov ve Vejprtech.\n\n\n"}
{"id": "541530", "url": "https://cs.wikipedia.org/wiki?curid=541530", "title": "Celná", "text": "Celná\n\nCelná () je malá vesnice v Krušných horách v okrese Chomutov. Nachází se deset kilometrů severozápadně od Chomutova v nadmořské výšce okolo 740 metrů. Byla založena snad již ve druhé polovině šestnáctého století. Od zrušení poddanství je částí obce Křimov. V roce 2011 zde trvale žili tři obyvatelé.\n\nNázev vesnice je německý a český tvar \"Celna\" byl vytvořen uměle. Tiskovou chybou nebo podle podobnosti s jinými názvy se změnil na Celná. V historických listinách se jméno objevuje například ve tvarech Zollhaus (1787) a Celná (1854).\n\nPrvní písemná zmínka o Celné je z roku 1563 a nachází se v dopise, kterým hejtman informuje arcivévodu Ferdinanda o nálezu medvědích stop. Vesnice tedy patřila k chomutovskému panství, ale není jasné, jestli zde stála pouze celnice nebo i osada. Během třicetileté války místo pravděpodobně zaniklo, protože další zpráva pochází až z roku 1717. Tehdy vrchnost povolila čtyřem rodinám, aby si v Celné na vlastní náklady postavily usedlosti. Všichni dostali pozemky a jeden z usedlíků získal povolení ke stavbě hospody, ve které směl prodávat vrchnostenské pivo. Naopak k jejich povinnostem patřilo kosení luk a sušení sena na panských loukách. Povolení udělila vrchnost ze zámku v Polákách, ale identický zápis existuje také v pozemkové knize martinického panství Ahníkov–Prunéřov.\n\nCelná byla vždy jen malou osadou. Nikdy nebyla samostatnou obcí. Po zrušení poddanství se od roku 1850 stala jednou z místních částí Křimova. Během druhé světové války byl v domě čp. 2 zajatecký tábor pro zajatce z Francie a později také pro Angličany a Rusy. Zajatci pracovali v lesích a na nádraží v Křimově. Koncem války jich v táboře žilo čtyřicet až padesát. Po skončení války dramaticky poklesl počet obyvatel, a na začátku devadesátých let dvacátého století se osada načas zcela vylidnila. Vzniklo zde však několik desítek rekreačních chat a chalup.\n\nVesnice stojí asi dva kilometry jihozápadně od Křimova a deset kilometrů severozápadně od Chomutova při západní hranici katastrálního území \"Křimov\" o rozloze 5,91 km².\n\nGeologické podloží v okolí Celné tvoří prekambrické dvojslídné a biotitické ruly. Celá oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina, pro který jsou charakteristické zbytky zarovnaných povrchů na vyzdvižené kře. Osada se nachází na okraji plošiny, jejíž svah na jihozápadě prudce spadá do údolí Prunéřovského potoka, v nadmořské výšce okolo 740 metrů. Pod vlastní vesnicí a jižně od ní převažují kambizemě, ale směrem na sever a severovýchod se vyskytují podzoly a na svazích Prunéřovského údolí okrajově také gleje. Přímo vesnicí vede hranice přírodního parku Údolí Prunéřovského potoka.\n\nPři sčítání lidu v roce 1921 zde žilo 51 obyvatel (z toho 29 mužů), kteří byli členy římskokatolické církve a kromě dvou cizinců byli německé národnosti. Podle sčítání lidu z roku 1930 měla vesnice 63 obyvatel: čtyři Čechoslováky a 59 Němců. S výjimkou dvou lidí bez vyznání se hlásili k římskokatolické církvi.\n\nK osadě patřila pila postavená u Prunéřovského potoka. V roce 1961 byl v tzv. Myší Díře na potoce vybudován pevný betonový jez a čerpací stanice určená k čerpání vody z potoka do vodní nádrže Křimov. Před rokem 2010 se však čerpací stanice přestala používat a byla zakonzervována.\n\nCelná se nachází na křižovatce silnice II/223 z Křimova do Výsluní postavené v roce 1842 a silnice III/22321 z Málkova. Jižně od vesnice se na ni napojuje silnice III/22322, která byla dokončena roku 1898. Vede ze zaniklého Ahníkova přes Místo. Nejbližší železniční zastávka \"Křimov\" na trati Chomutova–Vejprty je vzdálená necelý jeden kilometr, ale v jízdním řádu 2015/2016 ji obsluhovaly pouze dva páry vlaků o víkendech v období od května do září. Na východním okraji vesnice stojí zastávka autobusové linkové dopravy. Po hlavní silnici je vedena cyklotrasa č. 3003 z Hory Svatého Šebestiána do Vejprt.\n\nV osadě se nedochovaly žádné památky. U křižovatky silnic stával kamenný kříž z roku 1797, ale byl zničen v osmdesátých letech dvacátého století při svážení dřeva.\n\n\n\n"}
{"id": "541531", "url": "https://cs.wikipedia.org/wiki?curid=541531", "title": "Domina (Křimov)", "text": "Domina (Křimov)\n\nDomina () je malá vesnice v Krušných horách v okrese Chomutov. Nachází se šest kilometrů severozápadně od Chomutova v nadmořské výšce okolo 630 metrů. Byla založena ve třináctém století a většinu své existence patřila k chomutovskému panství. Po zrušení poddanství se stala samostatnou obcí, ale od roku 1962 je částí obce Křimov. V roce 2011 v Domině žilo 36 obyvatel a roku 2016 zde bylo evidováno 29 adres.\n\nNázev vesnice je odvozen z českého jména \"Domanín\" podobným jazykovým vývojem jako název nedalekého Domašína. V historických pramenech se jméno vyskytuje ve tvarech: zu der Domeny (1359), in villa Deinnei (1363) nebo Domina (1571).\n\nPočátky vesnice jsou nejasné. Podle hypotézy Tomáše Velimského existovala již v první polovině třináctého století a byla jednou ze dvou neupřesněných vesnic, které v roce 1252 odkázal Bedřich z Chomutova řádu německých rytířů z chomutovské komendy. Naproti tomu se Martin Volf domnívá, že vznikla spolu s Krásnou Lípou až po polovině třináctého století. Je však pravděpodobné, že byly součástí tzv. Křimovského újezdu, protože způsob založení byl stejný jako u ostatních vesnic a jejich plužiny nevykazují nepravidelnosti způsobené pozdějším založením.\n\nPrvní písemná zmínka o Domině pochází z roku 1359, kdy celá vesnice nebo její část patřila pánům z Alamsdorfu. Bratři Hanuš a Huk z Alamsdorfu prodali platy z Krásné Lípy a Dominy včetně tamní rychty se vším příslušenstvím chomutovskému měšťanovi Hanku Plaubnerovi za 32 kop pražských grošů, který je někdy poté prodal řádu německých rytířů, v jehož majetkových knihách se obě vesnice objevují v letech 1382–1393. Alamsdorfům však nejméně dvě usedlosti v Domině patřily ještě v roce 1363. Nejpozději v roce 1381 se však Fricolt z Alamsdorfu zřekl za 420 kop grošů práv na Březenec se vším příslušenstvím ve prospěch řádu německých rytířů. Přestože jiné vesnice nejsou v listině uvedeny, je vzhledem k vysoké kupní částce pravděpodobné, že zmíněné příslušenství zahrnovalo i je. Od té doby se Domina stala součástí chomutovského panství, u kterého zůstala až do zrušení poddanství. V roce 1560 v ní žilo čtrnáct poddaných a stála rychta, společná i pro Krásnou Lípu, s krčmou, která odebírala pivo z Chomutova. Roku 1605 se Chomutov vykoupil z poddanství a zároveň si koupil jedenáct vesnic, mezi které patřila i Domina se šestnácti poddanými. K jejich robotní povinnostem patřilo kosení trávy, opravy mostu a práce při plavení dříví. Město vesnici připojilo ke svému statku v Krásné Lípě.\n\nHlavním zdrojem obživy v Domině bylo zemědělství, kterému se zde i přes nepříznivé podnebí, relativně dařilo. Nacházela se však v oblasti chomutovského mílového práva, takže jediným řemeslníkem, který zde pracoval, byl kovář. Teprve v roce 1748 byli z řemeslníků uvedeni tesař a krejčí.\n\nPo skončení třicetileté války, která vesnici vzhledem k její poloze na obchodní cestě přes Krušné hory nepříznivě postihla, zde podle berní ruly z roku 1654 žilo jedenáct sedláků a pět chalupníků, kteří měli dohromady 32 potahů, 33 krav, 53 jalovic, čtyři prasata a 34 koz. Kromě zemědělství místní poskytovali přípřeže formanům, kteří se svými vozy potřebovali překonat prudký svah při stoupání přes Krušné hory. V devatenáctém století se pěstovalo především žito, ale také pšenice, ječmen, len a další plodiny. Stála zde hospoda, pracovali dva ševci a podomácku si lidé přivydělávali výrobou krajek a ozdobných prýmků. V roce 1872 byla otevřena železniční trať Chomutov–Vejprty a Domina na ní měla stanici.\n\nNa konci druhé světové války vesnicí v dubnu roku 1945 procházel pochod smrti z Reitzenhainu do Chomutova. Jedna z jeho obětí byla pohřbena v Domině. Nádraží bylo 21. května 1945 obsazeno dvanáctičlenným oddílem revolučních gard, které zajišťovaly bezpečnost provozu na trati.\n\nDomina leží v Ústeckém kraji ve stejnojmenném katastrálním území o rozloze 6,29 km² asi tři kilometry východně od Křimova a šest kilometrů severozápadně od Chomutova.\n\nGeologické podloží je tvořené převážně prekambrickými dvojslídnými a biotitickými rulami, ale v nejjižnějším části výběžku, který zasahuje až na severní úpatí vrchu Hradiště, se vyskytují také třetihorní vulkanické horniny. V geomorfologickém členění Česka oblast leží v geomorfologickém celku Krušné hory a podcelku Loučenská hornatina na rozhraní okrsků Bolebořská vrchovina a Přísečnická hornatina. Jejich hranice od západu vede přibližně podél silnice z Dominy do Křimova. U Dominy se stočí k severu, pokračuje podél železniční trati a dále po svahu Bezručova údolí ke Druhému Dolskému Mlýnu. Bolebořská vrchovina leží východně od této hranice. Samotná vesnice stojí ve výšce 640–660 metrů, ale nejvyšším bodem území je bezejmenný vrch (kóta 692 m) jihozápadně od ní a Jedlina (676 m). Nejnižší místa se nachází na dnech Bezručova údolí a údolí Hutné, která oblast ohraničují na severu a na západě. Třetí sníženinou je údolí Hačky, která pramení jižně od vesnice. Z půd převažují kambizemě, ale od údolí Hačky dále na jih a na svazích Bezručova údolí se vyskytují také podzoly. V celém území nejsou žádné větší vodní plochy a významnější vodní toky Chomutovka a Hutná tečou pouze podél hranic. Část krajiny severně od silnice z Chomutova do Křimova je součástí přírodního parku Bezručovo údolí.\n\nPři sčítání lidu v roce 1921 měla vesnice 228 obyvatel (z toho 122 mužů) německé národnosti, kteří se s výjimkou šesti evangelíků hlásili k římskokatolické církvi. Podle sčítání lidu z roku 1930 zde žilo 223 Němců a 26 Čechoslováků. Kromě tří členů evangelické církve a sedmi lidí bez vyznání byli členy římskokatolické církve.\n\nOd roku 1850 se Domina stala samostatnou obcí, kterou zůstala až do roku 1962. Již v roce 1868 k ní byly jako část obce připojeny Strážky a nejpozději k 30. červnu 1960 také Krásná Lípa. Od 1. ledna 1963 se i se svými osadami stala součástí obce Křimov.\n\nDne 22. května 1938 se konaly volby do obecních zastupitelstev. Z rozdělených 150 hlasů v Domině získaly 112 hlasů Sudetoněmecká strana, třináct hlasů Německá sociální demokracie, KSČ nezískala žádný hlas a 25 hlasů dostaly jiné české strany.\n\nDěti z Dominy chodily do školy nejprve do Horní Vsi, ale od roku 1824 mohli začít navštěvovat jednotřídní školu v domě čp. 3. Od roku 1851 sloužila také dětem ze Strážek a v roce 1883 ji rozšířili na dvojtřídku.\n\nVesnicí vede jediná silnice číslo III/25114 z Chomutova do Hory Svatého Šebestiána, která bývala hlavním dopravním tahem k tamějšímu hraničnímu přechodu. Nahradila ji silnice I/7, která vesnici obchází z jihu údolím Hačky. U silnice stojí zastávka linkové autobusové dopravy. Asi 700 metrů jihovýchodně od vesnice se nachází železniční zastávka Domina na trati z Chomutova do Vejprt, ale v jízdním řádu 2015/2016 ji obsluhovaly pouze dva páry vlaků o víkendech v období od května do září.\n\nVe vesnici stojí pseudorománská kaple Povýšení svatého Kříže z devatenáctého století. Uvnitř je oltář s litinovou Kalvárií ze druhé poloviny téhož století.\n\n\n\n"}
{"id": "541532", "url": "https://cs.wikipedia.org/wiki?curid=541532", "title": "Krásná Lípa (Křimov)", "text": "Krásná Lípa (Křimov)\n\nKrásná Lípa () je malá vesnice v Krušných horách v okrese Chomutov. Nachází se pět kilometrů severozápadně od Chomutova v nadmořské výšce okolo 595 metrů. Byla založena ve třináctém století a většinu své existence patřila k chomutovskému panství. Po zrušení poddanství se stala samostatnou obcí, ale od roku 1960 je částí obce Křimov. V roce 2011 v Krásné Lípě žilo 101 obyvatel a roku 2016 zde bylo evidováno 28 adres.\n\nV historických pramenech se jméno vesnice vyskytuje ve tvarech: Schoenlynden (1359), in Schonelinde (1363), Ssenlinden (1571), na Šinlindě (1603), Ssenlind (1606), na Šenlindu (1615), Gut Schönlinde (1787), Schönlinde (1846) a Schönlind (1854).\n\nOkolí vesnice bylo osídleno již v době bronzové, což dokládají nálezy keramických střepů z období knovízské kultury v okolí vrchu Hůrka. Počátky vesnice jsou nejasné. Je však pravděpodobné, že byla součástí tzv. Křimovského újezdu, protože způsob založení byl stejný jako u ostatních vesnic, jejichž plužiny nevykazují nepravidelnosti způsobené pozdějším založením. Celá vesnice nebo její část se po jejím založení dostala do majetku pánů z Alamsdorfu.\n\nPrvní písemná zmínka o vesnici pochází z roku 1359 (někdy se uvádí také rok 1312), kdy bratři Hanuš a Huk z Alamsdorfu prodali mimo jiné platy z Krásné Lípy chomutovskému měšťanovi Hanku Plaubnerovi za 32 kop pražských grošů, který je někdy poté prodal řádu německých rytířů z chomutovské komendy. V řádových majetkových knihách se vesnice objevuje v letech 1382–1393. Alamsdorfům patřily platy ze tří usedlostí ještě v roce 1363, ale nejpozději v roce 1381 se Fricolt z Alamsdorfu zřekl za 420 kop grošů práv na Březenec se vším příslušenstvím ve prospěch řádu německých rytířů. Přestože jiné vesnice nejsou v listině uvedeny, je vzhledem k vysoké kupní částce pravděpodobné, že zmíněné příslušenství zahrnovalo i Krásnou Lípu. Vesnici spravoval rychtář, který sídlil na rychtě v Domině.\n\nOd konce čtrnáctého století se celá vesnice stala součástí chomutovského panství. Když se Chomutov v roce 1605 vykoupil z poddanství, získal do svého vlastnictví jedenáct vesnic, ze kterých vytvořil městský statek spravovaný právě z Krásné Lípy. Ve vesnici tehdy žilo jedenáct poddaných. Po bitvě na Bílé hoře byl za účast na stavovském povstání městský majetek zabaven královskou komorou a v letech 1621–1627 dostali Krásnou Lípu do zástavy Jaroslav Bořita z Martinic a Jan ze Stahlu. Potom se však vesnice vrátila městu a u jeho panství zůstala až do zrušení poddanství. Třicetiletá válka vesnici pravděpodobně negativně zasáhla, ale podrobnější informace nejsou k dispozici. Podle Berní ruly z roku 1654 ve vsi stály dvě pusté usedlosti a žilo v ní osm sedláků a jeden chalupník, kteří dohromady vlastnili 22 potahů, 24 krav, 22 jalovic, tři prasata a dvacet koz. Obyvatelé poskytovali přípřeže formanům, kteří zdolávali příkré stoupání na úbočí Krušných hor, a jeden ze sedláků provozoval šenk. V roce 1748 je zmíněna kovárna.\n\nNa konci devatenáctého století bylo v Krásné Lípě hlavním způsobem obživy pěstování brambor, ovsa a žita, ječmene a chov dobytka. Kromě toho zde fungovaly dvě hospody, obchod a pracovali tu truhlář, tesař a dva zedníci.\n\nKrásná Lípa leží v Ústeckém kraji v katastrálním území \"Krásná Lípa u Křimova\" o rozloze 2,75 km² čtyři kilometry východně od Křimova a pět kilometrů severozápadně od Chomutova.\n\nGeologické podloží je tvořené převážně prekambrickými dvojslídnými a biotitickými rulami. V jazykovitém výběžku katastrálního území na západním svahu vrchu Hraničná (517 m) v údolí Hačky se vyskytují také intruzivní horniny předvariského nebo neznámého stáří (např. dvojslídné a biotitické metagranity až metagranodiority a ortoruly). V geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Bolebořská vrchovina. Nejvyšším bodem je bezejmenná výšina (kóta 618 m) severně od vesnice, zatímco nejnižším bodem je dno hlubokého údolí Hačky. Samotná vesnice stojí ve výšce 590–625 metrů. Z půd převažují kambizemě, ale na úbočích údolí Hačky a k severovýchodu orientovaném svahu Bezručova údolí se vyskytují také podzoly. V celém území nejsou žádné větší vodní plochy a významnější vodní toky Chomutovka a Hačka tečou pouze podél hranic. Část krajiny severně od silnice z Chomutova do Křimova je součástí přírodního parku Bezručovo údolí. Údolní svahy nad Chomutovkou jsou zároveň chráněny jako přírodní památka Bezručovo údolí a východně od vesnice se na nachází přírodní památka Krásná Lípa, ve které roste koniklec otevřený a jiné zvláště chráněné druhy rostlin.\n\nPři sčítání lidu v roce 1921 zde žilo 117 obyvatel (z toho 64 mužů) německé národnosti. Kromě dvou členů neuváděných církví byli římskými katolíky. Podle sčítání lidu z roku 1930 měla vesnice 165 obyvatel: pět Čechoslováků a 160 Němců. Kromě dvou evangelíků a jednoho člověka bez vyznání se hlásili k římskokatolické církvi.\n\nRoku 1850 se Krásná Lípa stala samostatnou obcí, kterou zůstala až do padesátých let dvacátého století. Nejpozději k 30. červnu 1960 se stala částí obce Křimov.\n\nPři volbách do obecních zastupitelstev konaných 22. května 1938 v Krásné Lípě žilo 97 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nVesnicí vede jediná silnice číslo III/25114 z Chomutova do Hory Svatého Šebestiána, která bývala hlavním dopravním tahem k tamějšímu hraničnímu přechodu. Nahradila ji silnice I/7, která vesnici obchází na jihu údolím Hačky. U silnice stojí zastávka linkové autobusové dopravy. Vesnici ze tří stran obtáčí železniční trať Chomutov–Vejprty, na které se nachází nejbližší železniční zastávka Domina vzdálená asi 600 metrů jihozápadně, ale v jízdním řádu 2015/2016 ji obsluhovaly pouze dva páry vlaků o víkendech v období od května do září.\n\nPřibližně uprostřed vesnice stávala pseudorománská kaple Nejsvětější Trojice z roku 1858. Zbořena byla asi v roce 1967. Nedaleko východního okraje vesnice se nachází malé chráněné území přírodní památka Krásná Lípa s výskytem koniklece otevřeného a přibližně jeden kilometr severně od vesnice se na Zámeckém vrchu dochovaly zbytky zaniklého hradu Hausberk.\n\n\n\n"}
{"id": "541533", "url": "https://cs.wikipedia.org/wiki?curid=541533", "title": "Menhartice (Křimov)", "text": "Menhartice (Křimov)\n\nMenhartice () jsou samota, část obce Křimov v okrese Chomutov. Nachází se asi 2,5 km na sever od Křimova. V roce 2016 zde byly evidovány dvě adresy. V roce 2011 zde trvale nežil žádný obyvatel.\n\nPůvodní název vesnice byl odvozen z osobního jména Meinhart nebo Meginhart. První část názvu \"magen\" (síla, moc, množství) pochází ze střední horní němčiny. Mezi první písemnou zmínkou a dalšími zprávami o vesnici je téměř tři sta let dlouhá mezera, během které se jméno změnilo na (Martinova ves). V historických pramenech se jméno vesnice vyskytuje ve tvarech: Meinhardesdorf (1281), Martinsdorff (1571), Merczdorff (1606) nebo Merczdorf a Märzdorf (1787 a 1846).\n\nPrvní písemná zmínka o Menharticích pochází z roku 1281, kdy je Chotěbor z Račic odkázal řádu německých rytířů z chomutovské komendy. Je pravděpodobné, že až do zrušení poddanství v roce 1848 vesnice patřila k chomutovskému panství a v jejím čele stál rychtář, jehož úřad byl zrušen roku 1849. Další zmínka je až z roku 1571, kdy chomutovské panství koupil Bohuslav Felix Hasištejnský z Lobkovic a krátce nato nařídil, že Menhartice musí nakupovat pivo od chomutovských měšťanů. Když se Chomutov vykoupil z poddanství, převzal i bývalé panství Jiřího Popela z Lobkovic. Ve smlouvě byly Menhartice se šestnácti poddanými oceněny na 672 a půl kopy grošů.\n\nVzhledem k odlehlé poloze skryté v údolí mimo hlavní cesty se Menharticím vyhnuly časté průchody vojsk během třicetileté války. V roce 1657 v nich žilo čtrnáct rodin a potomci některých z nich ve vsi zůstávali až do roku 1945. Přes vysokou nadmořskou výšku přesahující 700 metrů patřilo zemědělství k hlavním způsobům obživy. Pěstovaly se zejména brambory, tuřín, zelí a v malém množství také oves a žito. Mezi zdroje příjmů patřila sklizeň sena. V devatenáctém století se rozšířil chov skotu, při němž se sedláci zaměřovali na pincgavské plemeno. Mléčné výrobky potom prodávali v Chomutově nebo do Saska. V menší míře, pro vlastní potřebu, se chovala také prasata. Příjmy lidé doplňovali prací v lese. Přestože k většině usedlostí malý les patřil, lidé většinou pracovali v chomutovských lesích. Pokles poptávky po dřevu ve druhé polovině devatenáctého století vedl k rozšíření pěstování lnu. Len se zpočátku zpracovával podomácku, ale roku 1894 bylo v Křimově založeno společenstvo pro pěstování lnu, které u Křimova vybudovalo textilní továrnu.\n\nOd poloviny osmnáctého století mívaly Menhartice vlastní školu. Bývala v domě čp. 6, ale v roce 1828 byla postavena nová školní budova. Po většinu doby měla jen jednu třídu, ale na počátku dvacátého století byla rozšířena na dvojtřídku. Starší děti navštěvovaly měšťanskou školu v Hoře Svatého Šebestiána.\n\nVe druhé polovině devatenáctého století docházelo v životě vesnice k velkým změnám. Starou dřevěnou zástavbu nahradily zděné stavby. Na návsi byla roku 1850 postavena kaple svatého Floriána. V roce 1875 byl zahájen provoz na železniční trati Křimov–Reitzenhain, na které měly Menhartice svou zastávku. Dopravní spojení přesto zůstávalo špatné a horské produkty přestávaly konkurovat levnějšímu zboží ze vzdálenějších oblastí. To vedlo k dlouhodobému pomalému poklesu počtu obyvatel.\n\nV roce 1880 obyvatelé vesnice vlastním nákladem postavili obelisk na počet padesátých narozenin císaře Františka Josefa I. Během první světové války bojovali v jednotkách 92. pěšího a 8. zeměbraneckého rakousko-uherského pluku. Velká hospodářská krize vedla k dalšímu úbytku obyvatel a po druhé světové válce došlo k vysídlení Němců. Tím se vesnice téměř vylidnila. V roce 1947 ve vsi žilo jen sedmnáct lidí a dosídlení novými přistěhovalci se nepodařilo. Jedním z důvodů byla přetrvávající špatná dopravní dostupnost umocněná postupným omezováním a posléze úplným ukončením provozu železniční trati. Po rozhodnutí o výstavbě vodní nádrže Křimov se Menhartice ocitly v jejím ochranném pásmu. Zbývající obyvatelé se proto museli odstěhovat a vesnice zanikla.\n\nMenhartice stávaly v katastrálním území \"Menharice u Křimova\" o rozloze 5,05 km² v Ústeckém kraji asi 2,5 kilometru severoseverozápadně od Křimova a deset kilometrů severozápadně od Chomutova. Původní vesnice mívala půdorys okrouhlice, ale toto uspořádání později narušila ulice, která vedla z centra směrem k rybníku.\n\nGeologické podloží je tvořené především prekambrickými dvojslídnými a biotitickými rulami, ale nejsevernější část katastrálního území na svazích Bezručova údolí tvoří Intruzivní horniny předvariského a neznámého stáří, konkrétně různé druhy metagranitů, metagranodioritů a ortorul. V geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina, pro kterou jsou charakteristické zbytky zarovnaných povrchů na vyzdvižené kře. Nejvyšším bodem území je vrchol Menhartického vrchu (849 metrů) a dalším významným vrcholem je Chlum (762 metrů) při jižní hranici. Samotná vesnice stávala nad Menhartickým potokem na jižním úbočí Menhartického vrchu ve výšce okolo 725 metrů. Z půd převažují podzoly, ale v místě, kde stávala vesnice, a v údolí mezi Menhartickým vrchem a Chlumem se vyskytují také kambizemě. Západní svahy Bezručova údolí při východní hranici katastrálního území patří ke stejnojmenné přírodní památce a celé území je součástí přírodního parku Bezručovo údolí.\n\nPři sčítání lidu v roce 1921 zde žilo 166 obyvatel (z toho 86 mužů), z nichž bylo pět Čechoslováků a 161 Němců. Všichni patřili k římskokatolické církvi. Podle sčítání lidu z roku 1930 měla vesnice 168 obyvatel německé národnosti. Jeden byl bez vyznání, jeden byl členem jiných církví a ostatní se hlásili k římskokatolické církvi.\n\nPodle údajů ze sčítání lidu byly Menhartice v období 1869–1930 obcí v okrese Chomutov a roku 1950 patřily jako část obce ke Křimovu.\n\nPři volbách do obecních zastupitelstev konaných 22. května 1938 v Menharticích žilo 102 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n\n"}
{"id": "541534", "url": "https://cs.wikipedia.org/wiki?curid=541534", "title": "Nebovazy", "text": "Nebovazy\n\nNebovazy () jsou samota, část obce Křimov v okrese Chomutov. Nachází se asi 1,5 km na jihovýchod od Křimova. V roce 2009 zde byly evidovány dvě adresy. V roce 2011 zde trvale žilo 6 obyvatel.\n\nPůvodní varianta názvu \"Nakawaz\" ve srovnání s jinými jmény zřejmě odpovídá spojení \"na Kavanech,\" ale jeho význam je nejasný. Tvar \"Nebowaz\" se objevil nesprávným opisem až v roce 1832 a František Palacký ho rozšířil na \"Nebowazy\" ve významu \"místo, kde žijí lidé, kteří vážou nebe\". V historických pramenech se jméno vesnice vyskytuje ve tvarech: Nakawaz (1281), Nogwitz (1554), Nockwitz (1560), Nopitz (1568), Noppitz (1569), Nokwicze (1571), Nokwicze (1606), Nokwicz (1629), Nopitz (1720), Nokowitz nebo Nakowicz a Nopitz (1787) a Nokowitz (1846).\n\nPrvní písemná zmínka o vesnici pochází z roku 1281.\n\nPo druhé světové válce došlo k vysídlení původních obyvatel a obec takřka zanikla.\n\nNebovazy stojí ve stejnojmenném katastrálním území o rozloze 1,65 km² v Ústeckém kraji asi 1,1 kilometru jihovýchodně od Křimova a 7,5 kilometrů severozápadně od Chomutova.\n\nGeologické podloží je tvořené prekambrickými dvojslídnými a biotitickými rulami. V geomorfologickém členění Česka oblast leží v geomorfologickém celku Krušné hory a v podcelku Loučenská hornatina na rozhraní okrsků Přísečnická hornatina a Bolebořská vrchovina, která zasahuje pouze do jihovýchodního cípu území na pravém břehu Hutné. Pro Přísečnickou hornatinu jsou charakteristické zbytky zarovnaných povrchů na vyzdvižené kře. Samota stojí v údolním svahu v nadmořské výšce okolo 660 metrů, ale nejvyšší bod se nachází při západní hranici území ve výšce okolo 720 metrů. Ve střední části katastrálního území převažují kambizemě, ale do jihovýchodního cípu zasahují podzoly, které převládají také v oblasti na západ a severozápad od samoty.\n\nPři sčítání lidu v roce 1921 zde žilo 94 obyvatel (z toho 41 mužů) německé národnosti, z nichž se čtyři hlásili k evangelické a ostatní k římskokatolické církvi. Podle sčítání lidu z roku 1930 měla vesnice 99 obyvatel německé národnosti. I tentokrát byli čtyři evangelíky a ostatní členy římskokatolické církve.\n\nPři volbách do obecních zastupitelstev konaných 22. května 1938 v Nebovazech žilo 58 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n"}
