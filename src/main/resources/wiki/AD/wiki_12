{"id": "389797", "url": "https://cs.wikipedia.org/wiki?curid=389797", "title": "Svaz komunistů Jugoslávie", "text": "Svaz komunistů Jugoslávie\n\nSvaz komunistů Jugoslávie (v srbštině a chorvatštině Savez komunista Jugoslavije/Савез комуниста Југославије), před rokem 1952 známý také jako Komunistická strana Jugoslávie, byla komunistická strana v Jugoslávii.\n\nZaložena byla roku 1919 v Bělehradu pod názvem Socialistická dělnická strana (Socijalistička radnička partija). Jejím předsedou se stal Filip Filipović, který se plně ztotožnil s leninovým politickým programem, který měli ruští komunisté. Po počátečních úspěších (1920) (v některých oblastech Jugoslávie, např. v Černé Hoře a v Makedonii – tedy hlavně chudých oblastech – získávala až desítky procent hlasů) byla královskou vládou zakázána. Komunisté, nadšeni úspěchy Rudé armády během ruské občanské války snili o převzetí moci i v Jugoslávii a začlenění země pod Sovětský svaz formou konfederace. K tomu využívali řadu propagandistických nástrojů, především šíření informací o případném převratu v Maďarsku, kde by vojenská intervence královské armády vedla k odstranění Maďarské republiky rad, pod vedením Bély Kuna.\n\nV prosinci 1920 byla strana zakázána a začaly ostré represe. Komunisté byli nuceni přejít do ilegality, kde působili až do druhé světové války. Jako ilegálně fungující organizace čelili silnému tlaku režimu, který zesílil především po zavedení osobní královské diktatury v roce 1929. Kdysi vlivná strana tak v druhé polovině 20. let a první polovině třicátých stála na pokraji konce a neměla téměř žádný vliv. Čelní představitelé KSJ v meziválečné době na četných tajných zasedáních (některé z nich se konaly i mimo území Jugoslávie, především v Německu, Rakousku, či Československu) přijali myšlenku, že je nezbytné zemi rozbít a nahradit ji svazem socialistických republik. Tento přístup byl v souladu s politikou Sovětského svazu, který měl s královskou Jugoslávií velmi špatné vztahy a v případě války v Evropě očekával spojence.\n\nJugoslávští komunisté se znovu zaktivizovali v polovině 30. let poté, co došlo k zmírnění praktik diktatury krále Alexandra. Strana byla sice i nadále v ilegalitě, avšak začala rozvíjet celou řadu aktivit; byla přítomna v různých průmyslových podnicích i na vysokých školách. Organizovala setkání, kde odsuzovala své ideové nepřátele, kromě domácích politických představitelů to byli dále i němečtí a italští fašisté.\n\nBěhem přelomu 20. a 30. let strana procházela vnitřními pnutími. Existovala v ní celá řada frakcí, bojujících o moc a zastupujících různé názory. Zformovala se levá i pravá frakce; jedna požadovala likvidaci Jugoslávie jako žaláře národů (což byl převažující názor), který podporovali především nesrbští zástupci, druhá chtěla Jugoslávii uchovat jako socialistickou federaci. Strana tehdy dostávala instrukce ze Sovětského svazu. Byli to právě Sověti, kteří dospěli k názoru, že takto dále nemohou jugoslávští komunisté pokračovat. Pro vedení strany si nakonec vybrali mladého zámečníka, odboráře a revolucionáře, Josipa Broze. Ten prohlásil, že se mu rozdělení strany na jednotlivé frakce „přímo hnusí“. Pozdější jugoslávská historiografie (pod značným vlivem komunistické propagandy) vznímala Titův příchod do čela strany jako konec frakčního boje ve straně.\n\nVlivný člen strany i Kominterny Sima Marković, představitel tehdy nejsilnější frakce, tak byl postupně odstaven od moci a fyzicky zlikvidován v SSSR. Jugoslávští komunisté se nakonec plně podřídili Stalinově doktríně. Tito začal s restrukturalizací strany, během které používal metody, ne nepodobné těm, známým ze Sovětského svazu. O dva roky později byl zvolen za jejího předsedu. Počet členů strany začal postupně narůstat.\n\nV letech 1941 až 1945 vedla komunistická strana národně-osvobozenecký partyzánský boj proti nacistickým a křesťansko-fašistickým silám (Třetí říše, Nezávislý stát Chorvatsko, Itálie). Oslabené síly Osy v druhé světové válce prohrály a partyzáni se ujali také díky vojenské pomoci spojenců moci. Ve stejnou dobu se podařilo obratnou zahraniční politikou sesadit královský režim, jehož předáci žili v exilu v Egyptě a zároveň získat podporu i pozornost západních zemí.\n\nV Jugoslávii byl ustanoven systém vlády jedné strany a provedena kompletní reforma státního uspořádání (vznik lidově demokratické republiky). Komunisté získali absolutní moc, nikoliv ovšem bouřlivým převratem či revolucí jako tomu bylo v celé východní Evropě (prostřednictvím jediných voleb), ale postupně, aby nebyla ohrožena legitimita režimu před západními spojenci. Komunisté postupně obsadili všechna klíčová místa ve fungování státu a proto se mohli věnovat transformaci státu podle svých představ - znárodnění, kolektivizaci a industrializaci.\n\nJosip Broz Tito jako se vůdce s neotřesitelnou autoritou stal rozhodným vůdcem. Nebál se ani Sovětského svazu. Když byl odkryt sovětský záměr využít země rodícího se východního bloku k hospodářskému rozvoji především Moskvy (prostřednictvím sovětských poradců a smíšených podniků), došlo k ostrému sporu mezi Titem a Stalinem, který nakonec vyústil v sérii vzájemných obvinění, kolujících na trase z Moskvy do Bělehradu. Velmi ambiciózní byla také i jugoslávská zahraniční politika, která se už od začátku profilovala jako na Moskvě nezávislá.\n\nNa 5. sjezdu strany jugoslávští komunisté masivně manifestovali svojí odhodlanost stát za vlastním vedením a „zradit“ tak SSSR. Následovala ekonomická blokáda, která se také podepsala na jugoslávském hospodářství. Jugoslávie byla vyloučena z informbyra a vedení této organizace nebylo nakonec v Bělehradu, jak se plánovalo, ale v Bukurešti. Nemalá část těch, kteří podporovali Stalina opustila Jugoslávii a emigrovala jak do SSSR, tak i do ostatních východoevropských zemí, včetně například Československa.\n\nV následujících letech se jugoslávská komunistická strana rozhodla vybudovat vlastní podobu socialistického státu prostřednictvím zavedení tzv. samosprávy pracujících a otevření se novým myšlenkám. I přesto však byly debaty členů SKJ velmi bouřlivé. Přerozdělování finančních prostředků pro jednotlivé republiky vyvolávalo veliké rozmíšky i mezi komunisty, ne nepodobné těm z jednání parlamentu královské Jugoslávie. V rámci strany se tak začala profilovat různá křídla. V roce 1953 se mimo hlavní ideový proud strany ocitl Milovan Đilas, který se pustil do kritiky tehdejšího politického kurzu. Jugoslávští komunisté zmobilizovali (podobně jako v případě roztržky se Stalinem) všechny své síly, aby Đilase očernili, byť zpočátku byli k jeho kritice ve snaze prokázat demokratický charakter strany tolerantní.\n\nV národním hospodářství navíc začaly být stále častěji na konci 50. a hlavně začátku 60. let rozšiřovány liberální a tržní prvky, což vedlo k dilematu mezi vedením SKJ. Jugoslávští komunisté se rozdělili na dva tábory. A rozdělené bylo i vedení - zatímco Edvard Kardelj jako představitel decentralistických sil byl spíše teoretikem jugoslávské cesty k socialismu a pokoušel se ji aplikovat v praxi, Aleksandar Ranković zastával spíše centralistické ideje. V oblasti ekonomické zvítězil proud konzervativní (ekonomická reforma byla zastavena), v oblasti politické však proud liberální.\n\nPo Brionském plénu se vnitřní spory ukázaly naplno. Pád Rankoviće uvolnil cestu k realizaci Kardeljových myšlenek. Proces relativní liberalizace v jugoslávské společnosti vedl u řady členů k názoru, že strana může ztratit nakonec kontrolu nad fungováním státu a být upozaděna. Tito se pokoušel tyto obavy, které hlásali hlavně byrokraté, neustále vyvracet. Na druhou stranu liberalizační procesy zasáhly i stranu samotnou; na konci 60. let došlo k decentralizaci; delegáti byli nyní odpovědni spíše republikovým a oblastním orgánům, než svazovým. Odstraňování důsledného dohledu Bělehradu bylo interpretováno jako zavádění samosprávy pracujících (tzv. \"samoupravljanja\") do oblasti politiky. Tento proces však byl během 70. let v souvislosti s invazí do Československa a Chorvatským jarem zmírněn.\n\nInvaze do Československa byla v Jugoslávii vnímána jako vážný problém, především proto, že se vedení SKJ obávalo, že by mohlo být další na řadě po Praze. Krátce po okupaci nicméně začal prudce růst počet členů komunistické strany; zatímco během prvních několika měsíců roku přijal SKJ okolo dvaceti tisíc nových členů, na konci roku 1968 získal již 150 tisíc nových straníků. Většina nových členů byli mladí lidé; učni a studenti. Omládnutí členstva SKJ pomohlo komunistům částečně zvrátit nepříliš šťastný trend pomalého, ale jistého stárnutí celé organizace. V roce 1978 měla strana 1 623 612 členů.\n\nPodobně jako v Jugoslávii, i ve straně samotné byl po roce 1980 uplatněn systém kolektivního vedení, který ovšem namísto demokratizace přinesl spíše nejednotu. Představitelé jednotlivých republik prosazovali stále více zájmy svých částí státu, než celosvazové. Mezi vedoucími osobnostmi jugoslávských komunistů chyběly až do 13. sjezdu charismatické osobnosti, a tak bylo velmi těžké realizovat jakoukoliv jednotnou vizi. Demokratizační procesy v západní části Jugoslávie navíc znamenaly významný problém – slovinští komunisté začali opouštět myšlenku demokratického centralismu a klanět se spíše ke konceptu sociální demokracie, což bylo z pohledu Bělehradu nepřijatelné. Po 13. sjezdu strany se jugoslávští komunisté rozhodli ekonomické a politické problémy vedení řešit zvolením nové generace vůdců, což ale vedlo k úspěchu především těch, kteří budou nakonec známi jako ti, stojící v čele svých republik těsně na konci existence společné Jugoslávie.\n\nV roce 1982 měl jugoslávský svaz komunistů 2,2 milionu členů. K tomu přispěla především úspěšná kampaň mezi studenty a také sovětská invaze do Afghánistánu, který byl, stejně jako Jugoslávie, nezúčastněnou zemí.\n\nJugoslávští komunisté museli řešit stále rostoucí řadu ohromných problémů. Kromě již tradiční svízelné hospodářské nevyváženosti celé Jugoslávie (ke konci 80. let byla ekonomická síla Slovinska 10x větší než v případě Kosova) rychle přibyly: inflace, nezaměstnanost, nacionalismus, zadluženost. Stále ožehavější byla i kosovská otázka; region, který byl dříve držen tvrdě pod policejní kontrolou a operovaly v něm tajné služby se v okamžiku, kdy se poměry liberalizovaly stal semeništěm protisrbských i protijugoslávských nálad. Neschopnost tyto problémy vyřešit vedla nakonec k postupnému rozkladu a rozpadu jugoslávských komunistů.\n\nJugoslávská komunistická strana byla stranou držící veškerou moc. Uspořádání státu mělo v duchu tradice marxismu vést k postupnému „odbourávání“, či spíše „odumírání“ státu. Proto komunisté prosazovali, aby byly významnější pravomoci předávány jednotlivým republikám a autonomním oblastem. Přestože byl v Jugoslávii uplatněn federativní model státního zřízení, vrcholní komunisté ostře odmítali takový systém aplikovat i v samotné straně, neboť by to vedlo k jejímu faktickému rozpadu. Hlavním stabilizačním prvkem v socialistické jugoslávii totiž nebyl stát, či svazová výkonná rada (vláda) ale právě SKJ, který musel zůstat jednotnou organizací. Od roku 1987 se začaly objevovat komplikace spojené s vnímáním komunistické ideologie v jednotlivých svazových republikách. Slovinci prostřednictvím svého svazu komunistů zahájili liberalizační proces a později se ostře postavili proti ambicím Slobodana Miloševiće rozšířit jeho vlastní kurz politiky do všech svazových republik.\n\nNa ideologické úrovni byli jugoslávští komunisté v druhé polovině 80. let 20. století v těžké krizi. Model jakéhosi „liberálního socialismu“ vyústil do hluboké ekonomické i společenské krize, kterou politické vedení, složené především ze starých, mnohdy ještě partyzánské boje pamatujících osobností, nedokázalo, či odmítalo řešit. Jenom v období mezi lety 1978 až 1986 se průměrný věk ve straně zvýšil; podíl mládeže se snížil z 34 na 21 %. Zvýšil se také i tlak ze zahraničí, a to jak ekonomický (Jugoslávie musela vrátit enormní půjčky, které získala během několika prvních poválečných desetiletí), tak i politický (západ se začal důsledněji zabývat otázkou lidských práv v Jugoslávii). Perestrojka a později pád komunistických režimů ve východní Evropě otevřely i v Jugoslávii řadu do té doby pro vládnoucí komunisty nepřijatelných otázek. Namísto „samosprávy pracujících“ se velmi rychle začalo debatovat o „demokratickém socialismu“ a především pluralitě politických stran. Na podzim 1989 se komunisté zmohli již jen na obranu Titova jména před útoky politických oponentů, připomínání úspěchů z druhé světové války a příslib, že politická pluralita bude co nejdříve uvedena do praxe.\n\nS nástupem Miloševiće došlo k obrodě centralistických vizí uspořádání Jugoslávie, které dříve reprezentoval právě Aleksandar Ranković. Během tzv. protibyrokratické revoluce byly prostřednictvím řady masových mítinků do vedoucích funkcí v několika svazových republikách a oblastech dosazeny osobnosti loajální právě Miloševićovi. Podobný scénář se mohl realizovat ve všech jugoslávských republikách, čemuž chtělo tehdejší politické vedení neloajální Miloševićovi zabránit. Svaz komunistů Srbska a Svaz komunistů Slovinska, byť jen republikové organizace jedné jediné politické strany, začaly prosazovat zcela odlišnou politiku. Ke Slovincům se později přidali i Chorvati, kteří byli rovněž znepokojeni Miloševićovou politikou, která především cílila na chorvatské Srby.\nVýsledkem byl ostrý spor, který vedl nakonec do faktického rozpadu SKJ během 14. sjezdu strany v lednu 1990. Kromě toho, že se - stejně jako ve východním bloku - zřekli jugoslávští komunisté mocenského monopolu, slovinští a nedlouho poté také i chorvatští komunisté opustili jednací sál a vrátili se domů.\n\nIdeový spor v lednu 1990 se točil okolo myšlenky, bude-li SKJ jednotnou monolitní organizací tak, jak jí byl léta (což byl návrh srbský), nebo se stane jakýmsi „svazem svazů“, kam si budou jednotlivé republiky SFRJ delegovat své zástupce podle vlastní vůle. Dobový tisk se pustil do ostrých kritik vždy té druhé strany a jakákoliv shoda nebyla možná; slovinští zástupci očekávali pouze přijetí vlastních návrhů, srbská strana považovala Slovince za kontrarevolucionáře a bojovníky za zničení společného státu.\n\n\n"}
{"id": "389798", "url": "https://cs.wikipedia.org/wiki?curid=389798", "title": "Manát", "text": "Manát\n\nManát byla arabskou bohyní a jednou ze tří hlavních bohyní uctívaných v Mekce před příchodem islámu (další byly al-Lát a al-Uzzá).\n\nPodle islámské \"Knihy model\" byla Manát jednou z nejstarších arabských bohyní. Představovala pravděpodobně bohyní osudu, asociovanou s délkou lidského života. V souvislosti se smrtí byla též uváděna jako bohyně podsvětí a spojována s řeckými bohyněmi Persefonou/Deméter nebo s noční bohyní Artemis (Hekaté). Stejně jako Artemis i Manát má za symbol měsíční srpek, který je do dneška silně zastoupen v islámské kultuře.\n\nManát se sice těšila přízně Kurajšovců, ale byla z trojice bohyní v Mekce nejméně uctívanou. Její kult byl naopak silný v Jathribu (Medíně), kde pro tamní zemědělskou komunitu představovala jakési chtonické božstvo (bohyni podsvětí). Dnešní znak islámu vznikl spojením symbolů hlavní medínské bohyně (Manát - měsíc) a hlavní mekkánské bohyně (al-Uzzá - hvězda).\n\nExistují však archeologické pozůstatky Manátina uctívání až v oblastech jako bylo skalní město Petra, obývané Nabatejci. Tam byla známá pod jménem \"Manawat\".\n\nManát byla během před-islámských poutí do Mekky uctívána především lidmi kmeny Aws a al-Khazraj. TI ji při obcházení Kabby hlasitě i tiše chválili oslavnými modlitbami.\n\nJméno Manát je zmíněno i v koránu v souvislosti s odmítnutím polyteismu. Tyto verše bývají tradičně dávány do souvislosti i se satanskými verši, jejich příběh tvrdí, že Mohamed kdysi uznal uctívání této bohyně a uvedl ji jako Alláhovu dceru.\n\nManát je v Koránu i další literatuře označovaná jako \"ta třetí\" nebo \"ta jiná/odlišná\". Důvodem může být její silný vliv v Medíně (oproti taifské Al-Lát, která přece jen byla uctívána i v Mekce spolu s al-Uzzá) a fakt, že oproti \"živým\" mekkánským bohyním lásky a moci představovala spíše pasivitu a smrt (souvislost s měsícem, podsvětím, lidským osudem...). Proto byla také často zpodobňována jako stařena.\n\nV lednu roku 630 (9. měsíce 8. roku po Hidžře) povolal prorok Mohamed Sa´da, aby zničil chrám bohyně Manát. Šíité věří, že výpravu spolu se Sa´dem vedl také Alí. Ten také získal oba posvátné meče, které byly uloupeny z Manátina chrámu (meče do chrámu daroval král al-Harith ibn-abi-Shamir al-Ghassani).\n\nPodle některých badatelů byl kvůli bohyni Manát zničen roku 1024 také indický chrám v Somnatu (Somnat=So-Manát), o němž si islámský král Mahmúd Ghazni myslel, že tam byla tajně přesunuta původní arabská socha bohyně Manát.\n\nIbn al-Kalbī; : \"Kniha model - překlad z arabského\" Kitāb al-Asnām\n\nManát v Knize model (EN)\n"}
{"id": "389801", "url": "https://cs.wikipedia.org/wiki?curid=389801", "title": "Přísedící", "text": "Přísedící\n\nPřísedící (nebo též votanti podle toho, že disponují hlasovacím právem) jsou vedle jeho předsedy členy soudního senátu. Tím se odlišují od členů soudních porot. Může jít o odborně vzdělané soudce, v České republice se ale jako přísedící označují laici, kteří se tak podílí na rozhodovací činnosti soudů. \n\nInstitut obdobný přísedícím se objevil už v souvislosti s modernizací justice v druhé polovině 19. století. Tehdy u obchodních a horních soudů, stejně jako u obchodních a horních senátů krajských a zemských soudů fungovali tzv. „odborní soudci laici“, kteří byli na období tří let vybíráni z řad obchodníků a znalců hornictví. Jejich kvalifikačním předpokladem účasti na tomto specifickém soudním rozhodování tedy byla odbornost, navíc platilo, že z tříčlenného senátu byl soudce laik jen jeden. V období první republiky se nazývali „komerční radové“. Přísedící byli zavedeni i u pracovních soudů, jejichž senáty se skládaly z předsedy, profesionálního soudce, jednoho přísedícího reprezentujícího zaměstnavatele a jednoho zastupujícího zaměstnance. Dále působili např. u soudů mládeže (v senátě zasedali dva soudci a jeden přísedící, jenž měl mít pedagogické vzdělání a být znalý sociální péče o mládež) nebo u tzv. kmetských soudů, posuzujících poškozování cti a dobré pověsti v novinách, k nimž byli věkově starší přísedící (kmeti) povoláváni z obecných seznamů porotních soudů.\n\nPo druhé světové válce byli tzv. velkým retribučním dekretem zavedeni soudci z lidu, kteří nemuseli mít právní vzdělání a které jmenovala vláda ze seznamů pořizovaných okresními národními výbory. Zasedali pouze v mimořádných lidových soudech, kde byli čtyři a jen předseda takového pětičlenného senátu byl profesionální soudce z povolání. Po Únoru 1948 pak už byli soudci z lidu jako tzv. \"dělničtí soudci\" zapojeni do fungování justice úplně. Opět nemuseli mít ani soudci z lidu, ani předseda senátu běžně vyžadované právnické vzdělání, podle zákona byla rozhodující jejich „státní spolehlivost a oddanost myšlence lidově demokratického zřízení“. Voleni byli na období 1–4 let národními výbory. Předsedové senátu vzdělání získávali prostřednictvím ročního kurzu, jehož významnou část tvořilo studium marxismu-leninismu a základy socialistického práva, přísedící soudci z lidu nemívali ani toto vzdělání. Tradice volených zástupců lidu a nikoli odborníků pak přetrvala i po sametové revoluci v roce 1989, kdy byli zavedeni přísedící.\n\nPrávní úprava postavení přísedících, obdobně jako soudců, je obsažena především v § 60 až 101 zákona o soudech a soudcích, jejich konkrétní zapojení do soudní činnosti pak v procesních řádech, občanském soudním řádu a trestním řádu. Funkce přísedícího je veřejnou funkcí a není slučitelná s funkcí poslance nebo senátora. Za výkon své funkce dostávají náhradu mzdy a hotových výdajů a protože po nich nejsou požadovány žádné zvláštní znalosti práva, ministerstvo spravedlnosti a předsedové soudů dbají o jejich odbornou průpravu. K roku 2016 jich u českých soudů působilo celkem 5671, z toho přes 60 % jich bylo starších 60 let.\n\nNa rozdíl od jmenovaných soudců jsou přísedící do svých funkcí voleni, a to na období 4 let. Zvolen může být každý státní občan České republiky, který je svéprávný a bezúhonný, jestliže jeho zkušenosti a morální vlastnosti dávají záruku, že svou funkci bude řádně zastávat, dosáhl věku nejméně 30 let a souhlasí s přidělením do funkce přísedícího konkrétního soudu. Není tedy potřeba magisterské vzdělání v oblasti práva a složení justiční zkoušky, což jsou další podmínky pro jmenování soudcem.\n\nPřísedící okresních soudů volí a odvolává zastupitelstva obcí (městských částí hlavního města Prahy) v obvodu příslušného okresního soudu a přísedící krajských soudů volí zastupitelstvo kraje (zastupitelstvo hlavního města Prahy), jehož území je alespoň zčásti v obvodu příslušného krajského soudu. Kandidáty navrhují členové zastupitelstva, přičemž počet přísedících, kteří mají být zvoleni, stanoví podle potřeby daného soudu jeho předseda, který také k navrženým kandidátům dává své vyjádření. Přísedící musí být vždy přihlášen k trvalému pobytu v obvodu obce, jejímž zastupitelstvem je volen nebo v tomto obvodu pracuje. Po svém zvolení přísedící skládají do rukou předsedy soudu tento slib: \"„Slibuji na svou čest a svědomí, že se budu řídit právním řádem České republiky, že jej budu vykládat podle svého nejlepšího vědomí a svědomí a že v souladu s ním budu rozhodovat nezávisle, nestranně a spravedlivě“\".\n\nPřísedící jsou vyloučeni z vedení soudního řízení a rozhodování ze stejných důvodů \"podjatosti\", které platí i u soudců. Jejich konkrétní zapojení do rozhodovací činnosti soudu pak spočívá v zasedání v některých tříčlenných soudních senátech, přičemž vždy dva přísedící doplňuje jen jeden profesionální soudce, který je sice předsedou daného senátu, ale při poradě o rozsudku ho mohou přísedící přehlasovat, neboť platí rovnost hlasů.\n\nV civilním procesu rozhoduje senát s účastí přísedících jen pří řízení před okresním soudem ve věcech pracovních. V trestním řízení pak při řízení před okresním soudem a krajským soudem, jestliže rozhoduje jako soud prvního stupně a rozhoduje o trestném činu, na který zákon stanoví trest odnětí svobody, jehož dolní hranice je minimálně pět let.\n\n\n"}
{"id": "389806", "url": "https://cs.wikipedia.org/wiki?curid=389806", "title": "Iluminace (psychologie)", "text": "Iluminace (psychologie)\n\nVýraz iluminace se v psychologii používá v případě, kdy dochází k náhlému vyřešení problému, který může doprovázet například „vhled“ či „aha zážitek“.\n\nRozlišujeme zážitek vhledu a vhled jako takový. Zážitek vhledu (neboli aha zážitek) obsahuje náhlé pochopení problému a zároveň i jeho náhle vyřešení. \nVhled jako takový je postupným řešením problému, obsahuje pochopení situace a někdy může i zahrnovat zážitek vhledu. Zmíněný aha zážitek označuje situaci, kdy po odpoutání myšlení od řešení problému dochází k jeho řešení na podvědomé úrovni, které je během aha zážitku zvědoměna. \n"}
{"id": "389814", "url": "https://cs.wikipedia.org/wiki?curid=389814", "title": "Meža (přítok Unži)", "text": "Meža (přítok Unži)\n\nMeža ( ) je řeka v Kostromské oblasti v Rusku. Je dlouhá 186 km. Povodí řeky má rozlohu 2 630 km².\n\nVzniká soutokem řek Koňug a Mičug, které pramení v Severních úvalech. Teče zalesněnou kopcovitou krajinou. Ústí zleva do Unži (povodí Volhy) na 160 říčním kilometru.\n\nZdrojem vody jsou převážně sněhové srážky. Průměrný průtok vody ve vzdálenosti 39 km od ústí činí 17,9 m³/s. Zamrzá v listopadu a rozmrzá ve druhé polovině dubna.\n\nŘeka je splavná pro vodáky.\n"}
{"id": "389817", "url": "https://cs.wikipedia.org/wiki?curid=389817", "title": "Styl zápisu programu", "text": "Styl zápisu programu\n\nStyl zápisu programu (v angličtině \"code style\") je soubor norem nebo na pravidel, která se používají při psaní zdrojového kódu počítačového programu. Pravidla programovacích stylů umožňují programátorům snadnější orientaci a pochopení zdrojového kódu a zároveň pomáhají vyhnout se formálním chybám při jeho tvorbě. Tato pravidla také zlepšují přenositelnost programu z osoby na osobu resp. z programátora na programátora.\n\nZákladní pravidla byla poprvé sepsána v publikaci \"„The Elements of Programming Style“\", která byla vydána v 70. letech 20. století. Ilustrace a příklady byly čerpány z programovacího jazyka Fortran.\n\nProgramovací styl, použitý v jednotlivých programech, může být odvozen z obecných zásad, společností nebo jiných organizací, stejně tak jako z vlastního stylu autora kódu. Programovací styl je často navržen pro specifický programovací jazyk nebo jazykovou rodinu. Styly, používané pro rodinu jazyka C nemusí být vhodné pro použití pro jazyky typu BASIC atp. Přesto mohou být některá pravidla aplikována obecně.\n\nV praxi je výhodné použít konkrétní hotovou sadu formátovacích pravidel a nevymýšlet svojí vlastní. Díky tomu se při přesunu kódu z jednoho vývojáře na dalšího (například v rámci různých firem) nemusí přenášet i sada pravidel, ale použití se již zažité principy. Například pro jazyk PHP existuje sada pravidel PSR2.\n\nJe obtížné definovat, co je dobrý styl. Přesný standard není definován, jedná se do jisté míry o subjektivní pohled každého programátora. Nicméně existují základní prvky, které jsou společné velkému množství programovacích stylů:\n\n\nFormátování kódu se liší podle typu zvoleného paradigmatu a gramatických pravidel jazyka. Často se také odvozuje podle návrhových vzorů, které slouží pro sjednocení konvence.\n\nProgramovací styly obvykle vycházejí z vizualizace zdrojového kódu, což programátorovi usnadňuje práci při orientaci v konkrétním algoritmu a zjišťování, co kód reálně dělá. Software pro psaní zdrojového kódu často umožňuje automatické formátování, což programátorovi usnadňuje práci a umožňuje mu soustředit se na vlastní programování. Praktickým hlediskem automatického formátování zdrojového kódu je, že šetří čas a umožňuje snazší prosazení firemních standardů bez větších diskuzí.\n\nStyl zápisu s odsazováním pomáhá při identifikaci bloků kódu. U některých programovacích jazyků je odsazování používáno pro stanovení hranice logických bloků zdrojového kódu. Správné odsazování je v tomto případě více, než jen problém stylu. V některých jazycích neovlivňují netisknutelné znaky a odsazování funkčnost, avšak dělají zdrojový kód čitelnější. Porovnejte zápisy:\n\n\"nebo\"\n\n\"s tímto zápisem bez přehledného odsazování\"\n\nPrvní dva příklady jsou čitelnější, odsazení je provedeno podle ustanovených pravidel. Tento styl odsazování je zejména používán u vícenásobných vnořených bloků.\n\nProgramovací jazyk Python používá odsazování přímo k definici struktury a významu zdrojového kódu.\n\nČasto je užitečné seřadit podobné elementy zdrojového kódu svisle, protože jsou vzniklé chyby zřetelnější. Porovnejte:\n\ns tímto příkladem:\n\nU druhého příkladu je zvýrazněná možná chyba:\n\nArgumentem proti svislému zarovnání může být problém udržení zarovnání u některých editorů. Tento problém může být eliminován použitím editoru zdrojového kódu, který podporuje funkci elastických tabulátorů. Na další problém můžeme narazit při použití verzovacích systémů: pokud bychom přidali čtvrtou položku s delším názvem, museli bychom přidat mezery i k prvním třem řádkům – ve verzovacím systému by pak byly zaznamenány změny na řádcích, na kterých se fakticky nic nezměnilo.\n\nU většiny programovacích jazyků platí, že pro oddělení syntaktických elementů lze použít libovolný počet bílých znaků (mezer, tabulátorů a konců řádku). Vhodné použití bílých znaků zlepšuje čitelnost zdrojového kódu. Příkladem může být porovnání syntakticky ekvivalentních příkladů zdrojového kódu jazyka C:\n\nvs.\n\nvs.\n\nPoužití tabulátoru k odsazení znaků přináší specifické problémy s velikostí odsazení tabulátoru, které se liší v závislosti na použitých nástrojích a uživatelských preferencích. Příkladem může být programátor, který má nastaven tabulátor o délce čtyři znaky a přizpůsobuje tomu svůj zdrojový kód:\n\nJiný programátor má v editoru nastaven tabulátor o délce osmi znaků. Při prohlížení kódu od prvního programátora může být zdrojový kód méně čitelný:\n\nStanovení šířky osazení (obvykle 4 znaky, případně 8 nebo 2) a rozhodnutí, zda pro odsazování používat tabulátory nebo mezery je důležitou součástí konvencí pro psaní kódu každého týmu. Teoretickou výhodou použití tabulátorů je, že ukládají do textu sémantickou informaci: počet úrovní odsazení = počet po sobě jdoucích tabulátorů. Použití tabulátorů však přináší problémy, protože je obtížné tuto konvenci dodržovat, když kód odsazený tabulátory a mezerami vypadá stejně. Z tohoto důvodu je lepší se použití tabulátorů úplně vyhnout.\n\nVhodný výběr názvů proměnných je základním principem pro tvorbu dobře stylizovaného zdrojového kódu. Špatně pojmenované proměnné zhorší jeho čitelnost, což je ukázáno na příkladu:\n\nKvůli nevhodné volbě proměnných je poměrně složité na první pohled zjistit, k čemu daná část zdrojového kódu slouží. V následujícím příkladu jsou názvy proměnných více názorné a je snadnější rozpoznat záměr kódu:\n\n"}
{"id": "389819", "url": "https://cs.wikipedia.org/wiki?curid=389819", "title": "Barrandovské skály", "text": "Barrandovské skály\n\nNárodní přírodní památka Barrandovské skály je chráněné území nacházející se na levém břehu Vltavy, na jihozápadním okraji hlavního města Prahy. Péčí o NPP Barrandovské skály je pověřeno regionální pracoviště Střední Čechy AOPK ČR.\n\nHlavním důvodem ochrany je unikátní mezinárodně významný geologický profil paleozoických útvarů silur a devon dokumentující prvohorní vývoj pražské pánve. Lokalita o celkové rozloze 11,57 ha byla vyhlášena jako národní přírodní památka 1. září 1982. Území je rozděleno do dvou celků propojených ochranným pásmem a katastrálně spadá pod obce Hlubočepy a Malá Chuchle. Nadmořská výška se pohybuje od 195 m do 280 m. Součástí geologického profilu je mezinárodně významný stratotyp českého stupně zlíchov. Dalšími důvody k ochraně jsou oblastní stratotypy pražského a zlíchovského souvrství a opěrný profil k celosvětově uznanému hraničnímu silursko-devonskému stratotypu v Čechách. Dále je území významné i z paleontologického hlediska, vyskytují se zde četné nálezy zkamenělin, a v neposlední řadě jsou zde chráněny i zbytky teplomilné skalní stepi.\n\nChráněné území Barrandovské skály se nachází ve vltavském údolí na okraji Prahy. Začíná pod Barrandovským silničním mostem, východně od ulice Hlubočepská, a táhne se v jihozápadním směru podél ulice Zbraslavská až k obci Malá Chuchle, kde končí severně od ulice V Lázních (na severních stráních údolí Čertova strouha). Jedná se o strmé skalní srázy, které původně vymodelovala erozní činností řeka Vltava. V historii byly skalní svahy narušeny výstavbou silnice směrem ze Smíchova na Zbraslav a posléze i výstavbou železnice. Dále bylo přirozené prostředí narušené také několika kamenolomy. Díky těmto narušením však bylo odkryto to nejcennější, tj. geologické profily spodního siluru až spodního devonu a mnohá paleontologická naleziště, kde k nejvýznamnějším nálezům patří hlavně tzv. korálový obzor „U kapličky“. Nejstarší usazeniny se nacházejí v nejjižnější části lokality. Směrem k severu na ně postupně nasedají mladší vrstvy, takže je možné jednoduše sledovat časovou linii vývoje. V areálu chráněného území je několik významných oblastí. Patří k nim Vyskočilka, Barrandova skála, lom „Pod terasami“ a lom „U kapličky“. Kromě Barrandovy skály jsou ostatní geologické výchozy minimálně tektonicky postižené, a proto podávají jedinečný, historicky přesný, záznam silurského a devonského vývoje této oblasti a tak umožňují jeho velmi kvalitní výzkum.\n\nVyskočilka je skalní sráz tvořený tmavými graptolitovými břidlicemi liteňského souvrství, konkrétně motolskými vrstvami (wenlock, silur). Nachází se na jižním cípu lokality, hned za posledními domy Malé Chuchle, a jméno nese podle bývalého zájezdního hostince. Do břidlic zde pronikají mocné diabasové žíly, na kterých je možné pozorovat typický kulovitý rozpad diabasu. Tento úkaz zde nese místní název „chuchelské růžičky“.\n\nSměrem na sever od Vyskočilky je jedno z nejznámějších míst v této NPP, Barrandova skála. Jde o nejstarší geologické chráněné území u nás. (Chráněna je již od roku 1884, kdy ji tehdejší majitel lomů Max Herbert daroval k ochraně Přírodovědeckému sboru Národního muzea se všemi právy pro užívání.) Barrandovu skálu tvoří zvrásněné deskovité vápence lochkovského souvrství, stratigraficky náležící již k období devonu. Předmětem ochrany je zde velmi instruktivní a intenzivní disharmonické zvrásnění způsobené variskou orogenezí. Deskovité vápence lochkovského souvrství jsou snadněji vrásnitelné než jejich okolí a díky tomu jsou zde k vidění naprosto jedinečně vyvinuté a zachovalé různé typy vrás a jiných tektonických postižení.\n\nSeverně od Barrandovy skály leží tzv. lom „Pod terasami“, který je již dnes značně zarostlý vegetací. Byly zde však odkryty dvorecko-prokopské vápence spodního devonu, přesněji spodního sledu stupně prag, ve kterých byly nalezeny četné fosílie. Proto je dnes lom významnou paleontologickou lokalitou. V těchto vápencích se nachází typická devonská fauna, kterou představují hlavně trilobiti.\n\nJeště severněji se nachází lom „U kapličky“. Je zde odkryt sled nejsvrchnější části pražského souvrství (stupeň prag) ve facii dvorecko-prokopských vápenců. V nadloží pak ostře nasedá zlíchovské souvrství, jehož spodní polohy jsou charakterizovány korálovým obzorem. Ten je tvořený polohami hrubě bioklastických vápenců a sedimentárních brekcií. Jedná se o unikátní paleontologickou lokalitu, kterou objevil v roce 1917 významný český geolog Radim Kettner. Bylo zde nalezeno a popsáno přes 250 druhů fosílií devonské bentózní fauny. Nejhojnější jsou krinoidi, ramenonožci, koráli a mechovky.\n\nJen pár metrů od lomu, severním směrem, je nejlépe odkryta hraniční vrstva mezi stupněm prag (pražské souvrství) a stupněm zlíchov (zlíchovské souvrství), která je uznána jako mezinárodní stratotyp báze stupně zlíchov. Je zde výrazný rozdíl v sedimentaci. Místo se označuje jako profil „U kapličky“.\n\nOblast náleží do prostoru Pražské kotliny, která byla osídlena již v pravěku (na ostrohu vedle Barrandovského mostu zvaném Klobouček). Území bylo tedy dlouhodobě hospodářsky využíváno, což se projevilo především dávným odlesněním a dlouhodobou pastvou, díky které se na stráních vyvinula stepní a luční teplomilná společenstva rostlin. Ty však byly zásadně poničeny zalesněním na přelomu 19. a 20. století.\n\nAž do poloviny osmnáctého století sahaly mohutné Barrandovské skály až k řece. Cesty směrem od Zbraslavi na Smíchov byly tedy vedeny přes nynější Barrandov a Zlíchov. Zářez tzv. Staré zbraslavské silnice byl odtrhán v roce 1742 francouzskými vojsky za francouzsko-pruské války (tzv. válka o dědictví rakouské). Silnice původně sloužila k vojenským účelům, neboť na Zbraslavi sídlila rakouská vojska. Další skalní zářezy byly provedeny v roce 1846, kdy se silnice dočkala svého rozšíření a zpevnění. V šedesátých letech dvacátého století pak došlo k ještě většímu rozšíření a to vlivem stavby železnice. Ta byla postavena na místě původní silnice, která byla vsekána ještě více do skal. Stavba silnice a železnice nejvíce ovlivnila hlavně dnešní podobu Barrandovy skály. Ta byla takto pojmenována v roce 1884 na počest paleontologa světového významu Joachima Barranda, který tuto oblast důkladně prostudoval a udělal zde mnoho významných objevů. Téhož roku mu zde byla umístěna pamětní deska a celá skála byla darována panem Maxmiliánem Herbertem Národnímu muzeu k ochraně a podrobnému zkoumání.\n\nKromě zářezů byla tvář skal pozměněna také těžbou. Bylo zde několik dnes již zaniklých a zarostlých lomů. Několik se jich nacházelo JZ od Barrandovy skály. Lámal se zde hlavně krinoidový vápenec a lomy fungovaly do začátku dvacátého století. Další významné lomy se nacházely i v severním směru od Barrandovy skály. Původně šlo o dva oddělené lomy, které byly po roce 1911 propojeny. Místní vápenec sloužil především k výrobě vápna. Za první republiky, kdy těžba v lomech doznívala, byly nad nimi vybudovány Barrandovské terasy a lomům se začalo říkat „Pod terasami“. V severnějším z nich byl před druhou světovou válkou postaven plavecký bazén, který zde sloužil až do padesátých let minulého století. Dnes jsou zde k vidění už jen zbylé betonové ruiny. Později se tomuto lomu začalo říkat podle nedaleké kapličky Panny Marie Bolestné, lom „U kapličky“. Zatímco jižnějšímu z obou lomů (blíže k Barrandově skále) zůstal název „Pod terasami“.\n\nDalšími významnými vědci, kteří zde prováděli své výzkumy, byli hlavně geolog Radim Kettner (korálový obzor) a František Hanuš. Oblast je i dnes studijně využívána, především jako místo geologických exkurzí.\n\nSvahy chráněného území mají jihovýchodní expozici a klima je zde velmi teplé a suché. Průměrná roční teplota se pohybuje kolem 9 °C a srážky jsou přibližně 500 mm za rok. Půdy jsou zde málo vyvinuté, mělké s vysokým podílem skeletu. Většinou se jedná o různé variety rankerů a rendizin. Na bázi skal jsou místy vrstvy sutě.\n\nMotolské souvrství náleží k spodnímu siluru, k stupni wenlock. Převládají v nich černošedé jílové i vápnité graptolitové břidlice. Souvrství je prostoupeno mocnou diabasovou intruzí. Celé území leží v oblasti Barrandienu a je tvořeno paleozoickými uloženinami, stratigraficky spadající pod útvary silur a devon. Přibližné stáří těchto usazenin je 430 – 390 milionů let. Z geomorfologického hlediska patří oblast k celku pražské plošiny. V jiho-severním směru se táhne sled geologických výchozů, na kterých můžeme pozorovat následující souvrství (seřazeno od nejstaršího k nejmladšímu): motolské souvrství, kopaninské souvrství, požárské souvrství, lochkovské souvrství, pražské souvrství a zlíchovské souvrství. Kopaninské souvrství patřící k svrchnímu siluru, konkrétně stupni ludlow je zde vyvinuto v podobě tufitických břidlic a vápenců. Výchozy tohoto souvrství se nacházejí spíše v ochranném pásmu chráněného území a to u Filmařské ulice.\n\nPožárské souvrství (svrchní silur, stupeň přídolí) je ve spodních partiích vyvinuto v šedých, jemnozrnných vápencích. Ve vyšších polohách jej tvoří vápnité břidlice s polohami jemnozrnných vápenců. Lochkovským souvrstvím se již řadí k spodnímu devonu, stupni lochkov. Jde o tmavě šedé deskovité vápence s tmavými rohovci a vápnitými břidlicemi. Tvoří především Barrandovu skálu, kde jsou intenzivně disharmonicky provrásněné.\nPražské souvrství je typickým představitelem stupně prag (spodní devon). V oblasti Barrandovských skal je vyvinuto ve dvou faciích. První je facie sliveneckých vápenců. Jde o krinoidové vápence, které jsou zrnité a mají narůžovělou, světle šedou nebo červenavou barvu. Druhá je facie dvorecko-prokopských vápenců, což jsou šedé, velmi jemnozrnné, někdy hlíznaté kalové vápence. Poslední, nejsevernější souvrství je zlíchovské. Náleží spodnímu devonu, mezinárodnímu stupni ems a regionálnímu stupni zlíchov. Spodní polohy charakterizuje tzv. korálový obzor. Tvoří ho polohy hrubě bioklastických vápenců a sedimentárních brekcií. Je možné zde pozorovat podmořské skluzové struktury.\n\nOblast střední Evropy spolu s oblastí Prahy a jejího okolí se v období siluru a devonu nacházela na jižní polokouli, jižně od rovníku, k němuž se posouvala. Byla zalita mořským zálivem, který měl hloubku od pár desítek metrů až do 200 metrů. V siluru bylo dno spíše nehostinné, ale ve vodním sloupci se tehdy vznášely planktonní organismy, hlavně kolonie graptolitů, kterých zde v okolí Vyskočilky bylo popsáno na 50 druhů. V devonu se začalo mořské dno měnit a to hlavně činností nedaleké podmořské sopky. Moře bylo mělčí a teplejší také vlivem stálého posunu k rovníku. Graptoliti vyhynuli, ale jinak se zde začal rozvíjet bohatý podmořský život. Centrum života bylo pravděpodobně kolem podmořské sopky, která kdysi stávala přibližně v oblasti dnešních Kavčích hor. Na jejích stěnách byly vyvinuty korálové útesy, které byly při různých podmořských sesuvech strhány a se všemi organismy uloženy na dně. Tyto události je možné rekonstruovat z tzv. korálového obzoru, který se nachází v zlíchovských vrstvách „U kapličky“ a je druhým nejbohatším nalezištěm devonských fosílií v Čechách. Z obrovského množství materiálu, který zde byl získán, je možné určit přibližnou živočišnou skladbu útesů. Základ tvořili ostnokožci, převážně lilijice (krinoidi), tvořící celé podmořské porosty. Z korálů byli přítomni hlavně koráli větevnatí, ale i deskatí a drsnatí. Bohaté jsou také nálezy ramenonožců, mechovek a velkých ježovek. Nálezy trilobitů zde nejsou hojné na rozdíl od jižněji položených vrstev dvorecko-prokopských vápenců pražského souvrství. Tam se nachází další velmi významná paleontologická lokalita právě převážně s trilobity (například rody Odontochile nebo Reedops).\n\nNa několika málo místech, na světlinách, se zachovala teplomilná společenstva skalních stepí, na kterých najdeme chráněné a vzácné druhy. Mezi nejvzácnější patří ohrožená (C3) bělozářka liliovitá (\"Anthericum liliago\"), devaterníček šedý (\"Rhodax canus\"), který patří k silně ohroženým druhům (C2r) a významný je také sesel sivý (\"Seseli osseum\"), který je řazený k vzácnějším druhům naší květeny (C4a). Z jara na Barrandově skále rozkvétají vzácnější tařice skalní (\"Aurinia saxatilis\") a později pak rozchodník bílý (\"Sedum album\"). Z trav je zde nejdůležitější kavyl Ivanův (\"Stipa joannis\") a sveřep vzpřímený (\"Bromus erectus\"). Většina oblasti je ovšem zarostlá sekundární a náletovou vegetací. Dominantní je zde trnovník akát (\"Robinia pseudoacacia\"), který zde byl v minulosti vysázen s cílem zpevnit svahy nad silnicí a Malou Chuchlí. S ním byly uměle vysázeny další nepůvodní druhy jako je borovice černá (\"Pinus nigra\") a mahalebka obecná (\"Prunus mahaleb\"). Následkem toho došlo k vytlačení původních společenstev, které tvořily převážně šípákové doubravy. Ty se zde prosazují už jen velmi zřídka, zastoupením dubu pýřitého (\"Qurcus pubescens\") či dřínu jarního (\"Cornus mas\"). Z náletových dřevin se zde nejvíce prosazuje jasan ztepilý (\"Fraxinus excelsior\"), bříza bělokorá (\"Betula pendula\") a topol osika (\"Populus tremula\"). Uměle vysázené druhy navíc umožnily proniknutí plevelných rostlin, které by se zde jinak neuchytily a dnes dominují na skalních úpatí a v lomech. Patří k nim hlavně měrnice černá (\"Ballota nigra\"), kuklík městský (\"Geum urbanum\") či kopřiva dvoudomá (\"Urtica dioica\"). Skalní výchozy a lomové odkryvy jsou rychle zarůstány také popínavými rostlinami, jako je plamének plotní (\"Clematis vitalba\") či chmel otáčivý (\"Humulus lupulus\"). Obě rostliny zde tvoří mohutné, neprostupné porosty a vytlačují původní druhy.\n\nNejzajímavější a nejvzácnější jsou druhy, které jsou vázány na teplomilné skalní stepi. Jedná se většinou o bezobratlé živočichy a jsou to například xerotermní plži jako \"Granaria frumentum\" či \"Pupilla sterri\". Brouci jsou zde zastoupeni reliktními stepními střevlíčky jako \"Panagaeus bipustulatus\" či \"Harpalus serripes\", kteří jsou na území Prahy považovány za vzácné a ohrožené. Z dalších čeledí jsou přítomni mandelinkovití (\"Aphatona herbigrada\", \"Longitarsus helvolus\" a další), nosatcovití (\"Apion melancholicum\") a některé stepní bezkřídlé druhy (\"Trachyphoeus spinimanus\"). Na květinách se vyskytují také významní motýli, jako jsou oba druhy otakárků vyskytující se v Česku (\"Papilio machaon\" a \"Iphiclides podalirius\"), ostruháček kapinicový (\"Satyrium acaciae\") či modrásek rozchodníkový (\"Scolitantides orion\"). V létě a na podzim je zde významný výskyt pavouka stepníka rudého (\"Eresus cinnaberinus\"). Na vlhčích stanovištích je významný výskyt plže \"Plicuteria lubomirskii\", který zde má svoji nejzápadnější lokalitu svého rozšíření. Obratlovčí fauna je zde spíše chudá, zastoupena převážně ptactvem. Hnízdí zde budníček menší (\"Phylloscopus collybita\"), pěnice pokřovní (\"Sylvia curruca\") či strnad obecný (\"Emberiza citrinella\"). Mimo ptactva je zde zaznamenán také výskyt ještěrky obecné (\"Lacerta agilis\").\n\nCílem ochrany daného území je zajistit nerušenou existenci geologických objektů a uchovat zbývající teplomilná společenstva skalní stepi. Nadále potlačit nepůvodní agresivní druhy, zabránit devastaci současných původních společenstev a pokusit se o jejich přirozené rozšíření. Za nejproblematičtější se považuje škodlivý výskyt akátu, zarůstání stepních ploch křovinami a také zarůstání skalních stěn sekundární vegetací. Ohrožující faktor jsou i neukáznění návštěvníci, kteří zde odhazují odpadky nebo zakládají ohniště. Hrozí také poškození paleontologických lokalit nadměrným a ilegálním sběrem. Legálně je možné sbírat jen v sutích graptolitových břidlic. Na ostatních nalezištích může být prováděn jen odborný výzkum a to po domluvě s příslušnými orgány ochrany.\n\nVětšina chráněného území a jednotlivých významných lokalit není v příliš dobrém stavu. Na bázi geologických výchozů a v lomech je vzrostlá nepůvodní vegetace ruderálního a poloruderálního typu bez ochranářského významu. Ve skladbě dřevin dominuje akát. Stepní společenstva, například v oblasti Vyskočilky, silně zarůstají dřevinami. Pamětná deska Joachima Barranda je také v špatném stavu. Lak je nepůvodní, jde o provizorní opravu z roku 1968. Tabule naučné stezky jsou poškozené, místy zarůstají vegetací.\n\nPlánovaná péče představuje hlavně odstraňování nepůvodních a ruderálních rostlin a to v celém prostoru chráněného území. Měl by být dán prostor pro přirozenou sukcesi původními společenstvy, které představují převážně šípákové doubravy a xerotermní společenstva skalních stepí. Geologicky cenné lokality by měly být udržovány zcela bez vegetace, ponechat je možné jen ojedinělé vzrostlé původní stromy. K odstraňování se uvažuje o použití chemie, i když ta v předešlých letech neměla velkého významu. V profilu „U kapličky“ je plánováno obnovení číslování hraničních vrstev. Plán péče zahrnuje i kontrolu a opravu pamětní desky Joachima Barranda, opravu tabulí naučné stezky a obnovení značení chráněného území.\n\nÚzemí národní přírodní památky Barrandovské skály je velmi dobře přístupné. Ze severní strany je možno se k němu jednoduše dostat z tramvajové zastávky Hlubočepy. Další možný vstup je z jižní strany z autobusové zastávky Malá Chuchle. Podél celé lokality vede asfaltová cesta, umožňující snadný vstup s dětským kočárkem. Návštěvu lze doporučit také cyklistům. Kromě samotných chráněných přírodních úkazů je zde k vidění také kaplička Panny Marie Bolestné, která byla postavena v roce 1742 francouzskými vojsky při obléhání Prahy. Původně ovšem sloužila jako prachárna a později i jako skladiště materiálu pro dělníky v lomech. Na kapličku byla přestavěna až v roce 1847 po neštěstí v lomu. Úpravu zařídila dcera tehdejšího majitele lomů Marie Hergetová. Pro návštěvníky je připravena i naučná stezka Barrandovské skály – Chuchelský háj, která prochází také přes sousední chráněná území.\n"}
{"id": "389821", "url": "https://cs.wikipedia.org/wiki?curid=389821", "title": "Mýdelník", "text": "Mýdelník\n\nSlovo mýdelník může označovat:\n"}
{"id": "389822", "url": "https://cs.wikipedia.org/wiki?curid=389822", "title": "Pod paprsky Zářícího", "text": "Pod paprsky Zářícího\n\nPod paprsky Zářícího byl komiksový cyklus vycházející v letech 1973 až 1976 v časopisu ABC. Skládal se z příběhů \"Příhody Malého boha\", \"Příchod bohů\" a \"Kruanova dobrodružství\". Bývá označován za kultovní český komiks druhé poloviny 20. století. Každý příběh vycházel po dobu jednoho ročníku a měl 24 stran. Autorem scénářů byl Vlastislav Toman, kreslil jej František Kobík. Souhrnné označení \"Pod paprsky Zářícího\" je pozdější a objevilo se teprve v souborném vydání v ABC speciál 1985.\n\nNa původní cyklus navázala druhá trilogie, dodatečně nazvaná \"Kruan z kmene Gron-c-chů\". Ta se skládala z dílů \"Kruanova cesta\" (1987–88, 24 stran), \"Kruan a bohyně\" (1995–1997, 32 stran) a předčasně ukončený \"Kruan a pozemšťané\" (1998–99, 18 stran). Všechny byly poprvé publikovány v ABC, v posledně jmenovaném nahradil Františka Kobíka kreslíř Filip Škoda. Podle recenze na serveru Komiks.cz tato pokračování nedosahují kvality původních dílů. V roce 2010 vyšel třetí díl přepracovaný pod názvem \"Kruan a služebníci zla\" (2009-10, 20 dvoustran), který kreslil Michal Kocián.\n\nV letech 1968 až 1971 vycházely v ABC populární komiksy Dobrodružství Johna Cartera a Dobrodružství Thuvie z Ptarhu na motivy knih Edgara Rice Burroughse. Čtenáři si žádali pokračování a redakce zvažovala zařazení dalších komiksů podle děl téhož autora. Jednání o autorských právech však byla neúspěšná, a tak padlo rozhodnutí vytvořit původní komiks podobného zaměření. Šéfredaktor Vlastislav Toman se inspiroval dvěma povídkami ze své knihy Příchod bohů a napsal podle nich scénáře prvních dvou příběhů. Vzhledem k úspěchu u čtenářů následně vznikl i původně neplánovaný třetí příběh Kruanova dobrodružství.\n\nJedná se o příběh zasazený na vzdálenou Žlutou planetu, na které žijí primitivní humanoidní kmeny. Příslušníci kmene Gron-c-chů se setkávají s pozemským průzkumným robotem - Malým bohem - a později s pozemskými astronauty. Hrdinové příběhu se utkávají s rasou vesmírných otrokářů Hor-tidů, kteří zotročují obyvatele Žluté planety.\n\nNa Žluté planetě žijí Gron-c-chové, kmen primitivních lovců a sběračů. Jednoho dne k nim přilétá z vesmíru sonda, která přiváží průzkumného robota, jejž Gron-c-chové nazvou Malý bůh, jelikož ho považují za dítě svého boha Zářícího (slunce). Pozemšťané, kteří robota vyslali, k nim jeho prostřednictvím vysílají holografické zprávy, ve kterých příslušníky kmene naučí používat různé vylepšené nástroje jako luk, sekeru či loď s plachtou. Gron-c-chové, zejména náčelník Ru a kněžka Kan, prožívají s Malým bohem různé dobrodružné příhody, při nichž je robot vždy ochraňuje před nebezpečím.\n\nKomiks Příchod bohů je volným pokračováním komiksu Příhody Malého boha. V Příchodu bohů se pozemšťané vydávají na Žlutou planetu s cílem zjistit, proč se odmlčel robot Malý bůh a také s cílem kontaktovat obyvatele Žluté planety. Po příletu hvězdoletu na oběžnou dráhu Žluté planety dva členové posádky, Art a Lina, sestoupí na planetu pomocí malého diskoletu. Po přistání se ihned setkávají s lidmi kmene Gron-c-chů, kteří je přivítají jako bohy, a zažívají mnohá dobrodružství na cestě hledání ztraceného Malého boha a také náčelníka Gron-c-chů Rua a jeho družky Kan – souboj s létajícími ještěry moai, záchrana Nota, náčelníka kmene Ron-o-tů před nebezpečným dravcem a souboj s nebezpečnými čtyřrukými Ušatci. Lidé nakonec nalezli poškozeného Malého boha a poté i Ru a Kan, kteří byli zajati Ušatci a vězněni v jejich doupatech. Malý bůh byl zprovozněn a Ru a Kan zachráněni. Dalším úkolem lidí bylo naučit obyvatele Žluté planety různým dovednostem usnadňujícím život – používání luku a šípu, lasa, ovládání zvířat podobných koním, stavba pecí, výroba kovových nástrojů, stavba domů a opevnění a mnohé další dovednosti. Příběh končí odletem lidí ze Žluté planety po zdárném ukončení všech jejich úkolů. Malý bůh však zůstal nadále na pomoc. Ruovi a Kan se narodí syn Kruan, budoucí hrdina následujících komiksů.\n\nMladý Kruan, syn náčelníka Rua a jeho ženy Kan, úspěšně podstoupil zkoušku dospělosti, během níž musel splnit několik úkolů. Když krátce nato přijde ke Gron-c-chům žádat o pomoc muž ze sousedního kmene Ron-o-tů, který napadli záhadní čtyřrucí válečníci Bug-ové, vydá se Kruan s přítelem Mbunou a několika dalšími muži na výzvědy. Při dalším útoku Bug-ů na Ron-o-ty se Kruanovi a jeho přátelům podaří nájezdníky zajmout a dozvídají se od nich, že Bug-ové prchají ze své vlasti Zelené země před Hor-tidy, kteří přišli z nebe a zotročují obyvatele Žluté planety. Kruan dojedná s Bug-i mír, celý jejich kmen se může usadit poblíž Gron-c-chů. Spolu s Mbunou a Ar-getem, synem náčelníka Bug-ů, se pak Kruan vydává na cestu do Zelené země, zjistit více o Hor-tidech. Po cestě se seznámí s kmenem Vodních lidí a ke skupině se připojí Tila, dcera místního náčelníka. Mbuna a Tila jsou zajati Hor-tidy, kteří by si chtěli podmanit i Gron-c-chy. Kruan a Ar-get se jim vydají na pomoc. Když se na orbitě objeví loď pozemšťanů, které přivolal robot Malý bůh, pokusí se Hor-tidé uprchnout ve své kosmické lodi, ta je ale zničena.\n\nPozemšťané, kmenem Gron-c-chů nazýváni Zářící, se vrátili na Žlutou planetu a osvobodili ji od vesmírných pirátů Hor-tidů, kteří si zde zřídili svou základnu a zotročovali místní obyvatele. Zářící se rozhodli, že je nutné zajistit, aby se do budoucna obyvatelé Žluté planety dokázali ubránit sami. Proto vezmou několik vybraných mladých mužů včetně Kruana a Mbuny na svou kosmickou loď a podrobí je výcviku, aby jim předali pokročilé znalosti a technologie. Po návratu se Kruan, Mbuna a Ar-get vydají k Vodním lidem, kterým chtějí předat nabyté vědomosti. Kruan chce též navštívit Tilu, která se má brzy stát jeho ženou. Po příjezdu však zjistí, že Tila byla unesena a vydávají se ji zachránit. Cestou potkávají dívku Sinaju, uprchlou otrokyni, která jim sdělí, že Hor-tidé stále přebývají na Žluté planetě a mají v horách tábor plný otroků, kde vězní i Tilu. Kruan a jeho přátelé se spojí s vůdcem otroků Bar-durem, který přislíbí pomoc. V přestrojení za otroky proniknou do sídla Hor-tidů v Burácející hoře, Ar-get je ale zajat Hor-tidy, kteří na něm provádějí pokusy, při nichž ho operativně připraví o dvě z jeho čtyř rukou. Mbuna a Sinaja objeví v Burácející hoře „sál života“, kde jsou umístěny zárodky Hor-tidů, jsou však zajati. Kruanovi se je podaří osvobodit, později i Ar-geta a Tilu. Základnu Hor-tidů zničí tím, že do nitra Burácející hory vypustí obsah podzemního lávového jezera. Zahynou přitom všichni Hor-tidé a otroci jsou osvobozeni. Kruan s přáteli i Sinajou, která se zamilovala do Mbuny, se vrací zpět ke Gron-c-chům.\n\nLidé z Černých hor přicházejí za Gron-c-chy, aby je požádali o pomoc. Dříve žili v míru s obyvateli sousedních ostrovů, Jezerními lidmi. Ti se k nim teď ale začali chovat nepřátelsky, prý z nařízení svých bohů Hor-tidů. Kruan, který se domníval, že všichni Hor-tidé již byli zničeni, se s Mbunou a Ar-getem ihned vydává na cestu. V horách jsou napadeni mužem, kterému Hor-tidé nařídili zaútočit na Gron-c-chy. Posléze jsou zajati skupinkou žen, které je pokládají za služebníky Hor-tidů, nakonec se k nim ale připojí na výpravě proti Hor-tidům. Když jsou později ženy zajaty Hor-tidy, dostávají se ke kněžce Zan, Bohyni Jezerního lidu, která přislíbí spolupráci. Ar-get se na ostrovech setkává se svým klonem, kterého vytvořili Hor-tidé z jeho nedávno amputovaných rukou. Kruan spolu s horaly zaútočí na sídlo Hor-tidů na Jezerních ostrovech. Hor-tidé se dostanou do úzkých a pokoušejí se na poslední chvíli uprchnout ve své kosmické lodi. Kruan s Mbunou však zničí kosmickou loď paprskem síly a Jezerní lid je osvobozen.\n\nKe Žluté planetě dorazí pozemská kosmická loď a na palubě jsou i dvojčata Art a Lina, děti prvních pozemšťanů z druhého dílu. Ti při obletu planety nešťastně ztroskotají a setkají se s Kruanem. Při průzkumu původního přistávacího modulu „Vejce“ se propadnou do podzemí. Z kosmické lodi vysílají na zem další posily. V podzemí a posléze i na zemi se sestkávají se zahalenými postavami - služebníky zla, tzv. Zlouny. Při jejich pronásledování se dostávají až k jejich hlavě, kterou je poslední z Hor-tidů Or-tan. Zvítězí nad ním, ale kosmická loď na oběžné dráze se setkává s neznámým hvězdoletem, který loď nečekaně zničí. Posádka se zachrání na Žluté planetě. Zde příběh končí.\nNa motivy komiksu byl připravován film a navazující 26dílný seriál, ovšem jeho uvedení se stále odkládá\n"}
{"id": "389828", "url": "https://cs.wikipedia.org/wiki?curid=389828", "title": "Řád Nejsvětější Panny Marie v Hispánii", "text": "Řád Nejsvětější Panny Marie v Hispánii\n\nŘád Nejsvětější Panny Marie v Hispánii (španělsky \"Órden de Santa Maria de España\") nebo též Řád hvězdy(španělsky \"Orden de la Estrella\") byl španělským rytířským řádem, který založil roku 1270 v Cartageně král Alfons X. Kastilský k boji proti Maurům na moři.\n\nByl organizován podobně jako Řád calatravských rytířů a skládal se jak z rytířů, tak i z duchovních. Šlo o první rytířský řád, určený k boji na moři, a až daleko později se námořním operacím věnoval Řád sv. Štěpána, papeže a mučedníka. Řád se od roku 1273 spravoval cisterciáckou řeholí a podléhal duchovnímu vedení cisterciáckého opata z Granselve ve Francii. Řádovým oděvem byla černá tunika a červený plášť, na němž byla vyšita zlatá hvězda s Pannou Marií se znaky království Kastilie a Leon.\n\nŘád sídlil v Cartageně a měl pobočky v přístavech San Sebastián, A Coruña a El Puerto de Santa María. Král Alfons X. si přál být po své smrti pohřben v jejich klášteře v Cartageně, pro který byla vytvořena i socha Panny Marie tzv. Virgen del Rosell, která byla patronkou řádu.\nJediným velmistrem byl Pedro Núñez, původně svatojakubský rytíř.\n\nŘád byl roku 1279 poražen v bitvě proti Granadskému emirátu u Algésiras a následkem této porážky byl r. 1281 sloučen s Řádem svatojakubských rytířů.\n"}
{"id": "389835", "url": "https://cs.wikipedia.org/wiki?curid=389835", "title": "Astronomia nova", "text": "Astronomia nova\n\nAstronomia nova je astronomický spis Johanesse Keplera vydaný roku 1609. Kniha obsahuje výsledky jeho dlouhodobého výzkumu pohybu planety Mars. Její celý název zní v překladu „\"Nová astronomie, založená na příčinách, aneb Nebeská fyzika, pojednaná prostřednictvím komentářů týkajících se pohybů hvězdy Marsu, na základě pozorování Tycha Brahe\"“.\n\nRoku 1600 Kepler odešel ze Štýrského Hradce, kde byl pronásledován pro své náboženské přesvědčení a pro své koperníkovské myšlenky. Na pozvání dánského astronoma Tycha Brahe přesídlil do Prahy, kde se stal jeho asistentem. Jejich vztahy byly napjaté, neboť Brahe nevěřil Koperníkově heliocentrické teorii. Zastával názor, že Země je umístěná ve středu, zatímco ostatní planety obíhají okolo Slunce.\n\nBrahe požádal Keplera, aby vypočítal přesnou oběžnou dráhu Marsu, u nějž si povšiml orbitální excentricity její trajektorie; excentricita byla považována za anomálii, neboť všeobecně byla přijímána myšlenka, že planety obíhají po kružnicích. Tento úkol předtím Brahe zadal svému asistentu Longomontanovi, jenž pak přešel ke studiu pohybu Měsíce. Kepler práci původně zamýšlel dokončit během několika týdnů, nakonec však pro tento úkol potřeboval celých šest roků. Během této práce objevil dva ze svých zákonů:\n\n\nTyto zákony poprvé Kepler publikoval v knize \"Astronomia Nova\" roku 1609. V této knize také jako první vyslovil domněnku, že Slunce se otáčí okolo své osy.\n\n\n"}
{"id": "389837", "url": "https://cs.wikipedia.org/wiki?curid=389837", "title": "Spánkový lalok", "text": "Spánkový lalok\n\nSpánkové laloky (lat. \"lobi temporales\") jsou části mozkové kůry uloženy za spánkovou kostí a vnitřním uchem v obou mozkových hemisférách. Vyplňují společně s dalšími oddíly střední jámu lebeční.\nTemporální (spánkové) oblasti neokortexu mají rozhodující význam pro funkce spojené s lidskou řečí a podílí se společně s asociačními motorickými oblastmi ve frontálních lalocích (Brocovo centrum) na porozumění řeči a psaného textu.\n\nAsociační oblasti somatické, zrakové a sluchové se stýkají v zadních partiích spánkového laloku. Jejich společná část je nazvaná podle autora: Wernickeovo centrum.\n\nSoučástí spánkového laloku jsou gyrus temporalis medius a inferior. V hloubce \"sulcus lateralis\" se nacházejí čtyři \"příčné závity\" temporálního lobu \"gyri transversales\", které jsou označovány jako \"Heschlovy závity\" (Brodmannova area 41, 42). V jejich kůře je primární korové centrum sluchu. Na zevní ploše závitů je pak lokalizováno korové centrum řeči.\n\nNa spodní ploše laloku se nacházejí \"gyrus occipitotemporalis lateralis\", \"g. occipitotemporalis medialis\" a \"gyrus hippocampi\", který je oddělen od mediálního závitu \"sulcus collateralis\".\n\n\n"}
{"id": "389841", "url": "https://cs.wikipedia.org/wiki?curid=389841", "title": "Sikorskij S-XX", "text": "Sikorskij S-XX\n\nRBVZ Sikorskij S-XX byl ruský jednomístný stíhací dvojplošník s pevným záďovým podvozkem, který postavil Igor Sikorskij v roce 1916. \n\nNevyzbrojený prototyp S-XX (výr. č. 267) byl dokončen v září 1916 a následně zkoušen vojenskými piloty Romanovem a Niževským. Letoun poháněl motor Gnome ruské výroby s dvoulistou vrtulí, který dával výkon pouze 80 k. Při probíhajících testech byl poškozen a po opravě přepracován na vodní plovákový. \n\nBěhem prvních měsíců roku 1917 bylo v podniku RBVZ postaveno dalších pět předsériových strojů, do jejichž draků byly instalovány vzduchem chlazené rotační devítiválce Le Rhône o výkonu 81 kW/110 k. Plánovaná výzbroj jedním synchronizovaným kulometem Vickers ráže 7,7 mm na horní straně trupu před pilotem pravděpodobně nebyla realizovaná. K sériové výrobě nakonec nedošlo také vzhledem k nákupu výkonnějších francouzských letounů SPAD S.VII.\n\nÚdaje dle\n\n\n\n"}
{"id": "389845", "url": "https://cs.wikipedia.org/wiki?curid=389845", "title": "Suna", "text": "Suna\n\nSuna nebo Sun ( nebo ) je řeka v autonomní Karelské republice v severozápadním Rusku. Je dlouhá 280 km. Povodí řeky je 7670 km².\n\nZa začátek řeky se bere její odtok z jezera Kivi-Jarvi v Západokarelské vysočině. Protéká přes několik jezer, z nichž největší jsou Rovk-Navolockoje, Gimolskoje, Sundozero, Pandozero a Koštomozero. Mezi jezery překonává téměř 50 peřejí a vodopádů (Poor-Porog, Girvas, Kivač). Ústí do Kondopožského zálivu Oněžského jezera.\n\nZdrojem vody jsou převážně sněhové srážky. Průměrný roční průtok vody ve vzdálenosti 30 km od ústí činí 66 m³/s.\n\nJe splavná pro vodáky. Dolní část toku je vedena Pioněrným kanálem ke Kondopožské vodní elektrárně.\n"}
{"id": "389848", "url": "https://cs.wikipedia.org/wiki?curid=389848", "title": "Grigorovič M-5", "text": "Grigorovič M-5\n\nGrigorovič M-5 byl ruský průzkumný dvojplošný létající člun s jedním motorem v tlačném uspořádání, který zkonstruoval Dmitrij Pavlovič Grigorovič. \n\nNa jaře roku 1915 byl dohotoven v závodě Ščetinin v Petrohradě pátý typ létajícího člunu označený M-5. Prototyp ihned převzalo námořní letectvo k bojové službě a už 12. dubna jej poprvé nasadilo k průzkumné akci nad Černým mořem. Zároveň objednalo další stroje a otevřelo sériovou výrobu ukončenou v roce 1923. Největší počet M-5 poháněl rotační motor Gnôme Monosoupape o výkonu 74 kW, existovaly však varianty s motory Rhône o 81 kW a Clerget o 95 kW. \n\nLetoun byl užíván zejména v době první světové války. Carské námořní letectvo používalo dvoumístné M-5 převážně k výcviku a při kratších průzkumných akcích u pobřeží. Po VŘSR převzalo tyto stroje sovětské námořní letectvo.\n\n\n\n"}
{"id": "389860", "url": "https://cs.wikipedia.org/wiki?curid=389860", "title": "Tipsport liga 2009", "text": "Tipsport liga 2009\n\nZimní Tipsport liga 2009 byl druhý ročník tohoto turnaje po změně názvu. Turnaj se konal ve dnech od 6. ledna do 25. ledna v sedmi městech České republiky a Slovenska. Účastnilo se jí 24 klubů zařazených do šesti skupin.\n\nDo čtvrtfinále postupují vítězové skupin a k nim se připojí nejlepší druhý tým ze skupin A, B, nebo C a nejlepší druhý tým ze skupin D, E, nebo F.\n\n"}
{"id": "389862", "url": "https://cs.wikipedia.org/wiki?curid=389862", "title": "The Hawthorns", "text": "The Hawthorns\n\nThe Hawthorns je fotbalový stadion, který se nachází v anglickém West Bromwich. Své domácí zápasy zde odehrává ligový klub West Bromwich Albion FC. Všechny místa na stadionu jsou k sezení. Kapacita stadionu je 26 850 diváků. West Bromwich Albion hrál na Hawthorns poprvé v roce 1900. Stadion se svou nadmořskou výškou 168 m je nejvýše položeným stadionem v Premier League.\n\nPoté, co klub ukončil své působení na Stoney Lane, měl přání přestěhovat se natrvalo na větší a prostornější stadion. Do té doby byly všechny prostory, kde klub hrál v centru města, ovšem 14. května 1900 podepsal klub smlouvu o pronájmu pozemků na hranicích Handsworth, s tím že klub do roku 1914 pozemky odkoupí, stalo se tak v červnu 1913.\n\nPrvní zápas na The Hawthorns se konal třetího září v roce 1900, ve kterém hrál West Bromwich Albion s Derby County nerozhodně 1:1.\n\nNejméně diváků v historii stadionu bylo na utkání West Bromwiche a Sheffield United FC, ve kterém West Bromwich prohrál, ten den sledoval utkání pouhých 1 500 diváků, v té době hrál West Bromwich Football League Second Division. Naopak nejvyšší návštěva byla na čtvrtfinále FA Cupu, ve kterém se utkal domácí celek West Bromwiche a Arsenalu, domácí vyhráli 3:1, toto utkání vidělo 64 815 diváků.\n\n"}
{"id": "389863", "url": "https://cs.wikipedia.org/wiki?curid=389863", "title": "Korintský řád", "text": "Korintský řád\n\nKorintský řád je jeden z klasických architektonických stylů starověkého Řecka. Promítl se ale i do egyptských chrámů v době dobytí cca 330 př. n. l. až 28 př. n. l. Korintský řád dosáhl větší obliby až ve starověkém Římě.\n\nKorinstský styl má blízko k Iónskému řádu. Vyznačuje se štíhlými vysokými sloupy a dekorativností sloupových hlavic.\n\nHlavice je obrůstána trsy listů akantu a to konkrétně druhů paznehtníku měkkého \"(v antickém Římě)\" či paznehtníku ostnitého \"(především v antickém Řecku)\" – středomořských bodláků; na rozích jsou voluty. Nově se někdy objevuje motiv tzv. píšťal: ve spodní třetině sloupu jsou de drážek kanelování vloženy (vytesány) hůlky. Objevuje se také motiv zubořezu v poloměr cca 1:12 – není přesně vymezeno.\n\nPodle nespolehlivé informace Vitruvia měl být autorem tohoto slohu sochař Kallimachos. Měl prý za úkol najít nějaký nový architektonický prvek, nový styl. Ale Kallimachos na nic nemohl přijít a byl značně zoufalý. Jednoho dne se šel po pohřebišti a jeho zrak utkvěl na jednom dětském hrobu. Podle starořecké tradice když zemře dítě, se vezmou všechny jeho hračky a odnesou se na jeho hrob. A tak se Kallimachos díval, když v tom to uviděl. Košík s hračkami prorostly všudypřítomné bodláky a Kallimachos v tom hned uviděl budoucí hlavici na nový řád.\n\nPříklady staveb od antiky po moderní dobu.\n\n"}
{"id": "389864", "url": "https://cs.wikipedia.org/wiki?curid=389864", "title": "Obří důl", "text": "Obří důl\n\nObří důl ( ) je název údolí, které se rozprostírá mezi úpatím Sněžky a Pecí pod Sněžkou. Údolí vzniklo působením čtvrtohorního ledovce tloušťky až 100 m. Dříve se zde nacházely různé doly kovových rud. U bývalé boudy Kovárna se nachází stejnojmenné důlní dílo, které je od roku 2004 zpřístupňováno veřejnosti. V dnešní době tudy vede modře značená trasa 1813 do Obřího sedla, v létě průchozí až na vrchol Sněžky, v zimních měsících uzavřená v důsledku nebezpečí častých lavin. Toto území je součástí Krkonošského národního parku. V tzv. \"Krakonošově zahrádce\" lze najít řadu cenných rostlin. Vedle několika nešťastníků, kteří se sem zřítili z vrcholu Sněžky, je zde pohřben i botanik Karel Kavina (1890–1948).\n\nÚpská jáma je ledovcový kar tvořící horní zakončení Obřího dolu. Jeho srázy mají výšku až 600 m.\n\n"}
{"id": "389865", "url": "https://cs.wikipedia.org/wiki?curid=389865", "title": "But-1-en", "text": "But-1-en\n\nBut-1-en je za běžných podmínek bezbarvý, hořlavý plynný uhlovodík patřící do skupiny alkenů. Je jednou ze čtyř izomerních forem butenu. Bývá získáván z ropy.\n"}
{"id": "389866", "url": "https://cs.wikipedia.org/wiki?curid=389866", "title": "Chatíb", "text": "Chatíb\n\nChatíb je islámský učenec, který vede páteční modlitby. Při svých promluvách (arabsky chutba) mimo jiné recituje verše z koránu a následně podává jejich výklad. Recitace koránu je přitom v arabštině, následná výkladová část v místním jazyce. Chatíb je obvykle i imám, občas ale tyto posty mohou zastávat dvě různé osoby.\n"}
{"id": "389872", "url": "https://cs.wikipedia.org/wiki?curid=389872", "title": "Julius Stoklasa", "text": "Julius Stoklasa\n\nJulius Stoklasa (9. září 1857 Litomyšl – 4. dubna 1936 Praha) byl český chemik, fyziolog a biolog; zakladatel Zemského výzkumného ústavu v Brně (1898) a spoluzakladatel Československé akademie zemědělské (1924). Byl synem Vojtěcha Stoklasy, lazebníka z Litomyšle a jeho manželky Františky, dcery šenkýře z Dvořiska u Chocně.\n\nVystudoval na vysokých školách zemědělských ve Vídni a v Lipsku, pracoval na Pasteurově ústavu v Paříži. V roce 1901 byl jmenován profesorem agrochemie a rostlinné výroby na Českém vysokém učení technickém v Praze. Byl také prvním děkanem Vysoké školy zemědělského a lesnického inženýrství v akademickém roce 1907/1908 a následně ještě 1910/1911 a 1917/1918.\n\nByl ženat s Boženou, rozenou Miškovskou (1869-1898), se kterou měl dceru Miloslavu (1889-??). Rodina žila na Královských Vinohradech, Božena Stoklasová náhle zemřela v květnu 1898. Po její smrti (někdy v roce 1904) se oženil s Milicou Jarolímkovou, dcerou vrchního finančního rady.\n\nPo Juliovi Stoklasovi je pojmenován jeden ze čtyř hlavních přednáškových sálů na Fakultě agrobiologie, potravinových a přírodních zdrojů Český zemědělské univerzity v Praze. Každoročně je nejlepším absolventům doktorských programů na této univerzitě udělována Cena prof. Stoklasy za vědecké výstupy.\n\n"}
{"id": "389876", "url": "https://cs.wikipedia.org/wiki?curid=389876", "title": "Špork", "text": "Špork\n\nPříjmení Špork (německy Sporck) může znamenat:\n\n\n"}
{"id": "389882", "url": "https://cs.wikipedia.org/wiki?curid=389882", "title": "Pomelo", "text": "Pomelo\n\nPomelo (\"Citrus maxima\"), též šedok, je stálezelený strom a stejnojmenný velký citrusový plod (Citrus grandis). Pochází z jihovýchodní Asie a je největším citrusovým plodem. Pomelo je jedním z původních druhů citrusů, které nevznikly křížením. Pomelo má jen málo kalorií a neobsahuje sodík, ale naopak je zdrojem velkého množství draslíku a vody. Pěstuje se hlavně v USA (v Kalifornii), Číně a Mexiku. V Evropě se pěstuje ve Španělsku, ale v daleko menší míře. Pomelo se konzumuje syrové bez slupky, také jako příměs do jiných pokrmů. Kůra se používá v čínské kuchyni. Plod pomela dorůstá i do váhy 5 kg, ale v komerční produkci jsou běžnější plody o váze okolo 1 kg. Jeho dužina je bledě žlutá, oranžová až červená. Zvýšený podíl draslíku, minimum kalorií a tuku jej předurčuje ke konzumaci při snaze o snížení cholesterolu a prevenci proti srdečním chorobám. V Číně existuje spousta léků vyrobených ze semen, květu, kůry, plodů či nakrájených a vysušených plátků. Jsou určeny pro léčbu kašle, otoků, zlepšení trávení, pomáhají při kocovině a intoxikaci (otravě) alkoholem.\n\nPomelo obsahuje (podobně jako např. grapefruit) furanokumariny, které mohou ovlivnit některé léky (Atorvastatin, Simvastatin, Clopidogrel, Fentanyl, Kvetiapin, Ziprasidon, Takrolimus, Tamsulosin aj.) ve smyslu vyššího rizika předávkování.\n\n\n"}
{"id": "389885", "url": "https://cs.wikipedia.org/wiki?curid=389885", "title": "Plug In Baby", "text": "Plug In Baby\n\n„Plug In Baby“ je singl britské rockové kapely Muse z jejich druhého alba \"Origin of Symmetry\". Je prvním singlem z tohoto alba. Ve Velké Británii byl poprvé uveřejněn 5. března 2001, později také jako dvojitý CD set. Píseň se objevila také na Hullabaloo, Absolution a Haarp DVD z Wembley. B-sidem je \"Nature_1\".\n\nVšeobecnou chválu získal tento singl především za počáteční riff, který byl mnohokrát oceněn (např. v magazínu Total Guitar, nebo Kerrang!). Připomíná tokátu z Tokáty a fugy d-moll od Johanna Sebastiana Bacha.\n\nBellamy vysvětluje text písně těmito slovy: \"Je to znovu o cestě evoluce, tak jako 'New Born'. Její dobrá a špatná stránka. Opouštění individuality a kolektivizace skrz kabely.\"\n\nCelý děj se odehrává v jednom bytu, kde vidíme jak hrající kapelu v ložnici, tak ženy se stříbrnými trubkami namísto končetin. Matt v tomto klipu používá JT-Res kytaru.\n\nCD 1\n\nCD 2\n\nVinyl 7\"\nFrancouzské CD\n\nJaponské CD\n\nHolandské CD\n\nNěmecké CD\n\nEP\nPlug In Baby\nEP od Muse\nVydáno 12 March 2001\nNahráno 1999–2001\nŽánr Alternative rock\nStát Columbia\nProducent David Bottrill, Paul Reeve\nMuse chronology\nRandom 1-8\n(2000) Plug In Baby\n(2001) New Born\n\"Plug In Baby\" bylo nahráno na EP 12. března 2001 v Greece and Cyprus od Columbia Records.\n\n"}
{"id": "389888", "url": "https://cs.wikipedia.org/wiki?curid=389888", "title": "Tipsport liga 2008", "text": "Tipsport liga 2008\n\nZimní Tipsport liga 2008 je první ročník tohoto turnaje po změně názvu. Turnaj se koná mezi pátým a třiadvacátým lednem 2008 ve čtyřech městech České republiky a Slovenska. Turnaje se účastní 16 klubů zařazených do čtyř skupin.\n\n16 týmů hraje ve čtyřech skupinách stylem každý s každým jednou. Vítězové skupin postupují do semifinále, vítězové pak následně do finále, poražení do utkání o 3. místo. Vítěz si odnáší premii 300 000 Kč.\n\nZápasy první skupiny se hrají na hřišti SK Slavia Praha v Edenu mezi dvanáctým a třiadvacátým lednem 2008. \n\nÚčastní se jí týmy SK Slavia Praha, SK Dynamo České Budějovice, FK Marila Příbram a Bohemians 1905.\n\nZápasy:\n\n\nTabulka:\n\nTabulka\n\nZápasy této skupiny se hrají na hřišti Slavoj Vyšehrad v Praze a to mezi pátým a třiadvacátým lednem 2008.\n\nV této skupině hrají týmy FK Jablonec 97, FK Dukla Praha, FC Viktoria Plzeň a FC Slovan Liberec.\n\nZápasy:\n\nTabulka:\n\nZápasy třetí skupiny se hrají na hřišti FK SIAD Most a to mezi pátým a třiadvacátým lednem 2008 a hrají v ní týmy FK Teplice, FK SIAD Most, SK Kladno a FK Ústí nad Labem. \n\nZápasy:\n\nTabulka:\n\nZápasy poslední skupiny se poprvé v historii Tipsport cupu, popř. Tipsport ligy hrají mimo Česko a to v Bratislavě na hřišti Artmedie Petržalka a účastní se jí týmy FK Inter Bratislava, FC Artmedia Petržalka, 1. FC Brno a FC Spartak Trnava. Zápasy se hrají mezi šestým a dvaadvacátým lednem 2008.\n\nZápasy:\n\nTabulka:\n\nDo semifinále postoupily týmy Artmedie, Liberce, Teplic a Bohemians. Posledně jmenovaný tým však před vyvrcholením turnaje odjel na soustředění do Portugalska a tak jej v semifinále nahradila Příbram.\n\n\n\n\n"}
{"id": "389891", "url": "https://cs.wikipedia.org/wiki?curid=389891", "title": "Amfetamin", "text": "Amfetamin\n\nAmfetamin patří spolu s příbuzným metamfetaminem mezi stimulační látky (stimulanty) zvyšující hladinu neuromediátorů noradrenalinu (norepinefrinu), serotoninu, a dopaminu v mozku. Využívá se v léčbě poruchy pozornosti s hyperaktivitou (ADHD) zejména u dětí, dále při léčbě úrazů mozku, narkolepsie a chronického únavového syndromu. Původně se používal i jako anorektikum k potlačení hladu a snížení tělesné hmotnosti.\n\nČasto je zneužíván jako rekreační droga, například pod názvem Speed. Jeho triviální název je odvozen od jednoho z možných chemických názvů: alfa-methylfenethylamin. Výraz amfetamin zároveň označuje třídu sloučenin odvozených od této základní chemické struktury.\n\nAmfetamin byl poprvé připraven v roce 1887 rumunským chemikem Lazărem Edeleanuem v Německu. Tato látka neměla žádné terapeutické využití až do roku 1929, kdy ji britský farmakolog Gordon Alles připravil znovu jako náhražku efedrinu. V roce 1933 začala firma Smith, Kline and French amfetamin prodávat pod názvem Benzedrine jako dekongestant. Během druhé světové války byl amfetamin často podáván vojákům pro potlačení únavy. V dalších desetiletích se čím dál častěji objevovaly zprávy o zneužívání amfetaminu, kvůli kterým Americký úřad pro potraviny a léčiva FDA v roce 1965 omezil jeho předepisování pouze k léčbě vybraných poruch funkce centrální nervové soustavy. Nejen v USA se nicméně tato látka hojně zneužívá dodnes a syntetizuje se v četných ilegálních laboratořích po celém světě. Její příprava je ostatně poměrně jednoduchá. Farmaceutické společnosti ji nabízely nebo nabízejí např. pod obchodními názvy Psychoton, Aktedron, Astedrin, Benzedrin, Elastenon, Dexedrin, Ephodyn, Isoamin, Isomyn, Mecodrin, Ortedrine, Phenamin či Sympamin.\n\nAmfetamin vyvolává nebo může vyvolat snížení chuti k jídlu, změněné smyslové vnímání, hyperaktivitu, mydriázu, zrudnutí pokožky, neklid, sucho v ústech, bolest hlavy, tachykardii, zvýšení dechové frekvence, hypertenzi, zvýšenou teplotu, pocení, průjem, zácpu, rozostřené vidění, závratě, nekontrolovatelné pohyby, nespavost, znecitlivění, bušení srdce a arytmii. Po užití vysokých dávek může amfetamin vyvolat křeče. Mezi jeho hlavní účinky patří zúžení cév, které vede např. ke zhoršení erekce nebo k erektilní dysfunkci.\n\nAmfetamin může vyvolat úzkost nebo nervozitu (zvýšením hladiny noradrenalinu), euforii, pocit tvořivého myšlení (často falešný), pocit zvýšené energie a blaženosti, pocit zvýšené pozornosti, nadřazenosti, emoční labilitu, hovornost, agresivitu, paranoiu a někdy i amfetaminovou psychózu, zvlášť při chronickém zneužívání a po vysokých dávkách. Účinky jsou podobné jako u ostatních stimulantů na bázi amfetaminu a u kokainu. Ve srovnání s metamfetaminem (pervitinem) trvají tělesné i psychické účinky amfetaminu podstatně kratší dobu (4 až 8 hodin).\n\nAbstinence po chronickém zneužívání amfetaminu může způsobit úzkost, depresi, neklid, únavu, nadměrnou spavost, zvýšenou chuť k jídlu, psychózu a myšlenky na sebevraždu.\n\nAmfetamin může ve vysokých dávkách vyvolat řadu nežádoucích účinků včetně psychózy, bolesti na hrudi a hypertenze.\n\nLátková tolerance se při zneužívání amfetaminu vyvíjí rychle, takže uživatel musí k dosažení stejného účinku zvyšovat dávky. Amfetamin nevyvolává tělesnou (somatickou) závislost, ale abstinenční syndrom je i tak pro uživatele velmi nepříjemný. Mnozí uživatelé se snaží abstinenční příznaky oddálit pomocí další dávky, čímž se dostávají do velmi nebezpečného cyklu, kdy až několik dní nespí a poté pro uklidnění užívají např. alkohol, benzodiazepiny, barbituráty nebo i opiáty. Chroničtí uživatelé někdy amfetamin aplikují injekčně. Pak je navíc ohrožují infekční a cévní onemocnění i snazší předávkování.\n\nAmfetamin je chirální sloučenina. racemická směs, která vzniká při většině jeho syntéz, může být rozdělena na dva optické isomery: levo- a dextro-amfetamin (\"l\"-amfetamin a \"d\"-amfetamin). Od struktury amfetaminu se odvozují struktury dalších významných psychoaktivních látek, například empatogenů MDA a MDMA (známého jako extáze) nebo efedrinu. Amfetamin se obvykle užívá ve formě soli, většinou jako síran.\n\nOba optické isomery amfetaminu se vážou na membránové přenašeče pro monoaminové neuromediátory, čímž zvyšují mimobuněčnou koncentraci biogenních aminů noradrenalinu, serotoninu a dopaminu. Podle některých hypotéz ovlivňuje d-amfetamin hlavně dopaminoergní systém, zatímco l-amfetamin ovlivňuje spíše noradrenergní systém.\n\n"}
{"id": "389894", "url": "https://cs.wikipedia.org/wiki?curid=389894", "title": "Mir (rozcestník)", "text": "Mir (rozcestník)\n\nMir je ruské slovo a znamená v českém překladu svět nebo mír.\nSlovo mir může mít několik významů:\n\n\n\n"}
{"id": "389898", "url": "https://cs.wikipedia.org/wiki?curid=389898", "title": "Klíčové slovo", "text": "Klíčové slovo\n\nKlíčové slovo je v informatice slovo nebo identifikátor, který má specifický význam v programovacím jazyce. Význam klíčových slov se v různých jazycích liší. \n\nV mnoha jazycích, například v jazyce C a v podobných prostředích jako je C++, je klíčové slovo vyhrazené, protože identifikuje syntaktickou formu. Slova, užitá v řídících strukturách, jako \"if\", \"then\" a \"else\", jsou klíčová slova. V těchto jazycích nesmí být tato slova použita jako jména proměnných nebo funkcí. \n\nNěkteré programovací jazyky, například PostScript, jsou v tomto ohledu velmi liberální. Dovolují použití klíčových slov pro specifické účely. \n\nOproti tomu v programovacím jazyce Common Lisp jsou klíčová slova speciální skupinou symbolů nebo identifikátorů. Na rozdíl od ostatních symbolů, které obvykle stojí za proměnnou nebo funkcí, jsou klíčová slova samo-rozlišující se a samy se ohodnocují. Obvykle se užívají pro pojmenování argumentů funkce a znázorňují symbolické hodnoty. \n\nJazyky se rozlišují dle toho, co je interpretováno jako klíčové slovo a co jsou knihovny procedur. Některé jazyky poskytují klíčová slova pro vstupně-výstupní operace, zatímco v jiných jsou součástí knihoven procedur. V Pythonu a mnohých dialektech BASICu je \"print\" klíčové slovo. Oproti tomu v jazyce C je \"printf\" funkcí ve standardní knihovně. \n\nV jazycích obsahujících makra mohou být řídící struktury, jako je \"if\", implementovány jako makra nebo funkce. V jazycích bez těchto rysů jsou zpravidla klíčová slova.\n\nV knihovnictví se klíčová slova (angl. \"index term\" nebo také \"subject heading\") používají pro označení tématu knihy a její zařazení do katalogu, většinou výběrem slov z řízeného rejstříku. Podle klíčových slov je pak možné hledat knihy podobného obsahu.\n\nPodobně na webu jsou klíčová slova používána při vyhledávání stránek (a ty proto bývají na vybraná slova optimalizovány).\n\n"}
{"id": "389905", "url": "https://cs.wikipedia.org/wiki?curid=389905", "title": "František Albert Libra", "text": "František Albert Libra\n\nFrantišek Albert Libra (8. dubna 1891 Český Herálec – 30. června 1958 Praha) byl výrazný český funkcionalistický architekt a urbanista.\n\nStudoval německou reálku v JIhlavě, poté od roku 1910 českou techniku v Praze, odkud v roce 1913 přešel na techniku německou. Studia ale dokončil až po první světové válce, v níž bojoval na rumunské frontě. Otevřel si pak roku 1921 společnou architektonickou kancelář s Josefem Karlem Říhou, nikdy však nepracovali na společném projektu. Rok 1925 strávil ve Francii, kde nabíral inspiraci a seznamoval se s novými trendy. Ve své tvorbě proto opustil národní styl, dekorativismus či purismus a stavěl již jen funkcionalistické stavby, které neměly jen umělecké kvality, ale též výborné provozní řešení.\n\nČasto to byly spořitelny nebo jiné veřejné budovy, převážně v Praze nebo jiných městech a městeček v Čechách (výjimkou bylo pouze Masarykovo sanatorium pro léčbu TBC ve Vyšných Hágách z roku 1932, jeho největší realizace, a Dům energetiky v Ostravě postavený roku 1954). Z nich vyniká především Rakovník, pro nějž vytvořil regulační plán a postavil zde obchodní akademii, spořitelnu, koupaliště, urnový háj atd. V poválečném období realizoval školní a zdravotnické stavby, průmyslové podniky nebo obytné domky v dělnických koloniích. Po roce 1948 se ovšem musel přizpůsobit socialistickému realismu, ačkoli dokázal vyprojektovat např. i správní budovu Energovodu v Praze, která odkazovala na jeho oblíbeného Otto Wagnera. Byl v té době zaměstnán ve Stavoprojektu a od roku 1952 v pražském Energoprojektu.\n\nKromě architektury se věnoval i široké spolkové činnosti. Jako violoncelista se účastnil aktivit Umělecké besedy, Spolku pro moderní hudbu a Českého spolku pro komorní hudbu. Dále byl např. členem Klubu Za starou Prahu, Klubu architektů, Svazu architektů ČSR, Svazu československého díla, Svazu československých výtvarných umělců nebo i Autoklubu Republiky československé. Zemřel na nádor ledviny.\n\n\n\n"}
{"id": "389908", "url": "https://cs.wikipedia.org/wiki?curid=389908", "title": "Thalía (2002)", "text": "Thalía (2002)\n\nThalía 2002 je deváté album mexické zpěvačky Thalíe. Celosvětově se prodalo tohoto alba 4 miliony kopií.\n\n\nToto vydání obsahuje Cumbia Remix písně \"Tú y Yo\".\n\n\nOdlišný CD obal a seznam písní.\n\n"}
{"id": "389910", "url": "https://cs.wikipedia.org/wiki?curid=389910", "title": "Ebla", "text": "Ebla\n\nEbla, dnešní Tell Mardích v Sýrii, byl městský stát v 2. pol. 3. tis. př. n. l.\n\nNachází se přibližně 60 km jihozápadně od syrského města Aleppo.\n\nNejstarší osídlení z této oblasti jsou známy již z konce 4. tis. př. n. l. Hlavního rozmachu dosáhl tento stát ve dvou obdobích a to\nokolo let 2750 až 2200 př. n. l a později v letech 1800 až 1650 př. n. l.\n\nMěsto patrně sloužilo jako prostředník v obchodu mezi Mezopotámií, Levantou a Anatólií. Byly zde nalezeny rozsáhlé archívy textů psaných klínovým písmem v západosemitském jazyku. Tento obdivuhodný komplex přibližně 17 000 klínopisných tabulek objevila roku 1975 italská expedice.Panteon s hlavními božstvy El, Aštar a Hadad odpovídá taktéž západosemitskému vlivu.\n"}
{"id": "389911", "url": "https://cs.wikipedia.org/wiki?curid=389911", "title": "Hudson Hornet", "text": "Hudson Hornet\n\nHudson Hornet byl osobním automobilem, který pomohl poválečnému rozvoji americké automobilky Hudson.\n\nPrvní generace se vyráběla v letech 1951 až 1954. Do roku 1953 poskytoval šestiválec výkon 107 kW. Poté došlo ke zvýšení výkonu na 126 kW. Nabízel se jako sedan, kupé a kabriolet. V roce 1952 získal tento vůz řadu sportovních úspěchů v seriálu Nascar.\n\nVýroba druhé generace probíhala v letech 1955 až 1957 pod koncernem AMC. Vůz byl vzhledově velmi odlišný ale prostornější.\n\n"}
{"id": "389914", "url": "https://cs.wikipedia.org/wiki?curid=389914", "title": "Christina Applegate", "text": "Christina Applegate\n\nChristina Applegate (* 25. listopadu, 1971, Hollywood, Kalifornie, USA) je americká herečka, známá především díky roli Kelly Bundové ze sitcomu \"Ženatý se závazky\" natočenému společností Fox a držitelka ceny Emmy.\n\nPoté si začala utvářet kariéru v mnoha filmech, jako například v \"Farce of the Penguins\" (video film), \"Máš padáka!\", \"\", \"\" či v \"Prostě sexy\" (kde hrála spolu s Cameron Diaz). Applegatová také hrála v několika divadelních produkcích, například v Broadwayském revivalovém muzikálu \"Sweet Charity\".\n\nNarodila se v Hollywoodu, v Kalifornii. Její otec, Robert W. Applegate, byl výkonným producentem nahrávací společnosti a její matka, Nancy Lee Priddy zpěvačka a herečka. Manželé se ovšem rozešli krátce po jejím narození. Přestože Christina vyrůstala pouze s matkou, měla zároveň dobrý vztah nejen se svým otcem, ale i se svými nevlastními sourozenci Alissou a Kylem z otcova dalšího manželství.\n\nVe filmových a seriálových rolích hrála již od raného dětství (v seriálu \"Tak jde čas\" se objevila ve věku tří měsíců). Poté účinkovala v řadě reklam. Společně se svou matkou se objevila v roce 1979 ve filmu \"Král Kobra\". V roce 1981 následovala účast v \"Beatlomanii\".\n\nV televizi debutovala v roce 1983 ve filmu \"Grace Kelly\" v roli mladé Grace. Její kariéra poté pokračovala rolemi v komediích \"Washigtoon\" (1985), \"Father Murphy\", \"Charles in charge\", dramatické sérii \"Heart of the City\" (1986 – 87). Systematicky začala svou kariéru budovat od svých 17 let, kdy odešla ze školy a začala navštěvovat konkurzy. Díky nim se v roce 1986 objevila v epizodních rolích seriálů jako \"Neuvěřitelné příběhy\", \"Silver Spoons\", \"Still the Beaver\" či \"All Is Forgiven\". V roce 1987 ještě natočila epizodní roli v seriálu \"Family Ties\" než získala svou nejznámější roli.\nTou nejznámější rolí byla krásná, ale poněkud prostoduchá a promiskuitní blondýnka Kelly Bundy v seriálu \"Ženatý se závazky\". Seriál se začal natáčet v roce 1987 a ukončen byl v květnu 1997. Za deset let své existence se stal celosvětově známým. Christina se v tomto období objevila i v dalších rolích; v seriálech \"21 Jump Street\" (1988), \"More You Know\" (1989), ve dvou epizodách spinoff k Ženatý se závazky \"Top of the Heap\" (1991) či v \"MADtv\" (1995). Z filmových rolí to byly \"Dance 'til Dawn\" (1988) či \"Ulice\" (1990).\n\nRok 1991 jí přinesl další roli a s ní i další průlom v její kariéře; ve filmu \"Neříkejte mamince, že vychovatelka zemřela\" se poprvé objevila v hlavní roli. Následovaly role ve filmech \"Divoký Bill\" a \"Across the Moon\" (oba 1995), \"Vibrations\" a \"Mars útočí!\" (oba 1996). V roce 1997 ještě hrála ve filmu \"Zkurvená nuda\" než došlo v květnu k zastavení \"Ženatého se závazky\".\n\nV roce 1998 zahrála roli Claudine Van Doozen ve filmu \"Nástrahy lásky\" natočeném v nezávislé produkci. Další role ztvárnila v akční komedii \"The Big Hit\" a v mafiánské satiře \"Mafiósso\" (1998). V roce 1998 zároveň začala natáčet nový seriál \"Jesse\", ve kterém se objevu v titulní roli Jesse Warnerové. Seriál získal kladné recenze a Christina za něj obdržela People´s Choice Award a TV Guide Award a nominaci na Zlatý glóbus. Přesto byl v roce 2000 seriál \"Jesse\" zastaven. Christina se poté více soustředila na filmové role; hrála jednu z hlavních rolí ve filmu \"Žabí princ v New Yorku\" a v \"Návštěvníci: Cesta do Ameriky\" (2001), což je pokračování série francouzských komedií o Návštěvnících. V něm si zahrála dvojroli šlechtičny z 12. století Rosalindy a jejího potomka z 21. století Julie Malfete. V roce 2002 se objevila po boku Cameron Diazové ve filmu \"Prostě sexy\". Dále se objevila ve filmech \"Heroes\" (2002), \"Grand Theft Parsons\", \"Wonderland masakr\" a \"Letuška 1. třídy\" (2003). Navíc se v letech 2002 – 3 objevila ve dvou epizodách ve vedlejší roli Amy Greenové v úspěšném seriálu Přátelé. Za tuto roli získala cenu Emmy za nejlepší herecký výkon hostujícího herce. V roce 2004 se objevila ve filmech \"Přežít Vánoce\" a \"Zprávař: Příběh Rona Burgundyho\" v roli televizní moderátorky Veroniky Corningstoneové.\n\nKromě filmových rolí přijala i roli v divadelní produkci; v roce 2004 debutovala na Broadwayi v muzikálu Sweet Charity v roli Charity Hope Valentine. Za tuto roli byla v roce 2005 nominována na cenu Tony. Její vystupování v muzikálu bylo předčasně ukončeno zlomeninou nohy. Applegate sice doufala, že se do hry vrátí, ta ale byla koncem roku 2005 stažena z repertoáru.\n\nKromě jiného se podílela v roce 1995 na vzniku známé dívčí skupiny Pussycat Dolls a v roce 2006 se objevila v hudebním videu Jessiky Simpson A Public Affair.\n\nV lednu 2009 se objevila v show Davida Faustina (svého seriálového bratra Buda z \"Ženatého se závazky\") Starving.\n\nAž do jeho ukončení 18. května 2009 vystupovala v hlavní roli seriálu Samantha Who?. V roce 2009 se objevila ve filmu \"Everything Is Going to Be Just Fine \" v roli Elizabeth Montgomery, ženy, která zemřela na rakovinu tlustého střeva.\n\nV říjnu 2001 se provdala za svého přítele Johnathona Schaecha, se kterým dlouhá léta chodila. Stalo se tak na slavnosti v Palm Springs uspořádané jejich rodinami a blízkými přáteli. V roce 2005 Schaech podal žádost o rozvod z důvodu nesmiřitelných rozdílů mezi ním a Applegatovou. Jejich žádosti o rozvod byly přijaty 10. srpna 2007 u losangelského soudu.\nK blízkým přátelům Applegate mimo jiné patří i Lance Bass (zpěvák ze známém americké chlapecké popové skupině 'N Sync) či Jennifer Aniston známá ze seriálu Přátelé. 1. července 2008 byl jeden z jejich blízkých kamarádů a zároveň ex-přítel Lee Grivas nalezen mrtvý. Příčinou smrti bylo předávkování drogami.\n\nOd roku 2008 žije s hudebníkem Martynem LeNoblem, s nímž se v únoru 2010 na sv. Valentýna tajně zasnoubila a v červenci téhož roku i otěhotněla.Dcera Sadie Grace se narodila 27. ledna 2011.\n\nV soukromí je Christina vegetariánkou a bojovnicí za práva zvířat. V roce 2007 se objevila v kampani organizace PETA.\n\nDalší její aktivitou je podíl na kampaních za prevenci rakoviny prsu. To se jí osobně dotklo v srpnu 2008, kdy u ní byla diagnostikována rakovina prsu. V tiskovém prohlášení tehdy napsala, že \"díky včasnéhu odhalení není rakovina životohrožující\". Christina následně prodělala dvojitou mastektomii, i přesto, že rakovina byla diagnostikována pouze v jednom z prsů. Důvodem bylo u ní odhalení dědičné mutace genu BRCA1, genu významně se podílejícím na vzniku rakoviny prsu (rakovinu prsu prodělala i její matka). Po mastektomii se rozhodla pro znovuobnovení prsů pomocí rekonstrukční chirurgie. Před operací si nechala pořídit fotodokumentaci obou svých prsů, aby \"...na ně měla památku\".\n\nV roce 1992 vystoupila v charitativní akci hollywoodských hvězd ve prospěch dětí. Při akci vystupovala v roli asistentky kouzelníka. V roce 2003 působila ve funkci mluvčí akce \"Lee National Denim Day\" kladoucí si za cíl získávání finančních prostředků na prevenci a výzkum rakoviny prsu.\n\nV souvislosti s vlastní zkušeností s rakovinou prsu se objevila v televizním speciálu \"Stand Up to Cancer\" jehož cílem bylo získat finanční prostředky na výzkum rakoviny prsu. Hodinový pořad byl vysílán společně na televizních stanicích CBS, NBC a ABC 5. září 2008.\n\nV roce 2009 oznámila, že se chce znovu objevit v roli vyslankyně \"Lee National Denim Day\". Zároveň založila \"Right Action for Women\", nadaci, která se hodlá věnovat prosazování plošného vyšetření na karcinom prsu u žen pomocí magnetické rezonance. Právě tato metoda vyšetření zachránila Applegateové život, když rakovinou prsu onemocněla. Nadace je nyní ve fázi získávání prostředků a svou činnost hodlá zahájit v roce 2010.\n\n\n\n\n\n"}
{"id": "389925", "url": "https://cs.wikipedia.org/wiki?curid=389925", "title": "Santa Claus", "text": "Santa Claus\n\nSanta Claus, známý též jako svatý Mikuláš, Otec Vánoc nebo jednoduše Santa, je legendární osoba, která v mnoha zemích dává dárky všem hodným dětem. Tradičně na Štědrý večer 24. prosince nebo 6. prosince (svátek svatého Mikuláše). Legenda má z části základ v legendárním vyprávění vztahujícím se k osobě svatého Mikuláše. Velmi podobný příběh je v řeckém a byzantském folkloru spojován s Basilem Velikým. Svátek svatého Basila 1. ledna je časem vyměňování dárků v Řecku.\n\nPůvodně byl zobrazován v biskupském rouchu. Dnešní Santa Claus je většinou zobrazován jako oblý, veselý, bělovousý muž nosící červený klobouk s bílým lemem. Bíle lemované kalhoty s černým koženým páskem a boty.\n\nSanta Claus žije na dalekém severu v kraji věčného ledu, nebo na měsíci. Poloha Santova obydlí kolísá od severního pólu po Korvatunturi v Laponsku. V americké verzi Santa přilétá na svých sáních, tažených létajícími soby. Do domu se dostává komínem tak, že do něj skočí a přistane v krbu. Tam dá dárky do punčoch, které si děti nachystaly na krbovou římsu a dá je taky pod stromek, když šly spát.\n\nNázev Santa Claus vznikl chybou ve výslovnosti nizozemského, (\"holandského\"), slova \"Sinterklaas\", které je zkratkou slova \"Sint Nicolaas\" (svatý Mikuláš).\n\nNejrozšířenější moderní vzezření Santa Clause jako tlustšího muže s vousy v červeno-bílém oblečení se někdy mylně označuje jako výtvor reklamní kampaně na Coca-Colu ve 30. letech 20. století. Avšak již před rokem 1931, kdy Coca-Cola začala používat Santa Clause v reklamě, byl tento vzhled považován za standardní a zpopularizovala ho zřejmě již reklamní kampaň na nápoje společnosti White Rock, která jej takto začala znázorňovat od roku 1915.\n\nPodle současné představy jsou sáně s dárky taženy devíti létajícími soby. Poprvé se sobi v souvislosti se Santa Clausem objevili v roce 1823 v básni ', kterou napsal pravděpodobně Henry Beekman Livingston, z pozdějších zpracování je známá též jako ', kde se zmiňuje osm sobů – \"Dasher, Dancer, Prancer, Vixen, Comet, Cupid, Dunder\" a \"Blixem\", kteří táhnou jeho sáně. Jména Dunder a Blixem pochází pravděpodobně z nizozemštiny a v dalších vydáních básně procházela tato různými změnami, až se postupně ustálila na současných podobách \"Donner\" a \"Blitzen\".\n\nDevátý sob, Rudolph, se objevil až v roce 1939. Tehdy Robert L. May napsal pro síť obchodních řetězců Montgomery Ward rýmovaný příběh \"\" o sobovi, který měl zářící červený nos, kvůli čemuž nebyl ostatními soby přijímán mezi sebe, dokud si ho nevšiml Santa Claus, který Rudolpha požádal, aby vedl jeho sáně v mlze, neboť kvůli ní hrozilo, že děti nedostanou včas své dárky. Jen během roku 1939 bylo dětem rozdáno 2,4 milionu výtisků tohoto příběhu. Dalšího úspěchu se příběh dočkal v roce 1949, kdy vyšla zhudebněná verze od Johnyho Markse, kterou nazpíval Gene Autry. Příběh byl i několikrát převeden na filmové plátno a dodnes patří v USA mezi oblíbené.\n\nV Česku na Slovensku a Horním Slezsku i v jižním Německu práci vykonává Ježíšek. V dalších zemích má podobnou roli např. Děda Mráz (Rusko), Joulupukki (Finsko) nebo Père Noël (francouzsky \"otec Vánoce\"), Jultomten (Švédsko), Julenissen (Norsko). Santa Claus je dominantní hlavně v Severním Německu,USA a v Kanadě, ale postupně se dostává i do zbytku Evropy.\n\nTradiční postavou českých Vánoc je kromě Ježíška i Svatý Mikuláš, který má na rozdíl od Santa Klause atributy biskupa. Jestliže byli v období nesvobody vytlačováni Ježíšek a Mikuláš Dědou Mrázem, v dnešní době jsou vytlačováni Santou Clausem. Proti tomu existují skupiny lidí, které toto odmítají. Naopak jiné skupiny lidí Santa Clause příjímají.\n\n"}
{"id": "389931", "url": "https://cs.wikipedia.org/wiki?curid=389931", "title": "Katey Sagal", "text": "Katey Sagal\n\nKatey Sagal rozená Catherine Louise Sagal (* 19. leden 1954 Los Angeles) je americká herečka, zpěvačka a skladatelkou. Proslavila se zejména v seriálech \"Futurama\", \"8 Simple Rules\" nebo \"Ženatý se závazky\". Za své herecké výkony byla nominovaná na Zlatý glóbus.\n\nNarodila se v Los Angeles židovské rodině s ukrajinsko-americkým původem. Jejím otcem je režisér Boris Sagal, který je známý hlavně díky práci na televizních dramatech, včetně \"The Twilight Zone\" (1969). Její matka, Sara Zwilling, byla producentkou. Je starší sestra dvojčat, také hereček, Jean Sagalové a Liz Sagalové, které se objevily v Doublemint Twins z počátku 80. let 20. století a v situační komedii \"Double Trouble\". Má ještě bratra, Joe Sagala. Sourozenci vyrůstali v Mandevillském kaňonu v části Brentwoodu v Los Angeles. Studovala na Kalifornském Institutu Umění ve Valencii.\n\n\n"}
{"id": "389944", "url": "https://cs.wikipedia.org/wiki?curid=389944", "title": "Esko v Moravskoslezském kraji", "text": "Esko v Moravskoslezském kraji\n\nSystém příměstské a regionální železniční dopravy Esko v Moravskoslezském kraji (Esko Moravskoslezské) byl zaveden od 14. prosince 2008 s příchodem jízdního řádu 2008/2009. V systému je 21 linek označených písmenem S po kterých jezdí osobní vlaky a tři linky označené písmenem R, po kterých jsou vedeny spěšné vlaky a rychlíky. Příměstská a regionální železniční doprava samozřejmě existovala v tomto regionu již dříve, pouze nebyla takto označována.\n\nPři zavedení bylo v rámci Moravskoslezského Eska provozováno pět linek S a dvě linky R. České dráhy chtěly, aby S linky postupně na území Ostravy a v jejím okolí převzaly úlohu, kterou má v Praze metro. Šestá linka S6 z Ostravy hl.n. do Frenštátu pod Radhoštěm přibyla k první změně jízdního řádu 7. března 2010. K dalšímu rozšíření došlo k 11. prosinci 2011. Byly zavedeny dvě nové linky, linka S7 z Frýdku-Místku do Českého Těšína a linka S10 z Opavy východ do Rýmařova. Dále došlo k prodloužení dvou stávajících linek, a to linky S2 o úsek Český Těšín – Mosty u Jablunkova zastávka a linky R10 o úsek Krnov – Dětřichov nad Bystřicí.\n\nNa linkách R61, S1 a S2 je doprava zajišťována výhradně nízkopodlažními elektrickými jednotkami řady 471, případně v okrajových časech soupravami x43, na linkách S1, S2 je vozba osobních vlaků mimo takt obsluhována elektrickými jednotkami řady 460. Linku S3 obsluhují buď el. jednotky 460 nebo vozy Bdt tažený lokomotivou 163. Na spojích linky S4 jsou nasazovány elektrické jednotky 650. Tyto Regiopantery jezdí i mimo takt lince S3. Zbylé linky jsou vedeny po tratích, které nejsou buď zcela, nebo částečně elektrizovány, a proto jsou zde nasazovány soupravy x43 na lince R10, motorové vozy řady 810/809 a vozy Btax, BDtax a Bdtax a motorové jednotky řady 814 na linkách S5, S7, S8, S10, S11 (na několika vlacích jsou zde ve špičkách nasazovány soupravy vozů Btax a BDtax tažené lokomotivou řady 714 nebo 742), S12, S13, S15, S17 (GWTR), S31, S32, S33 a S34. Linka S6 je zajišťována především vozy Bdt a Bdtee taženými lokomotivou 754 nebo motorovým vozem 842 a vozy Bdtn . Výjimkou jsou linky S21 a S22, které sice jezdí po elektrifikovaných tratích, ale vozbu zajišťují motorové vozy 810, resp. 811 ZSSK.\n\nStav od 9. prosince 2018\n\n\n"}
{"id": "389945", "url": "https://cs.wikipedia.org/wiki?curid=389945", "title": "Březno (okres Chomutov)", "text": "Březno (okres Chomutov)\n\nObec Březno () se nachází v okrese Chomutov v Ústeckém kraji. Žije v ní obyvatel.\n\nJihozápadně od obce se nachází přírodní rezervace Běšický chochol, východně od obce pak přírodní památka Střezovská rokle.\n\nPůvodní název vesnice odvozený ze staročeského slova \"břězen\" zněl Březen ve významu březový (březový les). V historických listinách se jméno objevuje například ve tvarech: de Briesen (1281), de Prisen (1295), Brziezna (1352), Brziczina (1369), Bryzna (1384), Brzzna (1405), Brzezna (1571), Bržezno (1606), Prisen, Prießen nebo Bržezno (1787) a Priesen (1846).\n\nPrvní písemná zmínka o vesnici pochází z roku 1281 a objevuje se v přídomku Lidéře a Bedřicha z Března, kteří svědčili na listině Chotěbora z Račic, když obdaroval řád německých rytířů z chomutovské komendy. Březno bývalo rozděleno mezi více majitelů. Patřili mezi ně bratři Bohuslav a Bedřich z Čachovic uvádění v letech 1365 a 1375, Heřman ze Šumburka (1375), Aleš z Kolovrat (1401) a po něm jeho dcera Dorota připomínaná roku 1422. Dorota Březno roku 1440 prodala Plichtovi ze Žerotína a z téhož roku pochází první zmínka o zdejší tvrzi. Plichta ze Žerotína vesnici připojil k panství hradu Borku a vybavil ji chomutovským právem. Obyvatelé tak začali mít povinnost robotovat, odvádět naturální dávky a platit daně. Na oplátku získali stejná práva jako měšťané v Chomutově, např. dědické právo na domy a pozemky. Vesnice v té době měla rychtáře, dvanáct konšelů a vlastní soud s odvolacím soudem v Chomutově.\n\nV roce 1443 se majitelem vesnice stal Mikuláš II. z Lobkovic. Někdy v té době pravděpodobně začala březenská tvrz chátrat, protože vlastníci na ní po roce 1440 nežili, a časem zcela zanikla. Údajně stávala východně od kostela a je možné, že na jejím místě byla se svolením Jiřího Popela z Lobkovic z roku 1592 postavena radnice.\n\nRok 1469 byl pro obec významným, protože král Jiří z Poděbrad dne 20. ledna na žádost Jana z Lobkovic a na Hasištejně povýšil vesnici na městečko. Udělil mu také právo pořádat v úterý týdenní trh, zřizovat pivovárečné domy, prodávat maso a provozovat další řemesla. Řemeslníci se sdružovali v jediném společném cechu, jehož statut potvrdil v roce 1597 císař Rudolf II.\n\nV letech 1541–1549 byl majitelem městečka Šebestián z Veitmile a po něm jeho synovci Václav a Kříž. Dalšími majiteli se stali Jan Kernar z Krbic a od roku 1561 arcivévoda Ferdinand Tyrolský, který je připojil k chomutovskému panství. V té době už bylo Březno městem, na které ho povýšil král Ferdinand I. v roce 1556. Podle urbáře z roku 1563 ve městě žilo 71 poddaných. Od arcivévody Ferdinanda koupil roku 1571 chomutovské panství i s Březnem Bohuslav Felix Hasištejnský z Lobkovic. Ve městě se v té době šířil protestantismus, což hasištejnským Lobkovicům nijak nevadilo. Bohuslav Jáchym Hasištejnský z Lobkovic však chomutovské panství vyměnil s Jiřím Popelem z Lobkovic, který jako katolík na svých panstvích netoleroval, a protestanty z města vyhnal. Po mocenském pádu Jiřího Popela v roce 1594 mu byl zkonfiskován veškerý majetek a město spravovala královská komora.\n\nRozsáhlé lobkovické panství muselo být rozděleno na díly, aby je bylo možné prodat. Část, do které patřilo Březno, koupil roku 1605 Linhart Štampach ze Štampachu. Město se 79 poddanými bylo ohodnoceno na 12 812 kop grošů, což bylo ve srovnání s blízkými Drahonicemi málo. Linhartovi synové se zúčastnili stavovského povstání, za což byli po bitvě na Bílé hoře odsouzeni ke ztrátě majetku. Zabavené Březno potom spravoval chomutovský hejtman Mikuláš Hansburk z Koprzek až do roku 1623, kdy panství koupil Jaroslav Bořita z Martinic.\n\nOd Jaroslava Bořity z Martinic koupil panství jeho zeť Florián Žďárský ze Žďáru. Během třicetileté války město postihla morová epidemie, při které zemřelo 120 lidí. V letech 1633–1635 zde měli ležení císařští vojáci. Podle berní ruly z roku 1654 bylo město ve špatné stavu a obyvatelé se živili řemesly, pěstováním obilí a chovem dobytka. Ve městském pivovaře vařila pivo i vrchnost. Žilo zde 35 měšťanů a 31 sedláků a chalupníků. Dvanáct z nich byli řemeslníci, dva řezníci a jeden hostinský. Měšťanům patřilo 56 potahů, šedesát krav, 64 jalovic, 191 ovcí, 124 prasat a devatenáct koz. Sedláci a chalupníci měli dohromady pouze čtrnáct potahů, 28 krav, dvacet jalovic, 46 ovcí, 35 prasat a šestnáct koz.\n\nRoku 1671 se majitelem Března stal hrabě Maxmilián z Martinic z ahníkovského panství, který pro časté spory měšťanů s Židy židovskou komunitu z města vypověděl. Martinicové se snažili získat zpět patronátní právo od chomutovských jezuitů, ale podařilo se jim to až roku 1737.\n\nPodle tereziánského katastru se v březenském pivovaru vařilo přes 160 sudů piva ročně. Stál zde také mlýn se dvěma koly na nestálé vodě a městský špitál. Měšťané nemuseli vykonávat žádnou robotu, ale platili 201 zlatých a 43 krejcarů ročně chomutovské jezuitské koleji.\n\nV devatenáctém století se v okolí začalo těžit hnědé uhlí. Prvním hnědouhelným dolem u Března byl \"Jan Křtitel\" založený již před rokem 1840, jehož provoz se přes časté změny majitelů udržel až do roku 1902. Pracovalo v něm maximálně pět horníků dobývajících sloje v hloubkách dvacet až třicet metrů. Celková produkce dolu však dosáhla pouze čtyřicet tisíc tun uhlí. V polovině devatenáctého století byl otevřen důl \"Antonín\" s roční produkcí kolem 750 tun a v roce 1863 důl \"Barbora,\" který však byl pro nízkou kvalitu uhlí brzy opuštěn a po krátkém obnovení činnosti připojen v roce 1901 k dolovému poli Sirius. Důl \"Sirius\" se nacházel asi půl kilometru severně od Března a otevřen byl až v roce 1920. Až třicet horníků v něm dobývalo 2,5 metru mocnou sloj v hloubce dvacet až čtyřicet metrů. Sirius byl výjimečný tím, že se z něj uhlí nevyváželo šachtou, ale šikmou štolou se zabudovanou lanovkou. Důl po několika letech přešel do vlastnictví státu a v březnu 1932 byl vzhledem k obtížným geologickým podmínkám uzavřen. Celkem se v něm vytěžilo 80–120 tisíc tun uhlí. Zříceniny jeho areálu byly zbořeny v roce 1975.\n\nV roce 1869 byla ve městě otevřena pošta. Plánovaná stavba železnice z Plzně si vynutila rozšíření cihelny. Roku 1870 byl uzavřen pivovar. O čtrnáct let později ho koupil majitel pivovaru v Horní Vsi, který jej využíval pouze ke skladování piva. Pivovarská nádrž na vodu však po roce 1870 sloužila jako vodojem zásobovaný potrubím ze Studničního vrchu u nádraží. V roce 1870 se ztratil pramen kyselky u silnice do Bran, ale ještě nějakou dobu byl čerpán ve dvoře cihelny.\n\nJedinou vojenskou událostí, která se během druhé světové války dotkla přímo Března, bylo letecké ostřelování vlaků v železniční stanici dne 17. dubna 1945. V dubnu 1945 se ve stanici na dobu jednoho a dvou týdnů zastavily dva vlaky s transportem vězňů z koncentračních táborů. Oba vlaky měly 55 vagónů, z nichž v každém bylo uzavřeno čtyřicet až padesát vězňů. Podle obecní kroniky jich během pobytu ve stanici 306 zemřelo. Mrtví byli pohřbíváni do společných hrobů, které byly 19. září 1945 exhumovány a anonymní ostatky pohřbeny do samostatných hrobů. Březno osvobodila Rudá armáda. Jeden její oddíl obsadil již 8. května 1945 stráň nad městečkem, ale dovnitř vjel až následujícího dne, kdy odzbrojil Němce a vzápětí pokračoval směrem k Čermníkům.\n\nOdsun Němců začal v září roku 1945 a probíhal až do roku 1947. Zůstat smělo pouze deset rodin horníků, které se musely vystěhovat ze svých domů. Zároveň začali přicházet noví obyvatelé, kterým byly přidělovány domy zabavené původním obyvatelům. Byl založen divadelní spolek a otevřena knihovna. Po únorovém převratu bylo zavřeno několik soukromých živností a založeno strojní družstvo, které půjčovalo zemědělské stroje soukromým zemědělcům. V květnu roku 1949 následovalo založení jednotného zemědělského družstva, které se roku 1962 sloučilo s jednotným zemědělským družstvem v Branech. O dva roky později bylo začleněno do Státního statku Střezov.\n\nPři sčítání lidu v roce 1921 zde žilo 1313 obyvatel (z toho 667 mužů). Kromě německé většiny bylo 72 Čechoslováků, devět Židů a šestnáct cizinců. Většina patřila k římskokatolické církvi, deset k evangelickým církvím, čtrnáct k izraelské církvi a dalších devět bylo bez vyznání. Při sčítání lidu v roce 1930 měla vesnice 1524 obyvatel, z toho 1305 Němců, 210 Čechů, jednoho jiné národnosti a osm cizinců. Většina se hlásila k římskokatolické církvi, ale žilo zde také šestnáct evangelíků, šestnáct členů církve československé, dvanáct izraelské, jeden člen neuvedené církve a čtyřicet lidí bez vyznání.\n\n\nV katastrálních územích obce se nacházely také zaniklé vesnice Běšice, Brančíky, Brany, Čachovice, Čermníky, Chotěnice a Libouš.\n\nDne 22. května 1938 se konaly volby do obecních zastupitelstev. Z rozdělených 918 hlasů v Březně získaly 692 hlasů Sudetoněmecká strana, 110 hlasů Německá sociální demokracie a 116 hlasů jiné české strany.\n\nŠkola v Březně existovala již na počátku sedmnáctého století. Jednotřídní česká škola začala fungovat v budově německé školy až roku 1822. Druhá česká třída byla otevřena o pět let později a v roce 1929 získala česká škola vlastní budovu. Ve školním roce 1931–1932 ji navštěvovaly také děti ze Střezova, Holetic, Bran, Vičic, Brančic, Čermníků a Kopečku. Během druhé světové války byla česká škola uzavřena znovu otevřena jako jednotřídní v roce 1945. V letech 1986–1988 byla postavena nová školní budova a v budově původní české školy byla umístěna školní družina.\n\nVýznamnou památkou ve vesnici je barokní kostel svatého Petra a Pavla postavený podle plánů architekta K. I. Dientzenhofera z let 1739–1763. K jižní straně kostela byla přesunuta výklenková kaple Panny Marie Klatovské ze zaniklé vesnice Nové Sedlo nad Bílinou.\n\nDominantou náměstí je empírová radnice z první poloviny devatenáctého století. Její průčelí je zdůrazněné středovým rizalitem s trojúhelníkovým štítem, z jehož vrcholu vybíhá věžička. Pod radnicí stojí skupina soch. Uprostřed se nachází mariánský sloup z roku 1698. Po jeho stranách jsou sochy svatého Josefa z doby okolo roku 1700 a svatého Jana Nepomuckého z doby po roce 1750, ale podle Památkového katalogu pochází nejmladší socha z roku 1732.\n\nK památkově chráněným objektům dále patří budova zemědělský dvůr čp. 86 a boží muka.\n\nKromě toho měla vesnice dvě kaple. Obdélná hřbitovní kaple Panny Marie Pomocné se sanktusníkem stávala na hřbitově. Druhá, raně barokní z poloviny sedmnáctého století, zasvěcená Panně Marii Bolestné a zvaná Horní nebo Velká, stávala na starším hřbitově na terase u okraje lesa. Zbořena byla v roce 1965.\n\n\n\n"}
{"id": "389947", "url": "https://cs.wikipedia.org/wiki?curid=389947", "title": "Voisin X", "text": "Voisin X\n\nVoisin X byl francouzský jednomotorový bombardovací dvouplošník s tlačnou vrtulí, užívaný v první světové válce. Po ukončení války sloužilo 15 kusů těchto letounů v československém vojenském letectvu.\n\nTyp vznikl instalací motoru Renault 12Fe na upravený drak Voisinu VIII. Z něj bez podstatné konstrukční úpravy převzal křídla. Výkonnější a současně lehčí motor umožnil zvětšení trupové gondoly, která pojala větší zásobu paliva, a také o 120 kg více bomb. Zvětšena byla i svislá ocasní plocha, opatřená nově hmotovým vyvážením kormidla.\n\n\n\nÚdaje pro Voisin X Bn.2, podle publikace \"French Aircraft of the First World War\"\n\n\n \n"}
{"id": "389950", "url": "https://cs.wikipedia.org/wiki?curid=389950", "title": "Profilování", "text": "Profilování\n\nProfilování je vyhledávání míst v programu, která jsou vhodná pro optimalizaci. Vyhledávání probíhá s pomocí speciálních nástrojů, nazývaných profilery, za běhu programu (tj. forma dynamické analýzy). Na základě konkrétního požadavku na optimalizaci se sleduje například využití paměti, doba a frekvence provádění různých částí programu, systémová volání a podobně.\n\nMožnosti konkrétního profileru závisí na programovacím jazyku, možnostech kompilátoru a platformě na které sledovaný program běží. Pro efektivní využívaní výstupních dat profileru k optimalizaci programu je důležité brát v potaz možné zkreslení výsledků vzniklé samotným připojením profileru k programu a metodou sběru dat.\n\nOptimalizaci práce s pamětí na základě výstupů z profilování řeší programátor. V programovacích jazycích typu C bez pokročilé správy paměti vyžaduje sledování paměti zásah programátora. Na platformách Java a .NET se při profilování paměti sleduje využívaná paměť, její alokace a uvolnění pomocí garbage collectoru.\n\nNástroje pro analýzu výkonnosti existovaly již pro systémy IBM/360 a IBM/370 po roce 1970. Obvykle byly založeny na využití časovače, pomocí kterého se zaznamenávaly čas a stav vykonávaného programu (tzv. PSW, ), takže bylo možné najít tak zvaná \"horká místa\" programu. Na začátku roku 1974 byly uvedeny simulátory instrukční sady procesoru, které umožnily plné sledování průběhu výpočtu a přinesly další možnosti sledování výkonnosti.\n\nPro unixové systémy byl v roce 1979 uveden jednoduchý nástroj codice_1, který vypisoval všechny použité funkce a jak dlouho jejich provedení trvalo. V roce 1982 rozšířil tento koncept nástroj gprof, který vytvářel kompletní analytické grafy volání ( ).\n\nV roce 1994 publikovali zaměstnanci firmy Digital Equipment Corporation Amitabh Srivastava a Alan Eustace práci popisující ATOM, což je platforma pro konverzi programů na svůj vlastní profiler. ATOM funguje tak, že při kompilaci vkládá do výstupního kódu části, které poskytují data pro analýzu. Tato technika se nazývá instrumentace ( ).\n\nV roce 2004 byly práce popisující Gprof a ATOM zařazeny na seznam 50 nejvýznamnějších prací v PLDI ( ).\n\nFlat profilery zaznamenávají u jednotlivých funkcí průměrnou dobu zpracování, ale nesledují odkud a jak často jsou volány.\n\nCall-graph profilery (Call-graph = graf volání funkcí) zaznamenávají dobu a četnost volání funkcí, včetně výpisu zásobníku volání funkcí (parametry funkcí se nezaznamenávají).\n\nPodle typu sběru dat jsou profilery řazeny do dvou skupin na statické profilery a event-based profilery.\n\nNěkteré profilery pracují jako sběrače vzorků. Takovýto vzorkovací profiler sbírá data z cílového programu v pravidelných intervalech, to dělá pomocí vyvolání přerušení v operačním systému. Vzorkovací profily bývají obvykle méně přesné, ale umožňují cílovému programu běžet téměř plnou rychlostí.\n\nVýsledná data nejsou přesná ale statisticky přibližná. \"Skutečné množství chyb je větší nežli jedna perioda. Ve skutečnosti, pokud je n vzorkovacích period, potom očekávaná chyba je rovna formula_1\" \n\nV praxi potom může takovýto vzorkovací profiler poskytovat přesnější obraz o běhu cílového programu, než ostatní způsoby a to proto, že do běhu cílového program nezasahují natolik aby ho ovlivnili což může mít za následek paměťovou náročnost či zpomalení běhu.\n\nDedikovaný hardware může jít i nad rámec toho. ARM Cortex-M3 a některé MIPOS procesory mají registr zvaný PCSAMPLE, ten sbírá data z programového čítače a jeho účast je téměř nezjistitelná.\n\nNejčastěji používané statické profilery jsou AMD CodeAnalyst, Apple Inc. Shark (OSX), oprofile (Linux), Intel VTune, Parallel Amplifier (část Intel Parallel Studio) a Oracle Solaris Studio Performance Analyzer.\n\n\nTato technika účinně přidává instrukce do cílového programu za účelem shromáždit požadované informace. Přidané instrukce můžou však změnit změnu výkonu a v některých případech může vést i k nepřesnosti výsledků. Vliv závisí na tom, jaké informace jsou shromažďovány a na tom jaká je úroveň podrobností. Například přidání kódu počítání každého volání procedury/rutiny bude mít pravděpodobně menší vliv než počítat, kolikrát každý příkaz poslechl. Některé počítače mají přidaný speciální hardware pro sběr informací. V tom případě je dopad na běh programu mnohem menší. Přístrojové vybavení je klíčem k určování úrovně kontroly a času, který je potřeba.\n\n\n"}
{"id": "389954", "url": "https://cs.wikipedia.org/wiki?curid=389954", "title": "Dělníci moře", "text": "Dělníci moře\n\nDělníci moře ( ) je román francouzského básníka, dramatika a prozaika Victora Huga z prostředí rybářské vesničky na ostrově Guernsey u lamanšského průlivu. V díle je zachycen život ostrovní komunity, mimo jiné také jaký na něj má vliv industrializace.\n\nHugo dílo dedikoval právě ostrovu Guernsey, kde strávil 15 let vyhnanství. Dílo bylo poprvé vydáno v roce 1866.\n\nPříběh pojednává o muži z ostrova Guernsey jménem Gilliatt, který je vyděděncem společnosti. Zamiluje se do krásné Déruchetty, dcery místního bohatého majitele parníku, pana Lethierryho. Když se Lethierryho parník rozbije o útes Rouches Douvres, Déruchetta se zaváže vzít si toho, kdo z lodi zachrání potopený parní motor. Gilliatt se horlivě nabídne a příběh pak popisuje jeho fyzické zkoušky (kam patří například souboj s chobotnicí), stejně jako nezasloužené odsuzování jeho sousedy.\n\nNa ostrov Guernsey přijede žena se svým synem Gilliattem a koupí dům, v němž má prý strašit. Matka zemře, ale její chlapec roste a stane se z něj výborný námořník. Lidé jej pak považují za čaroděje a podezírají ho ze spojení s ďáblem.\nV Guernsey se svou neteří Déruchettou také žije Mess Lethierry – bývalý námořník a majitel prvního parníku (jménem \"Duranda\") na ostrově. Jednoho dne po cestě do kostela Déruchetta spatří Gilliatta, a tak do sněhu napíše jeho jméno. Když to Gilliatt uvidí, do půvabné Déruchetty se zamiluje.\n\nClubin, který je kapitánem na Durandě, zosnuje plán k rozbití parníku o útes a následnému úniku na lodi \"Tamaulipas\" – lodi španělských pašeráků. Seznámí se s Rantainem, podvodníkem, který před lety okradl pana Lethierryho o velkou sumu peněz, a peníze mu uloupí.\n\nV husté mlze pluje Clubin s lodí k útesu Hanois do míst, kde by mohl po nárazu doplavat ke břehu a uniknout na pašerácké lodi, zatímco by jej obyvatelé ostrova považovali za mrtvého. V mlze se však splete a namísto toho s lodí přijede k útesu Douvres, který je na půli cesty mezi Guernsey a Francií. Na lodi je osamocen, dostane strach, načež skočí do vody pro nůž, ale je za nohu stažen ke dnu.\n\nO ztroskotání Durandy se dozví všichni obyvatelé Guernsey. Pan Lethierry je zoufalý, chce z lodi získat zpět alespoň parní motor. Jeho neteř slíbí, že se provdá za toho, kdo motor zachrání, a pan Lethierry všechny zapřisáhne, že se za nikoho jiného neprovdá. Gilliatt okamžitě souhlasí a vydá se na obtížnou výpravu, kde se potýká s hladem, žízní a zimou, aby motor z lodi zachránil. Dostane se také do boje s obří chobotnicí, při němž objeví Clubinovu kostru a ukradené bohatství.\n\nGilliatt nakonec uspěje a motor vděčnému panu Lethierrymu vrátí. Mess Lethierry je pak připraven splnit svůj a neteřin slib. Gilliatt ovšem sňatek s Déruchettou odmítne, protože ví, že ji již o ruku požádal mladý kněz Ebenezer Caudry, který nedávno přibyl na ostrov. Narychlo jim zorganizuje svatbu a pomůže jim odjet na lodi \"Cashmere\". Sám potom se všemi svými rozplynutými sny odejde na kus skály v moři, kde jej při pozorování za horizontem mizící lodi Cashmere pohltí přílivová vlna.\n\n\n"}
{"id": "389955", "url": "https://cs.wikipedia.org/wiki?curid=389955", "title": "Camilo Cienfuegos", "text": "Camilo Cienfuegos\n\nCamilo Gorriarán Cienfuegos (6. února 1932 La Havana, Kuba – 28. října 1959) byl nejznámější kubánský revolucionář po Fidelu Castrovi a Che Guevarovi.\n\nZemřel při letecké nehodě krátce poté, co byl nucen zatknout dalšího z velitelů revoluce Hubera Matose. Jeho tělo nebylo nikdy nalezeno, a proto je dodnes předmětem mnoha konspiračních teorií.\n"}
{"id": "389957", "url": "https://cs.wikipedia.org/wiki?curid=389957", "title": "Rournatec ozdobný", "text": "Rournatec ozdobný\n\nRournatec ozdobný (\"Spirobranchus giganteus\") je mnohoštětinatec z řádu rournatců vyskytující se v oblasti Tichého oceánu a Indického oceánu, který má velice zvláštní tvar těla připomínající vánoční stromek, od kterého dostal v angličtině i svůj název - tzv. \"Christmas Tree Worm\".\n\nČerv se vyskytuje v celé škále barev, např. ve žluté, oranžové, bílé, namodralé. Dorůstá velikosti okolo 3,8 cm. Červ je snadno rozpoznatelný pro svůj atypický tvar. Pro své výrazné zbarvení často jako maskování vyhledávají oblasti barevných korálů, kde splývají s pozadím. V případě ohrožení dokáží stáhnout roztřepené části těla a po chvíli opět rozvinout.\n\nRournatci se vyskytují celosvětově v oceánech v oblastech tropických vod.\n\nSvé rozvětvené zakončení těla využívá pro pasivní přijímání potravy v podobě volně se vznášejících drobných organismů a planktonu.\n"}
{"id": "389960", "url": "https://cs.wikipedia.org/wiki?curid=389960", "title": "Rutina", "text": "Rutina\n\nRutina může být:\n\n"}
{"id": "389963", "url": "https://cs.wikipedia.org/wiki?curid=389963", "title": "Cienfuegos (rozcestník)", "text": "Cienfuegos (rozcestník)\n\nCienfuegos má několik významů:\n\n\n"}
{"id": "389964", "url": "https://cs.wikipedia.org/wiki?curid=389964", "title": "Komárov (Opava)", "text": "Komárov (Opava)\n\nKomárov (něm. \"Komorau\", polsky \"Komarów\") je evidenční část statutárního města Opavy, tvořící většinu katastrálního území Komárov u Opavy. Samosprávná městská část Komárov je tvořena celou evidenční části Komárov. Komárov se rozkládá jihovýchodně od centra města Opavy, na pravém břehu řeky Opavy.\n\nMimo vlastního Komárova je zástavba tvořená ještě Kravařovem, který v minulosti náležel k sousednímu katastrálnímu území Suché Lazce. V současnosti však zástavba Komárova a Kravařova tvoří v podstatě jednotný urbanistický celek. Statisticky se území městské části Komárov člení na základní sídelní jednotky Komárov I, Komárov II, Kravařov, Kylešovická osada, Podhoří.\n\nK 1. lednu 2009 zde žilo 1412 obyvatel.\n\nPrvní písemná zmínka o Komárovu pochází z roku 1350. První písemná zmínka o Kravařovu pochází z roku 1575.\n\nÚzemí městské části leží po obou stranách historické hranice vlastního Českého Slezska a Moravských enkláv ve Slezsku.\n\nDo roku 1970 byl Komárov samostatnou obcí, poté byl k 1. únoru 1970 přičleněn k Opavě jako její část obce. K témuž dni byl k Opavě připojen i sousední Kravařov, dosud součást Suchých Lazců, a současně vzniklo i samostatné katastrální území Kravařov. K 1. lednu 1980 pak Kravařov přišel o status části obce a stal se plnou součástí Komárova.\n\nStředem městské části prochází frekventovaná komunikace I/11 spojující Opavu s Ostravou, kolem severního okraje Komárova prochází železniční trať č. 316 Opava východ – Ostrava-Svinov. Železniční stanice Opava-Komárov byla rekonstruována v rámci elektrifikace trati. Do městské části jsou zavedeny mj. čtyři autobusové linky MHD (211, 214, 220 a 222), které provozuje Městský dopravní podnik Opava.\n\n"}
{"id": "389965", "url": "https://cs.wikipedia.org/wiki?curid=389965", "title": "Ahmed Sékou Touré", "text": "Ahmed Sékou Touré\n\nAhmed Sékou Touré (9. ledna 1922 ve Faranah, Francouzská západní Afrika — 26. března 1984, Cleveland, Spojené státy americké) byl prvním guinejským prezidentem.\n\nJednalo se vůbec o prvního státníka frankofonní Afriky, kterému se podařilo získat nezávislost na Francii, a to v roce 1958. Kvůli svému ostře protidegaullovskému kurzu byl odstřižen od jakékoli francouzské pomoci a přimkl se k socialistickému táboru.\nZprvu spravoval téměř všechna klíčová ministerstva sám (obrana, vnitro, zahraničí), postupně je však předával svým věrným a ponechal si jen prezidentský post. Země se propadala do víru chudoby a korupce, přesto jisté úspěchy zaznamenala alfabetizační kampaň.\nKvůli velkému počtu pokusů svrhnout ho či zabít (i tajnou salazarovou státní policií, kvůli jeho podpoře dekolonizačních hnutí v tehdy portugalské Guiney-Bissau) se stal paranoidním a autokratickým. Domnělí i skuteční političtí odpůrci, pokud nestačili včas emigrovat, \"zmizeli\" nebo byli hromadně pozavíráni.\nPřesto, anebo právě proto však zůstal prezidentem až do své relativně předčasné smrti v roce 1984. Za jeho vlády navázala Guinea vynikající styky s Československem a dodnes do České republiky tamější občané nepotřebují vízum, což využívají především guinejští studenti.\n"}
{"id": "389969", "url": "https://cs.wikipedia.org/wiki?curid=389969", "title": "Klasická ekonomie", "text": "Klasická ekonomie\n\nKlasická ekonomie (jinak též Klasická politická ekonomie) je soubor ekonomických teorií, začíná vydáním \"Bohatství národů\" Adama Smitha v roce 1776 a končí v roce 1871, který je považován za počátek tzv. marginalistické revoluce.\n\nNová škola vznikla z důvodu, že ekonomické myšlení merkantilismu přestalo vyhovovat soudobým společenským změnám, v Evropě probíhala vlna proti absolutismu a docházelo k vědeckým objevům a změnám. Nově vznikající třída kapitalistů tak formulovala svoje nové požadavky, které se vylučovaly s merkantilismem.\n\nSkotský ekonom vypracoval stěžejní dílo Bohatství národů (celým názvem \"Pojednání o podstatě a původu bohatství národů\").\n\nThomas Robert Malthus se zapsal do dějin ekonomického myšlení svou populační teorií. Tato teorie sice nebyla moderní ekonomií přijata, ale nebyla zcela zavržena. Ekonomové tvrdí, že spíše patří do jiného vědeckého oboru než je ekonomie. Jeho teorie vycházela z toho, že přirozená tendence k rozmnožování je tak silná, že vyvolává rychlejší růst populace, než jak rychle mohou růst zdroje obživy. Zatímco populace má tendenci se zvětšovat geometrickou řadou (1, 2, 4, 8, 16, 32, 64, 128,…), zdroje obživy se mohou zvětšovat nanejvýš řadou aritmetickou (1, 2, 3, 4, 5, 6, 7, 8,…). Z toho na první pohled plyne nesoulad, který Malthus nazval populační teorií. Jeho teorie naznačovala, že hospodářský růst není schopen odstranit chudobu mas. Jediným způsobem by podle Malthuse byla morální sebekontrola. Podle Malthuse k hromadné smrti hladem nedochází jen díky jevům zvyšujícím úmrtnost, nebo snižujícím porodnost. Malthus vidí tyto jevy v jistém smyslu jako pozitivní. Pro tyto názory si ekonomie vysloužila přízvisko „ponurá věda“.\n\nDavid Ricardo přišel s novým pojetím existenčního minima. Do té doby bylo za existenční minimum považováno fyzické minimum (minimum pro přežití dělníka). Podle Ricarda bylo existenční minimum ovlivněno vyspělostí dané země, historickým vývojem dělnické třídy, jejími zvyky a životním stylem. Díky tomu mohlo být existenční minimum různé v různých zemích a výše existenčního minima anglického dělníka tak byla několikrát vyšší než výše existenčního minima indického dělníka. Ricardo také vysvětlil, proč se mzda dlouhodobě udržuje okolo existenčního minima. Ricardo rozlišoval tržní mzdu a přirozenou mzdu, přirozená mzda podle něj byla peněžním vyjádřením existenčního minima. Když akumulace kapitálu sílí, roste poptávka po práci a s ní i tržní mzda, dělnické rodiny pociťují zlepšení oproti normálnímu stavu v dané zemi a přirozenou reakcí je zvyšování populace. Růst populace po určité době zvýší nabídku práce na trhu a tím stlačí tržní mzdu zpět na úroveň přirozené mzdy. Opačnou situací je ochabnutí akumulace kapitálu a s ní i poptávka po práci. To vyvolá pokles tržní mzdy pod přirozenou mzdu a tím sníží populaci. To se po delší době projeví poklesem nabídky a zvýšením tržní mzdy zpět na úroveň přirozené mzdy. Tato teorie je nazvána Ricardův mzdový zákon.\n\nMill navazoval na Smithe, Malthuse i Ricarda. Byl v zásadě posledním velkým představitelem klasické politické ekonomie (přesto i Karl Marx vycházel převážně z Ricarda). Jeho dílo \"Zásady politické ekonomie\" mělo velký úspěch u Anglické ekonomické veřejnosti. Po dvě generace se v Anglii učila politická ekonomie právě podle jeho díla. Až v roce 1890 se v Anglii začalo učit podle Marshallových \"Zásad ekonomie\".\n\n\n\nDějiny ekonomického myšlení (prof. PhDr. Kamil Fuchs, CSc., Ekonomicko-správní fakulta, Masarykova univerzita; prof. Ing. Ján Lisý, Ph.D.):\nOstatní externí odkazy\n"}
{"id": "389974", "url": "https://cs.wikipedia.org/wiki?curid=389974", "title": "Smrkání", "text": "Smrkání\n\nSmrkání je činnost, během které dochází k přesunu tělního sekretu z nosních dutin na kapesník. Tvorba sekretu je vyvolaná alergickou či obyčejnou rýmou, zánětem nosních dutin, ale je i ozvěnou silnějšího pláče. V některých zemích je smrkání v blízkosti jiných osob považováno za nezdvořilé, ba dokonce neslušné, např. v Číně nebo v Japonsku, kde je zvykem „natahovat“ nosní sekret zpět do nosních dutin (posmrkávat) a sečkat na vhodnou příležitost, kdy bude možno odejít stranou.\n\n"}
{"id": "389975", "url": "https://cs.wikipedia.org/wiki?curid=389975", "title": "Valentina Thielová", "text": "Valentina Thielová\n\nValentina Thielová, rodným jménem Valentina Strachovová (* 12. března 1933 Praha) je česká herečka.\n\nJejí rodiče emigrovali z Ruska, potkali se ale až v Praze. Zde se jim narodily tři děti, Valentina byla prostřední z nich. Do života rodiny osudově zasáhla okupace, kdy byl otec Grigorij Mitrofanovič Strachov zatčen gestapem. Matka pak pracovala jako domácí švadlena a Valentina jí s šitím pomáhala. Rodina se domnívala, že otec zahynul, ale nebylo tomu tak; po válce se však domů nevrátil a dostal se nejdříve do Venezuely, kde si založil novou rodinu a narodil se mu syn Gregory. V roce 1955 emigroval do USA, zemřel 10. 9. 1975 v Patersonu (stát New Jersey).\n\nVe škole Valentina recitovala, na gymnáziu také hrála ochotnické divadlo, ale sen o dráze baletky musela opustit kvůli problémům s klouby. Studium na gymnáziu nedokončila a začala pracovat jako úřednice. \n\nJejím prvním manželem byl básník Vladimír Thiele, který jí také zprostředkoval první kontakty do světa českého filmu, což jí v roce 1955 přineslo první drobné filmové role. Díky němu se také na sjezdu československých spisovatelů náhodou seznámila s režisérem Josefem Machem, který ji obsadil do hlavní role ve filmu \"Florenc 13.30\" z roku 1957. Tento úspěšný debut definitivně odstartoval její kariéru herečky a konferenciérky v souboru Laterny magiky, s níž se zúčastnila světové výstavy Expo 58 v Bruselu. Přišly i další větší filmové role doma i v zahraničí (Německo, Švýcarsko), z českých filmů 60. let byly patrně umělecky nejhodnotnější její role ve snímku režiséra Karla Zemana \"Bláznova kronika\" a film \"Transit Carlsbad\" režiséra Zbyňka Brynycha.\n\nPo roce 1968 měla omezené umělecké možnosti zejména kvůli politickým postojům jejího druhého manžela Arpáda Vilčeka, byla nucena vystupovat s různými zájezdovými divadly a estrádními soubory. Její další větší filmová role přišla až v roce 1982 ve filmu \"Sněženky a machři\" režiséra Karla Smyczka. V současné době hraje především v televizi, zejména různé role babiček a starších žen. Vystupuje také v reklamě.\n\n\n\n"}
{"id": "389978", "url": "https://cs.wikipedia.org/wiki?curid=389978", "title": "Sabráž", "text": "Sabráž\n\nSabráž či sabrage je technika otvírání láhve šampaňského šavlí. Tento neobvyklý způsob se používá při slavnostních příležitostech. V podstatě se jedná o uražení konce hrdla láhve.\n\nSek šavlí je veden po láhvi v místě švu směrem k hrdlu, tak aby ostří narazilo na skleněný nákružek na jeho konci. Síla úderu pak v tomto místě odlomí hrdlo láhve i se špuntem. Před sabráží se sekt vychladí na 3 – 5 °C, odstraní se drátěný košíček a asi 3 cm široký pruh staniolu v místě švu.\n\nSabráž se ve Francii stala oblíbenou v období napoleonských válek, kdy se napoleonským důstojníkům otevřel přístup na celou řadu šlechtických usedlostí. Bylo to krátce po Francouzské revoluci a šavle byla zbraní obávané Napoleonovy jízdy (husarů). Vítězné tažení napoleonských armád Evropou jim dávalo řadu důvodů k oslavám, během nichž svými šavlemi otvírali láhve šampaňského. Ostatně Napoleon sám o šampaňském říkal: „Vítězstvím si ho zasloužíme, při porážce ho potřebujeme.“\n\nPodobné kousky bývaly údajně zvykem i na oslavách pořádaných carskými důstojníky.\n\nK efektnímu otvírání láhve šampaňského při slavnostních příležitostech se používá šavle, mačeta nebo velký nůž.\n\nTaké tato technika má své zákonitosti, jichž je třeba se držet. Především je nutné mít na zřeteli, že ne s každou láhví šumivého vína lze provést sabráž.\n\n\n\nV láhvi šampaňského bývá poměrně značný tlak. Dříve tyto láhve často při manipulaci praskaly, a proto museli jejich výrobci přikročit k zesílení jejich stěn, aby dokázaly udržet tlak, který vzniká uvolňováním CO při fermentaci neboli kvašení. Vnitřní tlak v láhvi typického šampaňského dosahuje kolem 6 atmosfér (0,6 MPa). Průměr hrdla činí 1,8 cm, takže na špunt působí síla asi 16 kg.\n\nNákružek na konci hrdla je místem zvýšeného pnutí, stejně tak šev po její délce. V místě, kde se nákružek a šev setkávají, se toto pnutí násobí, a proto je zde láhev zhruba o polovinu křehčí než na hladkých plochách. Úder šavle na toto slabé místo vytvoří trhlinu, která se sklem rychle šíří podporována pohybovou energií šavle a tlakem v láhvi. Jakmile oddělí konec hrdla od zbytku láhve, vystřelí kombinovaná síla vnitřního tlaku CO a úderu šavle konec hrdla láhve se špuntem na vzdálenost, jež obvykle činí 5 – 10 metrů.\n\nNa 12. mezinárodním nápojovém veletrhu Víno & Destiláty 2009 na pražském Výstavišti se 28. dubna 2009 podařilo překonat rekord v počtu účastníků sabráže a počtu jimi otevřených láhví. Pokusu o rekord se účastnilo celkem 44 osob a celkový počet správně useknutých vršků láhví byl 76. Dosavadní rekord činil 35 zúčastněných osob a 30 správně useknutých láhví.\n\n"}
{"id": "389980", "url": "https://cs.wikipedia.org/wiki?curid=389980", "title": "Seznam nejstarších obyvatel Česka", "text": "Seznam nejstarších obyvatel Česka\n\nV tomto seznamu jsou uvedeni nejstarší obyvatelé Česka. Jde o osoby narozené na území dnešní České republiky nebo osoby se státním občanstvím České republiky.\n\nSeznam osob, které ve své době byly (respektive ještě jsou) nejstaršími doložitelnými občany. Nejde tedy přímo o seznam všech nejstarších osob (když média zpravidla informují pouze o nejstarších osobách), ale o seznam rekordmanů.\n\nMarie Buzková (17. října 1902 – 26. června 2009) byla nejstarší občankou ČR v letech 2008 – 2009. V roce 2011 byla nejstarším občanem ČR narozeným na území dnešní ČR Marie Fišerová z Hořic (28. listopadu 1904 – 17. prosince 2011). K 31. březnu 2017 žily v ČR dvě důchodkyně 108 let staré.\n\nV roce 2009 žil na Olomoucku muž narozený v roce 1902, do roku 2003 byl nejstarším mužem legionář Alois Vocásek (13. dubna 1896 – 9. srpna 2003), nejpozději od roku 2011 pak Karel Kašpárek z Náchoda (21. prosince 1905 – 4./5. srpna 2013), po něm byl krátce nejstarším mužem v ČR Jan Nitka z Tršic (22. listopadu 1906 – 14. srpna 2013). V letech 2016 až 2015 byl nejstarším mužem Stanislav Spáčil ( – ). V letech 2016 až 2017 byl nejstarším mužem Čeněk Petřík (23. října 1910 – 14. ledna 2017), V roce 2017 byl nejstarším mužem Jiří Vysoudil (8. srpna 1912 – 29. prosince 2017), narodil se v Bohuslavicích u Zábřehu na Moravě a zemřel v Trutnově. K březnu 2018 byl nejstarším mužem muž ročník 1913 žijící v Jihomoravském kraji.\n\nÚdaje o věku zemřelého byly v minulosti do matrik zapisovány dle sdělení příbuzných či odhadem, proto se mohou od skutečného věku i značně lišit, zvláště u velmi starých osob. Tyto údaje většinou nelze nijak ověřit, neboť k nim nelze spolehlivě dohledat záznam o narození. Následují příklady podobných záznamů:\n\n\n"}
{"id": "389981", "url": "https://cs.wikipedia.org/wiki?curid=389981", "title": "Obrázek", "text": "Obrázek\n\nObrázek může být:\n\n"}
{"id": "389984", "url": "https://cs.wikipedia.org/wiki?curid=389984", "title": "Émile Chartier", "text": "Émile Chartier\n\nÉmile Chartier [\"emil šartijé\"] (3. března 1868 Mortagne-au-Perche v Normandii – 2. června 1951 Le Vésinet, 20 km západně od Paříže), známý pod pseudonymem Alain, byl francouzský filosof, středoškolský profesor a autor množství vtipných i hlubokých esejů.\n\nPocházel z rodiny venkovského zvěrolékaře, studoval lyceum v blízkém Alençonu, které dnes nese jeho jméno, Micheletovo gymnázium ve Vanves a nakonec slavnou École normale supérieure v Paříži. Po promoci učil na různých gymnáziích, od roku 1909 na lyceu Jindřicha IV. v Paříži. Od roku 1903 začal v novinách publikovat svá \"Propos\", krátké fejetony o různých tématech, nejdříve týdně, později denně; do roku 1914 jich uveřejnil přes 3000. Po třech letech na frontě se vrátil 1917 s těžkým zraněním a 1921 vydal „Mars čili odsouzená válka“, ostrou kritiku války i poměrů v armádě. I v následujících letech vydával až tři knížky ročně, vesměs psané ve formě krátkých kapitol a určené k tomu, aby mladé lidi zaujaly pro filosofii a naučily podle ní žít. Roku 1941 vyšly jeho „Základy filosofie“ (\"Éléments de philosophie\"), což je pozvání k samostatnému přemýšlení o důležitých a vážných otázkách, opět v krátkých, ale pečlivě uspořádaných kapitolkách.\n\nAlain byl francouzský radikální demokrat a kritický racionalista, vyškolený Descartem a Comtem, s pevnou důvěrou v možnosti rozumu a s jasným vědomím občanské povinnosti. Jeho spisy, které chtějí především pozvat a povzbudit k soustavnému a samostatnému myšlení, vynikají jasností a není v nich stín pedantství ani akademismu. Cílem filosofie je pro Alaina – jako pro Platóna, Spinozu nebo Kanta – dobré vedení života, založené na odvaze a rozumu. Alain nebyl věřící, ale o náboženství se velmi zajímal a psal o něm s úctou a hlubokým porozuměním.\n\nDíky živému stylu, stručné formě, schopnosti oživit výklad příkladem z běžného života i neustálé pozornosti, kterou věnoval otázkám dobra a zla, je Alain stále oblíbená četba nejen ve Francii a zejména výbory z jeho fejetonů vycházejí i dnes. Za dlouhá léta učitelského působení ovlivnil stovky žáků, kteří se k němu vděčně hlásili. Z jeho žáků vynikli například sociolog Raymond Aron, filosofka Simone Weil, biolog a filosof Georges Canguilhem nebo spisovatel André Maurois.\n\n"}
{"id": "389986", "url": "https://cs.wikipedia.org/wiki?curid=389986", "title": "Bioetika", "text": "Bioetika\n\nBioetika (z řeckého \"bios\" – život a \"éthos\" – mrav) je odvětví aplikované etiky, jehož snahou je zkoumat či vymezovat principy lidského chování souvisejícího zejména s otázkami medicíny a nakládání s (lidským) životem (potrat, euthanasie, klonování apod.).\n\nV širším smyslu se bioetika neomezuje na otázky spojené s medicínou, nýbrž zahrnuje všechny morální problémy, které se týkají života jako takového (nikoliv jeho náplně či smyslu), tedy například otázky životního prostředí či přístupu ke zvířatům.\n\nBioetika zahrnuje širší oblast problémů než starší lékařská etika, která se zaměřuje především na vztahy mezi lékařem a pacientem. Je pro ni charakteristická interdisciplinarita, neboť se pohybuje mezi filosofií a etikou (popř. teologií), medicínou, psychologií, právem či ekologií.\n\nPřestože mnohé otázky, kterým se věnuje bioetika, jsou staré jako filosofie sama, bioetika je poměrně mladou disciplínou. Její vznik je spojován s 60. léty 20. století, která s novými technologiemi soustředila do lidských rukou velkou část moci nad životem (hemodialýza, transplantace orgánů, bezpečná interrupce, antikoncepční pilulka, prenatální diagnostika, intenzivní péče, respirátor). Umírání se přesunulo z domovů do nemocnic. Současně si někteří lidé začali být vědomi hazardováním s životním prostředím a v kulturní sféře proběhla vlna hnutí za lidská práva (později také za práva zvířat), feminismu a individualismu. Zděšení z nacistických praktik používaných během holocaustu poukázalo na neudržitelnost striktního oddělování vědy a výzkumu od etických hodnot. Tyto události vedly ke stále širší diskusi o dosahu počínání člověka vybaveného moderní technikou na sféru živého a na jeho etický rozměr.\n\nSamotný název \"bioetika\" pak pochází od amerického onkologa Van Rennselaer Pottera, který tento termín použil poprvé v článku z roku 1970, publikovaném na University of Wisconsin a nazvaném \"Bioethics: The science of survival\" (Bioetika: věda o přežití). Záběr bioetiky se postupně rozrostl — jednak s příchodem nových technologií, jednak se o témata životního prostředí, kde přechází v etiku životního prostředí (environmentální etiku). Bioetika je rozšířená především v USA, do Evropy a dalších světadílů přichází o něco později.\n\nTak jako v každé disciplíně, i v bioetice existuje pluralita přístupů a názorových proudů. Dvěma zřejmě nejrozšířenějšími východisky, které bývají stavěny do protikladu, jsou utilitarismus a deontologie — ty ovšem nevznikly s bioetikou, nýbrž jsou součástí dřívějších diskusí o etice. Zatímco utilitaristé hodnotí činy podle následků a za správné považují jednání, jež přinese co největší blaho pro co nejvíce osob, zastánci deontologie kladou důraz — někdy s odvoláním na Kanta — na lidskou důstojnost a nezadatelná práva.\n\nPřestože někteří autoři spojují vznik bioetiky s krizí morálky určované velkými náboženstvími, mnoho bioetiků vychází z pozic svého náboženství — příkladem může být genetik a odpůrce potratů Jérôme Lejeune, zatímco například australský utilitarista Peter Singer je atheistou.\n\n\n"}
{"id": "389992", "url": "https://cs.wikipedia.org/wiki?curid=389992", "title": "Deklarace", "text": "Deklarace\n\nDeklarace (z lat. \"declaratio\", prohlášení, vyhlášení) může být:\n\n\n"}
{"id": "389999", "url": "https://cs.wikipedia.org/wiki?curid=389999", "title": "Neißeaue", "text": "Neißeaue\n\nNeißeaue ( ) je nejvýchodnější obec Německa. Leží v Sasku v okrese Zhořelec na břehu řeky Nisy, která zde tvoří hranici s Polskem. Blízkými městy jsou Zhořelec přibližně deset kilometrů na jih a Niesky přibližně deset kilometrů na severozápad. Má obyvatel.\n\nObec se skládá z osmi částí níže vyjmenovaných s počtem obyvatel v roce 2005:\n\nNejstarší zmínka je z roku 1315, kdy je zmíněna dnešní \"Groß Krauscha\" pod jménem \"de Crushin\". Z roku 1346 je první zmínka o v současnosti největší části, Zodelu. Část \"Kaltwasser\" je zmíněna poprvé v roce 1385 jako \"Kaldin Wasser\" a o části \"Krušowk\" je první zmínka z roku 1408. Mezi lety 1377 a 1396 patřila oblast vévodství lužickému, mezi lety 1635 a 1815 kurfiřtství saskému. Po Vídeňském kongresu připadla Prusku a byla součástí provincie Slezsko.Po druhé světové válce se stala součástí Saska.\n\n\nPřímo obcí prochází železniční trať z Berlína do Zhořelce. Několik kilometrů jižně od obce vede dálnice A4, na kterou lze najet v nedalekém Kodersdorfu.\n\n"}
{"id": "390000", "url": "https://cs.wikipedia.org/wiki?curid=390000", "title": "Ante Portas", "text": "Ante Portas\n\nAnte Portas je druhé sólové album českého rappera, jenž vystupuje pod pseudonymem Headdy. Album bylo vydáno 12. prosince 2008.\n\nPrvním singlem byla skladba „Faya We Burn“ s hostujícím švýcarským reggae zpěvákem Calim P. K tomuto singlu byl natočen videoklip.\n\n"}
{"id": "390002", "url": "https://cs.wikipedia.org/wiki?curid=390002", "title": "Zemský okres", "text": "Zemský okres\n\nZemský okres (německy Landkreis, zkr. \"Lk.\" nebo \"Lkr.\", v Severním Porýní-Vestfálsku a Šlesvicku-Holštýnsku pouze Kreis (zkr. \"Kr.\"), je podle německého komunálního práva komunální svazek a územní správní celek. Spravuje území podle zákonů komunální samosprávy.\nKromě zemských okresů existují v Německu ještě městské okresy.\n\nOkresní orgány jsou:\n\nV okresním městě (něm. \"Kreisstadt\") se nachází okresní úřady, což jsou především Úřad okresního rady (něm. \"Landratsamt\") a celá okresní správa. Okresní rada resp. okresní radová se vedle komunálních úkolů věnují též zajišťování \"nižší státní správy\" coby „prodloužené ruky státu“.\n\nK pokrytí svých nákladů vybírají okresy tzv. okresní daň od obcí. Největším zemským okresem Německa je Uckermark ve spolkové zemi Braniborsko s rozlohou 3058,10 km². Nejmenší zemský okres se nachází v Hesensku, je to zemský okres Main-Taunus s rozlohou pouhých 229,39 km².\n\n"}
{"id": "390018", "url": "https://cs.wikipedia.org/wiki?curid=390018", "title": "Francesco Feo", "text": "Francesco Feo\n\nFrancesco Feo (? 1691 – 28. ledna 1761) byl italský operní skladatel, představitel Neapolské operní školy. Narodil se a zemřel v Neapoli, kde byla také většina jeho děl uvedena.\n\nFeo studoval na konzervatoři Conservatorio di Santa Maria della Pietà v Neapoli v letech 1704 až 1712. Mezi jeho spolužáky byli např. Leonardo Leo, Niccolò Jommelli a Giuseppe de Majo (který se později oženil s jeho neteří. Jeho prvním učitelem byl Andrea Basso a po roce 1705 i Nicola Fago.\n\nV roce 1713 uvedl svou první operu \"L’amor tirannico, ossia Zenobia\" (Krutá láska aneb Zenobia) a hned pro karneval v následujícím roce oratorium \"Il martirio di Santa Caterina\" (Utrpení svaté Kateřiny v Egyptě). Velmi úspěšné byly jeho církevní skladby pro místní chrámy, jako např. \"Missa defunctorum\" (Mše za zemřelé) z roku 1718. Proslul rovněž recitativy, áriemi a komickými scénami komponovanými pro představení oper jiných autorů uváděných v Neapoli.\n\nV roce 1719 složil operu \"La forza della virtù\" (Síle ctnosti) a vzápětí \"Teuzzone\" ve stylu opera seria. Skutečné slávy se dočkal v roce 1723 operou \"Siface, re di Numidia\" (Syphax – Numidský král) psanou pro divadlo Teatro San Bartolomeo. Libreto bylo prvním pokusem o hudební drama tehdy pětadvacetiletého Pietra Metastasia, který právě začínal svou životní dráhu v Neapoli.\n\nNa základě svých úspěchů byl v témže roce jmenován jako \"primo maestro\" konservatoře Conservatorio di Sant'Onofrio a Capuana, kde ve funkci vystřídal Nicola (Francesca) Grillo. V té době zde vyučoval např. Ignazio Prota a mezi jeho žáky byly významní skladatelé jako Nicola Sabatino, Niccolò Jommelli a Gennaro Manna.\n\nV roce 1739 přešel na Conservatorio dei Poveri di Gesù Cristo, kde nahradil Francesca Duranta, který odešel na odpočinek. Zde u něj studoval např. Giacomo Insanguine, známý pod přízviskem „Monopoli“.\n\nVětšinu svých oratorií, kantát a další duchovní hudby zkomponoval Feo v letech 1723 až 1743. Jeho nejznámějším oratoriem se stalo \"San Francesco Salesio, Apostolo del Chablais\" z roku 1734, které bylo mnohokrát provedeno v celé Itálii. Pro Řím a Turín zkomponoval šest oper a několik intermezz. Pro Madrid byla určeny serenády \"Oreste\" a \"Polinice\" (1738).\n\nNa objednávku řádu křižovníků v Praze složil v roce 1739 pro Prahu oratorium \"La distruzione dell’esercito dei Cananei con la morte di Sisara\" (Zničení vojsk Kanánců a smrt Sisary). Jeho poslední opera \"Arsace\", byla uvedena v roce 1740 v Turíně při znovuotevření divadla Teatro Regio a poslední oratorium (\"Ruth\") v Římě roku 1743.\n\nV tomto roce bylo Conservatorio dei Poveri di Gesù Cristo zrušeno a přeměněno na kněžský seminář. Feo odešel na odpočinek, ale dál pokračoval v komponování pro neapolské kostely, zejména pro chrám Santissima Annunziata, kde byl již od roku 1726 ředitelem kůru (maestro di cappella). Zemřel 28. ledna 1761. Poslední skladbou byla árie pro tenor a smyčcové nástroje \"Quoniam tu solus sanctus\".\n\nOpery\n\n\nIntermezza\n\nSerenády\n\nOratoria\n\nDalší chrámová hudba\n\nKromě toho zkomponoval 31 kantát: \"Cantate profane e solfeggi per soprano\"\n\n"}
{"id": "390037", "url": "https://cs.wikipedia.org/wiki?curid=390037", "title": "David Janowski", "text": "David Janowski\n\nDavid Janowski (25. května 1868, Wołkowysk, dnes Bělorusko – 15. ledna 1927, Hyères, Francie) byl francouzský šachový mistr polského původu, na přelomu 19. a 20. století jeden z nejlepších světových hráčů.\n\nDavid Janowski (plným jménem Dawid Markelowicz Janowski) byl národností polský Žid a občan carského Ruska. Brzy se však přestěhoval do Paříže, kde získal státní občanství a kde roku 1894 začal svou profesionální šachovou kariéru. Na turnaji v Lipsku v roce 1894 skončil šestý (zvítězil Siegbert Tarrasch), v Hastingsu roku 1895 dvanáctý (vyhrál Harry Nelson Pillsbury) a v Norimberku roku 1896 pátý (vyhrál Emanuel Lasker) , ale již v tomto roce vyhrál turnaj ve Vídni (před Karlem Schlechterem a roku 1898 byl opět ve Vídni třetí (za Siegbertem Tarraschem a Harrym Pillsburym). Po turnaji v Londýně v roce 1899, kde skončil čtvrtý (ale se stejným počtem bodů jako druhý Géza Maróczy), sebevědomě prohlásil, že vyzve vítěze turnaje, mistra světa Emanuela Laskera k zápasu o titul. Trvalo mu to však ještě celých dlouhých deset let, než se mu podařilo splnit Laskerovy podmínky.\n\nMezitím hrál Janowski na mezinárodních turnajích s různými výsledky:\n\nJanowski byl hráčem velké útočné síly a neskutečného citu pro figury. K zápasům o titul mistra světa v šachu s Emanuelem Laskerem se však dostal až v době, kdy měl vrchol své šachové kariéry již v podstatě za sebou, zatímco jeho výzvu v době jeho největších úspěchů Lasker odmítl.\n\nV květnu roku 1909 sehrál Lasker s Janowskim v Paříži nejprve krátký zápas na čtyři partie, který měl potvrdit, že Janowski je vhodný jako vyzyvatel. Zápas skončil 2:2, a tak jednání pokračovala. Bylo dohodnuto, že vlastní zápas se uskuteční v říjnu a v listopadu v Paříži a vítězem se stane ten, kdo získá více bodů z deseti partií. Lasker však dobře věděl, že Janowski, jehož největší slabinou byla značná nevyrovnanost ve vedení boje, není pro něho vážným soupeřem. Protože v době zahájení zápasu měl již dohodnuto, že v lednu roku 1910 bude obhajovat svůj titul v zápase se Karlem Schlechterem, navrhl Janowskému sehrát jejich střetnutí jako exhibici, s čímž Janowski nakonec souhlasil.\n\nZápas mezi Laskerem a Janowskim se hrál v Paříži od 19. října do 9. listopadu roku 1909 a jeho průběh jasně ukázal, že šlo o střetnutí dvou nerovných soupeřů (protože byl zápas dobře finančně dotován \"Berlínskou šachovou společností\", zdá se, že ze strany mistra světa šlo především o výnosný obchod). Po nerozhodné první partii prohrál Janowski čtyři partie za sebou, v šesté sice po hrubé Laskerově chybě zvítězil, ale to bylo z jeho strany všechno. Ve zbývajících čtyřech partiích Lasker vyhrál ještě třikrát a zvítězil tak celkově 7:1 (=2).\n\nDruhý zápas mezi Laskerem a Janowskym se uskutečnil v listopadu roku 1910 poté, co Lasker obhájil svůj titul v zápase se Schlechterem, a byl opět dotován \"Berlínskou šachovou společností\". Ze všech zápasů o titul mistra světa byl tento nejen nejméně významný, ale dokonce naprosto zbytečný, neboť po zcela jasné porážce Janowského v Paříži roku 1909 neměl žádný sportovní smysl. Byl to spíše obchodní podnik mistra světa a zřejmě také náhrada pro Janowského za první zápas, který nebyl oficiálním střetnutím.\n\nZápas se hrál v Berlíně na jedenáct partií od 8. listopadu do 8. prosince roku 1910 a skončil ještě drtivější porážkou Janowského 8:0 (=3) než zápas první. Jen na začátku vyzyvatel trochu vzdoroval a po třetí partii prohrával jen 1:0, ale pak neopatrnou hrou s ambiciózními zápletkami prohrával s klidným a rozvážným Laskerem jednu partii za druhou.\n\nJanowski byl aktivním hráčem prakticky až do své smrti a po porážkách v zápasech s Emanuelem Laskerem se zúčastnil ještě mnoha mezinárodních turnajů:\n\nPo vypuknutí první světové války odjel Janowski přes Švýcarsko do USA, kde žil devět let. Roku 1916 byl na turnaji v New Yorku druhý až čtvrtý (vyhrál Capablanca), a roku 1918 rovněž v New Yorku pátý (opět zvítězil Capablanca),\n\nV USA Janowski rovněž vyhrál osmý americký šachový kongres roku 1921 v Atlantic City, na devátém americkém šachovém kongresu roku 1923 se umístil na třetím místě (zvítězil Frank James Marshall společně s Abrahamem Kupchikem), ale na turnaji v New Yorku roku 1924 skončil jak poslední z jedenácti hráčů (zvítězil Emanuel Lasker).\n\nPo návratu do Evropy skončil Janowski na turnaji v Mariánských Lázních roku 1925 čtrnáctý (vyhrál Aaron Nimcovič společně s Akibou Rubinsteinem), v Hastingsu na přelomu let 1925-1926 sedmý (zvítězil Aljechin společně s Milanem Vidmarem) a roku 1926 v Semmeringu desátý (zvítězil Rudolf Spielmann) a v Gentu třetí až pátý (vyhrál Savielly Tartakower)\n\nV prosinci roku 1926 odjel Janowski do Hyères na šachový turnaj. Zde se u něho vážně projevila tuberkulóza a Janowski 15. ledna roku 1927 zemřel. Jeho jménem je pojmenována varianta v indické obraně \"1.d4 Jf6 2.c4 d6 3.Jc3 Sf5\"\n\n"}
{"id": "390038", "url": "https://cs.wikipedia.org/wiki?curid=390038", "title": "Mezinárodní dny a roky", "text": "Mezinárodní dny a roky\n\nToto je přehled mezinárodních dnů a roků. Mezinárodně uznané (sváteční) dny vyhlašuje zpravidla Organizace spojených národů (OSN), ale i její organizace pro vzdělání, vědu a kulturu UNESCO, Světová zdravotnická organizace (WHO) a další nadnárodní instituce. Tyto dny slouží často jako připomínka nějakých tematicky vymezených hodnot, dosažených úspěchů lidstva či naopak hrozeb a boje proti nim.\n\nPřipadají vždy na stejný den (datum).\n\nVysvětlivky:\n\nPřipadají každý rok na jiný den (datum).\n\nVysvětlivky (celý název):\n\n"}
{"id": "390040", "url": "https://cs.wikipedia.org/wiki?curid=390040", "title": "Hans Weichbrodt", "text": "Hans Weichbrodt\n\nHans Weichbrodt (* 4. září 1968) je duchovním Švédské církve (luterské) a představitelem charismatického hnutí v této církvi, které pracuje pod názvem \"Oasrörelsen\" (Hnutí Oáza).\n\nZabývá se eschatologií.\n"}
{"id": "390043", "url": "https://cs.wikipedia.org/wiki?curid=390043", "title": "Medium (seriál)", "text": "Medium (seriál)\n\nMedium je americký mysteriózní dramatický televizní seriál. Poprvé se na televizních obrazovkách objevil 3. ledna 2005 na americké televizní stanici NBC. Od roku 2009 byl vysílán na CBS, kde zůstal až do svého posledního dílu 21. ledna 2011. Seriál vypráví o Allison DuBoisové (Patricia Arquette), která pracuje jako medium pro okresního návladního ve Phoenixu Manuela Devalose (Miguel Sandoval). Seriál \"Medium\" je založen na skutečných událostech a zkušenostech s vyhlášeným duchovním mediem ve Spojených státech amerických - Allison DuBoisovou, která tvrdí, že spolupracovala s orgány činnými v trestním řízení v celé zemi při vyšetřování trestné činnosti.\n\nSeriál \"Medium\" vytvořil Glenn Gordon Caron a je vyráběn společností Picturemaker Productions a Grammnet Productions ve spolupráci s CBS Paramount Television.\n\n"}
{"id": "390044", "url": "https://cs.wikipedia.org/wiki?curid=390044", "title": "Ujandina", "text": "Ujandina\n\nUjandina ( ) je řeka v Jakutské republice v Rusku. Je dlouhá 586 km. Povodí řeky je 177 000 km².\n\nVzniká soutokem řek Irgičjan a Baky. Teče převážně přes Abyjskou nížinu, kde je její tok velmi členitý a v jeho okolí se nachází mnoho jezer. Je levým přítokem Indigirky.\n\nZdrojem vody jsou sněhové a dešťové srážky. Zamrzá v říjnu a rozmrzá na konci května až na začátku června, přičemž na konci zimy promrzá až do dna. Na řece je charakteristické náledí. Nejvyšších vodních stavů dosahuje od června do září.\n"}
{"id": "390045", "url": "https://cs.wikipedia.org/wiki?curid=390045", "title": "Milujte se!", "text": "Milujte se!\n\nMilujte se! – časopis pro novou evangelizaci je katolický časopis, soustřeďující se na osvětu a vzdělávání široké veřejnosti v oblasti křesťanství, věrouky a poznání Bible. Původně vznikl v roce 1975 v Polsku pod názvem Miłujcie się!.\n\nDnes vychází v 15 jazycích, v několika dalších existují jeho internetové verze. V angličtině vychází pod názvem \"Love One Another\" (tato verze je distribuovaná zejména v USA, Kanadě, ale i v Africe či Indii), v ruštině \"Liubitie Drug Druga\" (distribuci zajišťuje dr Józef Kubicki TChr z Biura Pomocy dla Wschodu Episkopatu Polski), slovensky \"Milujte sa!\", maďarsky \"Szeressétek egymást\", rumunsky \"Lubiţi-vă\" (vychází péčí Sester misionářek lásky), německy \"Liebt einander\" , česky \"Milujte se!\", v ukrajinské verzi \"Любiть одне одного!\"\n\nPolská verze vychází pod názvem \"Miłujcie się!\" od roku 1975. Zakladatelem byl kněz Tadeusz Myszczyński TChr., od jeho smrti v roce 1991 časopis až dosud vede kněz dr. Mieczysław Piotrowski TChr. Polská verze má průměrný náklad 220 tisíc výtisků, asi pětina nákladu je distribuována polským menšinám v zahraničí. Asi třetina nákladu je rozesílána bezplatně sociálně slabším čtenářům, zadarmo je rovněž zasíláno asi 10 000 výtisků pro polské menšiny v zemích bývalého SSSR.\n\nČeskou verzi časopisu s podporou Hnutí Pro život ČR vydává Milujte se!, z.s. záštitu mu poskytli Sestry Matky Terezy, Misionáři Obláti Panny Marie Neposkvrněné a FATYM. Je zpravodajem Společenství čistých srdcí. Redakce sídlí na adrese římskokatolické farnosti Vranov nad Dyjí.\n\nPrvní číslo vyšlo v červenci 2007, časopis vychází čtyřikrát za rok a jeho šéfredaktorem je katolický kněz Pavel Zahradníček (předchozími šéfredaktory byli Tomáš Vyhnálek a Marek Dunda, viz tiráž archivovaných čísel). Časopis vychází s církevním schválením biskupství brněnského v nákladu přes 50 000 výtisků (v roce 2013, v roce 2011 to bylo přes 30 000 výtisků). Po Katolickém týdeníku je Milujte se! druhý nejmasověji vydávaný křesťanský časopis na českém trhu. Archiv všech vyšlých čísel ve formátu PDF je k dispozici na webových stránkách vydavatele Milujte se!, z.s.\n\nNázev časopisu odkazuje na Ježíšův výrok „Milujte se navzájem, jako jsem já miloval Vás“ (Evangelium podle Jana, kap. 15, verš 12). byť může evokovat i frázi „Milujte se a množte se“ (lidová parafráze na „Ploďte a množte se a naplňte zemi“ z Genesis, kap. 1, verš 28). Časopis je barevný a podle jedné recenze z února 2009 je časopis při povrchním pohledu podobný tiskovinám Svědků Jehovových.\n\nČást obsahu české verze tvoří přeložené články z polské verze, zbytek jsou původní české texty. Časopis didakticky probírá věroučná dogmata, mravouku katolické církve (s mimořádným důrazem na sexuální oblast a protipotratový postoj), životopisy světců a významných osobností katolické církve.\n\nČasopis zveřejňuje mimo jiné příspěvky v žánru tzv. osobních svědectví týkající se terapií homosexuality, dopady antikoncepce, rozvodů, umělého oplození, posedlostí, okultu a dalších aktuálních témat. Svědectví a navazující články obsahují hodnocení z pohledu Římsko-katolické církve a vysvětlují racionální důvody pro její učení. Texty zdůrazňují důstojnost, vznešenost, krásu a smysl lidského života, jehož cíl je v nebi, ale zároveň nezastírají velkou náročnost života věřících katolíků.\n\nV některých zveřejněných osobních svědectvích se vyskytla i témata vyléčení z homosexuality pomocí postů a modliteb a Boží tresty za předmanželský sexuální život (redakcí vysvětlené jako přirozené důsledky zla). Obsahují i označení nemanželského soužití tradičním církevně-právním výrazem konkubinát, akceptaci exorcismu atd. Šéfredaktor věnuje podle svých slov na každém čísle stovky hodin přípravě, aby neobsahovalo nic, co by mohlo odporovat katolické víře a mravům.\n\nPodle Ignáce Pospíšila se časopis vyhýbá problematickým a kontroverzním tématům z katolické historie, což potvrdil i zástupce časopisu. Podle Pospíšila se časopis asi nestane oblíbeným čtivem katolíků, kteří mají problém s některými zásadami katolické morálky v sexuální oblasti, zastánců „svobodné volby“ nebo „tak zvaných křesťanů“, kteří mají problém s akceptací věrouky (víry v zázraky, zázračného početí, zmrtvýchvstání a božství Ježíše), ani protestantů či pravoslavných alergických na slova papež či papežský primát, avšak na druhé straně nepochybně jde o vhodné čtivo pro katolíky a i nekatolík, který se chce dovědět něco o katolicismu, si přijde na své.\n\nCentrum mládeže olomoucké arcidiecéze jej na svých stránkách v prosinci 2008 doporučovalo jako kvalitní křesťanský časopis pro mládež.\n\n"}
{"id": "390056", "url": "https://cs.wikipedia.org/wiki?curid=390056", "title": "Švédská církev", "text": "Švédská církev\n\nŠvédská církev (šv. \"Svenska kyrkan\") je luterskou církví a největší církví ve Švédsku. Do roku 2000 byla státní církví. Formálně se k ní hlásí přes 6,4 miliónů osob, což představuje 67,5 % obyvatel Švédska.\n\nŠvédská církev se hlásí k Bibli a Symbolickým knihám luterství, obsaženým v Knize svornosti.\n\nVe 20. století se začala silně liberalizovat a orientovat na otázku lidských práv. V církvi vedle sebe působí řada hnutí s různým teologickým profilem. Švédská církev od roku 1958 ordinuje ženy do úřadu duchovních. V roce 2007 začala jako první církev na světě schvalovat oficiální homosexuální vztahy (byly však nazvány \"soužitím\" a ne \"manželstvím\", aby se zachovala výlučnost manželství mezi mužem a ženou). O dva roky později, v roce, kdy se stockholmskou biskupkou stala Eva Brunneová, církev přistoupila na uzavírání manželství osob stejného pohlaví.\n\nŠvédská reformace byla liturgicky konzervativní. Tradiční bohoslužebné obřady a oděvy zůstaly zachovány. Arcibiskup Laurentius Petri roku 1571 napsal: \"\"Používáme roucha, oltář, oltářní ubrusy, kalich s patenou atd. Nemáme žádné pochybnosti označovat večeři Páně jako mši. Není zakázáno nazývat tuto svátost obětí, protože se jedná o oběť, kterou náš velekněz Kristus jednou vykonal na kříži. Jeho oběť je nyní přítomna ve mši.\"\" V průběhu následujících století začaly být vynechávány některé části obřadu. Liturgické reformy 20. století tento trend zastavily a kromě toho kladly důraz na sloužení mší i ve všední dny. Roku 1986 přijala generální synoda nový řád bohoslužeb, nový lekcionář a zpěvník. Roku 2017 byla aktualizována liturgická příručka aby odpovídala novějšímu vydání švédské Bible (\"Bibel 2000\"). Svým inkluzivním, genderově neutrálním jazykem vyvolala zájem světových médií.\n\nCírkev byla odstátněna roku 2000, nicméně stále zůstává veřejnoprávní korporací. Všichni obyvatelé Švédska s výjimkou obyvatel měst Stockholm a Tranås jsou povinni církvi platit pohřební poplatek (\"Begravningsavgift\") na provozování pohřebnictví. Výši poplatku stanoví pro své členy církev a pro nečleny orgány státní finanční správy.\n\nCírkev se člení na 13 diecézí (\"stift\"); diecéze se dále člení na děkanáty (\"kontrakt\") a ty na farnosti (\"församlingar\"). V čele celé církve stojí arcibiskup Uppsaly.\n\nŘeholní společenství ve švédské církvi byla povolena roku 1951. První řeholnice složila sliby v roce 1954. Později se utvořila komunita ze které vznikl současný Řád sv. Ducha. Nejpočetnější společenství zasvěcených žen ve švédské církvi tvoří Dcery Mariiny. Největší a nejstarší mužský klášter je v Östanbäcku.\n\nŠvédská církev je členkou následujících ekumenických organizací:\n"}
{"id": "390057", "url": "https://cs.wikipedia.org/wiki?curid=390057", "title": "Bělehradská demonstrace 5. října 2000", "text": "Bělehradská demonstrace 5. října 2000\n\nSvržení Slobodana Miloševiče (též: buldozerová revoluce) byla série událostí, která začala demonstrací se v Bělehradě 5. října 2000. Události vedly ke konci vlády Slobodana Miloševiće, jeho nacionalistického režimu a nástupu nové generace srbských politiků, z nichž nejznámější je Vojislav Koštunica.\n\nNa podzim roku 2000 se v tehdejší Jugoslávii konaly prezidentské volby. V prvním kole hlasování získal opoziční kandidát Vojislav Koštunica 49 % hlasů (což bylo o jediné procento méně, než bylo potřeba k vítězství), a tak bylo podle platných zákonů ohlášeno druhé kolo voleb. Demokratická opozice Srbska tento výsledek neuznala; vyzvala občany, aby se 5. října 2000 shromáždili před budovou svazové Skupštiny a postavili se proti velkému volebnímu podvodu, ke kterému mělo dojít proto, aby se tehdejší prezident Slobodan Milošević udržel u moci. DOS vyhlásila ultimátum, ve kterém požadovala, aby Slobodan Milošević do čtvrtka 5. října 15:00 uznal vůli občanů, která byla vyjádřena v hlasování 24. září. Také požadovala změny ve veřejnoprávní televizi RTS (Radiotelevizija Srbije), která o volbách nepravdivě informovala. Podstatnou částí těchto změn měla být personální výměna – odstoupení generálního ředitele, šéfredaktora a hlavní redakce RTS. DOS dále prohlásila, že požaduje, aby byli všichni, kteří byli zadrženi během předchozích protestů, omilostněni, nebo proti nim bylo zastaveno trestní stíhání.\n\nPředseda svazové volební komise mezitím informoval volební komise v místech, kde se hlasovalo, že přípravné práce na druhém kole voleb byly ukončeny. Další celosvazové hlasování se tak mělo konat 8. října. Vojislav Koštunica požádal Slobodana Miloševiće, aby přiznal porážku v prvním kole voleb a poukázal na nebezpečí možnosti vypuknutí otevřeného konfliktu v zemi. Situaci zhodnotil slovy: „My do žádného druhého kola jít nemůžeme, protože bychom tím uznali krádež volebních hlasů. Podvod z prvního kola nemůže být odčiněn druhým, pátým nebo kdovíjakým dalším kolem.“ \n\nPříznivci DOS, kteří obdrželi zprávu o chystané demonstraci, dorazili do Bělehradu 5. října časně ráno. Do hlavního města přijeli z celé země, ze všech směrů. Jejich shromáždění moderovali představitelé opozice. Postupně nabývalo na síle, kolem 15. hodiny se lidé setkali před budovou svazové Skupštiny a pokoušeli se vniknout dovnitř.\n\nDav protestujících se nakonec kolem 15:35 přece jen dostal do budovy parlamentu. Policie se snažila situaci uklidnit a dav rozehnat nasazením slzného plynu. \n\nNěkolik desítek občanů vystoupilo zhruba kolem 16 hodiny ve svazové Skupštině; policejní síly, které dosud místo hlídaly a snažily se demonstrující zastavit, se postupně stahovaly. Z pravého křídla budovy začal stoupat černý dým, dav rozbil i všechna okna, silně byl poškozen i interiér budovy. Demonstranti také zdemolovali několik policejních vozidel za budovou jugoslávského parlamentu na Kosovské ulici. Během souboje mezi protestujícími a policií došlo i ke střelbě ze zbraně, několik občanů bylo zraněno. Kolem 17. hodiny se sešel bělehradský policejní velitel s představiteli Demokratické opozice Srbska. O hodinu později pak policejní síly z ulice Majka Jevrosime složily zbraně a připojily se k protestujícím. V bělehradských nemocnicích bylo mezitím přijato přes deset lidí s různými poraněními. Policie nasadila slzný plyn i u budovy RTS, kde došlo rovněž k nepokojům a demonstranti se chtěli dostat i do této budovy.\n\nBudova Radiotelevizije Srbije byla následně davem zapálena, což znamenalo přerušení řádného vysílání krátce po 17 hodině. Na všech třech kanálech státní televize byly vysílány reklamy a různé starší spoty. Studio B zahájilo následně vysílání zpravodajské relace o zbití protestujících na ulici. Ostatní televize se později jedna po druhé v informování o těchto událostech připojily a odvysílaly záběry z bělehradských ulic. Jediné profesionální médium, které svobodně hlásilo o celé události, bez ohledu na situaci veřejnoprávních stanic, bylo rádio Indeks. \n\nNově zvolený prezident Svazové republiky Jugoslávie Vojislav Koštunica se v předvečer obrátil z terasy Skupštiny k přítomným občanům, později i ke zbytku země v televizním vysílání RTS. Demokratická opozice Srbska ustanovila krizový štáb. Ten měl řešit klíčové problémy země a svoji činnost koordinovat s nově zvoleným prezidentem. Představitelé DOS následně během noci bouřlivé změny probírali s bezpečnostními složkami státu. Před budovou svazové Skupštiny je ráno uvítaly davy lidí.\n\n6. října Slobodan Milošević promluvil v televizním vysílání k národu a přiznal porážku v prezidentských volbách. O den později nově zvolená hlava státu Vojislav Koštunica složila prezidentský slib před poslanci parlamentu. Koštunica se stal čtvrtým a nakonec i posledním prezidentem svazové (srbsko-černohorské) Jugoslávie.\n"}
{"id": "390060", "url": "https://cs.wikipedia.org/wiki?curid=390060", "title": "Měchnov", "text": "Měchnov\n\nMěchnov (dříve též Měchnějov) je místní částí městyse Divišova a nachází se 1 km od sjezdu dálnice D1 „Šternov“. Nedaleko leží kopec Vrcha (533 m), který se také dříve nazýval Měchnějov. Katastrální území měří 462,32 hektaru.\n\nPrvní písemná zmínka o vesnici pochází z roku 1352.\n\nObec vznikla nedlouho po založení hradu Český Šternberk ve 13. století, k jehož panství patřila. Z roku 1391 pochází zmínka ohledně vykonávání patronátního práva Albrechtem ze Šternberka, který financoval místo oltářníka při mariánském oltáři v měchnovském kostele. Fara zanikla v době husitských válek.\n\nJednolodní měchnovský kostel svatého Martina je obdélníkového tvaru s apsidou. Mladšího data vzniku je hranolovitá věž v západním průčelí. Vstup z věže do lodi je gotický, ale samotná stavba byla v 18. století přestavěna v barokním slohu, stejně jako jeho vnitřní zařízení: hlavní sloupový oltář z počátku 18. století, krucifix a kazatelna. Oltář na jižní straně je rokokový, druhý pseudobarokní.\n\nNejstarší pohled na Měchnov je dochován na mapě šternberského panství z roku 1753 od Antonína F. Zástěry. Z Měchnova pochází kněz Karel Kočí.\n\nV obci Měchnov (326 obyvatel) byly v roce 1932 evidovány: tři hostince, dva lihovary (družstevní, Šternberg), pět rolníků, obuvník, obchod se smíšeným zbožím, dvě trafiky a velkostatek Šternberg.\n"}
{"id": "390069", "url": "https://cs.wikipedia.org/wiki?curid=390069", "title": "Dietrichsteinský palác (Brno)", "text": "Dietrichsteinský palác (Brno)\n\nDietrichsteinský (Dietrichštejnský, Ditrichštejnský) palác je významná stavba v centru Brna, hlavní výstavní budova Moravského zemského muzea.\n\nBudova se nachází v centru města, v horní části jednoho z nejdůležitějších brněnských náměstí – Zelného trhu těsně pod brněnským dómem. Na místě pěti domů ji jako jedno z rodových sídel v letech 1614–1618 nechal postavit olomoucký biskup kardinál František z Ditrichštejna. Předpokládalo se, že plány pro stavbu vypracoval italsko-švýcarský architekt Giovanni Giacomo Tencalla, tato domněnka se však dnes považuje za málo pravděpodobnou.\n\nZ tohoto raně barokního paláce se po radikální přestavbě Domenicem Martinellim (dvacátá léta 18. století, před rokem 1748) do vrcholně barokní podoby dochovaly jen hlavní zdi a některé klenby. Pozoruhodným a intaktně dochovaným Martinelliho dílem je vstupní portál a vestibul.\n\nBudova sloužila v 19. století nejdříve jako Apelační a později jako Vrchní zemský soud a pro potřeby justičních úřadů byla postupně upravována; zásahy do barokní architektury paláce vyvrcholily v letech 1928–1929 nástavbou třetího, půdního patra. To už Dietrichsteinský palác sloužil převážně výstavním účelům Moravského zemského muzea, pro které byl zakoupen roku 1911. Při památkové rekonstrukci paláce v 80. letech minulého století byla tato nástavba snesena a exteriér stavby byl připodobněn původnímu baroknímu stavu, zatímco její vnitřní dispozice byla přizpůsobena modernímu muzejnímu provozu. Ten zde byl zahájen otevřením nových expozic v říjnu roku 1991.\n\nReprezentativní budova hostila v době českého stavovského povstání roku 1620 „zimního krále“ Fridricha Falckého a roku 1748 královnu Marii Terezii. V říjnu 1805, před bitvou u Slavkova v Dietrichsteinském paláci pobýval ruský vojevůdce Michail Illarionovič Kutuzov, jak o tom informuje pamětní deska.\n\nV současnosti je budova Dietrichštejnského paláce hlavní výstavní budovou Moravského zemského muzea. Své místo zde nalezly expozice paleontologie, mineralogie, pravěku, raného středověku, dále prostory pro práci s dětmi, konferenční sál a salónek, kavárna, galerie, muzejní prodejna, zázemí.\n\n\n\n\n\n"}
{"id": "390079", "url": "https://cs.wikipedia.org/wiki?curid=390079", "title": "Ezra", "text": "Ezra\n\nEzra ( עֶזְרָא, \"Ezra\") je mužské rodné jméno hebrejského původu (psané v aramejské formě), které znamená „\"pomoc\"“. Vykládá se také jako „(Boží) pomoc“.\n\n„\"Be-ezrat ha-Šem\"“ (\"S pomocí Boží\") je užíváná hebrejská fráze.\n\nSvátek slaví 13. června podle staršího evangelického kalendáře.\n\n\n"}
{"id": "390080", "url": "https://cs.wikipedia.org/wiki?curid=390080", "title": "Elíša", "text": "Elíša\n\nElíša, dříve uváděný jako Eliseus (hebrejsky אֱלִישַׁע) byl starozákonní prorok, žák a později následník Elijáše, který působil převážně v Samařsku. Význam jména Elíša se obvykle uvádí „Bůh je má spása, osvobození“, může však být také vykládán jako „Bůh je hojnost“. Cyklus vyprávění o proroku Elíšovi je obsažen v 2. knize královské (kap. 2-9), jeho povolání za proroka Elijášem je popsáno již v 1. knize královské, kapitola 19. Elíša byl podle biblického vyprávění původcem mnoha zázraků včetně vzkříšení mrtvého, proto mu tradice připisuje dvojnásobnou dávku prorockého ducha (2 Kr 2,9).\n\nVedle židů Elíšu považují za proroka také křesťané a muslimové. Katolická církev jej uctívá jako světce. Křesťanský svátek připadá na 14. června. Elíša bývá zobrazován v prorockém hávu, často se svitkem v rukou, a většinou také s lysinou, což se odráží od jednoho ze starozákonních příběhů, kde se mu kvůli ní posmívali.\n\n"}
{"id": "390083", "url": "https://cs.wikipedia.org/wiki?curid=390083", "title": "Beppu", "text": "Beppu\n\nBeppu (: 別府, \"Beppu\") je lázeňské město nacházející se v prefektuře Óita na ostrově Kjúšú v Japonsku. Dle oficiálních údajů ze dne 30. 11. 2016 má 119 927 obyvatel. Rozloha města je 125,13 km² a hustota zalidnění je 973 obyvatel na km².\n\nDíky velkému množství horkých pramenů je Beppu považováno za hlavní lázeňské centrum Japonska.\nMěsto je rozděleno do osmi lázeňských středisek: Beppu, Kitahama, Kamegawa, Šibaseki, Kannawa, Mjóban, Horita a Hamawaki.\n\n\n\n\n"}
{"id": "390086", "url": "https://cs.wikipedia.org/wiki?curid=390086", "title": "Isaiah", "text": "Isaiah\n\nIsaiah je anglická verze mužského jména hebrejského původu,( יְשַׁעְיָה, Ješaja či יְשַׁעְיָהו, Ješajahu, \"Hospodin je spása\". Španělská verze je Isaías. Česká podoba tohoto jména Izaiaš.\n\n\n"}
{"id": "390088", "url": "https://cs.wikipedia.org/wiki?curid=390088", "title": "KS Besëlidhja Lezhë", "text": "KS Besëlidhja Lezhë\n\nKS Besëlidhja Lezhë je albánský fotbalový klub z Lezhë. Klub byl založen roku 1930 ve městě Lezhë. Domovským stadionem je Stadiumi Besëlidhja s kapacitou 7 000 diváků. Současným trenérem je Ridvan Kulli.\n"}
{"id": "390093", "url": "https://cs.wikipedia.org/wiki?curid=390093", "title": "Pavel Černý", "text": "Pavel Černý\n\nJméno a příjmení Pavel Černý má více osob:\n\n"}
{"id": "390094", "url": "https://cs.wikipedia.org/wiki?curid=390094", "title": "2C-B", "text": "2C-B\n\n2C-B čili 4-brom-2,5-dimethoxyfenylethylamin je syntetické psychedelikum (halucinogen) patřící do skupiny psychedelických fenylethylaminů často označované jako skupina 2C-X. Většinu těchto látek poprvé připravil americký chemik Alexander Shulgin v 60. až 80. letech minulého století. Jejich syntézu a účinky popsal v knize \"PIHKAL (Phenethylamines I Have Known And Loved)\". Na černém trhu se tato látka nabízela nebo nabízí např. pod názvy Nexus, Venus nebo Bromo, někdy jako náhražka populární extáze. Užívá se ve formě solí (hydrochloridu nebo hydrobromidu) převážně orálně, výjimečně i šňupáním (při této aplikaci látka v nosní dutině dráždí sliznice).\n\nAmerický chemik, Alexander Shulgin, připravil 2C-B poprvé v roce 1974 a sám tento halucinogen zařadil mezi své nejvýznamnější objevy. Zpočátku ho používali ve své praxi psychologové a psychiatři k léčbě neuróz a poruch osobnosti. Později (v 80. letech minulého století) se 2C-B začalo využívat rekreačně, což vedlo (postupně prakticky na celém světě) k jeho přeřazení do seznamu kontrolovaných substancí. V 90. letech minulého století tuto látku nicméně přechodně prodávala německá farmaceutická firma Drittewelle pod názvem Eros jako afrodiziakum a do roku 1997 byl k dostání pro zletilé osoby v holandských smartshopech většinou pod jménem \"Nexus\".\n\n2C-B stejně jako další příbuzné látky ze skupiny 2C působí patrně především jako agonista 5-HT2A serotoninových receptorů v mozku. Jeho toxicita ani metabolismus nejsou zatím příliš prozkoumány, ale zdravotní problémy se po jeho užití prakticky nevyskytují.\nNa základě poznatků Shulginovy práce je letální dávka 2cb až několik desítek gramů, což je v porovnání s jeho psychotropní dávkou přibližně tisícinásobek.\nU extrémně vysokých dávek (200mg<) se u vybrané skupinky lidí vyskytovaly křeče, pocity zmatenosti, úzkost, vasokonstrikce, dočasný zvýšený tlak a dočasně zvýšený tep.\nOpakované užívání (až 2x do měsíce, dávky 5-35 mg) po dobu několika měsíců nemělo za následek dlouhodobé neblahé účinky na zdraví a fyzický stav jedinců.\n\nÚčinky 2C-B mimořádně silně závisejí na užité dávce. V nízkých dávkách látka působí zejména jako lehký stimulant, případně vyvolává pocity sounáležitosti a větší náklonnosti k lidem; působí tedy podobně jako MDMA (extáze) jako empatogen a entaktogen. S tím patrně souvisejí i její někdy uváděné afrodiziakální účinky, nicméně tento účinek nebyl potvrzen u všech lidí, jenž drogu požili. Ve vyšších a vysokých dávkách ovšem 2C-B působí jako typický halucinogen a entheogen. Velmi výrazná přitom bývá smyslová složka zážitku (zvýraznění barev, zvuků, pseudohalucinace), zatímco vrcholné psychické prožitky (např. mystické pocity) nejsou patrně tak časté jako např. u LSD. Akutní intoxikace trvá 3 až 6 hodin a někdy ji doprovázejí nepříjemné tělesné účinky jako třes, nevolnost nebo pocit chladu (tyto pocity jsou zejména přítomny při takzvaném \"onsetu,\" neboli nástupu účinků a mohou být pouze psychické).\n\nVesměs podobné účinky jako 2C-B mají například chemicky blízce příbuzné látky 2,5-dimethoxy-4-jodfenylethylamin (2C-I), 2,5-dimethoxy-4-ethylfenylethylamin (2C-E), 2,5-dimethoxy-4-ethylthiofenylethylamin (2C-T-2) nebo 2,5-dimethoxy-4-propylthiofenylethylamin (2C-T-7). Tyto i další sloučeniny objevené Alexanderem Shulginem se také objevily na černém trhu jako \"legální\" náhražky 2C-B brzy po jeho přesunutí do seznamu zakázaných substancí.\n\n"}
{"id": "390098", "url": "https://cs.wikipedia.org/wiki?curid=390098", "title": "Čistota vody", "text": "Čistota vody\n\nČistota vody je obecný pojem, vyjadřující obsah cizích látek ve vodě. Skutečně chemicky čistou vodu HO lze připravit pouze laboratorně. Čistotu vody je nutno posuzovat individuálně v závislosti na tom, k jakému účelu je voda využívána. Například pitná voda je díky svému obsahu minerálních látek vhodná pro pití, ale již se nehodí pro ředění analytických vzorků nebo chlazení pájecích pecí - v prvním případě může ovlivňovat výsledek analýzy, v druhém případě může docházet ke vzniku kotelního kamene.\n\nPitná voda je definována jako voda, která prošla procesem úpravy a vyhovuje stanoveným požadavkům. Požadavky na kvalitu pitné vody upravuje vyhláška 252/2004 Sb. o hygienických požadavcích na pitnou a teplou vodu a četnost kontrol. Zvláště pak v příloze 1 je tabulka, která ustanovuje nejnižší a mezní koncentrace a hraniční hodnoty jednotlivých vlastností vzorků vod.\n\nUžitková voda je obecně vzato voda, která není upravena jako pitná, proto je levnější a je jí možno využívat pro úklid, ohřev atd. V průmyslu se pro tuto vodu může využívat i pojem provozní voda. Požadavky na její kvalitu se různí v závislosti na jejím využití a často musí být upravována, např. filtrací či změkčením.\n\nOdpadní voda je voda, jejíž kvalita byla zhoršena lidskou činností. Při procesu čištění odpadní vody dochází k oddělení vody, která je ještě dále přečišťována, a kalů a dnových sedimentů. Kaly z čištění odpadních vod se označují jako aktivovaný kal a podle kvality se mohou dále využívat (např. výroba bioplynu), nebo se skládkují (např. kvůli obsahu těžkých kovů).\n\nČistota vody je zjišťována souborem chemicko-fyzikálních metod, zajišťujících podrobné stanovení vlastností vzorku. Každá z těchto vlastností má mezní hodnotu pro daný typ vody.\n\n\n\n\n\n\nÚprava kvality vody probíhá mnoha různými způsoby v závislosti na jejím využití. Nejčastěji bývá filtrována a deionizována, pitná voda se naopak může obohacovat minerály. Průmyslově znečištěnou vodu je často nutno zbavit těžkých kovů nebo ropných sloučenin.\n\n"}
{"id": "390102", "url": "https://cs.wikipedia.org/wiki?curid=390102", "title": "Morkoka", "text": "Morkoka\n\nMorkoka ( ) je řeka na západě Jakutské republiky v Rusku. Je dlouhá 841 km. Povodí řeky má rozlohu 32 400 km².\n\nOdtéká z jezera Bajyttach a protéká skrze Viljujskou planinu v hluboké dolině. Její tok je velmi členitý. Je pravým přítokem Marchy v povodí Viljuje.\n\nZdrojem vody jsou sněhové a dešťové srážky. Zamrzá na začátku října a rozmrzá v květnu.\n"}
{"id": "390105", "url": "https://cs.wikipedia.org/wiki?curid=390105", "title": "Castellorizon", "text": "Castellorizon\n\n„Castellorizon“ je zcela instrumentální skladba, napsaná Davidem Gilmourem, CBE, členem slavné britské progresivně rockové skupiny Pink Floyd. Je úvodní skladbou Gilmourova sólového alba \"On an Island\". Námět na píseň a její název pochází z názvu řeckého ostrova Kastelorizo, kde Gilmour tou dobou pobýval.\n\nSkladbu zahajuje, na první poslech poměrně chaotická změť zvuků (parník), doprovázená smyčcovým orchestrem. Následuje mistrně provedené kytarové sólo, později též doprovozené smyčci. Poté skladba přechází do následující písně „On an Island“.\n\nSkladba byla dvakrát nominována na Cenu Grammy v kategorii „Best instrumental rock performance“ (nejlepší instrumentální rockové vystoupení), a to na 49. ceremonii (2007) a 51. ceremonii (2009), tehdy za vystoupení v polském Gdaňsku.\n"}
{"id": "390107", "url": "https://cs.wikipedia.org/wiki?curid=390107", "title": "Dějiny Islandu", "text": "Dějiny Islandu\n\nDějiny Islandu jsou dějinami současného státu Island rozkládajícího se na stejnojmenném ostrově. Vzhledem ke své izolovanosti od zbytku Evropy byl Island ušetřen pustošení evropských válek, ale neminula ho řada jiných evropských vlivů, od Černé smrti, až po rozšíření protestantismu. Dějiny Islandu byly také poznamenány řadou přírodních katastrof způsobených relativním geologickým mládím ostrova a jeho pokračujícím růstem sopečnými erupcemi.\n\nHistorii lidských dějin na Islandu začali patrně psát mniši z Irska, ale tradičním datem počátku evropského osídlení je rok 874, vztahující se k připlutí vikingských mořeplavců z Norska a Britských ostrovů. Nakonec se usazovali na ostrově hlavně Norové. Roku 930 místní náčelníci založili sněm Althing, obvykle označovaný za nejstarší parlament světa. Koncem 10. století se na Island rozšířilo křesťanství, díky norskému králi Olafu Tryggvasonovi, který přinutil ke konverzi obyvatele na všech norských územích. Na Norsku si však v této éře Island udržoval relativní nezávislost. To se změnilo až v období zvaném \"Sturlungs\", ve 13. století, kdy Island oslabil vnitřní konflikt a byl podřízen Norsku tzv. Starou smlouvu (1262-1264). Norsko pak bylo spojeno se Švédskem (1319), poté s Dánskem (1376) a nakonec byly všechny tři státy sjednoceny v Kalmarské unii (1397–1523). Když se rozpadla, připadl Island Dánsku. Dánové zavedli tzv. dánsko-islandský obchodní monopol, což bylo pro islandskou ekonomiku škodlivé. 17. a 18. století se tak stalo érou chudoby, ještě zhoršenou velkými přírodními katastrofami, jako byl výbuch sopky Laki roku 1783. Sopka (přesněji série sopek) tehdy přivodila jednu z největších sopečných katastrof ve zdokumentované historii lidstva. Byla aktivní osm měsíců a zahubila čtvrtinu islandské populace. Katastrofa je na Islandu známa jako \"Móðuharðindin\".\n\nV souvislosti se vznikem moderního nacionalismu v Evropě se i na Islandu v 19. století objevilo hnutí za nezávislost na Dánsku. Důležitým mezníkem na cestě k ní bylo obnovení Althingu v roce 1844 (Dánové jeho zasedání zrušili roku 1799). Svrchovanost Island získal po první světové válce, kdy 1. prosince 1918 vzniklo Islandské království, v personální unii s královstvím dánským. Během druhé světové války Island vyhlásil neutralitu, ale kvůli jeho strategické poloze ho bez odporu obsadili Britové a posléze je vystřídali Američané. To ještě více oslabilo vazby na Dánsko. V roce 1944 Island vyhlásil republiku, čímž se přetrhla poslední vazba s Kodaní. Roku 1949 se Island stal zakládajícím členem Severoatlantické aliance, nezapojil se však do evropského integračního procesu. Jeho ekonomika pak rychle rostla, byť o její jádro, tedy rybolov, musel Island vést řadu mezinárodních sporů. Od 90. let začal Island měnit strukturu své ekonomiky a chtěl být \"ukázkově postindustriální\" ekonomikou založenou na službách, především finančních. V důsledku toho na něj ovšem drtivě dopadla světová finanční krize roku 2008. Tento otřes vedl k velké restrukturalizaci islandské politiky.\n\nIsland je z geologického hlediska mladý ostrov. Začal se tvořit asi před 20 miliony lety sérií sopečných výbuchů v oblasti Středoatlantského hřbetu.\n\nIsland zůstal jedním z posledních větších ostrovů na světě neobydlený lidmi. Přesné datum, kdy první člověk dosáhl ostrova, je nejisté. Starověké římské mince datované do 3. století byly nalezeny i na Islandu, ale není známo, zda tam byly v oné době, nebo je později přivezli vikinští osadníci.\n\nExistují určité teorie, že irští mniši se měli usadit na Islandu před příchodem obyvatel Skandinávie. Neexistuje však žádný archeologický důkaz podporující tuto teorii. Ve 12. století poznamenal učenec Þorgilsson Ari ve své knize Íslendingabók, že malé zvony, které odpovídají těm, které byly používány irskými mnichy, jsou důkazem přítomnosti mnichů na ostrově. Žádné takové artefakty však nebyly objeveny moderními archeology.\n\nPodle Landnámabók byl Island objeven Naddoddem, jedním z prvních osadníků na Faerských ostrovech, který plul z Norska na Faerské ostrovy, ale cestou se ztratil a byl proudem unášen k východnímu pobřeží Islandu. Naddoddr objevenou zemi nazval Snæland (Snowland). Dalším návštěvníkem byl švédský námořník Garðar Svavarsson, taktéž náhodně unášený k pobřeží Islandu. Ostrov pojmenoval Garðarshólmi (doslova Garðar to Islet) a zůstal tam až do zimy. První skandinávsští osadníci, kteří se úmyslně plavili na Garðarshólmi, byli lidé Flókiho Vilgerðarsona, známého také jako Hrafna-Flóki (Havran-Flóki). Flóki strávil na Barðaströndu jednu zimu. Pro místní velmi chladné zimy dal Hrafna-Flóki ostrovu jeho současný název Island.\n\nZa prvního stálého obyvatele Islandu je obvykle považován norský náčelník Ingólfur Arnarson. Když se blížil k pobřeží, hodil podle legendy do moře dva vyřezávané sloupy a prohlásil, že se usadí tam, kde přistanou. Pak se plavil podél pobřeží až do místa, kde byly pilíře nalezeny, tedy na jihozápadní poloostrov, nyní známý jako Reykjanesskagi. Tam se s rodinou kolem roku 874 usadil. Místo bylo pojmenováno Rejkjavík (záliv Kouře), kvůli geotermické páře stoupající zde ze země. Osada se později stala hlavním a největším městem moderního Islandu. Ingólfur Arnarson nicméně nemusí být prvním, kdo se usadil natrvalo na Islandu, mohl to být také Náttfari, otrok Garðara Svavarssona, který zůstal na ostrově, když se jeho pán vracel do Skandinávie.\n\nMnohé z výše uvedených informací pochází z Landnámabóku (Kniha Osídlení), písemného přiblížení tří staletí Osídlení. Archeologické nálezy v Rejkjavíku se shodují s datem uvedeným zde: k osídlení Rejkjavíku došlo kolem roku 870.\n\nNásledovala další řada norských náčelníků, jejich rodin a otroků, kteří se usadili na všech neobydlených oblastech ostrova v následujícím desetiletí. Tito lidé byli převážně norského, skotského a irského původu, Irové a Skotové byli především otroci a služebníci severských velitelů, jak tvrdí islandské ságy, Landnámabók a další historické dokumenty.\n\nKolem roku 930 byl založen Althing a tento národní sněm lze pokládat za nejstarší evropský parlament. \n\nKřesťanství se na Island dostalo poměrně pozdě. První pokus zde učinil Islanďan Thorvaldr Kodránsson roku 981, který se pokoušel šířit křesťanství mezi svými soukmenovci. Když s tím však přišel na Althing, dal se v debatě natolik vyprovokovat, že zabil dva oponenty a byl proto vypovězen. Když se v Norsku, k němuž Island patřil, prosadil Olaf Trygvason a zahájil budování státu ve znamení křesťanství tou nejtvrdší metodou (kdo se nevzdal pohanských bohů, byl zabit, zmrzačen nebo vypovězen ze země), pokoušeli se jeho misionáři na Islandu nejprve postupovat stejně a snažili se především ničit pohanské svatyně. Althing je prohlásil za psance a vydal usnesení, že každý, kdo se bude rouhat bohům, má být vypovězen. Olaf se nevzdal a roku 997 poslal na Island německého kněze Daknbranda, ale ani ten neuspěl. Olaf dal nakonec zatknout Islanďany, kteří přebývali v Norsku a na Island poslal ultimátum, aby přijali křesťanství, jinak budou rukojmí popraveni. Olafovy hrozby nebylo možno podceňovat, na Islandu se dobře vědělo, jak krutými prostředky prosazuje křesťanství v Norsku. Islanďané se však v této otázce rozdělili na dvě strany, a hrozili, že mezi nimi vypukne boj. Aby tomu zabránil, obrátil se předák křesťanství nakloněné strany na „soudce“ Thorgeira, který Althingu předsedal, a požádal ho, aby našel kompromis, který by vyhovoval oběma stranám. Thorgeir si vzal čas na rozmyšlenou a příštího dne pronesl řeč, v níž poukazoval zejména na to, že spor mezi oběma stranami hrozí katastrofálními následky. Aby byla jednota zachována, navrhl, že se všichni dají pokřtít, že však bude i nadále dovoleno obětovat bohům, ovšem v soukromí. To uspokojilo obě strany, Althing tento zákon v letech 999–1000 přijal a Island se stal křesťanskou zemí. \n\nVe 13. století se islandští náčelníci podrobili norské nadvládě, v roce 1397 se Island společně s Norskem dostal pod nadvládu Dánska a poté následovalo dlouhé období hospodářského úpadku. Až v roce 1874 byla dosažena autonomie.\n\nV roce 1783 došlo na Islandu k sérii sopečných erupcí v okolí sopky Laki, které měly za následek vyhubení až 70 % veškerého dobytka, absenci léta a tvrdé následující zimy, což vedlo ke hladomoru. Na následky výbuchu a nedostatku potravin tehdy zemřelo až 25 % tehdejší populace Islandu. Dánský král dokonce zvažoval, že by nechal zbytek islandské populace přestěhovat do bezpečí mimo ostrov.\n\nV krátkém období v roce 1809 se jeden dánský obchodník prohlásil islandským panovníkem a vztyčil svoji vlajku tvořenou modrým listem se třemi bílými treskami, jejíž vyobrazení se ovšem nedochovalo. Tři tresky, ale na červeném podkladu, se staly symbolem Islandu, než byl jako znak zvolen sokol.\n\nKdyž se v roce 1814 díky Kielskému míru rozpadlo Dánsko-Norsko, Island (i když byl původně Norskou državou stejně jako Grónsko a Faerské ostrovy) zůstal v područí Dánska. V roce 1874 přiznalo Dánsko Islandu ústavu a domácí vládu, čímž získal vnitřní autonomii. \n\nNásledky výbuchu sopky Askja v roce 1875 zničily islandskou ekonomiku a způsobily velký hladomor. Během následujících 25 let 20 % obyvatelstva Islandu emigrovalo, hlavně do kanadské Manitoby a Spojených států.\n\nPoté se hospodářská situace země začala pomalu zlepšovat.\n\nPo událostech s vlajkou Islandu pokračovalo osamostatňování ostrova vytvořením společné Dánsko-Islandské komise, která se po dvou týdnech roku 1918 shodla na úplné autonomii pro Island. A tak po schválení dánským a islandským parlamentem byl přijat návrh, pro nějž se vyslovila většina (90 %) obyvatel Islandu. Přijetím tohoto návrhu se stal 1. prosince 1918 Island suverénním a samostatným státem, oslavy zhatila krutá zima. Island měl ovšem s Dánskem nadále společného krále, a tudíž s ním byl v personální unii. Dánsko se až do odvolání staralo o obranu islandských vod a vyplatilo Islanďanům dva miliony dánských korun do fondu na Islandu a v Dánsku. Smlouva o personální unii byla platná do roku 1940 a po uplynutí mohl kterýkoli z obou států požádat o úpravu nebo, pokud k revizi do tří let od roku 1940 nedošlo, mohl jakýkoli z obou států smlouvu jednostranně vypovědět.\n\nObyvatelé Islandu žili podle zákona o unii z roku 1918 v neutrální zemi bez armády a svou neutralitu si hodlali udržet. Pro válečné období byla utvořena tzv. válečná rada. Vláda ani po okupaci Dánska nepřijala britskou nabídku ochrany. Proto Britové, ze strachu, aby Island neobsadili Němci, podnikli bleskovou operaci „Fork“ a 10. května 1940 Island obsadili. Roku 1941 převzali obranu Islandu od Britů zatím neutrální Spojené státy americké. Na to přistoupili Islanďané s podmínkou vyklizení Islandu ihned po skončení války a respektování suverenity Islandu. USA na Islandu vybudovaly především letiště u města Keflavík a rozmístili na ostrově radarové stanice. Díky Američanům se rapidně snížila nezaměstnanost. V době nejvyššího stavu měly USA na Islandu 47 000 vojáků.\n\nUž od začátku třicátých let byli někteří lidé pro zrušení personální unie s Dánskem. Ani obrana islandských vod již po obsazení Dánska Německem nebyla možná. Proto od roku 1942 probíhaly přípravy na změnu státního zřízení. Smlouva o unii s Dánskem byla vypověditelná roku 1944. Na žádost dánských velvyslanců a Američanů byl až roku 1944 Althingem schválen návrh zrušení unie s Dánskem a vyhlášeno celonárodní referendum, kterého se zúčastnilo 98 % voličů, 97 % z nich dalo hlas ke zrušení unie a 95 % jich dalo hlas republice. 17. června 1944 byl Island vyhlášen republikou a byla zrušena personální unie s Dánskem. Althing zvolil za prvního prezidenta Sveinna Björnssona. Král Kristián X. poslal k tomuto dni telegram, v němž vyjádřil politování nad tím, že se s ním islandský lid rozchází za těchto poměrů, ale popřál mu vše nejlepší. Změna ústavy spočívala převážně v nahrazení slova král slovem prezident.\n\nPo válce odešly do jara 1947 všechny cizí vojenské jednotky, ale v tu samou dobu bylo obnoveno jednání s USA o předání letiště v Keflavíku a možnosti mezipřistání amerických letadel, z čehož Islandu plynuly peníze. Island stále zůstával neutrální a bez armády.\n\nRoku 1949 bylo Islandu nabídnuto členství v NATO a vláda nabídku přijala, ovšem pod podmínkou, že v době míru nebudou na Islandu rozmístěna cizí vojska. V roce 1951 již vláda podepsala dohodu o obraně s USA a v Keflavíku přistálo prvních 15 letadel s americkými vojáky.\n\nV rámci Marshallova plánu získal Island v letech 1948 až 1960 kolem 70 milionu dolarů. Od roku 1971 byly z Dánska postupně navráceny islandské rukopisy.\n\nV roce 2008 postihla zemi vážná ekonomická krize, která vyústila v pád vlády. V červenci 2009 islandský parlament rozhodl o podání přihlášky do Evropské unie.\n\nIslanďané jsou hrdí na své vikinské kořeny a mnoho z nich může vysledovat svůj původ až k prvním osadníkům, jejichž jména jsou zapsána v Knize osadníků (Landnámabók). A protože současná islandština vychází přímo ze staré norštiny, což byl jazyk Vikingů, mohou středověké vikinské ságy snadno číst i dnešní Islanďané.\n"}
{"id": "390111", "url": "https://cs.wikipedia.org/wiki?curid=390111", "title": "The Pros and Cons of Hitch Hiking", "text": "The Pros and Cons of Hitch Hiking\n\nThe Pros and Cons of Hitch Hiking je první sólové album britského baskytaristy a zpěváka Rogera Waterse, který je známý především jako člen art rockové skupiny Pink Floyd. Album vyšlo v květnu 1984 (viz 1984 v hudbě) a v britském žebříčku prodejnosti hudebních desek se dostalo nejlépe na 13. příčku.\n\n\"The Pros and Cons of Hitch Hiking\" je koncepční album a pojednává o nevěře, krizi středního věku a pomyslném stopování v životě. Deska je až na výjimky (titulní skladba) poměrně nemuzikální, hudební motivy se často opakují. Album je založeno hlavně na textu a příběhu, jak je u Waterse typické. Vypráví příběh o snu jednoho postaršího muže (viz názvy skladeb, děj se odehrává mezi 4:30 a 5:12 ráno), o jeho frustraci životem a o potřebě hledat něco nového.\n\nPrvní demo nahrávka \"The Pros and Cons of Hitch Hiking\" vznikla již v roce 1978, kdy dal Waters ostatním členům Pink Floyd na výběr mezi tímto příběhem a koncepcí \"The Wall\". Skupina si vybrala pro realizaci druhou možnost, neboť jim \"The Pros and Cons of Hitch Hiking\" připadalo příliš osobní. Text ze skladby „5:11 AM (The Moment of Clarity)“ je použit ve filmu \"\".\n\nPro nahrávání alba si Waters přizval několik dalších hudebníků, včetně známého kytaristy Erica Claptona, který však po těchto zkušenostech odmítl dále s Watersem spolupracovat.\n\nV letech 1984 a 1985 se konalo turné The Pros and Cons of Hitch Hiking, přičemž Eric Clapton hrál pouze na koncertech v roce 1984. První polovinu každého vystoupení tvořily známé skladby Pink Floyd, druhou část koncertu celé album \"The Pros and Cons of Hitch Hiking\".\n\nVolný překlad Watersova vysvětlení děje.\n\nLožnice, někde u Londýna. „Shane“ hraje v televizi. Angličan, zápasí s noční můrou čímž probudí manželku. Mluví.\nManželka: „Vstávej, něco se ti zdálo.“\nManžel: „Co?“\nManželka: „Něco se ti zdálo.“\nMuž se snaží ženě povědět o svém snu. Ta však znovu usíná.\n\nNávrat do snu. On se ženou cestuje Evropou. Má divný pocit ohrožení. Hranice jsou nebezpečné. Zákon není nejlepší přítel. Vezmou dva stopaře: krásnou dívku a zakrytého teroristu. Chtíč překoná strach, jeho vůz se proměňuje v Lamborghini. Dívka je okouzlena. Chystá se ji uspokojit když… strach ovládne chtíč.\n\nParalyzován strachem. Napaden teroristy.\n\nMalý hotel nad Rýnem. Muž s dívkou večeří. Vezme ji nahoru a objedná snídani. Zamyká. Natahuje se po ní…\n\nDotekem probudí manželku. Není spokojená. Je nadržený. Odmítne ho a usíná. On leží v posteli. Je naštvaný.\nPotichu volá: „Hej holčičko, vytáhni dýku a pojďme si užívat sexuální revoluce.“\nZnovu usíná a vrací se domů. S manželkou se usazují ve Wyomingu.\n\nChata ve Wyomingu. Experiment se životem na venkově se nezdařil. Pár se rozděluje. Ona odchází s přítelem z východu.\n\nRoh dálnice, někde ve Státech. Muž je sám. Stopuje. Náklaďák ho nabírá.\n„Potřebuješ svézt? Naskoč.“\nVyleze na náklaďák a zakňučí na řidiče. Řidič nadšený, že se může přidat do sexuální bitvy. Uvědomí si, že mu hrdina může pozvracet jeho naleštěné kovbojské boty ho vykopává z náklaďáku.\n\nVěci se zhoršují.\n\nOdpočívadlo. Servírka sympatizuje s hrdinou. Probouzí se.\n\nHrdina se probudil. Má odpověď.\n\nO minutu později. Přemýšlí. Sáhne na manželčiny vlasy. Ona se probudí. Miluje ji.\n\n\n"}
{"id": "390113", "url": "https://cs.wikipedia.org/wiki?curid=390113", "title": "Ça Ira", "text": "Ça Ira\n\nÇa Ira s podtitulem There Is Hope je tříaktová opera britského hudebníka Rogera Waterse, bývalého člena progresivně rockové skupiny Pink Floyd. Původní francouzské libreto napsal Étienne Roda-Gil se svou ženou Nadine, později bylo přeloženo do angličtiny. Opera pojednává o událostech a idejích Velké francouzské revoluce. Album vyšlo v září 2005 (viz 2005 v hudbě).\n\nPočátky opery \"Ça Ira\" se datují do roku 1987, kdy Étienne Roda-Gil ukázal Watersovi své francouzské libreto. Prvotní verze opery byla dokončena a nahrána koncem roku 1988. Po jejím poslechnutí ji francouzský prezident François Mitterrand chtěl uvést na 200. výročí revoluce v červenci 1989. Operní režiséři však nebyli moc nadšeni, protože Waters je Angličan a navíc hraje v popové skupině. Projekt byl tedy odložen a Roger Waters se k němu vrátil v roce 1995, o něco později přeložil libreto do angličtiny. Studiová verze opery byla na CD vydána v roce 2005. Jako sólisté zde zpívají Bryn Terfel, Huang Ying a Paul Groves.\n\nMalá část opery byla zahrána 1. května 2004 ve Vallettě při příležitosti vstupu Malty do EU. V listopadu 2005 se uskutečnila dvě koncertní představení \"Ça Iry\" v Římě. Premiéra opery i s hereckým představením se uskutečnila 25. srpna 2006 v Poznani. Účinkovalo zde přes 500 herců, tanečníků a zpěváků, celá produkce stála přes 2 miliony eur. V následujících letech proběhlo několik dalších vystoupení: 2006 – Kyjev, Poznaň; 2008 – Manaus, Haag; 2010 – Rotterdam; 2013 – São Paulo, Göteborg; 2015 – Nashville.\n\nOpera obdržela dobré recenze, nejvíce jí byla vytýkána její náročná realizace. Hudba je považována za velmi dobrou, místy dokonce brilantní (osvobození otroků, poprava Marie Antoinetty). Watersovi je však vyčítáno, že mohl být víc agresivní: opera je na jeho poměry příliš konvenční.\n\n"}
{"id": "390115", "url": "https://cs.wikipedia.org/wiki?curid=390115", "title": "In the Flesh (album, Roger Waters)", "text": "In the Flesh (album, Roger Waters)\n\nIn the Flesh je dvoudiskové koncertní album z roku 2000 (viz 2000 v hudbě), které je záznamem vystoupení z amerického turné \"In the Flesh\" hudebníka Rogera Waterse. Ten je známý jako baskytarista a zpěvák skupiny Pink Floyd, v níž působil do roku 1985.\n\nV roce 1999 uspořádal Roger Waters turné In the Flesh, které se stalo poměrně úspěšným. Před In the Flesh měl Waters dlouhou tvůrčí pauzu, poslední album \"Amused to Death\" totiž vydal v roce 1992 a jeho poslední turné se konalo v roce 1987. Koncerty byly v letech 1999 a 2000 uspořádány pouze v USA, evropská část turné (včetně jednoho koncertu v Praze) se konala v roce 2002.\n\nLive album \"In the Flesh\" bylo nahráno na několika amerických vystoupeních v červnu 2000 (Phoenix, Las Vegas, Los Angeles, Portland). Koncert v Portlandu byl i nafilmován a v roce 2001 vydán na DVD pod názvem \"In the Flesh - Live\".\n\nAlbum obsahuje z větší části skladby, které Waters složil a nahrál se skupinou Pink Floyd. Velkou část druhého CD ale tvoří i písně z jeho sólových alb. Jako přídavek zazněla nová Watersova píseň „Each Small Candle“. Hudebníci, kteří na koncertech hráli, již většinou s Rogerem Watersem dříve spolupracovali.\n\n\n"}
{"id": "390116", "url": "https://cs.wikipedia.org/wiki?curid=390116", "title": "O-fuda", "text": "O-fuda\n\nO-fuda je označení pro šintoistický talisman ve formě proužku papíru, dřeva, kovu, či látky, na nějž je vepsáno jméno určitého kami nebo svatyně.\n\nPo každoročním zakoupení (obvykle před koncem roku) ve svatyni je přinesen domů a umístěn do kamidana, na veřeje nebo strop. Takto má chránit dům před neštěstím, nemocemi a podobně. Bývá umístěn i na místo určité činnosti ku její podpoře a odvrácení nehod (dílna, kuchyně, atd.).\n"}
{"id": "390118", "url": "https://cs.wikipedia.org/wiki?curid=390118", "title": "Delicate Sound of Thunder", "text": "Delicate Sound of Thunder\n\nDelicate Sound of Thunder je druhé koncertní album britské skupiny Pink Floyd. Vydáno bylo v listopadu 1988 (viz 1988 v hudbě) a v britském žebříčku prodejnosti hudebních alb se umístilo nejlépe na 11. místě. Bylo natočeno na koncertním turné k albu \"A Momentary Lapse of Reason\" (vydáno 1987) a zachycuje tak podobu skupiny bez baskytaristy a zpěváka Rogera Waterse, jenž kapelu opustil v roce 1985.\n\nPink Floyd nechali natočit pro potenciální živé album již koncerty v The Omni v Atlantě, které byly odehrány v listopadu 1987. Skupina však nebyl spokojena s výsledkem (některé skladby se ale objevily jako B strany singlů), proto přistoupila k dalšímu natáčení. To se konalo na koncertech v Nassau Coliseum v New Yorku mezi 19. a 23. srpnem 1988 (celkem pět vystoupení, každý den jedno).\n\nVýsledek byl poté smíchán v Abbey Road Studios (overdubů bylo použito pouze minimálně) a v listopadu 1988 vydán jako dvojLP, dvojkazeta a dvojCD pod názvem \"Delicate Sound of Thunder\". Následující rok vyšel i stejnojmenný videozáznam na VHS.\n\nPřebal alba je dílem Storma Thorgersona z bývalé skupiny Hipgnosis, která pro Pink Floyd vytvářela obaly desek především v 70. letech 20. století. Na přebalu \"Delicate Sound of Thunder\" je zobrazen muž pokrytý žárovkami, jenž stojí v přírodě.\n\nDeska \"Delicate Sound of Thunder\" věrně zachycuje koncertní turné v letech 1987–1989. V první polovině koncertu (první disk živého alba) skupina zahrála (kromě úvodní „Shine On You Crazy Diamond“) skladby z alba \"A Momentary Lapse of Reason\", druhou polovinu vystoupení (druhý disk) zabraly největší hity kapely z předchozího období.\n\nVerze vydané na LP, MC a CD se mírně liší. Na LP totiž není obsažena skladba „Us and Them“, druhým rozdílem je pořadí skladeb. Na LP i MC se totiž píseň „Wish You Were Here“ nachází mezi „Another Brick in the Wall (Part 2)“ a „Comfortably Numb“, zatímco na CD mezi „Time“ a „Us and Them“.\n\nAlbum vyšlo i v Sovětském svazu a stalo se prvním rockovým albem ve vesmíru. Na svůj pobyt na oběžné dráze si jej totiž vzali kosmonauti lodi Sojuz TM-7.\n\nAlbum \"Delicate Sound of Thunder\" vyšla 22. listopadu 1988 u EMI ve Spojeném království a u Columbia Records v USA. Deska byla komerčně poměrně úspěšná, v obou státech dosáhla v žebříčcích 11. místa.\n\n\n\n"}
{"id": "390121", "url": "https://cs.wikipedia.org/wiki?curid=390121", "title": "A Collection of Great Dance Songs", "text": "A Collection of Great Dance Songs\n\nA Collection of Great Dance Songs je šesté výběrové album britské skupiny Pink Floyd. Vydáno bylo v listopadu 1981 (viz 1981 v hudbě) a v britském žebříčku prodejnosti hudebních alb se umístilo nejlépe na 37. místě.\n\nNázev alba \"A Collection of Great Dance Songs\" („Kolekce skvělých tanečních písní“) byl myšlen žertovně, neboť Pink Floyd žádné skladby pro tanec neskládali. K tomu odkazuje také přebal od Hipgnosis (na albu pod pseudonymem TCP), kde je vyobrazen taneční pár ukotvený lanky k zemi tak, že se nemůže hýbat.\n\nKompilace \"A Collection of Great Dance Songs\" obsahuje celkem šest, většinou známých a populárních skladeb částečně ale v upravené či zkrácené verzi. Zcela původní jsou skladby „One of These Days“, „Sheep“ a „Wish You Were Here“. „Another Brick in the Wall, Part II“ má stejné kytarové intro jako singlová verze, ale končí až po kytarovém sólu (na singlu už během sóla). Skladba „Shine On You Crazy Diamond“ je zkombinovaná z částí I–III, V a VII původní verze. Píseň „Money“ je zcela nově nahraná, všechny nástroje (kytara, baskytara, klávesy, bicí) a zpěv nahrál sám David Gilmour (s koprodukcí Jamese Guthrieho), pouze saxofon pochází od Dicka Parryho, jenž hrál na saxofon i v původní verzi skladby.\n\nNa CD vyšlo album poprvé v roce 1988, v digitálně remasterované podobě v roce 1997.\n\n"}
{"id": "390124", "url": "https://cs.wikipedia.org/wiki?curid=390124", "title": "Diskrétní simulace", "text": "Diskrétní simulace\n\nDiskrétní simulace jsou charakteristické tím, že se proměnné v model mění skokově (nespojitě) pouze nastala-li určitá událost. \"\"Využívají k tomu next-event techniku (model se mění, pouze pokud se provede událost) pro řízení chování modelu.\"\". Model (zjednodušení složité reality) nad kterým simulace probíhá, pak obsahuje chronologicky navazující děje. Díky výsledkům získaným ze simulace můžeme zjišťovat chování složitého dynamického systému, jehož stav se mění v čase, za různých podmínek.\n\nKlasickým příkladem využití diskrétní simulace je obsluha zákazníka na pokladnách v nákupním centru. Vedoucí prodejny může pomocí simulace optimalizovat počet pokladních na pokladnách, tak aby nedocházelo k dlouhým frontám, nebo naopak, aby pokladní příliš nezaháleli.\n\nSimulace se využívá v případech, kdy přesné matematické vyčíslení reality již není téměř možné, lépe řečeno je velmi obtížné. Nás zpravidla v dané realitě zajímá pouze určitá část – ohraničený systém (například pouze prodejna). Daný systém se snažíme vyjádřit, zjednodušit a vhodně reprezentovat. Takto nám vznikne model, který je abstrakcí systému respektive reality.\n\nSystémy ze kterých dále vytváříme modely, můžeme rozdělit na dynamické a statické, přičemž pro simulace jsou zajímavé dynamické systémy, které můžeme dále dělit a uplatňovat na ně příslušný druh simulace. Dynamické systémy rozdělujeme na:\n\n\nSimulační proces můžeme rozdělit na několik kroků. Nejprve musíme identifikovat problém a následně ho definovat (například fronty u pokladen). Dále vytvoříme simulační model, který se skládá ze tří komponent: simulační struktury a dat, procesní logiky, a kontrolních dat.\n\nData potřebná pro simulaci získáváme statisticky (například průměrný čas odbavení zákazníka na pokladně). Po vytvoření modelu následuje jeho validace a verifikace, kdy ověřujeme, že se model chová správně. Výstup z kontrolní simulace porovnáváme s kontrolními daty. Pokud je model korektní, tak můžeme přistoupit ke studování jeho vlastností.\n\nDiskrétní simulace využívá některé složky, které jsou pro ni typické a reprezentují každý diskrétní systém.\n\nV podnikatelské sféře se diskrétní simulace využívají k simulacím výroby (například ve Škoda Auto), systémů hromadné obsluhy, modelování a projektování výrobních systémů, školení pracovníků nebo optimalizaci. Používají se pro ověření předpokladů, zefektivnění výroby a hlavně minimalizaci případných chybných rozhodnutí.\n\nRozeberme si podrobněji zmíněný příklad obchodu. Zákazník přijde do obchodu, nakoupí si, zaplatí na pokladně a odejde z obchodu. Entitou bude v tomto případě ZÁKAZNÍK. Události budeme mít čtyři: PŘÍCHOD, NAKUPOVÁNÍ, PLATBA, ODCHOD. Dále můžeme definovat některé zdroje, které budou v událostech využívány. V našem případě pouze POKLADNÍ. V systému nás zajímá stav pokladních, respektive na kolik procent jsou vytíženy.\n\nO událostech NAKUPOVÁNÍ a PLATBA lze říci, že jde vlastně o prodlení (zpoždění). V případě události PLATBA navíc využíváme zdroj POKLADNÍ. Pokud bychom příklad dělali například v Simprocessu, tak dále musíme doplnit (statistické) údaje, díky kterým se bude systém chovat dynamicky (např. lidé budou chodit do obchodu náhodně, ne vždy po 1 minutě). Musíme vycházet nejlépe z nějakých reálných dat. Řekněme, že každou minutu přijde v průměru do obchodu 15 lidí. To můžeme vyjádřit poissonovým rozdělením pravděpodobnosti Poi(15) v události PŘÍCHOD. Průměrná doba nákupu, kterou jsme naměřili je 20 minut, což vyjádříme exponenciálním rozdělením v události NAKUPOVÁNÍ jako Exp(20). Na pokladně pak strávíme průměrně 4 minuty, což můžeme vyjádřit v události PLATBA jako Exp(4). Zde také spotřebováváme zdroj POKLADNÍ. Zákazníci nakonec mizí v události ODCHOD.\n\nPokud máme všechny parametry nastaveny, měli bychom model otestovat zda je korektní a zobrazuje opravdu to co by měl. Když necháme takto nastavený simulační model běžet kupříkladu pracovní dobu, tak získáme potřebná data o vytížení pokladních, nebo o velikosti front u pokladen. Díky tomu můžeme optimalizovat počet pokladních.\n\n\n"}
{"id": "390126", "url": "https://cs.wikipedia.org/wiki?curid=390126", "title": "Klášter Saint-Germain-des-Prés", "text": "Klášter Saint-Germain-des-Prés\n\nKlášter Saint-Germain-des-Prés je bývalé benediktinské opatství v Paříži a zároveň pohřebiště merovejských králů Neustrie. Rozkládalo se v dnešním 6. obvodu ve čtvrti Saint-Germain-des-Prés. Klášter založil v polovině 6. století král Childebert I. Klášter byl uzavřen v roce 1792 za Velké francouzské revoluce. Odehrála se zde jedna z nejkrutějších epizod Velké francouzské revoluce, když zde 3. září 1792 bylo rozsekáno na kusy 318 kněží. Od roku 1803 jeho klášterní kostel Saint-Germain-des-Prés slouží jako farní kostel. Spolu s dochovaným opatským palácem je od roku 1953 chráněn jako historická památka.\n\nJeště před samotným založením kláštera na tomto místě stál v římské době chrám zasvěcený pravděpodobně bohyni Isis. Toto kultovní místo těžilo z vyvýšené polohy (dnes již nezřetelné, neboť prostor byl částečně zarovnán), čímž bylo chráněno před každoročními záplavami a navíc se nacházelo u cesty vedoucí na západ podél Seiny (přibližně v prostoru dnešního \"Boulevardu Saint-Germain\"), v dostatečné vzdálenosti od řeky mimo mokřady známé do 10. století pod názvem \"Clos de Laas\". Tato cesta posléze klesala k řece dnešní ulicí \"Rue Saint André des Arts\".\nV roce 542 Childebert I.uskutečnil vojenskou výpravu proti vizigótskému králi Amalarichovi, který utiskoval svou manželku Klotildu, Childebertovu sestru. Amalarich byl arián, zatímco Klotilda křesťanka. Při té příležitosti Childebert ukořistil v Zaragoze tuniku svatého Vincenta a zlatý kříž z Toleda. K jejich uložení nechal v roce 543 postavil baziliku \"Saint-Vincent-Sainte-Croix\". Jí také v roce 553 daroval pozemky zvané \"Clos de Laas\". Baziliku vysvětil v roce 558 biskup sv. Germain, bývalý mnich z opatství Saint-Symphorien v Autunu, odkud sem pozval mnichy, aby založili klášter.\n\nV listině ze 6. prosince 558 Childebert I. oznamuje: \"začal jsem stavět kostel...\", což umožňuje datovat založení samotného kláštera k roku 557. Merovejský král zde byl pohřben 23. prosince 558 mezi 2. a 3. jižní pilíř a následně i několik dalších členů královské rodiny: Chilperich I. (584), Fredegunda (598), Chlothar II. (628], Childerich II. (673) a jeho manželka Bilichilda (679). Samotný biskup Germain byl pohřben v přilehlé kapli Saint-Symphorien.\n\nOd 6. století se klášter Saint-Germain rozvíjel vedle kostela Saint-Vincent-Sainte-Croix. Od 7. století byl název Saint-Germain ztotožňován též pro kostel.\n\nV roce 756 za přítomnosti Pipina Krátkého a jeho syna, pozdějšího Karla Velikého, bylo tělo sv. Germaina přeneseno z kaple Saint-Symphorien do samotného kostela za hlavní oltář. Kostel byl nyní nazýván Saint-Germain-des-Prés.\n\nMniši přišlí z Autunu se řídili regulí sv. Bazila. Karel Veliký nechal v opatství zavést regule sv. Benedikta. Klášter se rozšiřoval a bohatl díky pozemkovým darům, ovšem v 9. století podlehl několikrát nájezdu Normanů – v letech 845 a 856 se vyplenění vyhnul díky vysokému výkupnému, ale roku 861 byl zničen požárem. V roce 869 byl obnoven, ale v letech 885-886 během obléhání Paříže opět vyrabován a vypálen. Ostatky sv. Germaina, několikrát přemisťovány kvůli ochraně do bezpečí městských hradeb, byly na své místo definitivně navráceny v roce 888.\nKolem roku 1000 nechal opat Morard přestavět kostel i věž. V roce 1024 klášter přijal clunyjskou reformu.\n\nVe 12. století byl chór klášterního kostela zbořen a nahrazen gotickou stavbou s chórovým ochozem a věncem kaplí. Nový kostel byl vysvěcen 21. dubna 1163 za přítomnosti papeže Alexandra III.\nV letech 1227-1273 byly v [gotickém slohu postaveny další stavby jako křížová chodba, refektář, dormitář, kapitulní síň a kaple Panny Marie (1245-1255) připisovaná architektovi Pierrovi de Montreuil, který zde byl pohřben.\n\nVe 13. století probíhal rovněž dlouhý spor mezi klášterem a Pařížskou univerzitou o pozemky zvané \"Pré-aux-Clercs\", který byl ukončen až v roce 1278.\n\nVe 14. století byl klášter opevněn. V roce [368 francouzský král Karel V. vybudoval nové hradby na pravém břehu a nařídil klášteru, aby své hradby opatřil příkopem napájeným vodou ze Seiny. Vodu přiváděl vodní kanál široký 27 m nazývaný \"Petite Seine\" (Malá Seina) v prostoru dnešní ulice \"Rue Bonaparte\".\n\nKdyž v roce 1561 ve městě vypukla morová rána, ukryl se král Karel IX. a jeho matka Kateřina Medicejská v klášteře.\n\nV roce 1586 nechal opat a kardinál Karel Bourbonský postavil opatský palác z cihel a kamene (dnes domy v \"Rue de l'Abbaye\").\n\nBěhem obléhání Paříže v roce 1590 si Jindřich IV. vybral klášter jako pozorovatelnu na město. Zdejší opat byl jedním z duchovních, kteří později pomáhali při konverzi budoucího krále.\nOd roku 1631 bylo opatství jedním z hlavních duchovních center Francouzského království. Tehdy Kongregace svatého Maura (sjednocující všechny benediktinské kláštery ve Francii) stanovila klášter Saint-Germain-des-Prés za své mateřské opatství. Maurini sehráli významnou roli v tzv. diplomatických válkách, především Jean Mabillon, který položil základy kritické interpretace historických pramenů. Díky tomu se zdejší knihovna stala bohatá na staré tisky i rukopisy.\n\nV 18. století se mnohé budovy nacházely v nevyhovujícím stavu. Opravami byl pověřen architekt Jacques Hardouin-Mansart de Sagonne (1711-1778), vnuk Julese Hardouin-Mansarta. Zaměřil se na uvedení do původního stavu budov a přestavbu interiérů opatského paláce. Další radikální přestavbou prošel palác v 70. letech 20. století.\n\nPo smrti opata hraběte z Clermontu v roce 1771 Ludvík XV. rozhodl nejmenovat nového opata a ekonomickou správu kláštera převzal královský úřad. Teprve v roce 1774, kdy nastoupil na trůn Ludvík XVI., byl jmenován Charles-Antoine de La Roche-Aymar, který se stal posledním opatem v Saint-Germain-des-Prés. Po jeho smrti v roce 1777 totiž opatství opět spravoval královský úřad a tato situace trvala až do Velké francouzské revoluce.\n\nNáboženská komunita byla poté rozpuštěna, klášter byl 13. února 1792 uzavřen a budovy byly prodány jako národní majetek za sumu 8120 liber, čímž začala zkáza kláštera. Značnou část sbírky rukopisů z klášterní knihovny zakoupil (a tím zachránil) ruský diplomat Piotr Dubrovskij (1754-1816). Většina merovejských náhrobků byla zničena, stejně jako baldachýn z roku 1704 nad hlavním oltářem a pozlacený relikviář sv. Germaina z roku 1408.\nV klášterním kostele existovala v letech 1794-1802 továrna na ledek a klášterní budovy armáda přeměnila na sklad střelného prachu a na výrobnu kanónů. Dne 19. srpna 1794 došlo k explozi uskladněného prachu a budovy opatství byly zničeny včetně kabinetu kuriozit a zbývající klášterní knihovny. Na jejich místě dnes prochází \"Boulevard Saint-Germain\".\n\nKapli Panny Marie bylo pro náboženské účely povoleno užívat dekretem z 31. května 1795. V roce 1802]byla kaple zbořena a v roce 1803 byl klášterní kostel vrácen církvi.\n\nPři stavbě dnešní ulice \"Rue de l'Abbaye\" v roce 1802 byla zbořena křížová chodba a roku 1804 byla na místě klášterní zahrady vybudována ulice \"Rue Bonaparte\". Z celého rozsáhlého areálu kláštera se tak dochoval jen opatský palác v \"Rue l'Abbaye\" a klášterní kostel s románskou věží a lodí (11.-12. století), který patří k nejstarším dochovaným církevním stavbám v Paříži. Tyto zbývající stavby jsou chráněny od roku 1953 jako historická památka.\n\nV roce 1824 architekt Étienne-Hippolyte Godde restauroval hlavní oltář a v roce 1827 mramorovou kazatelnu a následujícího roku malíř François-Joseph Heim vymaloval novou kapli Panny Marie. Hippolyte Flandrin je autorem obrazů v chóru a v hlavní lodi a je navrhl vitráže zhotovené v letech 1856-1861. Architekt Victor Baltard se podílel na obnově sochařské výzdoby hlavic sloupů v hlavní lodi a restaurování zvonice v letech 1848-1853.\n\nZachované originály sochařského umění z kláštera se dnes nachází rovněž v Louvru, Národním muzeu středověku a v bazilice Saint-Denis.\n\nVěž byla obnovena kolem roku 1000. Po přeměně kláštera na výrobnu ledku zde uskladněný ledek silně narušil základy. Věž byla renovována v polovině 19. století a záchranné práce v letech 1975-1978 umožnily datovat čtvrté podlaží věže do 2. poloviny 11. století.\n\nRománský portál datovaný do poloviny 12. století byl poničen v letech 1607-1608]přidáním vstupní branky na západní straně věže. Jeho ozdobné sloupy v podobě soch byly zničeny roku 1793, neboť se věřilo, že zobrazují francouzské krále, nicméně překlad s vyobrazením Poslední večeře Páně je stále patrný. Kostel má dále románskou loď připisovanou opatovi Ingonovi († 1025), chór a chórový ochoz. Kaple Saint-Symphorien vpravo od vchodu byla postavena ve stejné době jako původní věž v merovejské době a po její obnově ji vysvětil František Saleský 28. dubna 1619.\n\nVarhany pocházejí z roku 1973.\nOpatský palác se dnes nachází v ulici \"Rue de l'Abbaye\" č. 3-5. V 70. letech byl restaurován a nyní zde sídlí pedagogická fakulta Katolického institutu a další vzdělávací katolická zařízení.\n\nInteriér paláce byl přestavěn na moderní účely (posluchárny, kanceláře), takže z původního účelu mnoho nezůstalo. Poprvé jej nechal přestavět kardinál Guillaume-Egon de Furstenberg po schválení velkou radou 21. srpna 1698, poté hrabě z Clermontu v letech 1737-1741 architektem Jacquesem Hardouin-Mansartem de Sagonne. Ve 20. století palác přestavěl architekt Roland Simounnet. Dnešní náměstí \"Place de Furstenberg\" a ulice \"Rue Cardinale\" odpovídají bývalému čestnému nádvoří. V bývalých konírnách je dnes umístěno Musée Delacroix.\n\n\n"}
{"id": "390128", "url": "https://cs.wikipedia.org/wiki?curid=390128", "title": "Pink Floyd: The Wall", "text": "Pink Floyd: The Wall\n\nPink Floyd: The Wall (originální název Pink Floyd The Wall) je hudební film z roku 1982 od režiséra Alana Parkera založený na albu \"The Wall\" od rockové skupiny Pink Floyd, jež bylo vydáno v roce 1979. Námět a scénář pochází od tehdejšího lídra kapely, zpěváka a baskytaristy Rogera Waterse. Jedná se o snímek silně metaforický, který je bohatý na symbolické záběry. Ve filmu nejsou téměř žádné dialogy, děj filmu je vyprávěn pomocí textů hudebních skladeb.\n\nSnímek \"Pink Floyd: The Wall\" obsahuje 15 minut animovaných sekvencí od politického karikaturisty a kreslíře Geralda Scarfa včetně záběrů na německé bombardování Spojeného království za druhé světové války, jež se odehrává ve skladbě „Goodbye Blue Sky“.\n\nFilm \"Pink Floyd: The Wall\" je třetí částí projektu, který Pink Floyd zahájili v roce 1978. Tehdejší baskytarista a zpěvák skupiny Roger Waters předložil ostatním členům koncepci alba \"The Wall\", jež bylo vydáno na podzim roku 1979. Jednalo se o dvojalbum a zároveň rockovou operu, která vypráví o hudebníkovi, plným jménem Pink Floyd, jenž se kvůli svým zážitkům z dětství (ztráta otce, ponižování učitelů,…) i pozdějšího života (nevěra manželky) postupně izoluje od okolní společnosti a především svých fanoušků, staví si kolem sebe za každý zraňující zážitek stále rostoucí pomyslnou zeď („the wall“).\n\nCelý příběh byl pro Waterse, hlavního autora projektu, částečně autobiografický. Vycházel ze svých vzpomínek a některé osudy Pinka se shodují s jeho reálným životem (z nichž nejvýraznější je ztráta otce za války). Řada jiných prvků byla inspirována bývalým členem kapely Sydem Barrettem (např. demolice hotelového pokoje), tak i pocity odcizení a ztráty kontaktu s fanoušky, které celá kapela pociťovala během turné In the Flesh v obrovských stadionech k jejich předchozímu albu \"Animals\". Právě události na tomto turné (především incidentem na montrealském koncertě) inicializovaly původní Watersovu myšlenku \"The Wall\", myšlenku zdi oddělující kapelu od fanoušků, zdi oddělující člověka od společnosti. Název tohoto turné dal také jméno dvěma skladbám z alba; skladba „In the Flesh?“ otevírající první disk a „In the Flesh“ uprostřed druhého disku.\n\nNa studiové album navázaly v letech 1980 a 1981 mohutné koncerty v Los Angeles, New Yorku, Londýně a Dortmundu, které kromě klasického hudebního zážitku přinesly návštěvníkům i netradiční pohled na zeď z kartonových krabic, která během koncertu rostla, až diváky zcela oddělila od kapely. Výjimkou nebyly ani menší dramatické výstupy členů skupiny, různé pyrotechnické efekty, animované záběry promítané na postavenou zeď a velké nafukovací postavy. Z těchto vystoupení byly pořízeny audiozáznamy, živé album \"Is There Anybody Out There? The Wall Live 1980-81\" vyšlo v roce 2000.\n\nNatáčení filmu \"Pink Floyd: The Wall\" začalo krátce po ukončení koncertů v roce 1981, 7. září téhož roku. Snímek vychází z alba i koncertní verze, některé skladby ale byly vypuštěny („Hey You“ a „The Show Must Go On“), jiné znovu nahrány s odlišným aranžmá („Mother“, „Bring the Boys Back Home“ a „Outside the Wall“, pro „In the Flesh“ byl nahrán nový zpěv Boba Geldofa, představitele Pinka) či přehozeny v pořadí. Nově se objevila skladba „When the Tigers Broke Free“, která byla vydaná v roce 1982 i jako singl.\n\nCelý film pojednává o izolovanosti člověka, jeho pocitech, depresích, bezúčelnosti všedních dnů, o „zdi“, kterou si kolem sebe buduje. Film sleduje zpěváka Pinka v jeho pokoji před důležitým koncertem.\n\nVe vzpomínkách se Pink vrací do důležitých okamžiků svého života. Vzpomíná na svého jeho otce, vojáka zabitého ve druhé světové válce, až příliš starostlivou a pečovatelskou matka, týrání žáků učiteli ve škole a další výjevy. Každá taková událost, která způsobí Pinkovi bolest, je popsána jako „další cihla ve zdi“ („another brick in the wall“). Pink si tak postupně staví kolem své mysli pomyslnou zeď, izoluje se od okolí a po přidání posledních cihel se postupně propadá do šílenství, stává se z něj absolutní vládce, diktátor, Vůdce (paralela k Adolfu Hitlerovi) s následovníky, jež tvoří angličtí skinheadi. Poté ale Pink upadá do letargie a v jeho mysli probíhá soudní proces („the trial“), ve kterém jej tribunál odsoudí ke stržení ochranné zdi.\n\nVe filmu jsou také ztvárněny sebedestruktivní nálady hlavního hrdiny inspirované původním členem Pink Floyd, Sydem Barrettem, který odešel z kapely kvůli psychickým problémům, kdy například zíral při koncertě na neurčité místo a hrál na jednu kytarovou strunu, vyholil si obočí apod.\n\nPoprvé byl film \"Pink Floyd: The Wall\" promítán jako mimosoutěžní snímek na festivalu v Cannes 23. května 1982. Světová premiéra se uskutečnila v Londýně 14. července téhož roku. V Česku byl snímek poprvé promítán 8. června 1995.\n\nNa VHS byl snímek vydán již v roce 1983, první DVD bylo vydáno v roce 1999. K 25. výročí vydání alba \"The Wall\" byl film vydán na DVD v roce 2004 v limitované edici s bonusy (např. komentáře Rogera Waterse a Geralda Scarfa, dokument \"The Other Side Of The Wall\", a další).\n\n"}
{"id": "390134", "url": "https://cs.wikipedia.org/wiki?curid=390134", "title": "Základní škola Gutova", "text": "Základní škola Gutova\n\nZákladní škola Gutova je základní škola nacházející se ve Strašnicích v Praze 10. Jedná se o fakultní školu Pedagogické fakulty UK. Na druhém stupni má skupiny s rozšířenou výukou matematiky. Sousedí s areálem volného času Gutovka.\n\nZ důvodu kapacitních byla v roce Škola byla založena roku 1962. Nová strašnická škola Současným zřizovatelem je městská část Praha 10.\n\nV roce 2009 školu navštívil tehdejší prezident Václav Klaus, který zde oficiálně zahájil školní rok.\n\nKromě kmenových tříd škola využívá dalších 14 odborných učeben – mimo jiné dílnu s keramickou pecí, výtvarný ateliér, dvě učebny výpočetní techniky, chemickou a fyzikální pracovnu a celkem 22 tříd a pracoven s interaktivní tabulí. Dále je v budově školní knihovna, školní klub, dvě tělocvičny, relaxační místnost a školní jídelna. V sousedním areálu Gutovka je řada sportovišť a vyžití pro děti.\n\nNa škole se vyučuje podle vlastního školního vzdělávacího plánu \"GUTOVKA\". Škola se snaží rozšířit výuku informatiky, rozvíjí protidrogovou prevenci, věnuje pozornost žákům s poruchami učení, využívá služeb poradenského psychologa. Vysílá své žáky na kulturní a sportovní soutěže, organizuje adaptační kurz pro žáky 6. tříd, lyžařský kurz, plavecký výcvik a školy v přírodě. Vlastními silami a prostřednictvím pronájmů nabízí dětem rozsáhlou škálu zájmových činností v odpoledních hodinách. Spolupracuje s domem UM - střediskem pro volný čas dětí.\n\nŽáci vydávají školní časopis \"Tornádo\", scházejí se ve školní samosprávě, přispívají na adoptovaného chlapce a chov živočichů v ZOO. Organizují pravidelné sběrové akce (výtěžek pro jejich účely), využívají barevnou schránku pro spojení s vedením školy.\n\nVe škole je budována pozitivní atmosféra, podporuje se komunikace, se vyučuje se tvůrčím způsobem, zábavně a srozumitelně, ve spojení s běžným životem. Škola spolupracuje s pedagogickou fakultou Univerzity Karlovy. Každoročně se představuje veřejnosti během Dne otevřených dveří, celoročně umožňuje rodičům navštívit po dohodě vyučování. Podporuje organizačně i finančně další vzdělávání svých učitelů (především výpočetní technika a jazyky). Při škole spolupracuje rodičovská organizace.\n\nNa budově školy v roce 2012 vytvořila čtveřice street artových umělců dva velkoplošné mural arty.\n\n\nV těsném sousedství školy je Areál volného času Gutovka. Kromě hřiště k němu patří také brusliště, lanové centrum, vodní svět, skatepark a od roku 2013 nově také minigolfové hřiště. Unikátní je její umělá lezecká stěna, otevřená v roce 2006 jako největší v České republice; celkové náklady na její vybudování přesáhly 9 milionů korun.\n\n\n"}
{"id": "390138", "url": "https://cs.wikipedia.org/wiki?curid=390138", "title": "Jan Tlačil", "text": "Jan Tlačil\n\nJan Tlačil (* 26. května 1959, Třeboň) je český hokejový trenér a bývalý hokejista. V současné době se věnuje práci trenéra, od roku 2016 stojí na střídačce klubu HC Energie Karlovy Vary.\n\nS hokejem začínal v rodné Třeboni v hokejovém klubu Jiskra.\n\nJeště v žákovském věku se přesunul do Motoru České Budějovice, kde prošel mladším i starším dorostem. V průběhu základní vojenské služby nastupoval za Duklu Hodonín, několik utkání odehrál za Duklu Jihlava a VTJ Písek, což byl rezervní tým jihlavské Dukly. Od sezóny 1980/81 nastupoval v prvoligovém kádru Motoru. V roce 1988 přestoupil do Sparty Praha, za niž odehrál dvě sezóny. Poté odešel do rakouského KSV Kapfenberg. Po dalším roce přestoupil do Francie, kde také hráčskou kariéru ukončil a začal se věnovat trénování.\n\n\nV roce 1991 začal trénovat ve francouzském klubu Besançon Hockey Club, kde s roční přestávkou v týmu Image Club d'Épinal působil celkem šest sezón. V sezóně 1997/98 se vrátil do HC České Budějovice jako asistent u juniorského celku. Poté dva roky jako hlavní kouč vedl dorost, s nímž v sezóně 1998/99 vyhrál republikový přebor a v sezóně 2000/01 se stal hlavním trenérem juniorů. Po odvolání trenérů A-týmu Jaroslava Lišky a Jaroslava Pařízka po 16. kole sezóny 2000/01 se stal hlavním trenérem s asistentem Jaroslavem Pouzarem. Pod jejich vedením se tým ze spodních pater tabulky dostal až na 4. místo. V závěru sezóny se však týmu přestalo dařit a po utkání 16. února 2001 v Havířově, kde Jihočeši prohráli 3:5, tehdejší generální manažer Mojmír Šatava jako hlavního trenéra jmenoval Pouzara a Tlačila degradoval na pozici asistenta. Ani to však k postupu do playoff nepomohlo. V sezóně 2001/02 se Tlačil vrátil k práci u juniorů a postoupil s nimi až do finále, kde podlehli Pardubicím.\n\nPoté Jan Tlačil odešel znovu do zahraničí - jednu sezónu trénoval francouzský druholigový Asnières Hockey Club, čtyři roky pracoval s mládeží ve švýcarských klubech SC Bern a Ambri-Piotta. V sezóně 2007/08 dostal jako třetí český trenér v historii šanci v nejvyšší švýcarské hokejové soutěži a ujal se týmu HC Ambrì-Piotta. Mužstvo ale nesplnilo cíl postupu do playoff a bojovalo o záchranu, přesto byl Tlačil nominován na trenéra roku. Z rodinných důvodů pak odmítl nabídku na pokračování u mužstva.\n\nV sezóně 2008/09 si jej za asistenta vybral nově příchozí trenér českobudějovického HC Mountfield Ernest Bokroš. Po Bokrošově odvolání 2. ledna 2009 se Tlačil stal již podruhé hlavním trenérem českobudějovického A-týmu. Poté se tým ze dna tabulky postupně přibližoval k 10. místu zaručujícímu účast v předkole playoff a po finiši v závěru základní části jej od něj dělilo jen o jediný gól horší skóre. V následné skupině o udržení už tým neselhal a povinnost v podobě záchrany splnil. Pod Tlačilovým vedením mužstvo HC Mountfield absolvovalo přísnou a tvrdou letní přípravu a start do sezóny 2009/10 mělo velmi úspěšný - celé září bojovalo o první místa v tabulce. Ovšem v říjnu z deseti zápasů získalo jen sedm bodů, kleslo na 10. místo se ziskem 26 bodů a vedení klubu Jana Tlačila k 28. říjnu 2009 z funkce odvolalo. Sportovní manažer Jaroslav Jágr, který pak na dvě kola převzal koučování týmu, zdůvodnil, že k Tlačilovu odvolání došlo „\"kvůli komunikaci a alibistickému přístupu k výsledkům.\"“\n\nNovým působištěm Jana Tlačila se od 14. února 2010 stala Mladá Boleslav. Tlačil převzal tým po odvolání trenéra Vladimíra Čermáka a jeho úkolem bylo v té době jedenáctý tým extraligové tabulky dovést do playoff, anebo se zachránit v play out. To se však nepodařilo, Mladá Boleslav skončila poslední a bojovala o extraligovou příslušnost v baráži s vítězem 1. národní hokejové ligy - KLH Chomutov. I tak se vedení rozhodlo s Janem Tlačilem pokračovat. V sezoně 2010/2011 sice tým výborně zahájil extraligu a byl v horních patrech tabulky. Pak ale přišel útlum, tým z devíti zápasů vydřel pouhé tři body. A když 210 minut nevstřelil gól a prohrál doma s posledním Kladnem a předposlední Spartou, rozhodlo se vedení jednat. Jan Tlačil byl hned po prohraném utkání se Spartou (0:2) dne 26.10.2010 odvolán. Vedení Boleslavi tak jeho odvoláním řešilo hned první krizi, která v sezoně přišla. Spekulovalo se však, že vázla komunikace mezi ním a vedením klubu. \nV závěru sezony 2011/2012 nastoupil jako hlavní trenér do extraligového Třince, kde vystřídal Pavla Marka. Spolu s asistentem Pavlem Janků měl za úkol zlepšit výsledky úřadujícího mistra, což se povedlo jen částečně. Třinec sice doslova na poslední chvíli ubojoval alespoň 10. místo a postoupil do předkola, jenže v něm podlehl Zlínu 3:2 na zápasy, což byl pro klub neúspěch a trenéra Tlačila to stálo případné prodloužení smlouvy. \n"}
{"id": "390149", "url": "https://cs.wikipedia.org/wiki?curid=390149", "title": "Kenkeme", "text": "Kenkeme\n\nKenkeme ( , ) je řeka v Jakutské republice v Rusku. Je dlouhá 589 km. Povodí řeky má rozlohu 10 000 km².\n\nVzniká soutokem řek Nagaje-Yjbabyt a Jeljong-Eretě na severovýchodním okraji Prilenské planiny. Na dolním toku teče přes Středojakutskou nížinu.\n\n\nZdrojem vody jsou sněhové a dešťové srážky. V zimě promrzá až do dna.\n"}
{"id": "390165", "url": "https://cs.wikipedia.org/wiki?curid=390165", "title": "Shine On You Crazy Diamond", "text": "Shine On You Crazy Diamond\n\nShine On You Crazy Diamond („Záři dál, ty bláznivý démante“) je téměř půlhodinová skladba britské skupiny Pink Floyd z alba \"Wish You Were Here\", jež vyšlo v roce 1975.\n\nPojednává o osudu zakladatele Pink Floyd Syda Barretta. Jde o vůbec první skladbu, ve které se Roger Waters otevřeně vyjádřil k tomuto tématu; „Now theres a look in your eyes, like black holes in the sky“ (česky „V tvých očích je teď výraz podobný černým dírám v nebi“) naráží na Barrettovo chování během koncertů. Ten byl schopný celý koncert hrát jeden akord a upřeně se přitom dívat do prázdna. To byl také jeden z důvodů, proč nakonec ve skupině skončil.\n\nSkladba, jejíž původní verzi hráli Pink Floyd na koncertech již v roce 1974, musela být pro účely vydání na gramofonové desce rozdělena do dvou částí, neboť by se nevešla na jednu stranu LP. Kromě toho je skladba rozdělená na devět kompozičně odlišných částí (pět z nich tvoří první část skladby na albu \"Wish You Were Here\", zbylé čtyři jsou část druhá).\n\n\nSkladba začíná zvukem syntezátoru, Hammondových varhan a zvukem navlhčených prstů jezdících po okrajích sklenic s vínem.\n\n\nDlouhé a pomalé Gilmourovo kytarové sólo za doprovodu kláves a syntezátorů.\n\n\nZačíná čtyřnotovým tématem (B, F, G, E), které se následně opakuje po většinu třetí části skladby. Přidává se baskytara a bicí v pozadí s klávesami. V čase 5:12 začíná druhé Gilmourovo sólo, jež končí společně s třetí části.\n\n\nČást začíná Wrightovým sólem na syntezátor Minimoog, které následuje třetí kytarové sólo tentokrát s bluesově znějící Gilmourovou kytarou.\n\n\nTeprve na konci deváté minuty se začátkem páté části začíná Watersův zpěv, vokály obstarali Gilmour, Wright, Carlena Williamsová a Venetta Fieldsová. Následují kytarové riffy překrývané barytonovým saxofonem Dicka Parryho, jenž jej v čase 11:59 vymění za tenorsaxofon. První část „Shine On You Crazy Diamond“ končí zeslabujícím saxofonem za doprovodu syntezátorů, což přechází ve zvuky strojů a továren na začátku „Welcome to the Machine“.\n\n\nZvukem větru navazuje na předchozí píseň „Wish You Were Here“, ozývá se baskytara Davida Gilmoura, ke které se brzy na to přidává baskytarový riff Rogera Waterse, jenž pokračuje v celé šesté části. Následuje Wrightův syntezátor, bicí, doprovodná kytara a syntezátorové sólo. Sólo poté přebírá Gilmour s lap steel kytarou, přibližně v čase 4:34 končí a navazuje krátké kytarové sólo (stejné jako ve čtvrté části skladby).\n\n\nV sedmé části „Shine On You Crazy Diamond“ se opět nachází Watersův zpěv, hudebně je z větší části podobná páté části.\n\n\nZahrnuje druhou elektrickou kytaru Rogera Waterse a funkový rytmus hraný na syntezátory, jenž se přibližně po dvou minutách vytrácí do pozadí a nastupují klávesy.\n\n\nJedná se o pomalé klávesové sólo, David Gilmour tuto část později popsal jako „pomalý pohřební pochod ve 4/4 rytmu“. V čase přibližně 11:20 přestávají hrát všechny nástroje kromě kláves a syntezátorů, které se přibližně minutu postupně vytrácí až do úplného ticha.\n"}
{"id": "390168", "url": "https://cs.wikipedia.org/wiki?curid=390168", "title": "Vlčák", "text": "Vlčák\n\nVlčák je obecné označení křížence psa domácího (Canis lupus familiaris) s vlkem (Canis lupus, C. lycaon, C. rufus, C. simensis).\n\nJsou uznávána následující plemena kříženců německého ovčáka s vlkem obecným :\nDalší plemena:\nOznačení bývá též často nesprávně používáno přímo pro německého ovčáka. Dalším psím plemenem pro které se označení používá je Atlasský horský pes, neboli Atlašský vlčák.\n\n"}
{"id": "390172", "url": "https://cs.wikipedia.org/wiki?curid=390172", "title": "Byl jednou jeden… člověk", "text": "Byl jednou jeden… člověk\n\nByl jednou jeden… člověk (ve francouzském originále Il était une fois… l'Homme) je francouzský animovaný televizní seriál z roku 1978.\n\nZákladní myšlenkou každého dílu seriálu je ukázat divákům některé významné události v historii lidstva. Celým seriálem diváka provádí známý Maestro a také hodiny, které divákovi napoví, v jaké době se nachází. Autorem seriálu je Albert Barillé, darwinista. Znělka využívá motiv z Bachovy Tokáty a fugy d moll.\n\n"}
{"id": "390173", "url": "https://cs.wikipedia.org/wiki?curid=390173", "title": "Fuego", "text": "Fuego\n\nFuego ( \"Oheň\") je stratovulkán, který se nachází na území Guatemaly na rozmezí departementů Sacatepéquez, Escuintla a Chimaltenango jihozápadním směrem od města Antigua Guatemala. Patří k nejaktivnějším vulkánům v Guatemale i celé střední Americe. První zaznamenaná erupce je z roku 1524, kdy ji mohl pozorovat španělský conquistador Pedro de Alvarado a jeho družina.\n\nFuego má velmi pravidelný tvar kužele. Úpatí sopky je do nadmořské výšky cca 1300 m n. m. porostlé vegetací, ve vyšších polohách je povrch tvořen utuhlou lávou.\n\n"}
{"id": "390179", "url": "https://cs.wikipedia.org/wiki?curid=390179", "title": "Man in the middle", "text": "Man in the middle\n\nMan-in-the-middle (zkratka MITM, z angličtiny „člověk uprostřed“ nebo „člověk mezi“) je v informatice název útoku na kryptografii. Jeho podstatou je snaha útočníka odposlouchávat komunikaci mezi účastníky tak, že se stane aktivním prostředníkem. Podle obrázku vpravo není v současných počítačových sítích nutné, aby útočník (Mallory) byl na fyzické cestě mezi účastníky (Alice a Bob), protože síťový provoz lze přesměrovat.\n\nV běžném životě se s MITM útokem setká uživatel počítače v případě, kdy je ve webovém prohlížeči pro HTTPS protokol jiný certifikát, než by měl být (viz kapitola \"Kleptografie certifikátů\" níže, Certificate Transparency atd.).\n\nV následujícím příkladu jsou použita standardní jména Alice a Bob (osoby „A“ a „B“), které slouží k popisu funkce a problémů kryptografických protokolů. Útočníkem je zde Mallory (nebezpečný útočník, ).\n\nPři běžné nezabezpečené komunikaci je úloha Malloryho velmi snadná. Stačí se dostat ke komunikačnímu kanálu. Pouhým sledováním, co se jím posílá, může komunikaci odposlouchávat. Přerušením kanálu, příjmem z jedné strany a vysíláním k druhé straně účastníků komunikace pak může snadno měnit obsah zpráv.\n\nObvyklé řešení tohoto problému je využití veřejných klíčů, avšak i zde je možné narazit na problém. Alice chce poslat zprávu Bobovi. Oba si proto chtějí vyměnit své veřejné klíče, protože se domnívají, že pak mezi sebou budou komunikovat bezpečně. Mezi komunikaci Alice a Boba se ale dostala třetí strana, Mallory.\n\nAlice tedy posílá zprávu Bobovi. Mallory zachytí veřejný klíč Alice a nahradí ho svým veřejným klíčem (s obsaženou falešnou informací, že pochází od Alice). Bob pošle veřejný klíč Alici a opět ho zachytí Mallory a vymění ho za svůj klíč, který obsahuje falešnou informaci, že pochází od Boba. Nyní si obě strany (Alice a Bob) myslí, že mají veřejný klíč toho druhého. To ale není pravda. Mají Malloryho klíče. Cokoliv si Alice a Bob pošlou, Mallory zachytí, dešifruje, přečte, znovu zašifruje a odešle druhému. Zprávu může dokonce i změnit a poslat druhé straně, jako by byla pravá. Alice ani Bob nic nepoznají.\n\nPři MITM útoku nemusí být v případě spoléhání na digitální certifikát nutné, aby útočník (Mallory) filtroval celou komunikaci. Stačí otrávit DNS nebo ARP cache uživatele, a tím ho nevědomky přesměrovat na jiné webové servery. Pokud z nich uživatel do svého prohlížeče bez ověření nainstaluje falešný kořenový certifikát certifikační autority, může pak důvěřovat falešnému elektronickému podpisu nebo phishingové webové stránce.\n\nV roce 2015 vznikla aféra Superfish s firmou Lenovo, která do nových počítačů instalovala vlastní kořenový certifikát, což umožnilo analyzovat veškerý HTTPS provoz ve webovém prohlížeči důvěřivého uživatele a dokonce docházelo k injektování JavaScriptového kódu do navštěvovaných webových stránek, který analyzoval stránky za účelem lepšího cílení reklamy.\nV roce 2016 a následujících je podvržení kořenového certifikátu s trvalý MITM útok součástí „webových štítů“ mnoha antivirových programů.\n\nÚtok \"Man in the middle\" lze řešit několika způsoby (včetně příkladu uvedeného výše):\n\n\nKvantová kryptografie umožňuje připravit takový kanál, který je v ideálním případě teoreticky neodposlouchávatelný, neboť každou snahu o odposlouchávání dokáže pravý příjemce detekovat.\n\n"}
{"id": "390186", "url": "https://cs.wikipedia.org/wiki?curid=390186", "title": "Another Brick in the Wall", "text": "Another Brick in the Wall\n\n„Another Brick in the Wall“ je název tří skladeb od britské progresivně rockové skupiny Pink Floyd. Skladby pocházejí z alba \"The Wall\". Části jsou označeny názvy Part 1 (pracovní název Reminiscing), Part 2 (pracovní název Education) a Part 3 (pracovní název Drugs). Všechny tři skladby napsal baskytarista skupiny Roger Waters, na druhé části se podílel i zpěvák David Gilmour.\n\nNejznámější částí je „Part 2“, která je protest songem proti přísnému vzdělávacímu systému na běžných a internátních školách. Singl, stejně jako album \"The Wall\" byly zakázány v období vlády apartheidu v Jižní Africe v roce 1980 potom, co byla skladba pozitivně přijata příznivci celonárodního školního bojkotu proti rasové nerovnosti na školách.\n\nSkladba „Another Brick in the Wall Part 2“ vyšla na singlu, který v Spojeném království, Západním Německu a mnoha dalších zemích dosáhl prvního místa. V USA spolu se skladbami „Run Like Hell“ a „Don’t Leave Me Now“ dosáhla 57. místa v disco žebříčku. Ve Velké Británii byl „Part 2“ prvním singlem skupiny Pink Floyd od vydání „Point Me at the Sky“ z roku 1968. Na celém světě se z tohoto singlu oficiálně prodalo více než čtyři miliony hudebních nosičů.\n\nPíseň „Another Brick in the Wall Part 2“ byla nominována nominaci na cenu Grammy za \"Nejlepší výkon rockové dvojice nebo skupiny\", ale ocenění nakonec získala skladba Boba Segera, „Against the Wind“.\n\nSkladba „Another Brick in the Wall Part 2“ je zařazená na 375. místo seznamu 500 nejlepších skladeb všech dob, který v roce 2004 zveřejnil časopis \"Rolling Stone\".\n\nVšechny tři části kompozice jsou si melodicky podobné, ne zcela shodné s rozdílnou strukturou textu a témat. Každá následující část je hlasitější a agresivnější, než ta předchozí. Graduje od pochmurné části „Part 1“, přes protestující „Part 2“, až po destrukčně agresivní třetí část skladby. Hudební motiv „Another Brick in the Wall“ se opakuje v každé skladbě alba \"The Wall\". Má za úkol evokovat myšlenky na další cihly, které skládají pomyslnou zeď kolem hlavní postavy koncepce projektu.\n\nPart 1 této skladby je velmi tichý a obsahuje dynamicky dlouhé, tlumené kytarové sólo. Vokály mají měkčí a jemnější melodii než části Part 2 a 3, i když má krátký a prudký nárůst dynamiky a melodie v krátkém úseku na konci lyrické části. Křik, kvílení, volání a dětské hlasy jsou slyšet v pozadí, spolu s linií „You! Stand still, laddie!“.\n\nSkladba „The Thin Ice“ oznamuje po předcházející přestávce, že se Pink dozvídá o smrti svého otce. Pink je zdrcený touto skutečností a tak začne okolo sebe stavět zeď.\n\nVe filmu vidíme Pinkovu mámu jak se po smrti manžela ve vzdálené zemi modlí v kostele. Pink v této chvíli nepůsobí zúčastněně. Můžeme ho vidět jak si hraje s modelem letadélka.\n\nPíseň hraje dál a my vidíme Pinka, pak co šla jeho máma nakupovat, jak si hraje v parku. Pink zahlédne nějakého muže a v té chvíli si uvědomí, že mu otec chybí. Muž pomůže Pinkovi na houpačku a chlapec má na chvíli pocit, že je u něj jeho otec. Následuje muže, který začíná být zmatený z toho, proč se o Pinka žádný rodič nestará. Pink chytí muže za ruku, ten jej odstrčí, ale Pink se nedá odbýt. Muž Pinka znovu odstrčí. Pink sedí na houpačce z níž nedosáhne na zem. Houpačka je pro jeho nohy příliš vysoko. Ohlédne se kolem sebe, vidí jak se o ostatní děti starají jejich rodiče a cítí se velmi osamělý…\n\n\"Hlavní článek: Another Brick in the Wall, Part II\"\n\nSkladba je dynamicky hlasitá, a obsahuje jednotlivé jemné basové linky, o dost hlasitější. Vyjadřuje Pinkovu zlost. Je to nejkratší „Part“ kompozice „Another Brick in the Wall“.\n\nPink se rozhodne dokončit svou zeď jako výsledek svého hněvu potom, co přijde na nevěru a zradu své manželky. Vnímá to jako výstrahu \"mene tekel\". Říká, že viděl „nápis na stěně“. Konstatuje, že už nic víc nepotřebuje, ve svém životě se izoluje od lidí a obklopuje se zdí.\n\nVe filmu je skladba doprovázena sestřihem událostí, které přispěly na vybudování stěny. Tato verze byla také kompletně znova nahraná v rychlejším tempu.\n\nZa skladbu s nespecifikovaným číslem části získal Waters v roce 1983 British Academy Award za „Nejlepší originální skladbu“\n\n\n"}
{"id": "390202", "url": "https://cs.wikipedia.org/wiki?curid=390202", "title": "Fredegunda", "text": "Fredegunda\n\nFredegunda, Fredegundis, Frédégonde ( † 597), byla franckou královnou, třetí ženou franckého krále Neustrie Chilpericha I.\n\nPůvodně byla pouze služebnou, ale podařilo se jí získat přízeň krále Chilpericha natolik, že se stala nejdříve milenkou a později také královnou. Král pod vlivem své milenky zapudil svou první manželku Audoveru a hledal novou partnerku, která měla mít původ vhodný pro krále Neustrie. Vybral si svou švagrovou Galswinthu, sestru Brunhildy (ta se provdala za Chilperichova bratra Sigiberta I.) a slíbil svému budoucímu tchánovi vizigótskému králi Athanagildovi, že zapudí všechny své konkubíny.\n\nFredegunda se nechtěla jen tak vzdát svého postavení. Galswintha si brzy po příjezdu stěžovala na Fredegundino chování, chtěla se raději vzdát svého věna a vrátit se zpět domů. To se jí už nepodařilo – byla nalezena zardoušená. Král údajně pověřil sluhu, aby Galswinthu zabil. Poté se Chilperich oženil s Fredegundou a Brunhilda vyhlásila „válku dvou královen“, která trvala třicet let.\n\nV následném bratrském konfliktu vyvolaném vraždou Galswinthy získal převahu Sigibert. Následovalo usmíření a poté další válka. Sigibert byl ve Vitry zvolen králem sjednoceného království.\n\nPo smrti svého manžela Chilpericha († 584), z níž je také podezřelá, se stala Fredegunda regentkou za nezletilého syna Chlothara, kterému v době otcovy smrti byly pouhé čtyři měsíce. Regentství si užívala třináct let.\n\nByla pohřbena v pařížském klášteře Saint-Germain-des-Prés, její náhrobek v podobě mozaiky z mramoru a mědi je od roku 1816 umístěn v Saint-Denis.\n\n"}
{"id": "390204", "url": "https://cs.wikipedia.org/wiki?curid=390204", "title": "Tonite Let's All Make Love in London", "text": "Tonite Let's All Make Love in London\n\nTonite Let's All Make Love in London. je soundtrack k polodokumentárnímu stejnojmennému filmu Peter Whiteheada z roku 1967 o „swingujícím Londýně“, který byl založen na psychedelických vystoupeních různých hudebních skupin a rozhovorech. Obsahuje živé vystoupení skupiny Pink Floyd a nahrávky dalších umělců, jako jsou John Lennon, Mick Jagger, Vanessa Redgrave, Lee Marvin, Julie Christie, Allen Ginsberg, Yoko Ono, Eric Burdon, Michael Caine a mnoho dalších.\n\nSoundtrackové album k filmu bylo vydáno roce 1968 na LP soundtrack, později vyšlo dvakrát i na CD s rozšířeným seznamem skladeb (ale vzájemně mírně odlišným). Soundtrack je ceněn hlavně pro zaznamenání raných skladeb Pink Floyd: dlouhé verze „Interstellar Overdrive“ a improvizované instrumentálky „Nick's Boogie“. Na původní desce ale nebyla skladba „Nick's Boogie“ obsažena a „Interstellar Overdrive“ se objevila ve zkrácené podobě (3:02; plná verze má délku 16:49). Na původním LP se ale nachází ještě i krátký výňatek „Interstellar Overdrive (Reprise)“.\n"}
{"id": "390205", "url": "https://cs.wikipedia.org/wiki?curid=390205", "title": "Otto Ohlendorf", "text": "Otto Ohlendorf\n\nDr. Jur. Otto Ohlendorf (16. května 1907 - 7. června 1951) byl německý právník, válečný zločinec a důstojník SS v hodnosti SS-Gruppenführer \"und Generalleutnant der Polizei\" (Generálporučík policie).\n\nNarodil se 16. května roku 1907 v dolnosaském městě Hoheneggelsenu jako syn statkáře. Po absolvování základního vzdělání nastoupil na humanitní gymnázium v Hildesheimu, které dokončil roku 1925. Dne 28. května téhož roku vstoupil do NSDAP a rovněž i do SS.\n\nPo dosažení středního vzdělání nastoupil na univerzitu nejprve v Lipsku a poté v Göttingenu. Studia ekonomie a práv ukončil v roce 1933 a získal titul Dr. Jur (Doktor práv).\n\nPo dokončení studií se v říjnu téhož roku stal vedoucím referátu na institutu pro světové hospodářství v Kielu. V lednu roku 1935 přešel do Berlína, kde se stal vedoucím oddělení na institutu pro aplikované hospodářské vědy.\n\nV květnu 1936 vstoupil do SD a stal se ekonomickým poradcem SD pod profesorem Reinhardem Höhnem. Zde zůstal až do roku 1939, kdy se stal ředitelem III. úřadu, který měl na starosti vnitřní rozvědku na hlavním říšském bezpečnostním úřadě pod velením SS-Obergruppenführera Reinharda Heydricha.\n\nV červnu roku 1941 byl jmenován velitelem Einsatzgruppe D s kterou operoval na jižní Ukrajině a na Krymu. Jednotky pod jeho velením zde spáchaly jeden z největších válečných masakrů, když 13. prosince roku 1941 popravily ve městě Simferopol přes 14 300 lidí z nichž většina byli židé a cikáni.\n\nOhledorfovi a jeho jednotce Einsatzgruppe je připisováno dohromady kolem 90 000 poprav nevinných civilistů.\n\nKe konci roku 1943 byl Ohlendorf ke svým stávajícím funkcím jmenován zástupcem státního tajemníka na říšském ministerstvu ekonomiky (\"Reichsministerium für Wirtschaft\").\n\nPoté, co byl Ohledorf zadržen spojeneckými jednotkami 23. května 1945 v Lüneburgu nedaleko Hamburku, strávil zhruba dva roky v zajetí a následně byl postaven před mezinárodní válečný tribunál v Norimberku, kde se zodpovídal jako hlavní obžalovaný v rámci procesu Einsatzgruppen z válečných zločinů proti lidskosti. Před obžalobou neprojevil žádné výčitky ze svých činů a nakonec byl 7. června roku 1951 popraven oběšením v bavorské věznici ve městě Landsberg am Lech.\n\n\n"}
{"id": "390206", "url": "https://cs.wikipedia.org/wiki?curid=390206", "title": "Email (barva)", "text": "Email (barva)\n\nEmail je odolná krycí nátěrová hmota, používaná pro ochranu a dekoraci ploch v interiéru i exteriéru. Podklad, například kovový nebo z měkkého dřeva, musí být zpravidla opatřen vrstvou základní barvy, na kterou se teprve aplikuje vrchní emailová vrstva. Hlavní složky jsou pigmenty (barvivo), plnidlo a pojivo. Jako pojivo se dříve používal olej, dnes se kvůli dlouhé době schnutí olejových emailů většinou používají syntetické emaily, například na bázi alkydové pryskyřice. Pro ředění a čištění nástrojů se používá ředidlo S 6006. Po vícehodinovém vytvrdnutí na vzduchu se nátěr vyznačuje hladkým slitým povrchem s různým stupněm lesku. \n\nOznačení email se někdy, zejména v uměleckém řemeslu, používá pro smalt, sklovitou barvu, která tvrdne zahříváním na vysokou teplotu.\n\nEmail se používá tam, kde je potřeba chránit natíraný předmět před vnějšími vlivy a kde nátěrem zakrývaný povrch předmětu není považován za pohledově estetický. Jedno z nejčastějších použití je bílý email na klasických dřevěných oknech a dveřích budov.\n"}
{"id": "390208", "url": "https://cs.wikipedia.org/wiki?curid=390208", "title": "Manuel Almunia", "text": "Manuel Almunia\n\nManuel Almunia Rivero (* 19. května 1977) je bývalý španělský fotbalový brankář, který hrál naposledy v anglickém Watfordu. Největší část své fotbalové kariéry strávil v Arsenalu, se kterým v roce 2005 vyhrál FA Cup.\n\nKoncem srpna 2014 musel kvůli zdravotním důvodům ukončit kariéru (problémy se srdcem).\n"}
{"id": "390216", "url": "https://cs.wikipedia.org/wiki?curid=390216", "title": "David Faustino", "text": "David Faustino\n\nDavid Anthony Faustino (* 3. března 1974) je americký herec a zpěvák. Proslavil se rolí Buda Bundy v sitcomu \"Ženatý... se závazky.\n\nFaustino se narodil se v Los Angeles, v Kalifornii. Jeho otec je kostymérem, mladší bratr Michaela a starší bratr Randy jsou také herci. Sestru Nicole (nepokračovala ve šlépějích svých bratrů).\n\nPo pětileté známosti se v roce 2004 Faustino oženil s Andreou Elmerovou (již potkal v losangeleském spiritualistickém centru) v lasvegaské obřadní kapli.\n\nV roce 2007 byl Faustino zatčen za kouření marihuany na Floridě a vzat do vazby.\n\nTato událost se stala, když pár Faustino & Elmerová byli spatřeni policií pozdě večer. Důstojník je zastavil a zacítil Faustinův alkoholový dech, poté je prohledal a našel plastový sáček s gramem marihuany.\n\nPřípad byl ale odložen pro nedostatek svědků.\n\nKromě herectví byl Faustino také neúspěšným raperem. Vystupoval pod pseudonymem D L'il společně se svou skupinou The Outlawed Posse a jejich jediným komerčním úspěchem bylo zařazení skladby na kompilační album \"Balistyx\", pojmenovaném podle nočního klubu, který Faustino spoluzakládal. Jeho rapová éra byla zparodována v Ženatém se závazky, kde se Bud chce stát raperem s přezdívkou \"Grandmaster B\". Avšak z tohoto počinu si zbylá Bundova rodina jenom utahovala a dobírala si ho přezdívkami jako například: \"Grandfather B\" (dědeček), \"Grinchmaster B\" (grinch je zelené vánoční monstrum), \"Bedwetter B\" (tzn. ten kdo se pomočuje) či \"Hatnapper B\" (spáč v klobouku). S nápadem na danou epizodu, kde byla tato parodie, přišel Faustino při poslechnu různých hip hopových alb a scenáristi, kteří si chtěli vystřelit z jeho vyhasínající hudební kariéry. Faustino překvapivě souhlasil.\n\nPo \"Ženatém se závazky\", se Faustino objevoval především v béčkových filmech. Nyní pracuje pro komediální společnost National Lampoon (jež má na kontě filmy jako například: \"Nabitá Zbraň 1\" a celá série \"Bláznivých dovolených\" s herci, v hlavních rolích Beverly D'Angelová a Chevy Chase); pro tuto společnost spoluprodukuje nový film \"RoboDoc\" (2008).\n\nPodle rozhovoru v rádiu, Faustino tvrdí, že je jeden z mála lidí, kteří rozjeli kariéru úspěšného hip-hopového umělce, will.i.ama.\n\n\n"}
{"id": "390217", "url": "https://cs.wikipedia.org/wiki?curid=390217", "title": "Zabriskie Point (album)", "text": "Zabriskie Point (album)\n\nZabriskie Point je soundtrackové album více umělců k filmu \"Zabriskie Point\" od režiséra Michelangela Antonioniho. Vydáno bylo v lednu 1970 (viz 1970 v hudbě), v roce 1997 vyšla rozšířená dvojdisková verze.\n\nPůvodní album z roku 1970 obsahuje celkem 11 skladeb osmi různých interpretů. Nejvíce jich pochází od skupin Pink Floyd (tři písně) a Kaleidoscope (dvě skladby), ostatní umělci jsou zastoupeni jednou skladbou. Ve filmu se také objevila píseň „You Got the Silver“ od The Rolling Stones, která však na hudební album nebyla zahrnuta. Skladba „L'America“ od Jima Morrisona byla zamítnuta Antonionim.\n\nVydání z roku 1997 obsahuje druhý disk s bonusovými nahrávkami, které byly sice ve filmu použity, ale na originální soundtrack se nedostaly. Jedná se o čtyři skladby od Jerryho Garcii a čtyři od Pink Floyd.\n\nPříspěvky Pink Floyd byly nahrávány v listopadu a prosinci 1969 po vydání alba \"Ummagumma\". Skladba „Come in Number 51, Your Time Is Up“ je mírně odlišná a znovu nahraná verze skladby „Careful with That Axe, Eugene“, která původně vyšla jako B strana singlu „Point Me at the Sky“. „Love Scene (Version 4)“ je Wrightova klavírní kompozice. „Country Song“ je folková balada s textem plným šachových metafor. „Unknown Song“ (známá též jako „Rain in the Country“) je klidná instrumentálka následovaná bluesovou „Love Scene (Version 6)“. Celkem pět ze sedmi skladeb Pink Floyd jsou skladby instrumentální, pouze „Crumbling Land“ a „Country Song“ jsou zpívané písně.\n\n"}
{"id": "390220", "url": "https://cs.wikipedia.org/wiki?curid=390220", "title": "Amanda Bearse", "text": "Amanda Bearse\n\nAmanda Bearse (* 9. srpna 1958) je americká herečka, režisérka a komediantka. Její nejznámější role byla sousedka Marcy D'Arcyová (původně Marcy Rhoadesová) v sitcomu \"Ženatý se závazky\" (vysílaný v letech 1987 a 1997), který pojednával o dysfunkční rodině.\n\nBearse se narodila ve Winter Parku na Floridě, a vyrůstala v Atlantě, Georgii. Absolvovala Young Harris College. V roce 1993 vyšlo najevo, že je homosexuální orientace. Aktuálně žije v Atlantě se svou adoptovanou dcerou Zoe a režíruje pro televizní společnost Logo. V současné době studuje Georgijskou státní univerzitu.\n\n\n"}
{"id": "390222", "url": "https://cs.wikipedia.org/wiki?curid=390222", "title": "Ekonom (rozcestník)", "text": "Ekonom (rozcestník)\n\nEkonom může být:\n\n"}
{"id": "390226", "url": "https://cs.wikipedia.org/wiki?curid=390226", "title": "Skip", "text": "Skip\n\nSKIP nebo skip může být:\n\n\n"}
{"id": "390233", "url": "https://cs.wikipedia.org/wiki?curid=390233", "title": "Skalický", "text": "Skalický\n\nSkalický může znamenat:\n\n\n"}
{"id": "390241", "url": "https://cs.wikipedia.org/wiki?curid=390241", "title": "Richelieu", "text": "Richelieu\n\nRichelieu může znamenat:\n\n\n"}
{"id": "390243", "url": "https://cs.wikipedia.org/wiki?curid=390243", "title": "Karel Čáslavský", "text": "Karel Čáslavský\n\nKarel Čáslavský (28. ledna 1937, Lipnice nad Sázavou – 2. ledna 2013, Praha) byl český filmový archivář, historik, publicista a moderátor, pracovník Národního filmového archivu specializovaný na oblast zpravodajského filmu do roku 1945.\n\nPo studiích na Střední filmové škole v Čimelicích působil od roku 1956 ve Filmovém studiu Barrandov ve funkci asistenta produkce, později jako asistent režie. V roce 1963 došlo k podstatné změně jeho kariéry, kdy nastoupil do archivu Československého filmového ústavu.\n\nJednalo se o specialistu na němý film a americkou filmovou grotesku, který byl také nadšeným a vytrvalým propagátorem a obdivovatelem českého filmu, což po mnoho let prokazoval ve své práci pro Československou televizi, později pro Českou televizi. Během vyhlašování výsledků ankety TýTý 2009 byl uveden do Dvorany slávy této soutěže.\n\nPo celý svůj život byl vyznavačem klasických mravních hodnot. Byl obdivovatelem období první republiky – doby Karla Čapka a prezidenta Tomáše Garrigua Masaryka.\n\nV letech 1990 až 1995 vystupoval v doprovodných programech na výstavách (Herbert Masaryk, T. G. Masaryk – člověk a umění), které uspořádalo Masarykovo demokratické hnutí.\n\nManželka Květoslava zemřela v roce 2006, byl otcem dvou dětí – syna Petra a dcery Heleny.\n\nOd předsednictva Masarykova demokratického hnutí obdržel v roce 2002 Čestnou medaili T.G. Masaryka.\nKarel Čáslavský zemřel 2. ledna 2013 v Praze ve věku nedožitých 76 let.\n\n\n\n\n\n"}
{"id": "390247", "url": "https://cs.wikipedia.org/wiki?curid=390247", "title": "Cetylpyridiniumchlorid", "text": "Cetylpyridiniumchlorid\n\nCetylpyridiniumchlorid (CPC) je kvartérní amoniová sloučenina používaná v některých ústních vodách, zubních pastách, bonbonech, ústních, krčních, nosních sprejích a mýdlech. Jde o antiseptikum, které ničí bakterie a jiné mikroorganismy. Byl též shledán účinným jako prevence proti zubnímu plaku a gingivitidě. Používá se také jako součást některých pesticidů. Udává se však (podle WebMD, eMedicine), že může způsobovat hnědé skvrny mezi zuby. Ty jsou však lehce odstranitelné při jednoročním dentálním čistění prováděném zubním lékařem.\n\nCetylpyridiniumchlorid se nazývá nebo je přítomen v komerčních výrobcích jako 1-palmitylpyridiniumchlorid, C16-alkylpyridiniumchlorid, 1-hexadecylpyridiniumchlorid, acetoquat CPC, aktivex, ammonyx CPC, cecure, ceepryn chloride, cepacol, ceprim, cepacol chloride, cetafilm, cetamium, dobendan, halset, ipanol, medilave, mercocet, merothol, pionin B, pristacin, pyrisept a asept. Je aktivní složkou v \"Crest Pro-Health\", který byl prokázán jako účinnější než \"Listerine\".\n\nCetylpyridiniumchlorid má sumární vzorec CHNCl a v čisté formě je to při pokojové teplotě pevná látka. Bod tání je v bezvodé formě 77 °C, resp. 80–83 °C ve formě monohydrátu. Je nerozpustný v acetonu, kyselině octové a ethanolu. Má pyridinový pach. Je zápalný. Koncentrované roztoky poškozují membrány sliznic. Je toxický při požití a velmi toxický při nadýchání.\n\nCAS číslo monohydrátu je 6004-24-6.\n\nV některých výrobcích se místo cetylpyridiniumchloridu používá cetylpyridiniumbromid. Vlastnosti obou sloučenin jsou v zásadě identické.\n\nCMC (kritická micelární koncentrace) je 0,001 24 M, což odpovídá 0,042 % ve vodě.\n\n\n"}
{"id": "390249", "url": "https://cs.wikipedia.org/wiki?curid=390249", "title": "Jazyčnatky", "text": "Jazyčnatky\n\nJazyčnatky (Pentastomida) je podtřída parazitických korýšů. Obvykle dorůstají velikosti několika centimetrů a je jich známo kolem 60 druhů. Žijí v dutinách čelních a čelistních kostí psovitých šelem, v plicích velkých plazů a ve vzdušných vacích ptáků. Jsou to gonochoristé s nepřímým vývojem.\n\nDříve byli považovány za primitivní „členovce“, podobně jako např. želvušky, ale ukázalo se, že řadu anatomických znaků sdílejí s kapřivci (Branchiura). Tuto teorii potvrdily i fylogenetické studie a jazyčnatky jsou tak zcela jistě sesterskou skupinou kapřivců, s nimiž vlastně i sdílejí parazitický způsob života.\n\n\n"}
{"id": "390253", "url": "https://cs.wikipedia.org/wiki?curid=390253", "title": "Královská společnost", "text": "Královská společnost\n\nKrálovská společnost (Royal Society \"for the Improvement of Natural Knowledge\") je britská učená společnost čili akademie pro podporu věd, založená roku 1660 v Londýně. Mezi 12 zakladateli, kteří se 28. listopadu dohodli na ustavení Společnosti pro studium fyzikálně-matematického experimentálního učení byli i chemik Robert Boyle, ekonom a lékař Wiliiam Petty a matematik a astronom Christopher Wren. Roku 1662 ji potvrdil král Karel II. a přejmenoval ji na Londýnskou královskou společnost pro prohloubení znalostí o přírodě. Britská královna Alžběta II. je i dnes její patronkou. Noví členové jsou voleni dosavadními členy doživotně, každoročně 44 z Británie a Britského společenství, 8 ze zahraničí a jeden čestný člen. Českými zástupci byli od roku 1667 Jan Marek Marci a od roku 1965 Jaroslav Heyrovský, českého původu byl i Chorvat Leopold Ružička. Členové společnosti si píší za jméno zkratku FRS. Při výročích je udělována Copleyho medaile.\n\nPoznatky členů jsou od roku 1665 zveřejňovány v časopise \"Philosophical Transactions\", dnes nejstarším nepřetržitě vydávaném periodiku. Roku 1768 se pod záštitou společnosti konala první vědecká námořní expedice pod vedením Jamese Cooka.\n\nHeslem Královské společnosti je „\"Nullius in verba\"...“, což je citát z latinského básníka Horatia, který napsal, že „Na ničí slova nebude přísahat“.\n\nKrálovská společnost je financována britskou vládou a slouží jako akademie věd Spojeného království. Její činnost se soustřeďuje do těchto oblastí:\n\n\n\n\n"}
{"id": "390255", "url": "https://cs.wikipedia.org/wiki?curid=390255", "title": "Roundcube", "text": "Roundcube\n\nRoundcube je webový e-mailový klient pracující s protokolem IMAP, napsaný v programovacím jazyce PHP. Nejdůležitější vlastností Roundcube je všudypřítomné využití technologie AJAX, které poskytuje přizpůsobitelnější a ovladatelnější uživatelské rozhraní než je u tradičních webových poštovních klientů. Po dvou letech vývoje byla na začátku roku 2008 vydána první stabilní verze.\n\nRoundcube je svobodný software vydaný pod GNU General Public License.\n\n\n\n"}
{"id": "390257", "url": "https://cs.wikipedia.org/wiki?curid=390257", "title": "Královská akademie umění", "text": "Královská akademie umění\n\nKrálovská akademie umění může být:\n\n"}
{"id": "390261", "url": "https://cs.wikipedia.org/wiki?curid=390261", "title": "ATC kód D01", "text": "ATC kód D01\n\nATC kód D01 Antimykotika k užití v dermatologii je hlavní terapeutická skupina anatomické skupiny D. Dermatologika.\n\n\n"}
{"id": "390262", "url": "https://cs.wikipedia.org/wiki?curid=390262", "title": "ATC kód D02", "text": "ATC kód D02\n\nATC kód D02 Emoliencia a protektiva je hlavní terapeutická skupina anatomické skupiny D. Dermatologika.\n\n\n"}
{"id": "390263", "url": "https://cs.wikipedia.org/wiki?curid=390263", "title": "Alistair MacLean", "text": "Alistair MacLean\n\nAlistair MacLean (21. dubna 1922 – 2. února 1987, ) byl britský spisovatel.\n\nNarodil se v Glasgow roku 1922 jako syn ministra, který se učil angličtinu jako druhý jazyk, jeho mateřštinou byla totiž skotská galština. Velkou část svého dětství strávil v Daviotu, nedaleko Inverness. Připojil se ke Královskému loďstvu v roce 1941, válčil v druhé světové válce jako torpédový střelec, byl Japonci zajat a mučen. Po válce, studoval angličtinu na univerzitě v Glasgow, promoval v roce 1953, a stal se učitelem.\n\nVe volných chvílích MacLean psal povídky. Vyhrál soutěž v roce 1954 s námořním příběhem \"Dileas\". Nakladatelství Collins žádalo o román a on odpověděl s H.M.S. Ulysses, založeném na jeho vlastních válečných zážitcích. Byl to velký úspěch a MacLean se zanedlouho mohl věnovat pouze psaní.\n\nNa začátku šedesátých let Alistair MacLean vydal dva romány pod pseudonymem „Ian Stuart“ aby dokázal, že popularita jeho knih byla způsobená jejich obsahem a ne jménem na obalu. Knihy se prodávaly velmi dobře. Stal se natolik úspěšným, že se musel se odstěhovat do Švýcarska jako daňový exulant. Řídil také hotel v Anglii.\n\nMacLeanovy pozdější knihy nebyly příliš úspěšné. Také se stále potýkal s alkoholismem, který nakonec způsobil jeho smrt v Mnichově v roce 1987. Byl dvakrát ženatý a měl tři syny se svou první manželkou.\n\nJeho nejznámější díla, například \"Kam orli nelétají\" ( ), byla i zfilmována.\n\n"}
{"id": "390264", "url": "https://cs.wikipedia.org/wiki?curid=390264", "title": "ATC kód D03", "text": "ATC kód D03\n\nATC kód D03 Preparáty k léčení ran a vředů je hlavní terapeutická skupina anatomické skupiny D. Dermatologika.\n\n\n"}
{"id": "390265", "url": "https://cs.wikipedia.org/wiki?curid=390265", "title": "ATC kód D04", "text": "ATC kód D04\n\nATC kód D04 Antipruritika včetně antihistaminik, anestetik atd. je hlavní terapeutická skupina anatomické skupiny D. Dermatologika.\n\n\n"}
{"id": "390266", "url": "https://cs.wikipedia.org/wiki?curid=390266", "title": "ATC kód D05", "text": "ATC kód D05\n\nATC kód D05 Antipsoriatika je hlavní terapeutická skupina anatomické skupiny D. Dermatologika.\n\n\n"}
{"id": "390267", "url": "https://cs.wikipedia.org/wiki?curid=390267", "title": "ATC kód D06", "text": "ATC kód D06\n\nATC kód D06 Antibiotika a chemoterapeutika k užití v dermatologii je hlavní terapeutická skupina anatomické skupiny D. Dermatologika.\n\n\n"}
{"id": "390268", "url": "https://cs.wikipedia.org/wiki?curid=390268", "title": "ATC kód D07", "text": "ATC kód D07\n\nATC kód D07 Kortikosteroidy, dermatologika je hlavní terapeutická skupina anatomické skupiny D. Dermatologika.\n\n\n"}
{"id": "390269", "url": "https://cs.wikipedia.org/wiki?curid=390269", "title": "ATC kód D08", "text": "ATC kód D08\n\nATC kód D08 Antiseptika a dezinficiencia je hlavní terapeutická skupina anatomické skupiny D. Dermatologika.\n\n\n"}
{"id": "390270", "url": "https://cs.wikipedia.org/wiki?curid=390270", "title": "ATC kód D10", "text": "ATC kód D10\n\nATC kód D10 Přípravky k léčbě akné je hlavní terapeutická skupina anatomické skupiny D. Dermatologika.\n\n\n"}
{"id": "390271", "url": "https://cs.wikipedia.org/wiki?curid=390271", "title": "ATC kód D11", "text": "ATC kód D11\n\nATC kód D11 Jiné dermatologické přípravky je hlavní terapeutická skupina anatomické skupiny D. Dermatologika.\n\n\n"}
{"id": "390276", "url": "https://cs.wikipedia.org/wiki?curid=390276", "title": "Richard John Neuhaus", "text": "Richard John Neuhaus\n\nRichard John Neuhaus (14. května 1936 – 8. ledna 2009) byl prominentní americký duchovní, spisovatel a novinář kanadského původu. Nejprve byl luteránským pastorem, později konvertoval ke katolicismu a stal se katolickým knězem. Byl zakladatelem a vydavatelem konzervativního ekumenického měsíčníku \"First Things\" a autorem několika knih, včetně \"The Naked Public Square: Religion and Democracy in America\", \"The Catholic Moment: The Paradox of the Church in the Postmodern World\" a \"Catholic Matters: Confusion, Controversy, and the Splendor of Truth\". Byl také skalním zastáncem učení římskokatolické církve o bioetických otázkách a v této oblasti také působil jako neoficiální poradce bývalého amerického prezidenta George Bushe mladšího.\n\n\n"}
{"id": "390280", "url": "https://cs.wikipedia.org/wiki?curid=390280", "title": "Sagvan Tofi", "text": "Sagvan Tofi\n\nSagvan Tofi (* 7. září 1964 Praha) je český herec, zpěvák a model, z otcovy strany je napůl Kurd.\n\nOtec je irácký Kurd a matka Češka, seznámili se během jeho studií v Československu. Sagvan Tofi žil v dětství v Iráku. Jeho rodiče se po několika letech rozvedli, jeho nevlastním otcem byl kriminalista Miloslav Dočekal, který ho přes svého přítele Jiřího Kodeta přivedl k herectví.\n\nSagvan Tofi sám tvrdí, že jeho rodné jméno znamená „muž, co hledí na psa“. Podle dostupných informací je „Sagvan“ původně maráthské místní označení ze severu Konkánského pobřeží v Indii, označující lesnaté oblasti.\n\n\n\n"}
{"id": "390282", "url": "https://cs.wikipedia.org/wiki?curid=390282", "title": "Leffe", "text": "Leffe\n\nLeffe je známá belgická značka prémiových klášterních piv typu ale. Vyslovuje se jako [\"lef\"].\n\nOpatství \"Notre Dame de Leffe\" bylo založeno v roce 1152 na řece Máze v provincii Namur, která leží v jižní Belgii. Stejně jako v mnoha jiných klášterech po celé Evropě, také zde premonstrátští kanovníci vařili pivo. S využitím znalosti předávaných z generace na generaci a složek nalezených ve volné přírodě v blízkosti opatství, kanovníci vyvinuli unikátní pivo, které se vařilo jen zde.\n\nOpatství samotné zažívalo těžké časy, v průběhu let bylo poškozeno přírodními i lidskými pohromami. Roku 1460 bylo zničeno povodní, v roce 1466 vyhořelo a roku 1735 byl pivovar poškozen vojáky. V roce 1794 došlo během válečných událostí následkem Velké francouzské revoluce k opuštění opatství a zničení pivovaru. Kanovníci se vrátili až v roce 1902. V roce 1952] byla produkce piva obnovena díky partnerství s vlámským pivovarem Lootvoet v Overijse. Tuto společnost později koupil mezinárodní pivovarský koncern Interbrew, ze kterého postupně vznikla současná největší světová pivovarská společnost Anheuser-Busch InBev. Pivovar opatství Leffe byl však z komerčních důvodů zavřen. Od té doby se pivo této značky vaří v pivovaru v Lovani, který produkuje převážně piva značky Stella Artois. Dohodou z roku 1952 mezi opatstvím a komerčním pivovarem bylo ovšem potvrzeno, že Leffe je první pivo svého druhu. Proto lovaňský pivovar nadále platí opatství Leffe licenční poplatek.\n\nVe městě Dinant je pro návštěvníky otevřeno muzeum Leffe.\n\n\nPodávání a pití belgických piv je ritualizováno ve větší míře než je tomu ve většině ostatních zemí. Klíčovým prvkem tohoto rituálu je použití konkrétního, často značkového skla. V Belgii je téměř každý druh piva podáván v jeho vlastním typu skla.\nPřestože vlastní sklenice nemá nějaký vliv na chuť nebo texturu piva, tvar vliv mít může. Sklo ve tvaru kalichu je vhodnější pro silné, bohatě aromatizované \"ale\" než konvenční rovně tvarované sklo používané pro ležáky a lehká ale.\n\nDo ČR přiváží značky Leffe Bruin a Leffe Blonde Pivovary Staropramen.\n\n"}
{"id": "390283", "url": "https://cs.wikipedia.org/wiki?curid=390283", "title": "Hafada", "text": "Hafada\n\nHafada (někdy též označovaná jako Scrotum) je druh mužského intimního piercingu šourku, kdy šperk prochází pouze kůží šourku. Obvykle se nosí v záhybu kůže na libovolném místě šourku. Některé prameny uvádějí, že Hafada je piercing umístěný nahoře v šourku po stranách od penisu. Slouží spíše k dekorativním účelům, než pro dráždění partnerky (či partnera) při sexu.\nObzvláště hezky vypadá, jsou-li Hafady umístěny svisle v jedné řadě pod penisem podél \"švu\", který v těchto místech přirozeně probíhá (někdy je takový piercing označován jako \"Scrotal ladder - žebříček\"). Tato řada se dá ještě udělat výjimečnější zařazením různých druhů šperků nebo střídáním různých tlouštěk náušnic.\n\nU piercingu Hafada se předpokládá, že vznikl v Arábii a rozšířil se odtud na Střední východ a do severní Afriky. Je rituálem prováděným obvykle při vstupu mladíka do puberty. Většinou se aplikuje po levé straně.\n\nV Evropě se Hafada objevila prostřednictvím příslušníků francouzské legie, kteří působili v oblastech Sýrie a Libanonu. Tento typ piercingu nebyl prováděn žádným primitivním národem a zdá se tedy být až produktem moderní civilizace.\n\nJak již bylo uvedeno, Hafada při aplikaci prochází pouze kůží šourku. Při aplikaci je ale nutné se vyvarovat propíchnutí větších cév, které šourkem vedou. Piercing je umístěn obvykle vodorovně, ale je možné jej mít i šikmo nebo svisle (v tomto směru ale počítejte s větším pohybem kůže). Aplikace je možná s kleštěmi nebo bez nich, vzácně lze použít i skalpel (pro přímou aplikaci šperků většího průměru).\nHafada se řadí mezi méně bolestné druhy piercingů.\n\nAč se Hafada řadí mezi poměrně málo bolestivé druhy piercingů, její hojení probíhá poměrně obtížně, neboť na tomto místě těla při hojení rány vadí velké tření během chůze a vlhké teplo. Není tedy ničím neobvyklým, když tělo Hafadu ze sebe vypudí ven (piercing vlastně vyroste z těla ven). Především na šourku s tenčí kůži je tedy nutné píchnout piercing dosti hluboko.\n\nDoba hojení se u Hafady běžně pohybuje v období 3 až 9 měsíců.\n\nRoztahování jde docela dobře. Je ale nezbytné, aby byl piercing píchnutý dostatečně hluboko. Během případného roztahování je třeba si dát pozor na váhu šperku. Vzhledem k tomu, že piercing prochází jen kůží, je proto vhodnější pro větší tloušťky roztahování použít šperky z titanu (s ohledem na jejich nižší hmotnost).\n\nDoporučenými šperky pro Hafadu/Scrotum jsou kroužek, podkova nebo banánek.\n"}
{"id": "390285", "url": "https://cs.wikipedia.org/wiki?curid=390285", "title": "Seznam písní Karla Šípa", "text": "Seznam písní Karla Šípa\n\nToto je seznam písňové tvorby, ke které napsal text nebo které nazpíval Karel Šíp.\n\npoz. - píseň - interpret - (autor hudby-h:)\n\n(h:/) - doposud nezjištěný autor hudby\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "390286", "url": "https://cs.wikipedia.org/wiki?curid=390286", "title": "Piercingové šperky", "text": "Piercingové šperky\n\nPři aplikacích piercingu se používají různé druhy šperků. Jednotlivé šperky je možné získat v různých tloušťkách, délkách a materiálech. Ty nejčastěji užívané šperky uvádí následující přehled. Je nutné podotknout, že při rozumné tloušťce šperku se člověk nevystavuje riziku. Po vyjmutí se dírka sama zatáhne. Při roztáhnutí do více než 2 centimetrů už je riziko, že se bude ucho špatně hojit. Rozumná velikost (zejména při roztahování uší) tedy není zdraví nebezpečná.\n\nSnad nejčastějším šperkem je kroužek. Jeho využití je možné téměř pro jakýkoliv druh piercingu. Kroužek může být buď s kuličkou nebo se segmentem (tzv. hladký kroužek).\n\nV anglické terminologii se obvykle užívá označení \"Rings\".\n\nVelmi rozšířeným šperkem je též činka. Často se – ozdobena blyštivými kuličkami – užívá například pro piercing jazyka, uší či genitálií.\n\nV anglické terminologii se obvykle užívá označení \"Barbell\".\n\nDalším poměrně obvyklým šperkem je též obočovka nebo jiným názvem banánek. Je to mírně prohnutá činka zakončená kuličkami na závit. \n\nV anglické terminologii se obvykle užívá označení \"Curved Barbell\" nebo \"Bananabell\".\n\nVariantou obočovky je tzv. pupíkovka určená pro piercing do pupíku. Od obočovky se liší tím, že spodní kulička je výrazně větší než horní a bývá vylepšena např. blyštivým kamínkem nebo jinou (často velmi výraznou) ozdobou (k upoutání pozornosti). Někdy je spodní kulička nesnímatelná.\n\nV anglické terminologii se obvykle užívá označení \"Navel Barbell\".\n\nPupíkovky mohou mít také tyčku z bioplastu. A to především z důvodu využití pro těhotné ženy. Tyčka z bioplastu je delší a flexibilní, což zajišťuje přizpůsobení břicha zejména v pokročilé fázi těhotenství. \n\nPro piercingy horních a dolních rtů se používají špičky.\n\nV anglické terminologii se obvykle užívá označení \"Labret\".\n\nObdobně jako je rozšířen kroužek se užívá i šperk ve tvaru podkovy. Jedná se o neuzavřený kroužek, jehož konce jsou ozdobeny na závit našroubovanými kuličkami nebo hroty.\n\nV anglické terminologii se obvykle užívá označení \"CircularBarbell\".\n\nTento šperk je obvykle titanový a skládá se ze dvou částí. Obě části jsou spojeny závitem. Spodní – plochá – část se implantuje malým otvorem pod kůži, horní část pak vyčnívá nad kůží a je obvykle zakončena kuličkou nebo například kamínkem ozdobenou placičkou.\n\nV anglické terminologii se užívá též označení \"Dermal Anchor\".\n\nTento šperk je určen pro aplikace tzv. surface piercingů. Proto má speciální tvar (připomínající písmeno \"U\"), aby se udržel na ploché kůži. Oba jeho konce jsou kolmo nebo téměř kolmo zahnuty. Použití je například pro piercing na prsní kosti (sternum). \n\nExistuje i varianta šperku polosurfejs, kdy je zahnuta jen jedna jeho strana. Například pro Christinu je tento šperk vhodný. \n\nTento druh piercingové náušnice se používá ke zdobení ucha. Piercing je určen k aplikaci do ušní dírky mající standardní průměr, avšak vizuálně má působit jako by ucho bylo ozdobeno piercingem typu plug (neboli tunel) či roztahovák, tzn. náušnicí s velkým průměrem v roztažené ušní dírce. Piercing je vyroben obvykle z chirurgické oceli 316L nebo z materiálu potaženého chirurgickou ocelí, dále se vyrábí též z různých organických materiálů jako je rohovina, kost nebo dřevo.\n\nV anglické terminologii se obvykle užívá označení \"Fake plug\" nebo \"Fake taper\".\n\nZ hlediska piercingu se z polymethylmethakrylátu (PMMA) nejčastěji vyrábí tunely, roztahováky, plugy a kuličky. Výhodou tohoto materiálu je lehkost, velmi hladký povrch a možnost vyrábět jej v mnoha barevných variantách a stupních průhlednosti. Nevýhodou PMMA je jeho křehkost, používá se tak na výrobu šperků o větších průměrech materiálu, aby tak snadno nedocházelo k jejich poškození.\n\nMateriál je poměrně měkký, hodí se tak na výrobu piercingových kuliček s širokou škálou použití, zejména při aplikaci v ústech lze ocenit, že kuličky z akrylátu nepoškozují při kontaktu se zuby zubní sklovinu. Tento materiál není zdraví škodlivý a nevyvolává alergické reakce. Šperky z tohoto materiálu jsou vhodné pouze do zhojených piercingů, neboť se nedají sterilizovat v horkovzdušných ani parních sterilizátorech. Vystavení vysokým teplotám, stejně jako některým dezinfekcím může poškodit jejich povrch. \n"}
{"id": "390289", "url": "https://cs.wikipedia.org/wiki?curid=390289", "title": "Jong Sil Lee", "text": "Jong Sil Lee\n\nJong Sil Lee (vyslov \"džongsil lí\",* 26. června 1956) je farářem Presbyterní církve Koreje, v jejímž ústředí několik let pracoval. Od roku 2001 do současnosti (2010) působí v České republice ve sboru Českobratrské církve evangelické v Praze 8 - Kobylisích, kde vede korejskou část sboru a též se podílí na společných ekumenických česko-korejských bohoslužbách.\n\nSoučasně pracuje jako první místopředseda ve Středoevropském centru misijních studií.\n\nDo České republiky ho přivedl zájem studovat českou reformaci, učení Jana Milíče z Kroměříže, Jana Husa, Jana Jakoubka a křesťansko-marxistické vztahy jako východisko pro dialog se Severní Koreou.\n\nHovoří korejsky, anglicky a česky.\n\n"}
{"id": "390291", "url": "https://cs.wikipedia.org/wiki?curid=390291", "title": "Druhá válka baronů", "text": "Druhá válka baronů\n\nDruhá válka baronů (1264–1267) byla občanská válka v Anglii mezi silami vzbouřených baronů vedených Simonem de Montfort a královským vojskem vedeným princem Eduardem, pozdějším králem Eduardem I.\n\nHlavní rozbuškou občanské války byl požadavek Jindřicha III. na financování jeho výbojů, ale tento konflikt odrážel i všeobecnou nespokojenost baronů s Jindřichovými metodami vládnutí, která byla ještě zvýšena hladomorem.\n\nSimon de Montfort, hrabě z Leicesteru, byl původně jedním ze zahraničních zbohatlíků, které si Jindřich přivedl jako rádce a zpočátku s ním měl dobré vztahy. Postupně se ale jejich názory a zájmy rozcházely. Krize v jejich vztazích dosáhla vrcholu, když byl Montfort obviněn za akce, které prováděl jako správce Gaskoňska, jediné anglické provincie na kontinentu.\n\nJindřich se také zapletl do války na Sicílii v zájmu papeže, za což obdržel titul pro svého druhého syna Edmunda. Tato akce vedla mnoho baronů k názoru, že se Jindřich vydává ve stopách svého otce Jana Bezzemka a že je nutno ho kontrolovat podobně jako krále Jana. Montfort se stal vůdcem skupiny, která požadovala obnovení vydání Magna Charty a převedení větší části moci na barony. Roku 1258 přiměla skupina sedmi baronů Jindřicha se souhlasem s Oxfordskými ustanoveními. Ta fakticky zrušila absolutistickou monarchii předáním moci radě patnácti baronů, která měla vykonávat vlastní vládu a ustanovila pravidelná (třikrát do roka) zasedání parlamentu, která měla činnost rady kontrolovat.\n\nJindřich byl donucen účastnit se kolektivního odpřisáhnutí přísahy Oxfordským ustanovením. V následujících letech se vztahy mezi královými a Montfortovými příznivci polarizovaly. Jindřich obdržel roku 1261 papežskou bulu, která ho vyvazovala z jeho přísahy. Obě strany začaly organizovat armády a následovala válka.\n\nMontford se svými silami ovládl roku 1263 větší část jihovýchodní Anglie a roku 1264 v bitvě u Lewes porazil královské vojsko, zajal a uvěznil krále Jindřicha i jeho syna prince Eduarda. Zatímco se Jindřich stal pouze formálním králem, Montfort se stal faktickým vládcem země. Obeslal každé hrabství a část měst aby vyslali volené zástupce do parlamentu. V té době byla Anglie velmi blízko úplnému zrušení monarchie. Mnoho baronů, kteří zpočátku Montforta podporovali, se začalo obávat, že jeho reformy zacházejí příliš daleko.\n\nPo patnácti měsících byly Montfortovy úspěchy zrušeny. Eduardovi se podařilo z vězení uniknout a postavil se do čela královských vojsk. V bitvě u Eveshamu roku 1265 rozhodně porazil Montfortovo vojsko a Montfort sám v této bitvě padl. Následovala krutá pomsta na vzbouřencích a obnova královské autority. Odhaduje se, že tato válka si vyžádala si 15 000 obětí.\n\n"}
{"id": "390293", "url": "https://cs.wikipedia.org/wiki?curid=390293", "title": "Bitva u Lewes", "text": "Bitva u Lewes\n\nBitva u Lewes (anglicky \"Battle of Lewes\") byla jednou ze dvou hlavních bitev druhé války baronů. Odehrála se 14. května 1264 u Lewes v Sussexu. Byla největším úspěchem velitele baronských sil Simona de Montfort, protože se po ní stal \"nekorunovaným\" králem Anglie.\n\nBitva byla vyvrcholením sporů mezi anglickým králem Jindřichem III., který odvolal svůj původní souhlas s Oxfordskými ustanoveními, které dříve podepsal, a vzbouřenými barony vedenými Simonem de Montfort. Král se svou pěchotou tábořil u převorství St Pancras, zatímco princ Eduard tábořil se svou jízdou asi dva kilometry na sever u Leweského hradu. Noční pochod umožnil Montfortovým silám Eduarda překvapit a zaujmout výhodnější pozici na kopci, nedaleko Lewes a připravit si lepší pozici pro bitvu.\n\nKrálovské síly měly asi dvojnásobnou převahu. Na pravém křídle zaujalo pozici Eduardovo jezdectvo, síly vedené královým bratrem Richardem z Cornwallu tvořily levé křídlo a král Jindřich velel silám v centru vojenského uskupení. Eduard vyvedl své vojáky od hradu a v počáteční fázi boje dosáhl úspěchu. Poté začal pronásledovat severní křídlo baronského vojska a ztratil možnost dosáhnout celkového vítězství. Mezitím Montfort porazil zbytky královské armády vedené Jindřichem a jeho bratrem. Poté co poznal, že je poražen, snažil se Richard z Cornwallu zachránit v převorství. Nebyl schopen dorazit až do něj a tak se ukryl v blízkém větrném mlýnu, kde byl ale brzy odhalen. Všichni tři královští velitelé byli zajati, uvězněni a Montfort se tak stal de facto vládcem Anglie.\n\nKrál byl donucen podepsat dohodu z Lewes. I když se tento dokument nedochoval, zdá se jisté, že Jindřich byl nucen akceptovat Oxfordská ustanovení a Eduard se stal rukojmím baronů. Montfortova neomezená vláda ale neměla dlouhého trvání. Eduardovi se podařilo v první polovině roku 1265 uniknout z vězení, postavil se do čela královského vojska a 4. srpna 1265 v bitvě u Eveshamu Montforta porazil.\n"}
{"id": "390298", "url": "https://cs.wikipedia.org/wiki?curid=390298", "title": "Energit (hudební skupina)", "text": "Energit (hudební skupina)\n\nEnergit byla česká jazz rocková skupina, která vystupovala především v 70. letech 20. století. Vznikla počátkem roku 1973 a sešli se v ní Luboš Andršt (kytara), Ivan Khunt (zpěv), Jaroslav Erno Šedivý (bicí), a Vladimír Padrůněk (baskytara).\n\nSkupina koncertně vystupovala v první sestavě velmi krátce. Po komunistickém zákazu následovala emigrace Erno Šedivého a Ivana Khunta. Další pokračování byla skupina Energit Luboše Andršta. Ta už se ale věnovala jazzrockovému hudebnímu stylu s jinými hudebníky a natočily dvě LP desky a jednu SP desku. Postupně skupinou prošlo mnoho dalších známých hudebníků (Vladimír Mišík, Anatoli Kohout, Karel Jenčík, Jaromír Helešic, Rudolf Ticháček, Emil Viklický a Jan Vytrhlík).\n\nPo 33 letech se činnost skupiny obnovila. Vystupuje ve složení:\n\n\n"}
{"id": "390304", "url": "https://cs.wikipedia.org/wiki?curid=390304", "title": "Chudeřín (Litvínov)", "text": "Chudeřín (Litvínov)\n\nChudeřín (hovorově či od roku 1911 oficiálně ) je bývalá samostatná obec, která dnes tvoří místní část města Litvínov v okrese Most v Ústeckém kraji. Nachází se v nadmořské výšce 320 metrů a navazuje těsně na litvínovskou část Horní Litvínov, od které je oddělen ulicemi Tyrše a Fügnera a U Bílého sloupu. Na západě zástavba plynule přechází v místní část Hamr.\n\nPrvní písemná zpráva o Chudeřínu pochází z roku 1398, kdy patřil k rýzmburskému panství. Před rokem 1848 vlastnili ves Valdštejnové, kteří ji připojili ke svému panství Horní Litvínov-Duchcov. Po roce 1850 se Chudeřín stal osadou Horního Litvínova. V roce 1906 se Chudeřín stal samostatnou obcí a zdejší zastupitelstvo požádalo o změnu úředního názvu obce. Německý název zněl \"Bettelgrün\", což bylo považováno za hanlivé (německy = chuďas, žebrák) a proto obec získala nový upravený název \"Bergesgrün.\"\n\nV roce 1943 byl Chudeřín opět připojen k městu Horní Litvínov jako jeho osada, ale po skončení druhé světové války se osamostatnil. Ne však na dlouho, v roce 1947 byl spolu s dalšími sousedícími obcemi spojen a vzniklo město Litvínov. Chudeřín získal označení \"Litvínov III.\"\n\n\n"}
{"id": "390310", "url": "https://cs.wikipedia.org/wiki?curid=390310", "title": "Krvácení do gastrointestinálního traktu", "text": "Krvácení do gastrointestinálního traktu\n\nAkutní krvácení do gastrointestinálního traktu (krvácení do GIT,trávicího traktu) je náhlá příhoda břišní, chronické krvácení se často dlouho dobu nijak neprojevuje. Krvácení do dolní části GIT nebývá akutní a život ohrožující.\n\nKrvácení do GIT (gastrointestinálního traktu) se řeší chirurgickým zákrokem. Příčiny vzniku mohou být různé, od perforace (proděravění), přes parazitární infekci a krvácivé choroby, někdy není příčina známá.\nMezi nejčastější projevy krvácení do GIT patří:\n\nHematemeza neboli zvracení krve – tekutá nebo sražená (koagulum) mívá charakter kávové sedliny\n\nMeléna je černá, dehtovitá stolice charakteristického zápachu. Aby vznikla meléna, musí být krvácení větší než 100 ml krve.\n\nEnterorhagie je čerstvá krev ve stolici\n\nDiagnostika u tohoto druhu postižení je nejjasnější pomocí endoskopických metod (kolonoskopie, rektoskopie a gastroskopie). U chronického krvácení nemusí být patrné změny ve stolici, nemocný trpí anémií z nedostatku železa (sideropenická anémie), krvácení pak lze prokázat testem na okultní krvácení, v pokročilejších stádiích anémie však nebývá záchytnost tohoto testu příliš vysoká a proto se obvykle rovnou volí endoskopické vyšetření.\n\n\n\nKrvácení do GIT \n"}
{"id": "390316", "url": "https://cs.wikipedia.org/wiki?curid=390316", "title": "Poruchy vědomí", "text": "Poruchy vědomí\n\nPoruchy vědomí můžeme rozdělit do dvou skupin – na kvalitativní a kvantitativní.\n\n\n"}
{"id": "390325", "url": "https://cs.wikipedia.org/wiki?curid=390325", "title": "Faustin Ens", "text": "Faustin Ens\n\nFaustin Ens (15. února 1782, Rottweil - 5. března 1858, Bregenz) byl slezský topograf a středoškolský pedagog německého původu, jeden ze zakladatelů Gymnazijního muzea, pozdějšího Slezského zemského muzea v Opavě.\n\nNarodil se jako třinácté dítě z konečných čtrnácti manželům Eleonoře a Stanislausovi Ensovým ve württemberském městě Rottweilu, tehdy ještě přičleněnému ke starému Švýcarskému spříseženství. V tamní matrice byl zapsán celým jménem jako Johan Babtista Faustin Ens.\n\nV jeho rodině byla učitelská tradice, děd i otec učiteli byli, a proto byl malý Faustin veden také k tomuto povolání. V jedenácti letech nastoupil na gymnázium v Breisachu, roku 1799 gymnazijní studia dokončil a roku 1802 nastoupil na proslulou Univerzitu Albrechta Ludvíka ve Freiburgu, na které již také studoval jeho bratr, kde vystudoval práva a filozofii. Studia Ense byla poznamenána napoleonskými válkami.\n\nV roce 1807 přesídlil na území Rakouského císařství, když přijal místo preceptora u jisté bohaté rodiny v Opavě. Obvykle se uvádí rodina Czeiků z Badenfeldu, ale již první dopis od jeho otce, který byl adresován urozené paní Josefě von Blauhut toto tvrzení zpochybňuje.\n\nV roce 1813 nastoupil jako suplent na německém gymnáziu v Opavě, na němž působil až do svého penzionování. Na opavském gymnáziu ovlivnil řadu svých žáků, kteří později vynikli v mnoha oborech i mimo Slezsko; mezi jeho žáky byli např.: Cyprián Lelek, Eduard Silesius, Gregor Mendel, Antonín Vašek, Pavel Křížkovský, Ferdinand Galke nebo Johann Eichler. V jeho hodinách získávali znalosti také budoucí významní politikové (Felix Lichnovský z Voštic, Hans Kudlich, J. H. Kudlich), historikové a kronikáři (Erasmus Kreuzinger).\n\nPro potřeby svých žáků napsal učebnici \"Abriss der physischen Geographie\" a zkonstruoval plastický model zeměkoule - v té době ještě zcela ojedinělou pomůcku – a dalším jeho pedagogickým projektem byl plán na zřízení gymnazijního muzea. V jeho pozůstalosti se zachovaly četné didaktické texty (zřejmě pořízené jako přípravy k vyučování): „Průvodce po říši mineralogie“ (\"Wegweiter in das Reich der Mineralogie\") nebo „Třísky k dějinám a zeměpisu“ (\"Späne zur Geschichte und Geographie\"). U studentů byl velice oblíben (v jeho pozůstalosti nalezeno několik desítek dopisů bývalých žáků psaných vážně i žertovnou formou, vzpomínají na to, co si od svého učitele odnesli a chlubí své vlastními úspěchy, jichž dosáhli při dalších studiích či v práci). Při jeho odchodu do penze v roce 1844 mu byl studenty věnován pozlacený pohár s nápisem OPTIMO MAGISTRO DISCIPLI GRATISSIMI („Nejlepšímu učiteli nanejvýš vděční žáci“).\n\nKromě své pedagogické činnosti se věnoval i vědecké práci v oboru historie a kolem poloviny druhého desetiletí se k jeho zájmům o slezskou přírodu přidružil zájem o obyvatele země, jejich způsob života, kulturu, jazyk a dosud nepopsanou historii. V brněnském časopisu pro vzdělané stavy Hesperus vycházely anonymní články, které by mohly pocházet z pera Ense např.: \"Troppau und dessen Umgebung\". Stěžejní dílo , které bylo vyvrcholením jeho vědecké činnosti: čtyřsvazkový \"Das Oppaland\" (1. svazek- dějiny Opavského knížectví, 2. svazek- dějiny města Opavy, 3. svazek- celková charakteristika Opavy, 4. svazek- topografický popis obcí). Toto dílo se lišilo od jiných typografických knih větším důrazem na samotnou historii.\n\nV roce 1814 založil spolu s Josephem Schösslerem a Franzem Mückuschem von Buchberg Gymnazijní muzeum v Opavě, nejstarší muzejní instituci na území Česka. Od počátku bylo budováno jako přírodovědné, později také začalo sbírat doklady o historickém vývoji Slezska a začalo s budováním sbírky modelů strojů a různých výrobních zařízení. Součástí se stala i knihovna. Sbírky a knihovna se rozšiřovaly převážně z darů, muzeum podporovala nejvýznamnější opavská šlechta (převážně Ensovi přátelé). 4 roky po založení čítala knihovna na 6000 knih, sbírka minerálu obsahovala 200 ks, sbírka hmyzu 400 ks, ornitologická sbírka čítala na 1000 exemplářů a v herbáři bylo již 600 rostlin ze Slezska. Roku 1834 bylo v knihovně 63 rukopisů a 13 000 knih a dále rostly také ostatní sbírky. Proto se časem muzeum začalo potýkat s nedostatkem prostoru, ale také financí. Jeho zakladatelé museli častěji sahat do vlastní kapsy nebo pořádat literární či hudební produkce na pomoc muzeu. Nedostatek prostoru byl vyřešen přestavěním gymnazijní kaple.\n\nV roce 1821 shromáždění slezských stavů rozhodlo, že zřídí placené místo muzejního správce sbírek. Prvním kustodem se stal Faustin Ens a roku 1822 přešlo opavské gymnazijní muzeum do jeho správy. O muzeum pečoval až do roku 1844. Ens se odcizil měšťanům, také ho velmi zasáhla smrt jeho dvou blízkých přátel F. Mückusche z Buchberku a purkmistra J. J. Schlössera a proto v létě 1844 požádal o penzionování a rozhodl se z Opavy odstěhovat do svého rodného kraje. Usadil se nejdříve v Kostnici, od roku 1848 pak žil až do své smrti ve vlastním domě v Bregenzu.\n\nI zde rozvinul aktivní odbornou činnost a zasloužil se o vznik Vorarlberského zemského muzea. Ale i v této etapě svého života udržoval četné styky s Opavou, které prozrazují jeho mimořádné přilnutí k městu a Slezsku vůbec, o něž se během svého života zcela mimořádně zasloužil.\n\n"}
{"id": "390329", "url": "https://cs.wikipedia.org/wiki?curid=390329", "title": "Ricin", "text": "Ricin\n\nRicin je bílkovinný toxin, fungující jako tzv. buněčný jed. Prochází skrze buněčné membrány, inhibuje produkci některých základních bílkovin a v důsledku způsobí odumírání buněk. Získává se ze semen skočce obecného (\"Ricinus communis\"). Od jeho dřívějšího používání při výzkumu rakoviny se pro extrémní jedovatost, zejména při vdechnutí, upustilo. Smrtelná dávka činí cca 70-500 mikrogramů. Záleží na způsobu aplikace. Teprve nedávno bylo vyvinuto antidotum a vakcína.\n\nOtrava se projevuje nejprve mírně a symptomy se podobají chřipce. Později se objeví bolesti hlavy, pálení v ústech, zvracení, průjem, střevní kolika a vnitřní krvácení. Smrt nastává těžkým poškozením jater, ledvin a sleziny. Na otravu ricinem zemřel např. bulharský spisovatel a novinář Georgi Markov, který emigroval do zahraničí.\n\n"}
{"id": "390333", "url": "https://cs.wikipedia.org/wiki?curid=390333", "title": "Celosvětová štafeta s pochodní za lidská práva", "text": "Celosvětová štafeta s pochodní za lidská práva\n\nSvětem proběhla Celosvětová štafeta s pochodní za lidská práva, která započala svoji cestu na náměstí Syntagma, 9. srpna 2007 v Řeckých Aténách. Účastníci drželi transparenty se silnými slovy: \"\"Porušování lidských práv a olympiáda v Pekingu nemohou probíhat současně\"\", \"\"Zastavte odebírání orgánů živým lidem\"\" nebo \"\"Olympijské hry, a ne olympijskou hanbu\"\". Shromáždění přišlo podpořit start štafety s pochodní lidských práv, iniciativy, kterou vede Koalice na vyšetření perzekuce Fa-lun-kungu v Číně (CIPFG). Ti, kdo přišli podpořit štafetu s olympijskou pochodní lidských práv, během obřadu 9. srpna drželi minutu ticha za lidi pronásledované v Číně na výzvu olympionika Martina Rubenise. Poté započala tisková konference, na které mimo jiné vystoupili také olympionik Mārtiņš Rubenis nebo bývalý státník David Kilgour.\n\nSvět se pozastavil nad situací v Číně také ve chvíli, kdy nastávají nepokoje v Tibetské Lhase, podle některých zdrojů se snaží ČKS využít této situace, upoutat na ni větší pozornost, a zatím co svět sleduje Tibet provézt v zemi \"nezbytné\" čistky. Praktikující Fa-lun-kungu byli před blížící se olympiádou označeni za „nepřátele“ a „první cíle“ k pronásledování - článek.\n\nCelosvětová štafeta s pochodní za lidská práva putovala po celém světě i (v jisté formě) po Číně. V ČR se zastavila v hlavním městě Praze a poté putovala přes zastávku v Brně na Slovensko a dále do Rakouska.\n\n"}
{"id": "390334", "url": "https://cs.wikipedia.org/wiki?curid=390334", "title": "Nebeský pochodový orchestr", "text": "Nebeský pochodový orchestr\n\nNebeský pochodový orchestr (Celestial marching band) je soubor hudebníků z Evropy a různých zemí z celého světa. Nebeský pochodový orchestr je soubor praktikujících Fa-lun-kungu kteří pochodují ulicemi hlavních měst na protest proti násilí na praktikujících Fa-lun-kungu v Číně, kde čínská vláda Fa-lun-kung od roku 1999 násilně potlačuje. \n\nNebeský pochodový orchestr vznikl v roce 2006 jako společnost téměř 160 hudebníků ze všech koutů Evropy, ve věku od 7 do 70 let. Kromě hudby spojuje všechny tyto muzikanty také praxe Fa-lun-kung, poklidné čínské meditační cvičení, které si oblíbily desítky milionů lidí v 80 zemích světa. Fa-lun-kung zastává původní myšlenkovou školu principů Pravdivosti, Soucitu a Snášenlivosti a těmto hodnotám zůstávají ti, kdo se mu věnují, věrni i na poli umění.\n\nVelká popularita Fa-lun-kungu se však v Číně znelíbila komunistickému vedení a od roku 1999 jsou jeho příznivci ve své zemi krutě pronásledováni. A tak i v samotném orchestru najdeme oběti perzekuce, jež přežily mučení ve věznicích či pracovních táborech a podle jejich slov někdy jen o vlas unikly násilnému odebrání orgánů na komerční transplantace. Posláním orchestru je proto i podpora lidských práv a svobody vyznání v nejlidnatější zemi světa Číně.\n\nNebeský pochodový orchestr není pouze záležitostí Evropy, je to seskupení, které existuje také jinde ve světě, například v USA, Kanadě nebo Austrálii a Novém Zélandu. Tyto pochodové formace hudebníků, pochodující ulicemi hlavních měst po celém světě se \"standartou\" školy Falun Dafa na protest proti násilí na praktikujících meditační praxe Fa-lun-kung, se vymykají Číně z rukou. Orchestr se objevil v ulicích Hong Kongu, New Yorku, Paříže, Berlína, Sabahu, Camberry nebo Ottawy.\n\nDomovská stránka The European Celestial Band (europeancelestialband.org)<br>\n\nNebeský pochodový orchestr v Bratislavě 2009 (youtube.com)<br>\nCelestial Marching Band při průvodu Torchlight Parade v Seattlu, USA, 2007 (youtube.com - záznam ze Seafair)<br>\nPrůvod v čínském městě - Německo 2006 (youtube.com)<br>\n\nNahrávky pochodových písní hudebního souboru Celestial marching band (europeancelestialband.org)\n"}
{"id": "390343", "url": "https://cs.wikipedia.org/wiki?curid=390343", "title": "Ale (druh piva)", "text": "Ale (druh piva)\n\nAle [vysl. \"ejl]\" je označení značně různorodé skupiny typů svrchně kvašeného piva. Termín pochází z angličtiny a původně označoval pivo vyráběné bez použití chmele (v protikladu k chmelenému pivu označovanému jako \"beer\"). Později se význam slova posunul a dnes označuje v užším slova smyslu skupinu tradičních anglických, amerických a belgických piv, v širším smyslu se pak někdy používá pro označení všech svrchně kvašených piv (v protikladu k termínu ležák označujícímu piva kvašená spodně). Podle této širší definice by tedy termín \"ale\" zahrnoval i další tradiční pivní styly, jako je např. porter, stout nebo německá pšeničná piva.\n\nPiva typu ale se vyrábějí s použitím kvasinek svrchního kvašení, které na rozdíl od kvasinek spodního kvašení fermentují pivo při vyšších teplotách, rychleji a produkují významnější množství vedlejších kvasných produktů, jako jsou estery či fenoly. Ty pak dávají pivu typický ovocný či kořenný nádech.\n\nNěkterá piva typu ale (zejména americká a část anglických) jsou velmi silně chmelená, a to často s důrazem nejen na hořkost, ale i na výrazné aroma některých odrůd chmele, především původem z USA, Anglie, Austrálie a Nového Zélandu. Toho je dosaženo přidáním velkých dávek chmele v pozdějších fázích výroby piva, kdy se do roztoku uvolní menší množství chmelových hořkých kyselin (které potřebují delší var, aby se staly rozpustnými ve vodě) a zůstane zachováno vyšší množství aromatických látek (které jsou těkavé a naopak delším varem vyprchávají). Tyto postupy mohou zahrnovat přidání chmele na konci chmelovaru (angl. \"late addition\") i po jeho skončení (\"flame out\"), při chlazení (\"hop stand\") a čiření piva (w\"hirlpool hopping\"), při jeho stáčení do fermentační nádoby (v zařízení zvaném \"hopback\") a v průběhu fermentace a zrání piva (\"dry hopping\", česky studené chmelení). Silné chmelení s důrazem na chmelové aroma je typické zejména pro americkou variantu stylu India Pale Ale (IPA). Piva tohoto typu pak mají silné aroma, které podle použitých chmelových odrůd nejčastěji zahrnuje tóny citrusů, tropického ovoce, borového jehličí či koření.\n\nZemě, kde se piva Ale běžně vyrábí a konzumují, jsou především Velká Británie, Irsko, Belgie, Německo či východní provincie Kanady.\n\nPřed zavedením chmele do Anglie z Nizozemska v 15. století byl název \"ale\" používán výhradně pro popis nechmelených kvašených nápojů. Anglický výraz \"beer\" byl postupně zaveden pro pivo vařené s přidáním chmele.\n\nPivo obecně potřebuje zhořčující prostředek vyrovnávající sladkost sladu a působící jako konzervant. U původního ale byl tímto prostředkem typicky tzv. gruit, směs bylin a/nebo koření, který se přidával do mladiny místo chmele. V dnešní době je ovšem ale prakticky vždy chmelen.\n\nVe středověku bylo pivo typu ale spolu s chlebem jednou ze základních potravin.\n\nSlovo \"ale\" může pocházet ze staroanglického \"ealu\", které zase pochází z protoindoevropského \"*alut-\".\n\nV českých zemích se před nástupem průmyslové výroby spodně kvašeného piva (okolo poloviny 19. století) vařilo hlavně pivo pšeničné. S příchodem ležáku ovšem upadlo prakticky do zapomnění (na rozdíl od např. Německa). V dnešní době ovšem svrchně kvašené pšeničné pivo znovu zažívá rozkvět, zejména v produkci minipivovarů, ovšem začínají se vařit i v zavedených velkých pivovarech. Dále se pak rozvíjí zájem i o další, pro běžného českého konzumenta \"exotičtější\" pivní styly. Popularitu si začínají získávat zejména \"ale\" moderního amerického typu (aromatická, silně chmelená).\n\nAle je hlavně rozšířen v anglicky mluvících zemích a v Belgii. Ve Velké Británii donedávna prodejem převyšoval ležáky. V posledních letech se hlavně z USA šíří do dalších zemí trend \"craft beer\" (tedy \"řemeslného\" piva, u kterého se v protikladu k průmyslovým produktům očekává jistá osobitost a \"rukopis\" tvůrce). Mezi těmito pivy mají silně chmelené \"ale\" své prominentní místo.\n\n\n"}
{"id": "390344", "url": "https://cs.wikipedia.org/wiki?curid=390344", "title": "New Tang Dynasty Television", "text": "New Tang Dynasty Television\n\nNew Tang Dynasty Television (NTD) je nezávislá čínskojazyčná satelitní televizní stanice vysílající 24 hodin denně. Její sídlo je v New Yorku. Jde o neziskovou televizní stanici, která byla založena Číňany žijícími v zámoří, z velké části jde o členy a sympatizanty hnutí Fa-lun-kung. Společně s podobně zaměřenými The Epoch Times a Sound of Hope se jedná o média zaměřená kriticky na dění v současné Číně.\n\n„Vlajkovou lodí“ televize NTD je zpravodajství. NTD usiluje o detailní pokrytí dění v Číně, za dodržení nejvyššího etického standardu západního žurnalismu. Jako první v roce 2002 zevrubně informovala o likvidaci stoupenců Fa-lun-kung v čínských věznicích a pracovních táborech. V roce 2003 přinesla zprávy o nekontrolovaném šíření SARS v pevninské Číně – tři týdny předtím, než ho potvrdila oficiální čínská média. NTD dlouhodobě monitoruje utlačování čínských křesťanů, Tibeťanů, obhájců demokracie a disidentů, stejně jako problematiku kontaminovaných potravin a znečištění životního prostředí v Číně a korupce čínské státní správy.\n\nPrávě nezávislost a bezúhonnost NTD vedly k pokusům čínského režimu omezit její vliv v pevninské Číně. \n\nJedním z hlavních cílů televize NTD je rehabilitace čínského umění a čínských kulturních tradic. Od toho je odvozen i název televize – období vlády dynastie Tchang (618–907 n. l.) bylo označováno za „zlatý věk“ Číny a vyvrcholení 5000 let čínské civilizace.\n\nNTD ve svých pořadech odkrývá tajemství kaligrafického písma, záhady a mýty tradiční čínské medicíny nebo svět čínského lidového vypravěčství a literatury. Je mediálním partnerem a jedním ze sponzorů souboru Shen Yun Performing Arts, který sdružuje nejlepší interprety klasického čínského tance i hráče na tradiční čínské nástroje.\n\nV sérii soutěží a doprovodných akcí, které NTD každoročně vyhlašuje, se utkávají mistři čínského bojového či kulinářského umění, interpreti klasického tance, módní návrháři, inspirovaní tradičním čínským odíváním, malíři, fotografové a hudebníci.\n\nNTD vytvořila několik projektů zaměřených na obnovu tradiční čínské kultury. Patří mezi ně například představení Spectacular, mezinárodní soutěže NTD v klasickém čínském tanci, bojových uměních, šití tradičních čínských oděvů, klasické čínské malbě, vaření, zpěvu a další. Jedním z mnoha projektů, které NTD podporuje, jsou vystoupení newyorského souboru \"Shen Yun Performing Arts\". Členové tohoto souboru jsou umělci čínského původu a také západní umělci z celého světa.\n\nV roce 2008 - 40 dní před začátkem OH v Pekingu se ztratil signál stanice pro celou Asii vysílaný přes satelit společnosti Eutelsat. NTD a organizace za svobodu slova a médií spustili velkou kampaň za opětovné obnovení vysílání NTD do Číny. Jejich aktivitu podpořil Evropský parlament, jehož návrh přijalo 27. 12. 2008 přes 300 europoslanců.\nEvropský parlament nakonec návrh za obnovení vysílání NTD schválil většinou hlasů(přes 400) a vyzval generálního ředitele Eutelsatu, aby se dostavil na plenární zasedání a situaci vysvětlil. Protože Eutelsat nepodal věrohodné vysvětlení a vysílání neobnovil, podala společnost NTD Television žalobu u francouzského soudu. Po odvolání společnosti Eutelsat pařížský odvolací soud rozhodl, že určí experta, který má zjistit, co za přerušením vysílání opravdu stálo.\n\n29. června 2011 oznámila výkonná ředitelka partnerské stanice Televize NTD Asia Pacific, Ruey-Ian Changová obnovení smlouvy se společností Chungwa Telecom na Tchaj-wanu. Kontrakt zajišťuje, že tchajwanská pobočka bude nadále moci vysílat nezávislé zprávy do celé oblasti včetně částí pevninské Číny.\n\nPodepsání smlouvy předcházela řada událostí, které byly označena jako boj mezi tchajwanským režimem a nátlakem čínské komunistické strany na zrušení vysílání Televize NTD přes satelit ST-1 společnosti Chungwa, na kterém televize vysílala již od roku 2007. Tchajwanská společnost Chungwa Telecom nejprve 11. dubna 2011 oznámila televizi New Tang Dynasty Asia Pacific, že s ní od srpna 2011 ukončí smlouvu, nakonec ji ale po jednání s televizí NTD obnovila.\n\n\nSpeciální téma - Přerušení signálu NTDTV (velkaepocha.sk)\n\nNTD vysílá pro Asii, Evropu, Austrálii, Severní a Jižní Ameriku a Kanadu.\n"}
{"id": "390352", "url": "https://cs.wikipedia.org/wiki?curid=390352", "title": "Christopher Dawson", "text": "Christopher Dawson\n\nChristopher Henry Dawson (12. října 1889 – 25. května 1970) byl anglický historik a kulturní filozof křesťanského zaměření, významný anglický konvertita ke katolicismu. Zabýval se především dějinami evropské kultury a vzdělanosti.\n\n\n\n\n"}
{"id": "390353", "url": "https://cs.wikipedia.org/wiki?curid=390353", "title": "Královská cesta (rozcestník)", "text": "Královská cesta (rozcestník)\n\nSlovo Královská cesta může označovat:\n\n"}
{"id": "390355", "url": "https://cs.wikipedia.org/wiki?curid=390355", "title": "David Matas", "text": "David Matas\n\nDavid Matas (*29. srpna 1943 Winnipeg, Manitoba, Kanada) je kanadský právník, angažující se v oblasti lidských práv, uprchlíků a imigrační politiky. Působil v různých vládních, nevládních i mezinárodních institucích.\n\nJe synem Harryho Matase a Esther Steimanové. V roce 1964 získal titul bakalář filozofie na University of Manitoba, o rok později úspěšně dokončil magisterské studium na Princeton University. Další studia úspěšně zakončil jako bakalář právních věd na Oxford University (1967) a bakalář civilního práva (1968). Profesní kvalifikaci získal jako právní zástupce v Middle Templu ve v Velké Británii (1969), v roce byl 1971 povolán ke službě u soudu v Manitobě.\n\nV letech 1968-69 působil jako soudní úředník pro předsedu Nejvyššího soudu v Kanadě, byl členem pracovní skupiny kanadské vlády pro zahraniční vlastnictví (Foreign Ownership Working Group) v roce 1969, smluvním zaměstnancem kanceláře Thompson, Dorfman & Sweatman v letech 1970-71, zvláštním asistentem druhého generálního prokurátora v letech 1971-72. Dále také spolupracoval s kanceláří Schwartz, McJannet, Weinberg v letech 1973-79 a vede privátní praxi v uprchlickém a imigrační právu a v oblasti lidských práv, 1979 – až dodnes.\n\nTaylor versus Kanada (Komise pro lidská práva), 1990, Kindler v. Kanada (Ministr spravedlnosti), 1991, Kanadská církevní rada v. Kanada (Ministr práce a imigrace), 1992, Deghani v. Kanada (Ministr práce a imigrace), 1993, R. v. Finta, 1994, Reza v. Kanada, 1994, Ross v. New Brunsvick School District, 1996, Canadian Liberty Net v. Kanada (Komise pro lidská práva), 1998, Pushpatan v. Kanada (Ministr práce a imigrace), 1998, R. v. Sharpe, 2001, Spojené státy americké v. Burns, 2001, Suresh v. Kanada (Ministr práce a imigrace), 2002, Chieu v. Kanada (Ministr práce a imigrace), 2002, Schreiber v. Kanada (Ministr spravedlnosti), 2002, Gosselin v. Québec (Ministr spravedlnosti), 2002, Syndicat Northcrest v. Anselem, 2004, Mugesera v. M. C. I., 2005, Esteban v. M.C.I., 2005.\n\nV lednu 2006 vydal společně s bývalým kanadským tajemníkem pro Asii a Tichomoří Davidem Kilgourem nezávislou vyšetřovací zprávu \"Krvavá sklizeň\" (Bloody harvest), která se zabývala odebíráním orgánů členům hnutí Fa-lun-kung v Číně. Po dvou měsících vyšetřování, ke kterému je mimo jiné přizval čínský advokát Kao Č'-šeng prohlásili, že čínská vláda, popravila \"\"velké, ale neznámé množství vězňů svědomí z řad praktikujících Fa-lun-kungu a odebrali jim vnitřní orgány zahrnujíc rohovky, srdce, ledviny a játra a tyto orgány pak s velkým ziskem prodaly zahraničním zájemcům, poptávajícím zdravé orgány k transplantaci.\"\" Oba vyšetřovatelé uvádějí, že jejich zpráva nebyla ani jednou z dotčených stran (Fa-lun-kung, Čínská lidová republika) vyvrácena.\n\nAby přiměli čínskou vládu zastavit tyto absurdní obchody, navštívili vyšetřovatelé více než čtyřicet zemí, kde se zvyšovali veřejné povědomí o masovém, nelegálním a násilném odebírání orgánů v Číně.\n\nČlen kanadské delegace do Valného shromáždění OSN, 1980, člen Taktické skupiny pro otázky imigrace, 1980-1981, člen kanadské delegace na konferenci Spojených národů na téma Mezinárodní dvůr pro trestní právo, člen kanadské delegace na Stockholmském mezinárodním fóru o holocaustu, 2000, ředitel Mezinárodního centra pro lidská práva a demokratický rozvoj (později Rights and Democracy), 1997-2003, člen kanadské delegace do Organizace pro spolupráci a bezpečnost v rámci Evropské konference o antisemitismu, Vídeň 2003 a Berlín 2004.\n\nPřednášející na téma ústavní právo, McGill University, 1972-73, přednášející předmětů “Úvod do ekonomie” a “Kanadské ekonomické problémy”, 1982, mezinárodní právo, 1985, občanské svobody, 1986-88, zákon o imigraci a uprchlictví, 1989, na University of Manitoba.\n\nŘeditel Mezinárodního fondu pro bezpečnost a pomoc Jižní Africe, Kanada, 1990 - 91, ředitel kanadsko-jihoafrické spolupráce, 1991-93, jeden z předsedů kanadského Helsinského výboru pro lidská práva, 1985-dodnes, ředitel Asociace práv a svobod Manitoba, člen winnipegské sekce rady kanadských přátel Hebrejské univerzity, Organizace Přes hranice, zakládající člen a právní poradce, moderátor mezinárodního sněmu ECPAT (Konec dětské pornografii a únosům), Bangkok 2002 a Rio de Janeiro, 2005.\n\nČlen stálé komise pro mandát mezinárodní výkonné komise Amnesty International, 1993-1999, právní koordinátor kanadské sekce, 1980, člen pracovní skupiny pro otázky trestní nepostižitelnosti, 2002- 2005.\n\nPředseda ligy pro lidská práva, 1983-85, čestný poradce a viceprezident, 1996- 1998.\n\nČlen ústavní komise, 1977-78, předseda sekce ústavního a mezinárodního práva 1979-82, předseda sekce pro imigrační zákon, 1996-97, člen pracovní skupiny pro rasovou rovnost v advokacii 1994-2000, člen pracovní skupiny pro revizi kanadského zákona o lidských právech, 1999, člen komise federálního soudního dvora pro mezisoudní spolupráci, 1999-dodnes, od roku 2004 ve funkci předsedy, člen komise pro realizaci rasové rovnosti, 2000-2004, jako předseda 2002-2004, člen Stálé komise pro rovnost, 2004- dodnes.\n\nPředseda pracovní skupiny pro zámořskou celní ochranu, 1989-1991, člen mezinárodní skupiny expertů pro sankce pro dopravce, předseda Taktické skupiny pro bezpečnost styku se zámořím, 1992, prezident, 1991-95.\n\nPředseda právní skupiny pro válečné zločiny, 1981-84, spolupředseda, projekt rasových vztahů a práva, 1985-87, starší nevládní organizace B'nai B'rith Canada.\n\nNejprve člen rady kanadské sekce (1983-94), později viceprezident (1994–2003).\n\nTrestní stíhání Eddieho Carthana, Lexington, Mississippi, (pro Amnesty International), 1982, odsouzení Dennise Bankse, Custer, Jižní Dakota (pro Amnesty International), 1984, žaloba vězňů proti illinoiské věznici Marion (pro Amnesty International), 1985, soudní spor o azyl, Tucson, Arizona, (pro Mezinárodní komisi soudců), 1985 - 86, trestní stíhání Filiberta Ojeda Riose, San Juan, Portoriko (pro Amnesty International), 1989, soudní stíhání Enhadda, Tunis, Tunisko (pro Human Rights Watch a mezinárodní soudní skupinu pro lidská práva), 1990, trestní stíhání odpíračů vojenské služby, Camp Lejeune, Severní Karolína (pro Amnesty International), 1991, odsouzení sedmi Grenaďanů, Grenada (pro Human Rights Watch), civilní spor o kompenzaci pro oběti mučení (režimu diktátora Marcose), Honolulu, Havaj (pro Mezinárodní komisi soudců), 1992.\n\nParlamentní kandidát za liberální stranu, Winnipeg South Center, 1979, 1980, 1984, pozorovatel voleb za Kanadskou právní asociaci v Jižní Africe, 1994, v roce 2004 na Ukrajině pro Canada Corps, v roce 2006 na Haiti, jako zástupce Mezinárodní komise pozorovatelů voleb.\n\nPředseda politického výboru provincie Manitoba a člen národní komise pro politiku kanadské Liberální strany, 1973-1978, člen komise pro volební program, 1980.\n\nMedaile konfederace udělovaná druhým státním prokurátorem, 1992, Medaile k patnáctému výročí konce 2. světové války, udělovaná židovskými válečnými veterány, 1995, Medaile za vynikající výsledky Asociace práv a svobod státu Manitoba, 1996, Čestný doktorát z práva, Concordia University, Humanitární cena dr. Percy Barsyho, udělovaná kanadskou nemocniční nadací Shaare Zedek, 1997, Ocenění Centennial Community Service Award winnipegské sekce Národní rady židovských žen, 1997, laureát ceny montrealské společnosti Lord Reading Law, 1997, Cena za dosažené výsledky v oblasti lidských práv, uděluje Liga pro lidská práva B’nai Brith Canada oblasti Midwest, 1999, Cena za dosažené výsledky v oblasti lidských práv Community Legal Education Association provincie Manitoba, prezidentská pochvala B’nai Brith Canada, 2004, 2005, Cena Osobnost roku 2006, udělovaná vancouverským Bratrstvem pro náboženskou toleranci.\n\n“Kanadský imigrační zákon”, 1986, “Opožděná spravedlnost: nacističtí váleční zločinci v Kanadě”, 1987, se Susan Charendoff, “Spor o azyl”, 1989, “Dveře se zavírají: selhání ochrany pro uprchlíky”, 1989, s Ilanou Simon, “Už ne: bitva proti porušování lidských práv”, 1994, spoluautor “Mašinérie smrti”, Amnesty International USA, 1995, “Krvavá slova: nenávist a svoboda slova”, 2000, “Následný otřes: antisionismus a antisemitismus”, 2005.\n\n“Jak pohnat nacistické válečné zločince v Kanadě před soud”, B’nai Brith Canada, 1985, “Tuniská renesance”, 1990, “Nacističtí váleční zločinci v Kanadě: pět let poté”, B’nai Brith Canada, 1992, “Ochrana uprchlíků v nově vzniklých státech: Kyrgyzská republika”, kanadský Helsinský výbor pro lidská práva, 1998, “Co se stalo s Raoulem Wallenbergem”, 1998, “Prevence sexuálního zneužívání v polygamní komunitě”, 2005.\n\n"}
{"id": "390357", "url": "https://cs.wikipedia.org/wiki?curid=390357", "title": "Nerja", "text": "Nerja\n\nNerja je pobřežní město ležící v Andalusii na jihu Španělska, ve východním cípu provincie Málaga. Nerja je významným letoviskem Costa del Sol. Mezi významnější památky města a okolí patří jeskyně Nerja, akvadukt Águila, vyhlídka Balkon Evropy a bílá vesnice Frigiliana. Žije zde 21 000 obyvatel, z toho třetinu tvoří cizinci.\n\n"}
{"id": "390361", "url": "https://cs.wikipedia.org/wiki?curid=390361", "title": "Antonín Šmíd", "text": "Antonín Šmíd\n\nAntonín Šmíd († 2002) byl český vynálezce – samouk. Se svými spolupracovníky pracoval na technologii založené na poznatcích galvanoplastiky. Tato technologie při správném provozu umožňuje ekologickou výrobu různých profilů z kovů. Přes své klady se tato technologie nedočkala zatím většího rozšíření. Vytvořil technologii, kterou nazval \"Atomic Transfer Metallurgical Engeering\" (Atom-transferové metalurgické technologie) v zahraničí patří do skupin označované Electroforming. Zakladatel společnosti ATME. \n\nPo jeho tragické smrti se dalšími výzkumy zabývali jeho spolupracovníci sdružení ve firmě, kterou s nimi založil; firma ATME s.r.o. zanikla v roce 2014. \n"}
{"id": "390364", "url": "https://cs.wikipedia.org/wiki?curid=390364", "title": "Kavala", "text": "Kavala\n\nKavala (řecky: Καβάλας, bulharsky a makedonsky: Кавала) je město ležící v řecké Makedonii u Kavalského zálivu naproti ostrovu Thassos. Je hlavním městem stejnojmenné prefektury a důležitým přístavem oblasti. Kavala je největším městem východní Makedonii a je důležitým dopravním uzlem pro trajekty mířící na severovýchod Egejského moře a Dódekásy. Kavala leží na místě starověké Neapole, osady založené v 5.stol. př.Kr. kolonisty z ostrova Thasu. Nad přístavem na místě starověké akropole se zvedá byzantský hrad, poblíž jsou zbytky dvouposchoďového tureckého vodovodu.   \n\nVe starověku byl název města Neapolis. Ve středověku to bylo Christoupolis. Etymologie moderního jména města je sporná. Existuje několik vysvětlení, a to buď z italského \"cavallo\" (kůň), nebo z hebrejského \"kabaly\" kvůli velké židovské populaci ve městě.\n\nV 6. století př. n. l. zde bylo osadníky z Thassu založeno město \"Neapolis\". Pod tímto jménem se stalo součástí Římské říše a je zmíněno v Bibli v souvislosti s návštěvou apoštola Pavla.\n\nPosléze se město stalo součástí Byzantské říše, Řeky bylo nazýváno \"Christoupolis\" a Bulhary \"Morunets\". Císař Justinián I. nechal město v šestém století opevnit. Pevnostní i ekonomický význam města v následujících stoletích stoupal, ale v roce 1185 bylo město vypleněno Normany.\n\nPozději se město stalo součástí Osmanské říše, kam patřilo mezi lety 1387 až 1912. Ovšem v roce 1391 sultán Bájezíd I. město vypálil a znovu vystaveno bylo až v patnáctém století, již pod současným jménem \"Kavala\". V roce 1769 se zde narodil Muhammad Alí, zakladatel dynastie, která vládla v Egyptě až do dvacátého století. Z jeho rodného domu je dnes muzeum.\n\nKavala byla osvobozena v roce 1913 řeckým námořnictvem v první balkánské válce. Po konci řecko-turecké války do města přišlo mnoho uprchlíků, což výrazně pomohlo celkovému rychlému rozvoji města.\n\nHrad Kavala (citadela) dominuje v horní části poloostrova nad starým městem. Tato pevnost byla vybudována v byzantském období a později ji rekonstruovali Benátčané a Turci. Každé období v novodobé historii zanechalo stopy na jejich stěnách. Hrad ve své současné podobě byl postaven v první polovině 15. století na základech z byzantského období. Kulturní akce se konají ve venkovním divadle.\n\nKamares (starý akvadukt) postavený v římském/byzantském období prošel rozsáhlou opravou za osmanské nadvlády. Zejména za vlády sultána Sulejmana Překrásného, který vládl v letech 1520 až 1566. Tento akvadukt byl postaven jako dvouposchoďový a tekla jím voda z horských pramenů až do dnešního starého města. Maximální výšku měl 25 metrů a velmi monumentálně působilo  jeho 60 oblouků čtyř různých velikostí. \n\nImaret, velká budova z konce osmanského období, je klasickým příkladem islámské architektury. Nachází se na západní straně poloostrova ve starém městě. Je to jedna z posledních staveb z tohoto  období a jediná, která přežila téměř beze změny. Tato obrovská stavba s 18 kupolemi byla postavena v roce 1817 pašou Mehmetem Alim jako hostel pro studenty teologie. Byla provozována jako muslimský seminář a poskytovala odborné vzdělání pro všechny chudé města bez ohledu na náboženské vyznání. Nyní je tu exkluzivní hotel.\n\nArcheologické muzeum Kavala vystavuje nálezy z Amfipole, athénské kolonie na západ od Kavaly, kde byly pod nedalekou horou Pangaeus zlaté doly. Nálezy zahrnují sochy, šperky, náhrobní stély, vázy a terakotové figuríny. Dále jsou tu předměty z kamene a hlíny z mladší doby kamenné a doby bronzové. K dispozici je také speciální místnost s artefakty z města Neapolis, jako jsou zbytky chrámu Athény Parthenos nebo archaické černé figurální vázy a figurky.\n\nMěstské muzeum vystavuje současné řecké umění společně se sbírkou lidového umění včetně krojů, šperků, rukodělných výrobků, předmětů a nástrojů domácí potřeby.\n\n\n\n"}
{"id": "390366", "url": "https://cs.wikipedia.org/wiki?curid=390366", "title": "Eduard Sochor", "text": "Eduard Sochor\n\nIng. arch. Eduard Sochor (21. září 1862 Vlčí u Chlumčan – 6. června 1947 Řevnice) byl český architekt, významný přestavitel pozdního historismu a rané secese. Zpočátku se inspiroval románským slohem, později barokem, doplněným o secesní prvky. Projektoval řadu církevních staveb, ale i rodinné vily. Prováděl rekonstrukce kostelů, podle jeho návrhu byla přestavěna Sakrandrova kaple v Olomouci a romanticky upraven hrad Kokořín. \n\nNarodil se ve Vlčí u Chlumčan, jeho starším bratrem byl malíř Václav Sochor. Po reálce v Rakovníku studoval na pražské polytechnice (dnes ČVUT). V mládí často pobýval v Cítolibech, kde jeho rodiče koupili dům. Pokračoval na technice v Berlíně a poté na Akademii výtvarných umění ve Vídni se zaměřením především na středověkou architekturu. V r. 1889 odjel do Paříže, kde m.j. pracoval jako restaurátor. Díky stipendiím města Prahy podnikl v letech 1890-91 několik studijních cest po Evropě (Francie, Anglie, Španělsko) a severní Africe za poznáním středověké architektury. Navštívil také Švédsko a USA. \n\nJednou z jeho prvních prací po návratu do Čech byl projekt kaple sv. Václava v rodném Vlčí. Pro Národopisnou výstavu v Praze v r. 1895 vytvořil model dřevěného vesnického kostelíka. Věnoval se převážně projektování kostelů (v historizujících slozích) nebo jejich restaurování. V Řevnicích, kam se později přestěhoval, projektoval kromě své vlastní vily a vlastní hrobky i další vily a faru; zpracoval také projekt rekonstrukce kostela sv. Mořice a působil jako člen městského zastupitelstva. Jako velký příznivec sportu měl zásluhu na vybudování řevnických tenisových kurtů a vytvoření místního fotbalového družstva. V Řevnicích i zemřel a je pochován v rodinné hrobce, která byla přenesena ze starého hřbitova na hřbitov nový.\n\n"}
{"id": "390369", "url": "https://cs.wikipedia.org/wiki?curid=390369", "title": "Sochor (příjmení)", "text": "Sochor (příjmení)\n\nPříjmení Sochor nosí více různých osobností:\n\n"}
{"id": "390374", "url": "https://cs.wikipedia.org/wiki?curid=390374", "title": "Echoes: The Best of Pink Floyd", "text": "Echoes: The Best of Pink Floyd\n\nEchoes: The Best of Pink Floyd je kompilační album britské hudební skupiny Pink Floyd. Vydáno bylo v listopadu 2001 (viz 2001 v hudbě) a v britské hitparádě se umístilo nejlépe na druhém místě.\n\nAlbum \"Echoes: The Best of Pink Floyd\" představuje průřez celou tvorbou Pink Floyd mezi lety 1967 a 1994, kdy kapela vydala poslední studiové album \"The Division Bell\". \"Echoes: The Best of Pink Floyd\" je tvořena dvěma kompaktními disky, skladby ale nejsou chronologicky seřazeny. Na výběru písní se podíleli jak všichni tři členové skupiny (David Gilmour, Rick Wright a Nick Mason), tak i bývalý baskytarista Pink Floyd Roger Waters. Všechny sklady plynule přechází do následujících bez mezer mezi jednotlivými písněmi. Všech 26 skladeb bylo nově remasterováno.\n\nNa \"Echoes: The Best of Pink Floyd\" nejsou zahrnuty žádné skladby z alb \"Soundtrack from the Film More, Ummagumma, Atom Heart Mother\" a \"Obscured by Clouds\", ačkoliv to bylo plánováno. \"Echoes: The Best of Pink Floyd\" je rovněž první album vydané na CD, na které byl zahrnut singl \"When the Tigers Broke Free\".\n\nNěkteré skladby musely být na \"Echoes: The Best of Pink Floyd\" zkráceny (především „Echoes“ a „Marooned“).\n\nPřebal vytvořil výtvarník Storm Thorgerson z bývalé skupiny Hipgnosis, která Pink Floyd vytvářela obaly alb mezi lety 1968 a 1977. Tvoří jej koláž motivů z předchozích desek Pink Floyd. Byly použity tyto motivy:\n\n\nVe Spojeném království bylo album \"Echoes: The Best of Pink Floyd\" vydáno 5. listopadu 2001 a 6. listopadu 2001 ve Spojených státech amerických. V britském i americké žebříčku prodejnosti se umístilo na druhém místě. V USA bylo oceněno zlatou, platinovou a dvojitou platinovou deskou 6. listopadu 2002; 10. září 2007 dosáhlo čtyřnásobné platinové desky se dvěma miliony prodaných kopií (v USA).\n\n"}
{"id": "390377", "url": "https://cs.wikipedia.org/wiki?curid=390377", "title": "Vym", "text": "Vym\n\nVym nebo Julva ( nebo , ) je řeka v Komijské republice v Rusku. Je dlouhá 499 km. Povodí řeky má rozlohu 25 600 km². Na horním toku se nazývá Emba ( ).\n\nPramení na Timanském krjaži. Protéká rovinatou lesnatou krajinou z rozsáhlými bažinami. Nad ústím Jedvy překonává peřeje. Ústí zprava do Vyčegdy (povodí Severní Dviny).\n\n\nPrůměrný roční průtok vody u vesnice Vesljana činí 196 m³/s.\n\nJe splavná pro vodáky. Vodní doprava je možná na dolním toku pod ústím Vesljany.\n"}
{"id": "390379", "url": "https://cs.wikipedia.org/wiki?curid=390379", "title": "Benzododeciniumbromid", "text": "Benzododeciniumbromid\n\nBenzododeciniumbromid (systematický název dimethyldodecylbenzylamoniumbromid) je kvartérní amoniová sloučenina používaná jako antiseptikum a dezinficiens (fenolový koeficient 20-30). Benzododeciniumbromid je velmi dobře rozpustný ve vodě, má vlastnosti kationového tenzidu.\n\nJe účinný především proti grampozitivním mikrobům. V nižších koncentracích je účinek proti podmíněně gramnegativním mikroorganismům (\"Proteus\", \"Preudomona\", \"Clostridium tetani\" atd.) nejistý. Neúčinkuje proti \"Mycobacterium tuberculosis\" a sporám bakterií. Delším působením inaktivuje některé viry.\n\nBenzododeciniumbromid je součástí antiseptických přípravků značky Ajatin, vyráběných v České republice. Místo bromidu lze benzododeciniový kation používat též jako chlorid nebo jinou sůl.\n"}
{"id": "390381", "url": "https://cs.wikipedia.org/wiki?curid=390381", "title": "Agáta Prachařová", "text": "Agáta Prachařová\n\nAgáta Prachařová, roz. Hanychová (* 28. dubna 1985 Praha), je česká modelka, majitelka modelingové agentury, moderátorka a také příležitostná herečka. V roce 2005 se stala II. vicemiss České republiky. Veřejně se prezentuje jako módní návrhářka. Je vdaná a má syna a dceru. Jejím manželem je muzikant, herec a moderátor Jakub Prachař, za kterého se vdala 20. dubna 2013 v Mariánských Lázních. V minulosti působila na Mezinárodní konzervatoři Praha. Dále působí jako fotografka pro časopis Story.\n\n\n\n\n\n\nV současnosti je také tiskovou mluvčí nadace Prosaz, která se věnuje starším vozíčkářům. Jako první česká modelka a vicemiss se nechala vydražit v internetové aukci pro charitativní účely na serveru www.blazniveaukce.cz pro nadaci Blesk Srdce dětem.\n\n\nhttps://web.archive.org/web/20120712060619/http://www.superspy.cz/bulvar/14775-policie-agata-ji-mela-jak-z-praku-33-promile\n\n"}
{"id": "390383", "url": "https://cs.wikipedia.org/wiki?curid=390383", "title": "Šachové figurky z ostrova Lewis", "text": "Šachové figurky z ostrova Lewis\n\nŠachové figurky z ostrova Lewis jsou figurky nalezené roku 1831 v písčitém břehu v zátoce \"Bay of Uig\" na západním pobřeží skotského ostrova Lewis ve Vnějších Hebridách.\n\nNález těchto šachových figurek svědčí o pronikání šachů na Britské ostrovy ze severu. Figurky byly vyřezány kolem roku 1150 z mrožích klů a z menší části z velrybích kostí a pravděpodobně jsou islandského nebo norského původu (jsou z doby, kdy Vnější Hebridy ovládali Vikingové). Jde o devadesát tři figurek ze čtyř rozdílných šachových souprav a lze v nich rozlišit osm králů, osm královen, patnáct jezdců, dvanáct věží, devatenáct pěšců a šestnáct střelců v podobě biskupů (zbytek figurek je pro jinou deskovou hru, která je předchůdcem vrhcábů).\n\nV současné době jsou figurky vystaveny v Královském muzeu v Edinburghu (jedenáct figurek) a v Britském muzeu v Londýně (osmdesát dva figurek).\n\n"}
{"id": "390386", "url": "https://cs.wikipedia.org/wiki?curid=390386", "title": "Gametangium", "text": "Gametangium\n\nGametangium je obecně útvar (buňka či orgán), v němž se tvoří pohlavní buňky, tedy gamety. Gametangium je dle definice haploidní (obsahuje v každé buňce jen jednu sadu chromozomů) a gamety v něm tedy vznikají prostou mitózou (proto gametangiem nejsou např. varlata, v nichž probíhá meióza). Tohoto termínu se používá velmi často v mnoha odvětvích biologie, například u rostlin, hub, ale i u různých chromist (př. oomycety).\n\nSamičí gametangia jsou někdy nazývána archegonia (zárodečníky), samčí antheridia (pelatky).\n\n\n"}
{"id": "390390", "url": "https://cs.wikipedia.org/wiki?curid=390390", "title": "Seznam prezidentů Islandu", "text": "Seznam prezidentů Islandu\n\nSeznam prezidentů Islandu zahrnuje prezidenty Islandu od roku 1944 do současnosti.\n\n"}
{"id": "390394", "url": "https://cs.wikipedia.org/wiki?curid=390394", "title": "Zikmund (příjmení)", "text": "Zikmund (příjmení)\n\nZikmund je české příjmení, patrně odvozené od totožného křestního jména německého původu (\"Siegmund\"). Podle Ministerstva vnitra České republiky se k 9. květnu 2007 s 1 207 nositeli jednalo o 523. nejčastější příjmení v České republice.\n\nMezi známé nositele tohoto příjmení patří například:\n\n\n\n"}
{"id": "390397", "url": "https://cs.wikipedia.org/wiki?curid=390397", "title": "Leprikón", "text": "Leprikón\n\nLeprikón (irsky: \"leipreachán\") je v irské mytologii druh skřítka, který se údajně vyskytuje na Irských ostrovech. Jedná se o určitý „národ skřítků”, který se (ostatně jako všichni skřítci) pojí v irské mytologii a folkloru s Lidem bohyně Dany (Tuatha Dé Danann) a jinými quasi-historickými národy, které údajně obývaly Irsko před příchodem Keltů.\n\nLeprikón, stejně jako ostatní bytosti z irské mytologie, je často spojován s „čarovnými tvrzemi” či „čarovnými kruhy” – častými nalezišti pradávných (keltských a před-keltských) stavenišť či drumlinů.\n\nLeprikóni mívají podobu starého muže, kterému není cizí žádná špatnost. Živí se jako obuvníci či ševci. Údajně jsou velmi bohatí, neboť si za dob válek zakopali množství hrnců s pokladem Podle legendy může člověk leprikóna „lapit“ upřeným pohledem – nemůže pak utéci. Jakmile se však podívá jinam, leprikón zmizí.\n\nExistuje mnoho možných výkladů původu slova „leprechaun“. Jednou z nejrozšířenějších teorií je, že jméno pochází z irského slova leipreachán, které Dineen definuje jako „trpaslík, skřítek, leprikón; \"luchorpán\"“. \"Luchorpán\" je pak „trpaslík, leprikón; ‘druh vodního skřítka‘“. \"Collins English Dictionary\" toto slovo definuje také jako „poloviční velikosti“ či „malého vzrůstu“.\n\nVětšinou se má za to, že základem je slovo \"luchorpán\". To také uvádí jako jednu z možností \"Oxford English Dictionary\". Coby další možnou variantu původu zmiňuje však rovněž výraz \"leath bhrógan\", znamenající „švec“ – leprikón je známý coby irský skřítek-švec a je často vyobrazován, jak spravuje botu. Další variantou je, že slovo „leprechaun“ pochází z \"luch-chromain\", „malý, shrbený Lugh“. Lugh je jméno vůdce Tuatha Dé Danann.\n\nUžití slova „leprechaun“ v anglickém jazyce bylo prvně zaznamenáno v podobě \"lubrican\" kolem roku 1605 v díle Thomase Dekkera \"The Honest Whore, část 2\". Původně označovalo jakéhosi skřítka a nebylo výhradně spjato s postavou z irské mytologie: \n\nOrtografické varianty slova leprechaun z různých dob jsou: \"leprechawn\", \"lepracaun\" či \"lubberkin\". Známá je i podoba \"leprehaun\".\n\nLeprikóny bychom mohli jen zřídka nalézt v tzv. lidových příbězích. Téměř ve všech případech se tyto příběhy točí kolem lidského hrdiny. Historky o leprikónech jsou většinou velmi krátké a vážou se na místní jména a krajinu. Zmiňují se jen tak mezi řečí, jako by o nic nešlo, zatímco vyprávění pravých lidových příběhů vyžaduje jistou dávku obřadnosti.\n\nVětšina příběhů a vyprávění vykresluje leprikóny coby veskrze neškodná stvoření, která si libují v samotě a žijí v odlehlých končinách. V jiných historkách jsou zase vylíčeni jako bytosti škodlivé a zlomyslné, se sklony k lstivosti. Sporná je i otázka, zda vyhledávají přítomnost jiných nadpřirozených bytostí. Navzdory tomu, že je sotva kdy zahlédnete ve společnosti někoho dalšího, traduje se o nich, že jsou velmi výřeční a pokud se vám kdy podaří dát se s některým z nich do řeči, popovídáte si skvěle. Některé moderní historky asociují leprikóny s kvantovou gravitací. \n\nTraduje se o nich, že jsou nesmírně bohatí a s oblibou schovávají své zlato na tajných místech, která je možno odhalit pouze pokud leprikóna chytíte a ohledně zlata jej vyzpovídáte. Další, neméně rozšířená, pověra tvrdí, že leprikóna lze spolu s jeho hrncem zlata nalézt na konci duhy.\n\nLeprikón je povětšinou schopen přechytračit člověka.\n\nLeprikón měl původně různé podoby, v závislosti na tom, v jaké části Irska se vyskytoval. Ještě před nástupem 20. století se všeobecně mělo za to, že nosí červené, nikoli zelené šaty. Samuel Lover popsal v roce 1831 leprikóna jako\n\nYeats jej popisuje ve své knize Fairy and \"Folk Tales of the Irish Peasantry\" z roku 1888 následovně:\n\nV 18. století jej popsal irský básník William Allingham ve své básni \"The Leprechaun; or, Fairy Shoemaker\" následovně:\n\nNěkteří Allinghama kritizují coby autora moderní představy o leprikónovi. Ta je dnes téměř neměnná: bývá zobrazován s červenými vlasy (často i s bradkou), ve smaragdovém fráčku a ví, kde je zakopán poklad, nejčastěji hrnec zlata.\n\nLeprikón se povahově podobá cluricaunovi a far darrigovi (červenému mužíkovi) – jsou to samotářská stvoření. Někteří spisovatelé dokonce ve svých příbězích či povídkách méně známého cluricauna a far darriga leprikónem nahrazují, aby tak získali širší čtenářské publikum. Někteří mají za to, že cluricaun je v podstatě leprikón, ovšem v alkoholovém opojení.\n\nV politice Irské republiky jsou leprikóni využíváni v souvislosti se sentimentálními aspekty irského turistického průmyslu. Můžeme to vidět například z toho, co sdělil John A. Costello irskému parlamentu (Oireachtas) v roce 1963: \n\nLeprikóni se také často objevují ve vtipech v souvislosti s nezodpovědným zacházením s penězi. Mluví se o tom, že politik či politická strana, která je terčem těchto vtipů, našla \"hrnec zlata\", případně se jim doporučuje vyhledat leprikóna a zeptat se ho, kde ten hrnec hledat, aby mohli vyrovnat své dluhy.\n\nNěkteří unionisté v Severním Irsku užívají výraz \"leprikónská řeč\", kterým pejorativně označují irštinu.\n\nFilmy, kreslené pořady a reklamy rozšířily specifickou a poměrně prostoduchou představu o leprikónovi, která má pramálo společného s čímkoli, co by kdy v irské mytologii leprikóna byť jen připomínalo. Irové vnímají tento zpopularizovaný obrázek leprikóna sotva jinak než jako další z řady pohoršlivých irských stereotypů.\n\nStereotypní představa leprikóna vyšňořeného v zeleném je velmi rozšířená zejména ve Spojených státech, kde má řadu různých, komerčních i nekomerčních, využití. Například v románu Eiona Colfera \"Artemis Fowl\" představuje leprikón (v originále psáno LEPrecon) pohádkovou policii.\n\nLegenda o leprikónovi se stala v roce 1993 impulzem pro natočení úspěšné hororové řady s Jennifer Anistonovou – \"Leprechaun\". Bylo natočeno pět dílů a hlavní roli leprikóna v nich ztvárnil Warwick Davis.\n\nPro ECW, odnož WWE, se Dylan Postl převléká za postavu leprikóna Hornswoggla, falešného syna Finlaye, wrestlera Severního Irska.\n"}
{"id": "390403", "url": "https://cs.wikipedia.org/wiki?curid=390403", "title": "Festival v Cannes", "text": "Festival v Cannes\n\nFestival v Cannes (originální anglický název \"Festival in Cannes\") je americká filmová komedie režiséra Henryho Jagloma z roku 2001 s tématem dění na Filmovém festivalu v Cannes.\n\n"}
{"id": "390404", "url": "https://cs.wikipedia.org/wiki?curid=390404", "title": "Indukční ohřev", "text": "Indukční ohřev\n\nIndukční ohřev je ohřev vodivého materiálu (obvykle kovu) vířivými proudy, které se v něm indukují elektromagnetickým polem. Používá se na pájení, žíhání a tavení kovových materiálů, od malých laboratorních zařízení až po tavicí pece s obsahem stovek tun. Hlavní výhody jsou úspory energie, protože se materiál ohřívá přímo, možnost provádět ohřev v ochranné atmosféře nebo ve vakuu a čistý provoz.\nOhřev se provádí cívkou s několika málo závity, někdy chlazenými vodou, do níž se umístí ohřívaný materiál buď přímo nebo v nevodivém kelímku. Cívka je napájena střídavým proudem buď o frekvenci sítě (50 Hz), častěji o vysoké frekvenci desítek až stovek kHz. Nižší frekvence se používají pro velké předměty, vyšší pro tenkostěnné a drobné předměty. Zdrojem proudu je vlastně výkonný dlouhovlnný nebo středovlnný vysílač; i když není modulován, může působit elektromagnetické rušení ve svém okolí.\n\nVýznamné použití indukčního ohřevu představuje indukční pec. Indukční pece se dnes užívají v ocelářství i v metalurgii neželezných kovů a mohou mít kapacitu až stovek tun.\n\nIndukční vaření je založeno na ohřevu ocelového dna hrnců elektromagnetickým vlněním. Výhodou indukčních vařičů je vysoká účinnost, bezpečnost a rychlost vaření. Nevýhodou tohoto způsobu vaření je, že nelze použít nekovové nádobí vyrobené z materiálů jako je sklo či keramika.\n\n\n\n"}
{"id": "390405", "url": "https://cs.wikipedia.org/wiki?curid=390405", "title": "Grodská ulice (Krakov)", "text": "Grodská ulice (Krakov)\n\nGrodská ulice ( \"Ulica Grodzka\") je jednou z nejstarších ulic polského města Krakov. Ulice začíná na severo-východním kraji Krakovského rynku a pokračuje jižním směrem až k Wawelu. Její název se nachází již v dokumentech z druhé poloviny 13. století. Délka ulice je 650 metrů.\n\nV období před lokací města v roce 1257 zde existovala osada zvaná Okół, jejíž centrum leželo v okolí románského kostela svatého Ondřeje. Kromě toho zde byly ještě dva, dnes již neexistující kostely, kostel svaté Marie Magdaleny a kostel Všech svatých. Ulice byla zakončena Grodskou bránou (zbořena na počátku 19. století) od níž vedla cesta ke Stradomi a ke Královskému mostu (zničen při povodni v roce 1813) přes Vislu.\n\nGrodská ulice leží na někdejší Královské cestě, která vedla ze čtvrti Kleparz přes Floriánskou bránu, Krakovský rynek, ke Královskému hradu na Wawelu.\n\n"}
{"id": "390409", "url": "https://cs.wikipedia.org/wiki?curid=390409", "title": "Polda (herní série)", "text": "Polda (herní série)\n\nPolda je šestidílná série počítačových her, které vydávala od roku 1998 primárně na PC společnost Zima Software. Jedná se o českou adventurní sérii, ve které hráč vyšetřuje zapeklitý případ. Herní principy jsou postaveny na sbírání předmětů a jejich kombinování, též je nutné debatovat s NPC postavami, a tak postupně odkrývat herní příběh. Herní série stojí hlavně na humorných prvcích a není míněna zcela vážně, mnoho hádanek tak nelze logickým přístupem rozkrýt. \n\nHlavní postavou je polda Pankrác, nejprve je policistou (v Poldovi 1 a Poldovi 2), později se stal soukromým detektivem (Polda 3, Polda 4, Polda 5 a Polda 6). Postavu Pankráce nadaboval Luděk Sobota, na dabingu ostatních postav se podíleli Jiří Lábus, Petr Nárožný, Valerie Zawadská, Sabina Laurinová, Pavel Pípal, Petr Gelnar a Petra Hanžlíková. \n\nPolda 1 byl v roce 1999 nejprodávanější hrou v Česku, je to také nejpopulárnější česká adventurní série. Všechny díly vyšly také pro mobilní Android a iOS. Celá série vydělala nižší desítky milionů korun. \n\n6. srpna roku 2015 byl oznámen záměr vydat pokračování série v podobě sedmého dílu formou crowdfundingu, vydání však zatím není jisté. Chybí financování a k dispozici je pouze scénář.\n\n\nJednotlivé díly herní série Polda byly hodnoceny následovně:\n\n"}
{"id": "390411", "url": "https://cs.wikipedia.org/wiki?curid=390411", "title": "Gershon Kingsley", "text": "Gershon Kingsley\n\nGershon Kingsley (vlastním jménem \"Goetz Gustav Ksinski\", 28. října 1922, Bochum, Německo – 10. prosince 2019, New York, New York, USA) byl americký hudební skladatel. \n\nJeho otec byl židovského původu a pocházel z Polska, matka německá katolička, která před svatbou konvertovala k judaismu. Rodina v roce 1938 emigrovala do Palestiny kvůli nástupu nacismu, kde se stal pianistou samoukem a hrál s místními džezovými kapelami kolem Jeruzaléma a Tel Avivu. Vedl skupinu First Moog Quartetand a jako první použil Moogův syntetizátor v živém představení.\n\nJeho kompozice jsou eklektické a nevyzpytatelně se v nich střídá avantgarda a pop. Jeho kariéru populárního hudebníka odstartovalo vydání alba The In Sound from Way Out!, které nahrál s Jean-Jacques Perreym. Duo Perrey - Kingsley pokračovalo nahrávkou Kaleidoscopic Vibrations: Spotlight on the Moog a následně se jejich cesty rozdělily. Kingsley pak nahrál album Music to Moog By, klasické Moog album sestavené hlavně z cover verzí písní Beatles, Ludwiga van Beethovena a Simona a Garfunkela. Jeho další počin, nazvaný First Moog Quartet, je sestavením živých nahrávek z jeho celostátního turné s účastí alespoň čtyř Moog syntetizátorů. Některé z těchto kompozic se nesou v experimentálnějším duchu a stavějí vedle sebe mluvené slovo a beatnickou poezii doprovázenou mimozemskými syntetickými hluky a tóny. Kingsley se později od Moogu přesunul k syntezátorům Fairlight a Synclavier a stal se jedním z jejich prvních uživatelů a propagátorů.\n\nJeho nejslavnější skladba „Popcorn“ v roce 1972 dosáhla v podání skupiny Hot Butter na první místo v žebříčku světových hitparád. Skladba zaznamenala od svého vzniku (1969) díky své chytlavé melodii více než 500 cover verzí a často je využívána pro ozvučení televizních či rozhlasových programů (např. v ČSSR kolem r. 1980 jako znělka ČT: Vysílání pro školy - matematika). Použili ji kromě jiného i tvůrci sovětského animovaného seriálu \"Jen počkej!\" v jeho desátém díle.\n\n"}
{"id": "390418", "url": "https://cs.wikipedia.org/wiki?curid=390418", "title": "Eufonium", "text": "Eufonium\n\nEufonium je dechový žesťový nástroj s kónickým vrtáním.\nEufonium odvozuje svůj název od řeckého slova euphonos, což znamená \"dobře znějící\" nebo \"libozvučný\" (eu znamená \"dobře\", nebo \"libě\" a phonos znamená \"zvuk\", takže \"libozvučný\" ). Eufonium je ventilový nástroj; téměř všechny současné modely jsou s pístovými ventily, výjimečně se vyskytují kusy s otočnými ventily. Eufonia můžeme základně dělit na nástroje s kompenzačním systémem a nástroje bez kompenzačního systému.\n\nEufonium je součástí rodiny dechových nástrojů dechové kapely západního \"britského typu\". Mnoho nehudebníků a široké laické veřejnosti ve Spojených státech a Evropě neuznává jméno \"eufonium\" a pletou nástroj s \"barytonem\" nebo \"baskřídlovkou\". Baryton se od eufonia liší v tom, že průměr vrtání (menzury) je podstatně menší než u eufonia. Baryton má především válcovitou menzuru, zatímco eufonium kuželovitou, více se rozšiřující. Oba nástroje mohou být v uších laiků zaměnitelné. Baryton však disponuje jasnějším zářivějším zvukem a kónické eufonium pak přichází se zvukem temným a měkkým.\n\nNěkteré kaiserbaritony evropské provenience se svoji menzurou mohou blížit eufoniu.\n\nEufonium je laděné do B♭, což znamená, že pokud není do soustavy zapojený žádný ventil, nástroj produkuje alikvótní tóny stupnice B dur - B, f, b, d ... Eufonium se netransponuje (stejně jako pozoun), zní tak, jak jsou napsány noty. Standardně se využívá basový klíč, pro vyšší pasáže pak tenorový klíč\n\nProfesionální modely mají čtyři pístové ventily. První, druhý a třetí se ovládá pravou rukou, čtvrtý \"kompenzační\" ventil, se běžně vyskytuje v polovině nástroje a ovládá se levým ukazováčkem. Začátečnické modely často mají jen tři pístové ventily, zatímco některé poloprofesionální \"studentské\" modely mohou čtyři ventily ovšem v provedení 3+1 bez kompenzačního systému. Kompenzační systémy jsou drahé a je obecně podstatný rozdíl v ceně mezi kompenzačními nástroji a nástroji bez kompenzačního ústrojí.\n\nStejně jako u ostatních kónickým nástrojů, jako je kornet, křídlovka, lesní roh a tuba, tak se u eufonia postupně rozšiřuje menzura nástroje. To má za následek měkčí, jemnější tón ve srovnání s cylindrickými nástroji, jako je trubka, pozoun, sudrophone, a baryton. Zatímco skutečně charakteristický eufonium zvuk je poměrně těžké přesně definovat, většina hráčů se shoduje, že ideální zvuk je tmavý, bohatý, teplý a sametový, s prakticky nulovou tvrdostí.\n"}
{"id": "390419", "url": "https://cs.wikipedia.org/wiki?curid=390419", "title": "Provincie Alicante", "text": "Provincie Alicante\n\nProvincie Alicante či Alacant ( , ) je jednou z provincií Španělska. Je nejmenší a nejjižnější ze tří provincií Valencijského společenství (zároveň je nejjižnější oblastí, kde je vedle španělštiny úředním jazykem také katalánština), co do počtu obyvatel (téměř 1 900 000 v roce 2008) se však vyšplhala na čtvrté místo.\n\nNa severu sousedí s provincií Valencia, na severozápadě s provincií Albacete, na západě s Murcijským společenstvím, nejdelší „hranici“ má se Středozemním mořem.\n\nProvincie Alicante drží prvenství v podílu imigrantů na obyvatelstvu, který zde dosahuje 23,3 % (INE, 2008), což je dvojnásobek španělského průměru. Ze 440 000 cizinců tvořili přibližně čtvrtinu občané Spojeného království, zbytek pak občané dalších zemí Evropské unie, Jihoameričané a Maročané.\n\nProvincie je jednou z nejurbanizovanějších ve Španělsku a pobřeží je mnohde lemováno nehodnotnou souvislou zástavbou převážně rekreačních objektů. Okolí měst Alicante a Elche tvoří s více než 760 000 obyvateli jednu z nejlidnatějších metropolitních oblastí Španělska.\n\n"}
{"id": "390421", "url": "https://cs.wikipedia.org/wiki?curid=390421", "title": "Silnice II/634", "text": "Silnice II/634\n\nSilnice II/634 je silnice druhé třídy, která tvoří doprovodnou komunikaci k čtyřpruhovemu úseku silnice I/34 mezi městy České Budějovice, Rudolfov a Lišov. Jedná se o její bývalý úsek. Délka silnice je 8,270 km.\n\n\n"}
{"id": "390422", "url": "https://cs.wikipedia.org/wiki?curid=390422", "title": "Sporangium", "text": "Sporangium\n\nSporangium (též výtrusnice) je struktura, v níž vznikají spory (výtrusy). Sporangium je diploidní (obsahuje dvě sady chromozomů, u rostlin je tedy součástí sporofytu) a spory jsou haploidní, ve sporangiu tedy probíhá tzv. redukční dělení (meiózou). Sporangium se vyskytuje například u rostlin, hub a dalších organizmů.\n\nU každého ze tří rozlišovaných oddělení mechorostů má sporangium (výtrusnice) typické znaky. Sporangium mechorostů nazýváme tobolka.\n\nHlevíky (\"Anthocerotophyta\") mají špičatou válcovitou tobolku vyrůstající na lupenité lodyžce. Hlevíky nemají štět, tobolka je ve stélce ukotvena pomocí nohy (pseudopodium). Uprostřed tobolky je sterilní sloupek, kolem něj je sporogenní tkáň, ze které se diferencují ornamentované výtrusy (spory) a sterilní pseudoelatery. Výtrusy dozrávají postupně, růst sporangia je neukončený. Tobolka se otevírá čtyřmi chlopněmi.\n\nJátrovky (\"Marchantiophyta\") mají kulatou tobolku na bezbarvém (hyalinním) štětu. V tobolce se tvoří výtrusy a mrštníky (elatery). Elatery mají spirální ztluštěniny, které se za vlhka natahují, čímž vystrkají spory ven z tobolky. Tobolka obvykle puká čtyřmi chlopněmi, výtrusy dozrávají najednou.\n\nMechy (\"Bryophyta\") mají obvykle tobolku umístěnou na pigmentovaném štětu (u rašeliníků a štěrbovek štět chybí). Tobolka bývá kulatá či podlouhlá, v horní části uzavřena víčkem (operculum), pod nímž bývá obústí (peristom). Obústí je obvykle tvořeno dvěma řadami obústních zubů. Ty regulují vypadávání výtrusů. Výtrusy se tvoří ve výtrusorodém pletivu kolem sterilního sloupku (columella). Některé skupiny mechů jako rašeliníky, štěrbovky nebo ploníky mají stavbu tobolky lehce odlišnou.\n\nKapraďorosty byly tradičně děleny na plavuně, přesličky a kapradiny. V současném pojetí patří přesličky do oddělení kapradin, jako jedna z jeho tříd. Tvar a uložení výtrusnic se mezi skupinami kapraďorostů značně liší. Dva hlavní typy výtrusnic kapraďorostů jsou eusporangiátní (evolučně starší typ) a leptosporangiátní.\n\nPlavuně (\"Lycopodiophyta\")mají ledvinité sporangium eusporangiátního typu, které se nachází v paždí lístků (mikrofylů). Vzniká z většího počtu buněk, stěna sporangia je vícevrstevná, všechny buňky ve stěně stejného vzhledu. U šídlatek a vranečků jsou sporangia rozlišena na samčí mikrosporangia (obsahují velké množství malých samčích spor) a samičí megasporangia (obsahují 4 velké megaspory).\n\nKapradiny dělíme na skupiny s eusporangiátní výtrusnicí a s leptosporangiátní výtrusnicí.\n\nEusporangiátní výtrusnici mají prutovky (\"Psilotopsida\"), hadilky (\"Ophioglossopsida\") a přesličky ( \"Equisetopsida\"). Eusporangiátní výtrusnice je vývojově původnější, obsahuje velký a různý počet výtrusů, vzniká z více iniciálních buněk, je vícevrstevná a není rozlišena na prstenec a stomium.\n\nLeptosporangiátní výtrusnici mají vlastní kapradiny třídy \"Polypodiopsida\" a několik menších skupin, z nichž za zmínku stojí především vodní heterosporické kapradiny (řády \"Salviniales\" a \"Marsileales\").\nLeptosporangiátní výtrusnice kapradin třídy \"Polypodiopsida\" (kam patří například kapraď samec) je vývojově odvozenější, vzniká z 1 iniciální buňky, je pouze jednovrstevná a je rozlišena na prstenec (anulus), který ji otvírá, a stomium (otvor kterým vypadávají spory). Výtrusů je v jedné výtrusnici 64. Výtrusnice často rostou po skupinkách ve výtrusných kupkách (sori).\nVodní heterosporické kapradiny (řády Salviniales a Marsileales) mají výtrusnice chráněny pevným obalem s(p)orokarp.\n\nU nahosemenných i krytosemenných rostlin slouží sporangia též k pohlavnímu rozmnožování, nicméně není zvykem mluvit o výtrusnicích, ale o prašném pouzdru a zárodečném vaku. Samčí mikrosporangium je vlastně prašná pouzdra, v nichž vzniká pyl a samičí megasporangium je zárodečný vak obsahující vajíčko („jediný velký výtrus samičí“).\n\nSporangia se vyskytují také v životním cyklu dalších skupin organizmů, například hlenek, hnědých řas a podobně. Sporangia mnohých řas a hub jsou zpravidla jednobuněčná a výtrusy v nich vznikají dělením protoplastu.\n"}
{"id": "390423", "url": "https://cs.wikipedia.org/wiki?curid=390423", "title": "Ratio studiorum", "text": "Ratio studiorum\n\nRatio atque institutio studiorum Societatis Iesu je oficiálním rozvrhem jezuitského vzdělávacího systému, vydaný roku 1599. Je dílem skupiny pedagogů okolo Římské koleje a bylo připravováno od roku 1581.\n\n\n\n\n\n\n\n\n\n\n"}
{"id": "390425", "url": "https://cs.wikipedia.org/wiki?curid=390425", "title": "Vania Kingová", "text": "Vania Kingová\n\nVania Kingová (* 3. února 1989, v Monterey Park, Kalifornie, USA) je současná americká profesionální tenistka, vítězka dvou grandslamů ve čtyřhře na Wimbledonu 2010 a US Open 2010, kde byla její spoluhráčkou Kazaška Jaroslava Švedovová. Spolu s Brazilcem Marcelem Melem také hrála finále smíšené čtyřhry na French Open 2009.\n\nNa žebříčku WTA pro dvouhru byla nejvýše klasifikovaná na 50. místě (6. listopadu 2006) a pro čtyřhru na 4. místě (13. září 2010). K září 2010 na okruhu WTA vyhrála jeden turnaj ve dvouhře a dvanáct ve čtyřhře, na okruhu ITF pak dva v deblu.\n\nJejí rodiče se do USA přestěhovali v roce 1982.\n\nVania Kingová se zúčastnila 6 zápasů ve Fed Cupu za tým Spojených států s bilancí 1-4 ve dvouhře a 3-2 ve čtyřhře.\n\n\n"}
{"id": "390427", "url": "https://cs.wikipedia.org/wiki?curid=390427", "title": "Persepolis (film)", "text": "Persepolis (film)\n\nPersepolis je francouzsko-americký kreslený film íránské režisérky Marjane Satrapi a francouzského režiséra Vincenta Parronauda z roku 2007, natočený na motivy stejnojmenného autobiografického komiksu Marjane Satrapi, v němž popisuje svůj život v Íránu a v Rakousku, včetně událostí a epoch jako svržení posledního šáha Muhammada Rezy Pahlavího (Íránská islámská revoluce), nástupu islámské teokratické diktatury, začátku Irácko-íránské války či situace na přelomu 80. a 90. let. Film byl úspěšný u diváků i kritiků – získal mimo jiné Cenu poroty na Filmovém festivalu v Cannes roku 2007. Na úspěchu se podílela i hudba různých autorů. Většina filmu je černobílá.\n\nDěj začíná v na pařížském letišti Orly. Marjane tam přichází připomenout si svůj přílet z Íránu. Usedá na lavičku v letištní hale, kde se ponoří do vzpomínek, v nichž bude celý film ubíhat. Začínají v Teheránu roku 1979, během Íránské islámské revoluce. Režim šáha Muhammada Rezy Pahlavího uvěznil množství jeho odpůrců, včetně Marjanina strýce z otcovy strany, její rodina to tedy vítá a připojuje s k protestům. Malá Marjane je revolucí nadšená a nesmírně obdivuje svého z vězení propuštěného strýce. Po nadšení však přichází deziluze – přichází islámská krutovláda, Marjanin strýc je opět uvězněn, tisíce disidentů jsou popraveny, jsou zavedeny přísné islámské zákony, které přesně nařizují styl oblékání (závoj) či přísně zakazují nemanželský sex, konzumaci alkoholu či západní hudbu. Školu ovládá islámská propaganda. Marjane má v režimu problémy – pohádá se se svojí učitelkou náboženství kvůli lžím, které tvrdí o současné vládě, načerno shání západní hudbu, za svoje oblečení (bunda s vlastnoručním pravopisně chybným nápisem „\"Punk is not ded\"“, odznak s obrázkem Michaela Jacksona) je málem odvedena mravnostní policií, její rodina je zastavena při jízdě autem a prohledá jejich byt. Navíc zuří válka, a tak Marjanini rodiče se rozhodnou, že musí z Íránu pryč. Odlétá do Rakouska, kde má bydlet v bytě u známých jejich rodičů. Ten však musí „z důvodu nedostatečné kapacity“ opustit a stěhuje se do domova, který spravují jeptišky. Začíná pozvolna rozumět německy, do země dorazila s nulovou znalostí tohoto jazyka. Nachází si první rakouské přátele, spolek výstředních odpadlíků, se kterými bere drogy. Pohádá se s jeptiškami, které spravují její ubytovnu, a opět se stěhuje, tentokrát do podnájmu k podivnínské učitelce filosofie v důchodu. Nachází si nové přátel – partu „anarchistů“, s nimiž jezdí na výlety do lesů. Navazuje první milostný vztah – Fernarda. Ten ji však oznámí, že je homosexuál a ona ho v tom měla utvrdit. Brzy má nového přítele – Marcuse, s kterým se rozejde, poté co ho in flagranti nachytá s jinou dívkou. Když ji bláznivá majitelka domu, v němž bydlí, obviní z krádeže brože, ve vzteku odchází z jejího domu. Rychle střídá bydlení – bydlí například s homosexuály a nakonec skončí na ulici. Hluboko podchlazenou ji převezou do nemocnice. Marjane telefonuje rodičům a dohodne se s nimi, že se vrátí do Íránu. Tam už skončila válka, země je poškozená, režim jen mírně povolil oproti svému začátku. Marjane se znovu setkává s rodiči, babičkou, starými přáteli. Znovu studuje a znovu má spory s vyučujícími. Několikrát ji na ulici zadrží strážci morálky. Vdává se, ale po roce zjišťuje, že byl sňatek omyl a rozvádí se. Zúčastní se večírku u své přítelkyně, na nějž vtrhává mravnostní policie. Dívky ukrývají alkohol a chlapci, kteří s nimi byli, se utíkají schovat do podkroví, protože společný večírek obou pohlaví by byl pro policisty nepřijatelný. Chlapci jsou však nalezeni a při útěku přes střechy se při pádu zabije jeden z Marjaniných přátel. Marjane znovu odchází ze země a její rodiče ji přikazují, aby už se nevrátila – Írán není místo pro ni. Naposledy vidí svoji babičku. Odlétá do Francie, kde příběh končí.\n"}
{"id": "390432", "url": "https://cs.wikipedia.org/wiki?curid=390432", "title": "Ferrari Enzo", "text": "Ferrari Enzo\n\nFerrari Enzo Ferrari je sportovní auto s motorem V12 pojmenované po zakladateli firmy (Enzo Ferrari). V současné době je jedním z nejvýkonnějších aut na světě. Bylo postavené v roce 2003 s pomocí technologií z Formule 1, jako třeba použití uhlíkového vlákna.\n\n"}
{"id": "390435", "url": "https://cs.wikipedia.org/wiki?curid=390435", "title": "D. Train", "text": "D. Train\n\nD. Train (někdy je uvedeno D Train, D-Train nebo \"D\" Train) je americké harmonické post-disco/R&B duo, jež bylo několikrát úspěšné v amerických Billboard hitparádách (především v Billboard Club/Dance a v R&B/Urban hitparádě).\n\nTento projekt byla kolaborace Jamese Williamse, jenž hrál úlohu textaře a hlavního vokalisty, a Huberta Eavese III., klávesisty a producenta, jenž měl na starosti instrumentalizaci jejich hudebních děl. Williams původem z Brooklynu (New York, je vlastně také producent, jako Eaves. Williams s Eavesem se potkali na střední škole a od té doby spolu začali hrát (avšak jen na malou chvilku, protože skoro celé sedmdesáté léta strávil Eaves jako člen R&B/funkového uskupení, Mtume). Nicméně na začátku osmdesátých let se Eaves a Williams zase dali dohromady. Skupina se jmenovala \"D. Train\" podle Williamsovy přezdívky, jež si vysloužil jako fotbalista na střední škole.\n\nNejznámější jejich písní je skladba \"You're the One for Me\" z roku 1981, která byla několikrát zremixována a zaktualizována.\n\nJejich syrový, hrubý funky styl prokládaný bombastickým basovým synthezátorovým rytmem ovlivnil i jiné umělce. Nicméně, když v pozdních osmdesátých letech vyšel z módy jazz-funk, úspěšná kariéra D-Trainu začala pomalu klesat. V současnosti jsou vydávány různá kompilační alba na CD přes firmu Unidisc.\n\nD. Train hudebně přispěli na oficiální soundtrack \"2BA Master\" anime seriálu Pokémon.\n\nWilliams je také DJem pro program \"Heart & Soul Channel 51\" pro newyorské rádio Sirius Satellite. Jeho předělávky písní \"You Sexy Thing\" (původně nahráno skupinou Hot Chocolate) a \"My Funny Valentine\" (Broadwayský jazzový standard zkomponovaný Richardem Rodgersem a Lorenzem Hartem) se objevily na soundtracku k filmu \"Perfect Stranger\" (psychologický thriller z roku 2007, ve kterém v hlavních rolích hráli Halle Berry a Bruce Willis).\n\nInspirace ostatních hudebních umělců:\n\n"}
{"id": "390441", "url": "https://cs.wikipedia.org/wiki?curid=390441", "title": "Bosanska Otoka", "text": "Bosanska Otoka\n\nBosanska Otoka (nebo jen zkráceně Otoka) je malé město na řece Uně v Bosně a Hercegovině. Administrativně spadá pod město Bosanska Krupa. V roce 1991 mělo město 4063 obyvatel.\n\nSoučástí opčiny Krupa na Uni je od roku 1995, kdy sem bylo zařazeno na základě rozhodnutí v Daytonské mírové smlouvě. V padesátých letech existovala samostatná Otočská opčina, jejíž součástí bylo ještě dalších okolních 10 vesnic.\n\nObec se nachází 11 km od Bosanské Krupy, 23 km od Bužima a 22 km od Bosanského Nového. Město se rozkládá na obou březích řeky Uny, spojuje je jediný most, který byl vybudován roku 1920. Město má napojení na železniční síť, a to na tzv. Unskou dráhu.\n\n"}
{"id": "390443", "url": "https://cs.wikipedia.org/wiki?curid=390443", "title": "Seznam dílů seriálu Kriminálka Miami", "text": "Seznam dílů seriálu Kriminálka Miami\n\nToto je seznam dílů seriálu \"Kriminálka Miami\". Americký detektivní seriál \"Kriminálka Miami\" vysílala v letech 2002–2012 televize CBS. V Česku jej začala vysílat TV Nova od roku 2006.\n\nCelkem bylo natočeno 232 dílů v deseti řadách. První, druhá, třetí, pátá a osmá mají celkem po 24 epizodách. Čtvrtá a sedmá série mají 25 epizod. Šestá série obsahuje pouze 21 epizod, důvodem nízkého počtu byla stávka amerických scenáristů v letech 2007–2008. Devátá série měla také menší počet epizod, a to 22, důvodem zde bylo ubývání počtu diváků, zatímco poslední desátá série měla pouze 19 epizod, aby se uvolnil prostor pro nový seriál \"NYC 22\", který však byl už po první řadě zrušen kvůli slabé sledovanosti.\n\nBěhem vysílání měl seriál \"Kriminálka Miami\" dva crossovery: jeden s \"Kriminálkou New York\" a jeden společně s \"Kriminálkou New York\" a \"Kriminálkou Las Vegas\", tzv. \"CSI: Trilogie\".\n\n<onlyinclude></onlyinclude>\n\n"}
{"id": "390446", "url": "https://cs.wikipedia.org/wiki?curid=390446", "title": "Marc López", "text": "Marc López\n\nMarc López i Tarrés (* 31. červenec 1982, Barcelona) je španělský profesionální tenista, deblový specialista, vítěz mužské čtyřhry z brazilského Ria de Janeira 2016, kde triumfoval spolu s Rafaelem Nadalem a vítěz mužské čtyřhry na French Open 2016. Ve své dosavadní kariéře vyhrál na okruhu ATP World Tour třináct turnajů ve čtyřhře, včetně londýnského Turnaje mistrů 2012, na němž hrál s Marcelem Granollersem. Na challengerech ATP a okruhu Futures získal pět titulů ve dvouhře a třináct ve čtyřhře.\n\nNa žebříčku ATP byl ve dvouhře nejvýše klasifikován v květnu 2004 na 106. místě a ve čtyřhře pak v lednu 2013 na 3. místě. Trénují ho Francisco Roig a Jordi Vilaro.\n\nV roce 2000 zvítězil s krajanem Tommy Robredem ve čtyřhře na juniorce French Open. Mezi dospělými si první finále na okruhu ATP zahrál v dubnu 2004 na turnaji ve Valencii, v němž s Felicianem Lópezem podlehli argentinskému páru Gastón Etlis a Martín Rodríguez. Premiérový titul vybojoval s Nadalem v lednu 2009 na katarském Qatar ExxonMobil Open.\n\nDo roku 2013 si připsal tři deblové tituly z turnajů kategorie ATP World Tour Masters 1000, když opět s Rafaelem Nadalem dvakrát vyhráli turnaj v Indian Wells v letech 2010 a 2012 a s Granollersem opanovali římský Internazionali BNL d'Italia 2012. Na nejvyšší grandslamové úrovni si s Granollersem zahrál semifinále čtyřhry na US Open 2012, které představuje jeho maximum.\nVe španělském daviscupovém týmu debutoval v roce 2012 utkáním 1. kola Světové skupiny proti Kazachstánu, v němž vyhrál s Granollersem čtyřhru. Do roku 2013v soutěži nastoupil k osmi mezistátním utkáním s bilancí 1–0 ve dvouhře a 3–5 ve čtyřhře.\n\nŠpanělsko reprezentoval na londýnských Hrách XXX. olympiády, kde spolu s Marcelem Granollersem prohráli v úvodním kole soutěže čtyřhry, když nestačili na zkušenou izraelskou dvojicí Jonatan Erlich a Andy Ram startující na divokou kartu. Zúčastnil se také Letních olympijských her 2016 v Riu de Janeiru, kde ve stejné disciplíně jako v Londýně, v mužské čtyřhře, vybojoval společně s Rafaelem Nadalem zlaté medaile po výhře nad nasazeným rumunským párem Florin Mergea s Horia Tecău.\n\n"}
{"id": "390451", "url": "https://cs.wikipedia.org/wiki?curid=390451", "title": "Stát Slovinců, Chorvatů a Srbů", "text": "Stát Slovinců, Chorvatů a Srbů\n\nStát Slovinců, Chorvatů a Srbů (\"krátce\": Stát SHS) byl krátkodobě existují stát mezi 29. říjnem a 1. prosincem 1918 jednostranně vyhlášený v jižních částech Rakousko-Uherska na samotném konci první světové války, avšak ještě před jejím formálním ukončením. Jeho hlavními obyvateli byli Slovinci (žijící především v Předlitavsku), Chorvati (většina v autonomní zalitavské korunní zemi Království chorvatsko-slavonské) a Srbové (ti, žijící mimo samostatné Srbské království, tj. převážně ze Zalitavska a z Bosny).\n\nMezinárodně neuznaný Stát Slovinců, Chorvatů a Srbů existoval pouhý jeden měsíc, poté byl včleněn do Království Srbů, Chorvatů a Slovinců, které tvořilo ještě Srbské království a Černohorské království.\n\nV květnu 1917 jihoslovanští poslanci (vedení Antonem Korošcem) vídeňské Říšské rady navrhovali v Májové deklaraci sjednocení slovinských, chorvatských a srbských oblastí monarchie do samostatného státního organismu a vytvoření společného státu Slovinců, Chorvatů a Srbů pod vládou habsbursko-lotrinské dynastie. Následovalo podepsání několika dohod mezi představiteli rakousko-uherských Jihoslovanů (v emigraci sdružených kolem Jihoslovanského výboru a v Chorvatsku kolem Národní rady) a Srbského království, z nichž nejdůležitější byla Korfská deklarace z 20. července 1917 a Ženevská dohoda z 6. až 9. listopadu 1918.\n\nIhned poté, co započal rozpad Rakousko-Uherska, vznikl v jeho jižní části, v oblasti obývané Jihoslovany tzv. Stát Slovinců, Chorvatů a Srbů, který vyhlásila 29. října 1918 za vedoucí úlohy Antona Korošece Národní rada Slovinců, Chorvatů a Srbů se sídlem v Záhřebu. I když se vlastně jednalo o republiku, formálně byl stát konstituční monarchií pod vládou habsbursko-lotrinské dynastie.\n\nTento stát zabíral Kraňsko, slovinskou část Štýrska (Dolní Štýrsko), Užší Chorvatsko, Slavonii včetně oblasti Sremu, Dalmácii, Bosnu a Hercegovinu a území obklopující Kotorskou zátoku. Naopak součástí státu nebyly oblasti dnešní Vojvodiny tj. Bačka a Banát, ani Baranja, dnes součást Chorvatska.\n\nJedním z mnoha problémů nového státu bylo to, že nezískal žádné mezinárodní uznání mocností. Vítězná Itálie tak neuznávala územní integritu toho státního útvaru a začala obsazovat Slovinci a Chorvaty obývaná území, a to i za Londýnskou dohodou přislíbenou hranicí v Přímoří, na Istrii a v Dalmácii.\n\nČásti Vojvodiny (Bačka a Banát) a Baranja, které ke státu SHS nepatřily, se 25. listopadu 1918 připojily k Srbskému království. Den před tím 24. listopadu 1918 se k Srbskému království připojil i region Srem, který byl zprvu částí Státu SHS, který se připojil k Srbsku. 26. listopadu 1918 se poté na základě sporného usnesení Podgorické skupštiny sloučila se Srbskem (resp. byla jím anektována a okupována) i předtím samostatná Černá Hora.\n\nPředevším slabé vlastní vojenské oddíly donutily Záhřebskou reprezentaci hledat pomoc u Srbska, které stálo na straně vítězů války a mělo značné vojenské kapacity. Národní radou byla do Bělehradu vyslána vyjednávací delegace, které se ale nepodařilo garantovat ani jednu vlastní podmínku pro nově vznikající sjednocený stát.\n\nŽenevskou dohodu zajišťující rovnoprávnost obou sjednocených útvarů – tedy Státu SHS a Království Srbska – odmítl ratifikovat srbský parlament. Také ustanovení zajišťující, že po nezbytně dlouhé době, kdy bude vládnout z jednoho centra regent Alexandr I. Karadjordjevič, bude zřízen decentralizovaný stát, kde se ústava a ústavní zákony budou přijímat dvoutřetinovou většinou, vypustila vyjednávací delegace z programu rozhovorů (měla vytvořili záruky i reálné politické páky, aby nedocházelo v nové zemi k zvyšování vlivu Srbů na úkor ostatních státotvorných národů a srbské koncentraci na nejvyšších postech). Tyto požadavky totiž nebyly na konci listopadu 1918, v době, kdy se na se na hranicích Státu SHS s Itálií tvrdě bojovalo, resp. bránilo území se slovanskou populací, reálně politicky průchodné.\n\nSrbská strana si zkrátka byla dobře vědoma svých výhod a naopak svízelného postavení představitelů Státu SHS a ze situace byla schopna vytěžit maximum. Nakonec bylo dojednáno včlenění Státu SHS do Srbského království bez jakýchkoliv podmínek na budoucí státoprávní uspořádání.\n\n1. prosince 1918 tak srbský princ-regent Alexandr Karađorđević, za účasti delegaci záhřebské Národní rady, mohl po krátké oficiální oslavě vyhlásil vznik Království Srbů, Chorvatů a Slovinců pod vládou dynastie Karadjordjevićů. Alexandr přitom dal sice formálně najevo, že chce zachovat věrnost \"ústavním, parlamentárním a hluboce demokratickým principům\", vzhledem k výše uvedenému ale bylo jasné, že vzniká centralizovaný stát, v němž budou na politických funkcích dominovat Srbové.\n\nA tak došlo k vytvoření společného státu všech Jihoslovanů, hlavním městem nového státu se stal Bělehrad a státním zřízením (konstituční) monarchie pod vládou Karađorđevićů. Prvním králem se stal Petr I. Karađorđević za něhož ale vládl následník princ Alexandr.\n\nSjednocení jihoslovanských národů, které vedle sebe žili v rámci Rakouska-Uherska, do samotného Státu Slovinců, Chorvatů a Srbů bylo úspěšným vyústěním jejich dlouhodobých snah o správní a kulturní spojení a částečně i politickou nezávislost (v rámci mocnářství se mělo projevit ve změně rakousko-uherského dualismu na \"Trialismus\").\n\nNa první pohled se pak může zdát dalším logické krokem i spojení se Srbskem do Království SHS, ale na druhou stranu k němu došlo jen spíše díky souhře událostí na mezinárodní a jihoslovanské politické scéně: rozpoutání první světové války, vstupu USA do války, rozpadu Rakousko-Uherska, konečnému vítězství Srbska a zejména snaze Itálie o anexi Slovinska a chorvatského přímoří. Společný nástupnický stát byl tedy „sňatkem z rozumu“, který byl volbou menšího zla před větším.\n\nJednotlivé národy a národnosti se nacházely ve zcela odlišných stádiích vývoje, a to jak v oblasti kulturní, tak také ekonomické a sociální. Zatímco sever, který byl do roku 1918 součástí Rakouska-Uherska, byl hospodářsky vyspělejší, jih byl vzhledem ke svému dlouhodobému vývoji zaostalý.\n\nJe také vhodné si uvědomit, že pro Slovince, kteří se stali součástí Habsburské monarchie už ve 13.stol., byli mnozí další jižní Slované naprosto neznámí. Se Srby, (resp. Černohorci a Makedonci) se za tisíc let své zaznamenané historie nikdy nepotkali v jednom a tomtéž politicko-správním útvaru. Tento až iracionální strach z nové, neznámé a hospodářsky i kulturně méně vyspělé bělehradské autority přispěl k tomu, že v plebiscitech v Horním Štýrsku a Korutanech v roce 1920 značná část slovinského etnika (asi 15 tisicí z odhadovaných 60 tisíc) hlasovala pro přičlenění k Rakousku (resp. setrvání v něm), a odmítla se stát součástí nového jihoslovanského státu.\n\nPro dokreslení obrovských rozdílů mezi jednotlivými zeměmi pozdějšího Království SHS lze uvést následující: Slovinsko bylo v rámci R-U sice nejméně průmyslovou částí Předlitavska a jednou z jeho chudších zemí, v novém státě se Srbskem a Černou Horou ale naopak představovalo nejrozvinutější a nejprůmyslovější oblast, která se s necelou desetinou populace podílela na celkovém HDP cca 25%.\n\n\n\n"}
{"id": "390456", "url": "https://cs.wikipedia.org/wiki?curid=390456", "title": "Seznam prezidentů Rumunska", "text": "Seznam prezidentů Rumunska\n\nPrezident Rumunska je hlavou státu Rumunsko. Od roku 2004 je volen na pětileté období (Rumunská ústava byla změněna v roce 2003) a může být zvolen maximálně na dvě období po sobě. Bývalý prezident Ion Iliescu byl ve funkci ve třech volebních obdobích.\n\nPrezident nesmí během vykonávání úřadu být členem žádné politické strany.\n\n"}
{"id": "390461", "url": "https://cs.wikipedia.org/wiki?curid=390461", "title": "Musaka", "text": "Musaka\n\nMusaka je tradičním zapékaným pokrmem Balkánu a Blízkého Východu.\nNejznámější variantou je musaka řecká, která se skládá z vrstev mletého masa, které je podušené s cibulí a česnekem, lilku, rajčat a bešamelové omáčky. Někdy se zapéká taky s plátky brambor. Varianty pokrmu se v různých oblastech liší.\n"}
{"id": "390463", "url": "https://cs.wikipedia.org/wiki?curid=390463", "title": "Geldry", "text": "Geldry\n\nGeldry je:\n"}
{"id": "390464", "url": "https://cs.wikipedia.org/wiki?curid=390464", "title": "Jacek Kaczmarski", "text": "Jacek Kaczmarski\n\nJacek Marcin Kaczmarski (22. března 1957 Varšava – 10. dubna 2004 Gdaňsk) byl polský básník, spisovatel, textař a písničkář, známý především svými písněmi s historickou a společensko-politickou tematikou, které z něj učinily vůdčí postavu protikomunistického protestsongu.\n\n\n"}
{"id": "390465", "url": "https://cs.wikipedia.org/wiki?curid=390465", "title": "Evžen Neustupný", "text": "Evžen Neustupný\n\nEvžen Neustupný (* 31. října 1933 Praha) je český archeolog.\n\n\nEvžen Neustupný je synem rovněž významného českého archeologa Jiřího Neustupného. Studoval v Praze Akademické gymnázium, poté na FF UK prehistorii a egyptologii. Po studiích nastoupil do AÚ ČSAV, nejprve do expozitury v Mostě, posléze přešel na ústřední pracoviště do Prahy. Především v oblasti expozitury provedl řadu (hlavně záchranných) výzkumů (Tušimice – pravěké doly na křemenec, Chabařovice, oblast Komořanského jezera). Jeho původní specializací je neolit a eneolit, časem se však začal věnovat spíše otázkám teoretickým a metodologickým, otázkám datovacích metod, paleodemografii, prostorové archeologii, teorii sídelních areálů a dalším sociálně-demografickým námětům; v řadě témat je jeho působení u nás průkopnické a dlužno říci, že ne vždy (zvláště staršími generacemi badatelů) přijímané s porozuměním.\n\nV roce 1998 založil studium archeologie na Západočeské univerzitě v Plzni, kde se stal vedoucím katedry archeologie a v roce 2002 profesorem. Je zakládajícím členem Asociace evropských archeologů. V roce 2014 převzal Cenu Neuron za přínos světové vědě v oboru společenské vědy. Další ceny za vědeckou práci získal i ve Velké Británii, kde byla publikována řada jeho prací.\n\nNemá rád, když se mu protahuje \"u\" na Neústupný, i přes to, že jej tato vlastnost zcela vystihuje.\n\n\n"}
{"id": "390466", "url": "https://cs.wikipedia.org/wiki?curid=390466", "title": "Fotografický ateliér", "text": "Fotografický ateliér\n\nFotografický ateliér, fotografická dílna nebo fotografické studio je místnost určená pro pořizování fotografií. Umělec zde pracuje – aranžuje a komponuje postavy nebo předměty pro své snímky. Vznikají zde portrétní snímky lidí, podobenky nebo – co se neživých předmětů týče – aranžované snímky zátiší. Na fotografii komerčních produktů se orientuje reklamní fotografie. Specializovaná oblast produktové fotografie je fotografie potravin, pro kterou je kromě studia zapotřebí také kuchyně a spolupráce fotografa, kuchaře, potravinového stylisty a osvětlovače.\n\nAteliér bývá vybaven studiovým osvětlením, což je výkonné osvětlení namontované na speciálním fotografickém stojanu, který může být libovolně přesunován bez ohledu na fotoaparát. Může být napájen z elektrické sítě nebo ze silného akumulátoru.\n\nProfesionální fotografové využívají většinou takzvaný systémový fotoaparát s výměnnými základními komponentami, které jsou připojeny k určitému jádru systému. Většina systémových fotoaparátů jsou zrcadlovky malého nebo středního formátu. S rozvojem digitální techniky se začaly používat fotoaparáty digitální.\n\nOd poloviny 19. století začalo zabírat zcela nové místo společenského života fotografické studio. V mnoha evropských městech stále rostl počet ateliérů, které pořizovaly portréty svých obyvatel. Touha nechat si pořídit vlastní podobenku měli příslušníci všech společenských vrstev. Toho bylo dosaženo především rozšířením laciných carte de visite v 60. letech 19. století. Studia kromě portrétů nabízela také další fotografické žánry zachycující dojmy z okolního světa prostřednictvím média fotografie.\n\nPrvopočátky fotografie se neobešly bez denního světla, pokud šlo o expoziční čas, bylo potřeba co nejvyšší sluneční svit. Proto se ateliéry stavěly v místnostech s jednou stranou směrovanou na sever a celou prosklenou, mnohdy to byly skleněné konstrukce umístěné ve vrchních patrech domů. Fotograf byl zcela závislý na intenzitě slunečního světla, které mohl pomocí závěsů regulovat. S vývojem zábleskových zařízení a osvětlovací techniky se začala studia objevovat také v nižších patrech, moderní ateliéry byly od přirozeného světla odstíněny a začalo se v nich používat umělé studiové osvětlení.\n\nV dobách, kdy expoziční časy byly řádově ve vteřinách, se používaly různé pomůcky pro opěrku hlavy nebo dokonce celé postavy. Jednou z pomůcek byl takzvaný \"Bradyho stojan\", který byl pojmenován po Američanovi Mathew Bradym. Používal se uprostřed 19. století, měl těžkou litinovou stabilní základnu a nastavitelnou výšku trubkového sloupce (nohy) pro dvojí použití: sloužil buď jako loketní opěrka, nebo při plném prodloužení a dodáním příčné výztuhy jako opěrka hlavy. Stojan byl často zapotřebí, aby se modely při delším expozičním času fotografování nepohnuly.\nDomy se stavěly co nejvíce otevřené slunečnímu svitu, a někdy měly modrá skla, protože vrstva jodidu stříbrného byla nejcitlivější na modré světlo. Lidé při fotografování seděli většinou před holým pozadím a byli osvíceni měkkým světlem z okna, které mohlo být směrováno pomocí zrcadel. Přibližně v období od roku 1860 do roku 1920 bylo standardním vybavením raných fotografických ateliérů malované fotografické pozadí. Mělo obecně rustikální nebo kvazi-klasický vzhled, ale někdy představovalo buržoazní trompe-l'oeil („oko-klamající“, iluzionistické malířství), které však nakonec vyšlo z módy s příchodem fotoaparátů Brownie a Kodak, a rozšíření fotografie masám. Pozadí mohou podle provenience poskytnout stopy při genealogickém výzkumu starých rodinných fotografií.\n\nS postupujícím rozvojem techniky v polovině 19. století dostali fotografové možnost využívat zkracující se dobu expozice, osvobodit se a vytvořit nový styl portrétní fotografie. Fotografové se přemístili ze svých ateliérů do exteriérů, na bojiště, přes oceány a do vzdálených pouští. Rozvíjely se mobilní fotografické ateliéry. \"Daguerreotypický salón\" Williama Shewa, fotografická dodávka \"Photographic Van\" Rogera Fentona nebo vagón \"What-is-it?\" Mathewa Bradyho nastavily standardy portrétní fotografie druhé poloviny devatenáctého století.\n\nZachytit hospodářský rozvoj nového odvětví se pokusilo mnoho umělců. Počet středních a malých podniků neustále rostl a začaly mezi sebou soutěžit. Kdo chtěl na trhu přežít a dobře vydělat, potřeboval mít širokou klientelu, dobré nápady, technické vybavení a musel dodat zákazníkovi příjemný obrázek. Pro přilákání zákazníků se některá studia specializovala například na divadlo, fotografie dětí nebo divoká zvířata.\n\nStudia nabízela také další motivy a témata ke koupi. Jednalo se o reprodukce umění, reportážní fotografie, pohlednice s tématy vedut ať už městských či krajin, nebo ve své době populární stereo fotografie. V roce 1901 propagovala firma Underwood & Underwood stereoskop pod marketingovým heslem \"Stereofotografie jako vychovatel\". Zámožní lidé si kupovali celé série stereofotografií s tematikou přírody, cestování, zpravodajství a podobně; bylo z čeho vybírat – firma vyprodukovala mezi 30 000 a 40 000 stereografických titulů. Fotografické vizitky měly tu výhodu, že si je přátelé mohli vyměňovat mezi sebou a díky standardnímu formátu umisťovat do rodinných alb. Vizitky se staly populární poté, když v květnu 1859 Disdéri vyfotografoval ve svém ateliéru Napoleona III, který kvůli své fotografii přerušil svou cestu do války. Ještě větší popularitu získaly vizitky poté, když se nechala vyfotografovat celá královská rodina v Londýně. Během tří měsíců se prodalo 70 000 fotografických vizitek a údajně jich bylo vyrobeno ještě 200 000 dalších. Mnozí fotografové také prodávali podobizny známých osobností, méně časté byly pak fotografie měst, soch či důležitých událostí. O rozsahu „vizitkománie“ svědčí i to, že v Anglii počty prodaných vizitek ročně šly do stovek miliónů což vzhledem k jejich nemalé pořizovací ceně je obdivuhodné.\n\nZajímavým aspektem je propagace a reklama, kterými na sebe ateliéry upozorňovaly. Reklamní loga studií na zdobených štítech byly umístěny směrem do ulice, i když byl ateliér na dvorku. Návštěvník po vstupu do budovy procházel kolem četných panelů s portréty slavných lidí, na návěštních sloupech byly roky zahájení obchodní činnosti a speciální propagační akce na služby nejrůznějšího druhu navíc. Okamžité vlastní zastoupení fotografické živnosti se nabízelo na zadní straně fotografie, která mohla obsahovat bohatý design a ilustrace. Tyto reversy obsahovaly na výhody studia z hlediska jeho umístění, dostupnosti a kvality, pohodlí při fotografování a dalších služeb, ceny, speciality z podnikání, jako byly dvorní tituly, ocenění a medaile. Významný český fotograf Jan Nepomuk Langhans vlastnil výrazný firemní automobil, který sloužil zároveň jako mobilní reklamní panel.\n\nKlientela různých ateliérů se lišila co se týče příslušnosti k různým společenským vrstvám. Lidé se většinou nechávali fotografovat ve svých nejlepších „nedělních“ šatech, jejich vzhled rovněž poskytoval důkaz o jejich sociálním původu.\n\nPortrétní fotografie historikům poskytují velké množství informací o vybavení interiéru fotoateliéru. Sestava těchto interiérů byla všude poměrně podobná, i když umělecký design mohl být různě luxusní. Malované kulisy, záclony, závěsy, křesla, stoly a další nábytek nebo stavební prvky ovlivňovaly atmosféru. Malované fotografické pozadí bylo přibližně v období od roku 1860 do roku 1920 standardním vybavením raných fotografických ateliérů. Mělo obecně rustikální nebo kvazi-klasický vzhled, ale někdy představovalo buržoazní trompe-l'oeil („oko-klamající“, iluzionistické malířství), které však nakonec vyšlo z módy s příchodem fotoaparátů Brownie a Kodak, díky kterým se fotografie rozšířila masám a současně změnila cítění veřejnosti. Vzhledem k tomu, že malovaná pozadí byla vyráběna šest desetiletí místními řemeslníky, mohou podle provenience poskytnout důležité stopy při genealogickém výzkumu starých rodinných fotografií, a jejich fáze mají svůj vliv na starobylých fotografických snímcích. Například londýnské studio Alexandra Bassana bylo vyzdobeno uhlotiskovými fotografickými tisky a sádrovými bustami a bylo dost velké na to, aby v něm mohlo být skoro 25 metrů velké panoramatické malované pozadí se zobrazenými scénami namontované na kolečkách. Pozadí poskytovalo řadu venkovních scén nebo oficiálních pozadí, pořídil před ním portréty Williama Gladstona a dokonce královny Viktorie.\n\nV Berlíně se od roku 1850 do roku 1900 vystřídalo, podle výzkumu profesorky Sibylle Einholzové, více než 1500 fotoateliérů.\n\nFrancie\n\nCompagnie des Arts Photomécaniques (CAP) byla francouzská fotografická společnost se sídlem v Paříži, která pod tímto názvem vznikla v roce 1932 spojením tří významných společností 19. století: Ferrier & Soulier, Levy & Fils a Neurdein. V podstatě firmu založil Claude-Marie Ferrier v roce 1851 a je známá zejména pod názvy vzniklými kombinacemi jmen\nvětšiny majitelů: Claude-Marie Ferrier, Charles Soulier, Issac Lévy a Leon Moyse a podobně. Společnost pokračovala v politice svých předchůdců zahrnující Paříž, Francii a její provincie a kolonie od konce první světové války až do roku 1960. S bohatou sbírkou stovek tisíců fotografií nabízela divákům možnost být svědkem zásadních změn, které proběhly v těchto částech světa během 20. století. Její fotografie byly k prodeji ve formě pohlednic a ilustrovaných knih a prodávaly se v restauracích a kavárnách, stejně jako v knihkupectví. Produkovala papírové stereofotografie, ale proslula svými skleněnými diapozitivy, které vznikaly nanesením emulze na základě albuminu na skleněnou desku. Diapozitivy měly rozměr 8,5 × 17 cm – tedy standardní velikost, jakou měly i papírové stereofotografie a daguerrotypie v této době. Vydávání pohlednic rozhodujícím způsobem přispělo k dobrému jménu jejich studia. Významně a aktivně se podílela na „zlatém věku pohlednic“ v Alžírsku spolu s mnoha významnými fotografy z tohoto období jako byli: Marius Maure, Neurdein, Levy & Fils, Geiser, Leroux, Madon, nebo Bougault Vollenweider.\n\nJean Gilletta (1856–1933) byl francouzský fotograf a nakladatel, který vydával pohlednice. Působil v oblastech Nice, Provence-Alpes-Côte d'Azur a Ligurie.\n\nHippolyte Arnoux (aktivní asi v letech 1860 – asi 1890) byl francouzský fotograf a vydavatel působící ve městě Port Said na severu Egypta. Během 60. let 19. století dokumentoval budování Suezského průplavu a výsledné fotografie publikoval jako \"Album du Canal de Suez\". Současně občas spolupracoval s bratry Zangakiovými, což byli dva řečtí fotografové mající vlastní fotografické studio ve městě Port Said. Na konci 60. let se Arnoux stal partnerem Antonia Beata. Zangakiové byli dva řečtí fotografové, kteří se specializovali na fotografie historických nebo starověkých egyptských scén, které pak prodávali turistům jako pohlednice. Jejich fotografie z konce 19. století Egypta byly sice určené ke komerčnímu prodeji během tehdy prosperujícího turistického ruchu Evropanů do Egypta, ale v moderní době jsou velmi ceněné historiky a sběrateli pro jejich vhled do života tamních obyvatel. Snímky zahrnují pohledy na pyramidy (např. Cheopsovu pyramidu nebo Sfingu) a města (např. Suez nebo Alexandrie), stejně jako portréty Egypťanů a jejich každodenní život (např. učitel s žáky, muži u rozvodněného Nilu, nebo ženy v domácnosti).\n\nItálie\nStudio Sommer and Behles (aktivní 1867–1874) vlastnili němečtí fotografové Giorgio Sommer (1834–1914) a Edmund Behles (1841–1924). Studio se nacházelo v Římě a pobočku mělo v Neapoli, Sommer byl jmenován oficiálním fotografem Viktora Emanuela II. – prvního krále sjednocené Itálie. Zapojil se do všech možných aspektů fotografického podnikání. Vydával své vlastní fotografie, které prodával ve svých studiích a zákazníkům v celé Evropě. V pozdějších letech fotografoval vlastní obrazy pro knižní ilustrace, tiskl svá vlastní alba a pohlednice. Využíval všechny populární formáty své doby: carte de visite, stereofotografie a velké pohlednice na albuminovém papíře.\n\nJames Anderson (1813, Anglie – 1877 Itálie) byl anglický fotograf, který v Římě založil rodinnou fotografickou firmu \"Fotografia Anderson\" a byl jedním z nejaktivnějších fotografů v druhé polovině 19. století. Fotografoval běžný život ve městech jako jsou Řím, Benátky nebo Assisi. Zachytil starověké památky, architekturu nebo panoramata vedut. Ve velkém poskytoval fotografické tisky uměleckých děl italských, španělských a anglických muzeí. Zemřel v roce 1877 a po jeho smrti převzal rodinnou firmu jeho syn Domenico Anderson. Po smrti Domenica Andersona rodinný archiv získala nadace bratří Alinariů z Florencie. V roce 1960 bylo 40 000 desek zhotovených třemi generacemi rodiny Andersonových prodáno Istituto Italiano per la Collaborazione Culturale. Společnosti \"Fratelli Alinari\" a \"Fotografia Anderson\" byly dvě firmy, které se nejvíce objevovaly v souvislosti s publikací uměleckých děl o italském umění.\n\nNěmecko\n\nPodrobně viz Berlínské fotografické ateliéry v 19. století\n\nDánsko\n\n\nKanada\n\nV Kanadě měl v polovině 19. století velkolepý úspěch William Notman (1826–1891), stal se předním fotografem s mezinárodním renomé, spolupracoval s dalšími významnými kanadskými umělci, jako byli například John Arthur Fraser nebo Henry Sandham. Založil pobočky v Kanadě a ve Spojených státech, včetně sezónních poboček na univerzitách v Yale a Harvardu. Jeho studio poskytovalo možnosti pro výcvik začínajících fotografů a malířů. Notman byl svými kolegy velmi považován za svou inovativní fotografii a držel patent na některé z vynalezených technik, například pro navození zimní nálady ve studiu. Fotografie v polovině 19. století nebyla jednoduchý proces, jak se stala o několik desítek let později. Typický turista běžně fotoaparát nenosil a Notmanovo studio proto vytvořilo velké množství snímků pro turistickou poptávku. Návštěvníci si mohli prohlédnout takzvané \"Notman's Picture Books\" a podle svého výběru si zakoupit snímky buď jednotlivě nebo si je nechat poskládat v různých kombinacích do alba. Samozřejmě si návštěvníci mohli nechat zhotovit vlastní portrét. Scény z ulice v rychle se rozvíjejících kanadských městech, velkolepost moderní dopravy po železnici a páry, expanzivní krajiny a přírodní krásy, vše bylo k dispozici většinou na pohlednicích 8\"×10\", nebo v populární formě stereofotografií. Snímky pro \"studio Notman\" pořizovala celá řada zaměstnaných a vyškolených fotografů.\n\nJaponsko\n\nKózaburó Tamamura (1856–1923) byl japonský fotograf, který si v roce 1874 otevřel fotografické studio ve čtvrti Asakusa v Tokiu a po necelých deseti letech v roce 1883 se odstěhoval do Jokohamy, kde provozoval svůj nejúspěšnější ateliér. Byl průkopníkem snímků zvaných \"Jokohama šašin\", což byly velmi úspěšné série ručně kolorovaných fotografií. V Jokohamě měl sídlo společnosti na ulici Benten-dóri. Jen o několik dveří opodál se nacházelo studio fotografa T. Enamiho, se kterým v průběhu několika let spolupracovali na nejméně třech projektech. Enami se postupně stal jedním z mála fotografů své doby, o kterých je známo, že pracovali ve všech populárních formátech, včetně výroby velkoformátových fotografií sestavených do takzvaného legendárního alba \"Yokohama Albums\". Postupem času se z něho stal nejplodnější japonský fotograf v oblasti fotografií malého formátu jako jsou stereofotografie a skleněných diapozitivů. Nejlepší z nich byly ručně jemně kolorované. Jeho snímky ve všech formátech se objevovaly v různých knihách a časopisech s miliónovým nákladem. Série japonských stereofotografií nejméně tří velkých amerických vydavatelů se skládá výhradně ze snímků T. Enamiho.\n\nIndie\n\nV roce 1863 Samuel Bourne a Charles Shepherd ve městě Šimla založili fotografické studio Bourne & Shepherd. Později téhož roku založili druhou pobočku v Kalkatě.\n\nV Praze založil první fotoateliér Jozef Božetech Klemens v dubnu 1842. Nazval jej \"Světloobrazárna\" a stál v zahradě Budečské školy. Kvůli finančním potížím zanikl následujícího roku. Není známo, že by se některá jeho daguerrotypie zachovala.\n\nV roce 1858 se do Tábora přestěhoval Alexander Seik, kde si jeho fotografický ateliér v Nádražní ulici získal velkou oblibu. Úspěšně se zabýval jak zhotovováním fotografických vizitek a kolorovaných portrétů větších formátů, tak v té době nesmírně náročným fotografováním v exteriéru. V roce 1860 prodal městu fotografii Tábora za 26 zlatých, což byla zhruba průměrná měsíční mzda učitele. Do Tábora se sjížděli zákazníci i z okolních měst, a to i z těch, kde fotografický ateliér byl. Mezinárodní slávy dosáhl Seikův ateliér během pruské invaze v roce 1866, kdy se mnoho pruských vojáků nechalo vyfotografovat a podobizny si zaslat domů, jelikož Seikovy fotografie údajně předčily ty dostupné v Berlíně. Několik těchto podobizen se zachovalo ve sbírkách Husitského muzea v Táboře.\n\nJan Nepomuk Langhans měl filiálky v Jindřichově Hradci (zal. 1876, podruhé 1885), Plzni, Českých Budějovicích (1898), Hradci Králové (1902) a v Náchodě (1920). Dne 20. května 1876 založil fotografický ateliér v Jindřichově Hradci a s přestávkami jej provozoval až do roku 1890. Dne 24. března 1880 získal povolení k fotografické živnosti v Praze ve Vodičkově ulici čp. 707 (č. 37), založil v něm ateliér a o dva roky později tento dům koupil. Dne 29. dubna 1887 otevřel filiálku v Mariánských Lázních, kde osobně portrétoval řadu významných lázeňských hostů, mezi nimi perského šacha a pozdějšího anglického krále Eduarda VII. Portréty z Langhansova ateliéru bývaly na přelomu 19. a 20. století v Praze velice oblíbené. V Praze tehdy pracovalo na čtyřicet fotoateliérů, a přesto se Langhans brzy zařadil mezi nejlepší pražské firmy. Jeho pražskému ateliéru se přezdívalo \"Továrna na fotografie\", v roce 1907 tam pracovalo „asi 7 negativních a 8 pozitivních retušérů, 2 operátoři, 4 kopisté, 2 přijímací dámy, 1 účetní, 1 knihař a 1 sluha“.\n\nTáborský fotografický ateliér Šechtl a Voseček vznikl v roce 1888, kdy Ignác Šechtl prohlásil svého dlouholetého pomocníka Jana Vosečka za společníka firmy. V roce 1906 se stal společníkem firmy Josef Jindřich Šechtl, syn Ignáce. V roce 1906 byla otevřena pobočka v Pelhřimově, roku 1907 nový fotografický ateliér v Táboře, který byl největší na českém jihu. Roku 1953 byl ateliér združstevněn. Z činnosti firmy se dochoval archív více než 18000 skleněných negativů.\n\nZ roku 1905 pochází unikátně dochovaný dům Josefa Seidela s fotoateliérem v Českém Krumlově v Linecké ulici. Tato ojedinělá kulturní a technická památka, dochovaná včetně rozsáhlého archivu exponovaných fotografických negativů a původního fotografického vybavení, prošla v letech 2006–2008 nákladnou rekonstrukcí a v červnu 2008 byla otevřena jako stálá expozice a muzeum.\n\n\nStudiové osvětlení nebo studiové záblesky (anglicky \"studio flash\") je výkonné osvětlení namontované na speciálním fotografickém stojanu, který může být libovolně přesunován bez ohledu na fotoaparát. Může být napájen z elektrické sítě nebo ze silného akumulátoru. Využívá se ve fotografickém ateliéru nebo exteriéru.\n\n\n\n\n\n\n"}
{"id": "390467", "url": "https://cs.wikipedia.org/wiki?curid=390467", "title": "Bohumil Soudský", "text": "Bohumil Soudský\n\nBohumil Soudský (19. ledna 1922 Plzeň – 15. ledna 1976 Paříž, Francie) byl český archeolog. Prováděl velkoplošné výzkumy neolitického sídliště v Bylanech u Kutné Hory (kulturní památka archeologické naleziště sídelního areálu Bylany). Společně s Evženem Neustupným je autorem relativní chronologie kultury s lineární keramikou na území Čech. Později působil také na neolitických nalezištích ve Francii.\n\n\nB. Soudský byl předlohou zajímavé postavy dr. Soudka v detektivních příbězích Václava Erbena (v nichž lze identifikovat řadu dalších osob i reálií z archeologického prostředí).\n\n\n"}
{"id": "390468", "url": "https://cs.wikipedia.org/wiki?curid=390468", "title": "Vozovna v Koželužské ulici", "text": "Vozovna v Koželužské ulici\n\nVozovna v Koželužské ulici je komplex pro deponování tramvajových souprav v centru města Olomouce.\n\nPůvodní areál, který má kapacitu 45 vozů, vznikl již pro zahájení provozu tramvajové dopravy v Olomouci v roce 1899. Tato vozovna, která byla později upravována, byla pro tramvaje dostupná po manipulační trati z Horního náměstí dnešními ulicemi Opletalovou, Zámečnickou a Sokolskou. Při reorganizaci tramvajových tratí v centru města v 50. letech 20. století byla tato trať z části zrušena a nahrazena téměř 600 m dlouhou, z větší části jednokolejnou manipulační tratí z náměstí Národních hrdinů ulicemi Legionářskou a Sokolskou.\nSamotný komplex, jenž se nachází mezi ulicemi Sokolskou, Franklinovou a Dobrovského, však nebylo při pozdější expanzi tramvajového provozu možné rozšířit, proto v 70. a 80. letech vzniklo naproti vozovně přes ulici odstavné kolejiště pro 15 tramvajových vozů. Tato odstavná plocha pod otevřeným nebem, která se nachází na místě několika zbořených středověkých domů, je přezdívána „Rubik“, podle složité manipulace s tramvajemi na jednotlivých odstavných kolejích, která připomíná hlavolam Rubikovu kostku. Mezi „Rubikem“ a původní vozovnou vznikl kolejový trojúhelník, který je při jízdách z města nebo do města běžně využíván pro otáčení souprav. Všechny výhybky jsou zde řízeny manuálně (oproti zbytku vozovny a celé olomoucké tramvajové síti), při vjezdu na Rubik je úsekový dělič.\n\nPři povodních v roce 1997 byl areál vozovny zatopen.\n\nV roce 2009 byla naplánována výstavba úplně nové vozovny v Rolsberské ulici kvůli plánovanému rozšiřování provozu a nákupu nových vozů. Konkrétní datum zahájení stavby nové vozovny, která má již místo zajištěno územním plánem, nebylo určeno, neboť finanční náklady na její vybudování i s potřebnou tramvajovou tratí byly příliš vysoké (2 miliardy korun). V novém areálu by měly být garážovány i autobusy.\n\n"}
{"id": "390473", "url": "https://cs.wikipedia.org/wiki?curid=390473", "title": "Obuvník", "text": "Obuvník\n\nObuvník neboli švec je profese zabývající se obuvnictvím, tj. výrobou a opravou bot.\n\nKromě současného obuvníka a poněkud staršího ševce se ještě v češtině používal pro opravu bot termín prtání, pro ševce tak i prťák. Od prtání postolů (starý druh obuvi) tak vychází například jméno města Postoloprty.\n\nObuvník může buď vyrábět nebo opravovat boty. Výroba bot může být zakázková, nebo může jít o tzv. strojního obuvníka vyrábějícího boty v sériové produkci. Obuvník může mít také svojí obuvnickou dílnu pouze pro opravu poničených a ochozených bot. S porovnáním například s rokem 1970 zájem o profesi obuvníka upadá.\n\nStrojní obuvník především obsluhuje stroje pro výrobu jednotlivých částí obuvi, lepí je k sobě, připravuje si i speciální obuvnická lepidla, šněruje napínací záložky nebo napíná svršky, přišívá, sešívá a ošívá jednotlivé části, frézuje drážky v podrážkách, vyrábí si podpatky.\n\nObuvník opravář musí mít vlastní dílnu a umět přijmout a vydat zboží k opravě a vyúčtovat opravu se zákazníkem, prodávat i doprovodné zboží k údržbě, jako jsou například krémy, kartáče nebo tkaničky. Může prodávat také další kožené zboží, jako jsou opasky nebo kabelky. Musí si umět vést účetnictví. Náplní práce je odstraňovat poškozené a vracet nové části obuvi za pomocí ručních nástrojů včetně mechanické nebo vzduchové pistole, přilepovat odlepené podrážky nebo užívat šicí stroj pro přišívání odtržených částí. Musí také umět vyřizovat případné reklamace.\n\nNěkteré boty z moderních materiálů už se opravit nedají, největším problémem přitom je, že na těchto materiálech nic nedrží. Takové boty potom obuvníci mohou odmítnout přijmout k opravě. Mezi časově nejnáročnější opravy patří oprava svršku nebo úplně odlepené podrážky. Výrazným důvodem pro zkracování životnosti bot až o polovinu je přitom nedostatečná péče uživatelů o jejich boty.\n\nV obuvnických dílnách a továrnách bývá minimum nepříznivých vlivů pracovního prostřední, může se ale objevit výskyt hlučnosti nebo prašnosti, dochází také ke styku s chemickými látkami. Na obuvníka jsou kladeny vyšší požadavky ohledně šikovnosti, trpělivosti a jemné motoriky prstů, zvláště pokud jde o ruční práci. Obuvník umí zacházet s šicími, napínacími, vstřikovacími stroji, s lisy, frézkami, strojními nůžkami, přitlačovacím zařízením. Mezi další užívané nástroje patří obuvnické kopyto, narážeč, kladívko nebo lepidlo.\n\nUčební obor obuvnictví se učí na učilištích a je vhodný pro manuálně zručné učně, kteří netrpí například nějakou vadou horních končetin, především s poruchou jemné motoriky, netrpí alergiemi, poruchou koordinace, poruchou zrakové ostrosti na blízko apod.\n\n"}
{"id": "390478", "url": "https://cs.wikipedia.org/wiki?curid=390478", "title": "Ted McGinley", "text": "Ted McGinley\n\nTheodore Martin \"Ted\" McGinley (* 30. května 1958, Newport Beach, Kalifornie, USA) je americký herec. Jeho nejznámější role byly Jefferson D'Arcy (\"Ženatý se závazky\") a Charley Shanowski (\"Hope & Faith\").\n\nStudoval na Univerzitě Jižní Kalifornie na stipendiu vodního póla, kde hrál za Americké národní juniory. Začínal v modelingové branži. Po castingu byla jeho fotka vystavena v časopisu GQ (pro přiblížení - což je vlastně sofistikovanější Maxim), byl nakonec obsazen do komediálního sitcomu \"Happy Days\" jako Roger Phillips (synovec rodiny Cunninghamsů); tuto roli hrál od roku 1980 do konce roku 1984. Během působení v \"Happy Days\" si také našel roli v komediálně parodickém filmu \"Young Doctors in Love\" (parodie na způsob bláznivé parodie \"Připoutejte se, prosím\" týmu Zucker-Abrahams-Zucker, akorát, že si tento film vzal na mušku dramatické lékařské mýdlové seriály), to se psal rok 1982. Po skončení \"Happy Days\" se McGinley objevil ve filmu \"Revenge of the Nerds\" (\"Pomsta šprtů\") z roku 1984.\n\nPak se také objevil v \"Dynastii\" a v \"The Love Boat\" (Loď Lásky). Pak teprve vzal roli Jeffa v \"Ženatém se závazky (hrál ho v letech 1991-1997). V letech 2003-2006 hrál Charleyho Shanowského v seriálu \"Hope & Faith\".\n\nTed byl nazván (Jonem Heinem, zakladatelem stránky jumptheshark.com a částečně i výrazu \"jumping the shark\") jako \"duch svatý\" hovorového výrazu (používaným TV kritiky a fanoušky) \"jumping the shark\" (což se dá tímto výrazem popsat situace u seriálů, \"kdy se linka příběhu začíná stáčet do něčeho absurdního a danému seriálu začíná klesat rating\". Tato reference je na populární, dlouhodobé, zpočátku kvalitní seriály, ve kterých Ted vystupoval a tyto seriály zpravidla již byly v \"pokročilém stádiu rozkladu\", respektive snižovala se jejich kvalita a násobila se jejich kvantita; mezi takové seriály patří právě \"Happy Days\", \"The Love Boat\" a \"Dynastie\". Hein k této záležitosti také dodal, že tím nemyslí \"ty Tedovy lepší chvilky\" a \"že koneckonců také má smysl pro humor\". V jedné epizodě \"Ženatého\", McGinley zparodoval tento fakt chvilkovým zbořením tzv \"\", kdy se Jeff zeptal Ala: \"Another picture, captain? I mean, ? ... Al?\"\n\nV roce 2008 tancoval v sedmé sezóně pořadu \"Dancing with the Stars\" (\"Tančení s hvězdami\"; soutěž je na způsob slovenského \"Let's Dance\") s tanečnici Inn Brayer. Vypadli v druhém kole. \n\nJe ženat s herečkou Gigi Rice se kterou má dvě děti.\n\n\n"}
{"id": "390481", "url": "https://cs.wikipedia.org/wiki?curid=390481", "title": "Fenolový koeficient", "text": "Fenolový koeficient\n\nFenolový koeficient je jednotka pro měření baktericidního účinku chemické látky v poměru k fenolu. V číselném vyjádření je dezinfekční účinek látky v poměru k dezinfekčnímu účinku fenolu funkcí provedeného standardizovaného testu. Například metoda Rideal-Walker má jako výstup Rideal-Walkerův koeficient a metoda Ministerstva zemědělství USA má koeficient Ministerstva zemědělství USA.\n\nPro výpočet fenolového koeficientu se koncentrace látky, která zabije testovací organismus za 10 minut, ale nikoli za 5 minut, dělí koncentrací fenolu, která zabije tento organismus za stejných podmínek. Fenolový koeficient může být stanovován za přítomnosti standardního množství přidaného organického materiálu nebo naopak za jeho nepřítomnosti.\n\n"}
{"id": "390482", "url": "https://cs.wikipedia.org/wiki?curid=390482", "title": "Chlorid stříbrný", "text": "Chlorid stříbrný\n\nChlorid stříbrný (AgCl) je bílá práškovitá chemická sloučenina prakticky nerozpustná ve vodě, ale dobře rozpustná ve vodném roztoku amoniaku. Je světlocitlivý a na světle se rozkládá za uvolňování chlóru a kovového stříbra.\n\nChlorid stříbrný je prakticky nerozpustný ve vodě. Rozpouští se ve vodném roztoku amoniaku za vzniku diamin-stříbrného kationtu ([Ag(NH)]). Rozpouští se také v roztocích kyanidů, thiosíranů, kapalného čpavku a pyridinu.\n\nNa světle se chlorid stříbrný za odštěpování chloru a vylučování jemně rozptýleného kovového stříbra barví šeříkově, bledě fialově a nakonec modrozeleně.\n\nDíky jeho světlocitlivosti je založeno jeho použití ve fotografii (hlavně jako kopírovací papíry a také pro diapozitivní desky).\n\nChlorid stříbrný byl objeven roku 1565.\n\n"}
{"id": "390483", "url": "https://cs.wikipedia.org/wiki?curid=390483", "title": "Butterfly", "text": "Butterfly\n\nSlovo Butterfly má několik významů:\n\n\n"}
{"id": "390485", "url": "https://cs.wikipedia.org/wiki?curid=390485", "title": "Koule (rozcestník)", "text": "Koule (rozcestník)\n\nKoule může být :\n\n\n\n"}
{"id": "390490", "url": "https://cs.wikipedia.org/wiki?curid=390490", "title": "Sedmička (časopis)", "text": "Sedmička (časopis)\n\nSedmička byl populárně zaměřený dětský časopis vycházející v letech 1968 až 1992. Vznikla v květnu 1968 transformací Pionýrských novin. Od roku 1970 vycházela jako Sedmička pionýrů, v roce 1990 se vrátila k původnímu názvu. Byla určena pro věkovou skupinu 10 až 15 let, vycházela s týdenní periodicitou. Zaměřovala se na rozhovory s populárními herci, zpěváky a sportovci, zajímavosti ze světa a z kultury, povídky a zábavné čtení. Pravidelně přinášela texty písní včetně notového zápisu s akordovým doprovodem a oblíbené komiksy. Od roku 1976 otiskovala francouzský komiks Asterix.\n\nPrvní číslo Sedmičky vyšlo 2. května 1968 s podtitulem \"Čtení pro chlapce a děvčata na sedm dní\", který se po celou dobu existence časopisu nezměnil. V čísle nebyly žádné odkazy na Pionýrské noviny, adresa redakce však byla stejná a číslo reagovalo na dopisy čtenářů. Oproti Pionýrským novinám přešla Sedmička na standardní časopisecký formát A4. Celý časopis včetně obálky byl vytištěn na bílém papíře a obsahoval 16 stran. První, zkrácený, ročník vycházel do srpna 1968 a měl 18 čísel. Šéfredaktorem byl Jan Ryska, který tuto pozici zastával již od října 1967 v Pionýrských novinách, vydavatelem podnik Mladá fronta.\n\nOd druhého ročníku přešla Sedmička na barevné obálky, rozsah časopisu se nezměnil. V téže době se redakce přestěhovala z původního sídla v Panské ulici na Staroměstské náměstí. Vydavatelem se v prosinci 1968 stala Česká rada Pionýra. Ve třetím ročníku se měl zvýšit počet stran, nakonec však k tomu z důvodu nedostatečné kapacity tiskárny nedošlo. Od začátku 4. ročníku (září 1970) byl pozměněn název na Sedmičku pionýrů. V prvních třech letech otiskoval časopis na zadní straně komiksy Walta Disneye, od května 1971 je nahradily komiksy jiných vydavatelů.\n\nV 9. ročníku (1975/76) se zvětšil formát časopisu a zlepšila se kvalita papíru. Počet stran zůstal stejný, ale všechny byly tištěny barevně. Sedmička tak získala svou definitivní podobu, která se podstatně nezměnila po většinu její další existence. V souvislosti s nadcházejícím odchodem šéfredaktora Jana Rysky do důchodu převzal počátkem roku 1978 vedení redakce Josef Týč. V září 1983 se redakce přestěhovala do Domu dětského a mládežnického tisku v Radlicích. V roce 1987 dosáhla Sedmička rekordního nákladu 230 000 výtisků.\n\nOd 5. ledna 1990 se časopis vrátil k původnímu názvu Sedmička a vydavatelem se stala opět Mladá fronta. V následujícím období se několikrát zvýšila cena. V březnu 1991 se v důsledku přechodu na novou rotačku zmenšil formát. Náklad časopisu v novém období setrvale klesal a v létě 1992 rozhodl vydavatel o jeho zastavení. Poslední číslo vyšlo 28. srpna 1992, šéfredaktorkou v té době byla Svatava Hirschová.\n\n\n\n"}
{"id": "390495", "url": "https://cs.wikipedia.org/wiki?curid=390495", "title": "Uloz.to", "text": "Uloz.to\n\nUlož.to je největší český server pro svobodné sdílení souborů po internetu. Služba je poskytována tzv. freemium modelem. Některé soubory jsou automaticky přesouvány na server PORNfile.cz. S omezenými funkcemi je k dispozici zdarma, ale lze si zakoupit kredit, pomocí kterého je poté možno stahovat neomezenou rychlostí, více souborů najednou a vybrané videosoubory rovnou streamovat. Každý uživatel má k dispozici neomezený úložný prostor. Portál je k dispozici v češtině, slovenštině, polštině a angličtině a je provozován společností Uloz.to cloud a.s. Doména využívající doménového hacku je registrována na Tonze (.to).\n\nStahování souborů je vždy možné zdarma nebo přes nakoupený kredit s mnoha výhodami. Nahrávat soubory může přihlášený i nepřihlášený uživatel bez rozdílu maximální rychlostí. V případě přihlášeného uživatele nehledě na výši jeho kreditu. Soubory je možno přejmenovávat, zabezpečovat, mazat a organizovat do složek.\n\nUlož.to poskytuje širokou škálu platebních možností, pomocí kterých lze nakoupit kredit k rychlému stahování souborů. Od bankovních převodů a platebních karet, přes SMS až po dárkové poukazy a mnohé další.\nKde vám za rok koupený kredit smažou abyste si koupili nový\n\nStandardní prostředí Ulož.to. Webové stránky jsou navrženy tak, aby se optimálně zobrazovaly na všech běžných typech zařízení (počítače, tablety a mobily).\n\nAplikace pro zařízení s operačním systémem Android umožňuje rychle a pohodlně stahovat a nahrávat soubory na mobilních zařízeních. Aplikace poskytuje všechny důležité funkce pro vyhledání, stažení a práci se soubory tak, jak jsou uživatelé zvyklí z webu.\n\nUživatelé mohou používat Ulož.to FileManager, program, díky kterému lze jednodušeji nahrávat, stahovat a spravovat soubory.\n\nZa každé stažení souboru VIP uživatelem, dostane vlastník 5% velikosti souboru jako kredit.\n\nKaždý uživatel má svůj partnerský odkaz, který může sdílet. Pokud jej jiný uživatel použije a provede nákup kreditu, tak uživatel, který jej sdílel, má nárok až na 20% z ceny zakoupeného kreditu.\n\nSpeciální sekce pro sledování videí online. Každý uživatel může své video zpřístupnit zdarma pro ostatní uživatele, kteří si jej mohou rovnou na webu spustit (tzv. Videostreaming). Je zde omezení na velikost souboru a délku videa. Kromě komunitních videí nabízí rovněž partnerské kanály, jako:\n\nBandzone – hudební klipy českých kapel\n\n31s – celé české filmy ke zhlédnutí a stažení legálně zdarma (s možností dobrovolného příspěvku)\n\nTitul.in – možnost sledovat videa v originálním znění s českými titulky. \n\nVivala – hudební klipy regionálních i známých interpretů  \n\nNeomezené úložiště pro seriózní podnikání. Firemní řešení pro práci s podnikovými soubory.\n\nOd roku 2015 je nejen obsah s erotickou tematikou, ale např. i fotografie malých dětí, či zcela neerotické fotografie automaticky nebo na komunitní žádosti přesouván na službu PORNfile.cz.\n\n2017\n2016\n2015\n2014\n2010\n2008\n2007\n\n"}
{"id": "390498", "url": "https://cs.wikipedia.org/wiki?curid=390498", "title": "Boston (rozcestník)", "text": "Boston (rozcestník)\n\nBoston je anglické vlastní jméno a může znamenat:\n"}
{"id": "390499", "url": "https://cs.wikipedia.org/wiki?curid=390499", "title": "Autofahrer-Rundfunk-Informationssystem", "text": "Autofahrer-Rundfunk-Informationssystem\n\nARI (Autofahrer-Rundfunk-Informationssystem) byl německý systém zavedený v roce 1972, který rozsvícením kontrolky na autorádiu informoval řidiče o skutečnosti, že stanice obsahuje vysílání o situaci v dopravě. Systém pracoval na principu přidružení dodatečné nosné frekvence k běžnému vysílání. Změnou charakteristiky této nosné byla autorádia informována, že dopravní vysílání probíhá právě teď. Díky tomu mohla reagovat např. zesílením hlasitosti nebo pozastavením přehrávání kazety a přepnutí na živé vysílání rozhlasu.\n\nTento systém byl dříve hojně využíván v sousedním Německu, u nás měl jepičí život a byl využíván pár let než jej nahradil modernější Radio Data System (RDS).\n"}
{"id": "390505", "url": "https://cs.wikipedia.org/wiki?curid=390505", "title": "Apadravya", "text": "Apadravya\n\nApadravya je druh mužského genitálního piercingu, kdy piercing prochází vertikálně žaludem a močovou trubicí. Na rozdíl od horizontálního průchodu žaludem, který se nazývá Ampallang, v kombinaci s nímž tvoří tzv. \"Magic cross\". Apadravya se umisťuje doprostřed žaludu nebo horní kuličkou těsně za okraj žaludu. Velice vzácnou variantou s problematickým hojením je tzv. shaft apadravya, kdy se svisle propíchne tělo penisu. \n\nPiercing žaludu je již poměrně stará záležitost. Zmínky o něm lze nalézt již v Kámásútře, tedy asi 700 let př. n. l.\n\nDoba hojení se u Apadravya pohybuje přibližně v době 4 až 8 měsíců, ovšem těsně po píchnutí může několik dní krvácet.\n\nJako vhodný šperk se pro Apadravya doporučuje dlouhá činka s kuličkami. Činka má být takové délky, aby byly kuličky při erekci mírně vmačknuté do žaludu (tím je možné oddálit ejakulaci).\n"}
{"id": "390508", "url": "https://cs.wikipedia.org/wiki?curid=390508", "title": "Stříbrný gól", "text": "Stříbrný gól\n\nStříbrný gól je pravidlo uplatňované k určení vítěze ve fotbalových utkáních, která v normální hrací době (tedy po 90 minutách hry) skončila nerozhodně. Snahou stříbrného gólu byl – v porovnání se zlatým gólem – milostivější přístup k týmům, které v prodloužení inkasovaly gól.\n\nPravidlo bylo Evropskou fotbalovou asociací (UEFA) zavedeno v roce 2002 a jeho platnost byla zrušena po skončení Mistrovství Evropy 2004 (EURO 2004).\n\nProdloužení fotbalového zápasu se hraje na dvakrát 15 minut. Pokud během první nebo druhé části prodloužení padne branka, utkání (oproti zlatému gólu) okamžitě neskončí, nýbrž se dohraje právě rozehraná část prodloužení.\n\nPokud ani po druhém prodloužení není utkání rozhodnuté, pokračuje zápas až do jeho konečného rozhodnutí kopáním pokutových kopů.\n\nČeský fotbalový fanoušek má vzpomínku na stříbrný gól Traianose Dellase, kterým rozhodl semifinálové utkání Mistrovství Evropy 2004 mezi mužstvy České republiky a Řecka (0:1). Jeho gól padl v čase 14:58 (neboli 104:58 měřeno od počátku zápasu) a český reprezentační tým tak již neměl dostatek času na zvrácení nepříznivého vývoje utkání, v němž byl fotbalovou veřejností považován za výrazného favorita. Byl to jediný stříbrný gól v historii Mistrovství Evropy, neboť UEFA poté pravidlo stříbrného gólu zrušila.\n\n"}
{"id": "390510", "url": "https://cs.wikipedia.org/wiki?curid=390510", "title": "LN", "text": "LN\n\nSpojení písmen L a N může mít různé významy:\n\n\n"}
{"id": "390512", "url": "https://cs.wikipedia.org/wiki?curid=390512", "title": "Vácha", "text": "Vácha\n\nPříjmení Vácha nosí více různých osobností:\n\n"}
{"id": "390514", "url": "https://cs.wikipedia.org/wiki?curid=390514", "title": "Kapoun", "text": "Kapoun\n\nKapoun může být:\n\n\n\n"}
{"id": "390515", "url": "https://cs.wikipedia.org/wiki?curid=390515", "title": "Československé státní lázně a zřídla", "text": "Československé státní lázně a zřídla\n\nČeskoslovenské státní lázně a zřídla byl národní podnik založený roku 1948 (na základě zákona číslo 125/1948 Sb.), který měl na starosti péči a řízení lázeňství v Československu. Byl v něm sloučen znárodněný i konfiskovaný lázeňský majetek.\n\nGenerální ředitelství společnosti bylo v Praze.\n\n"}
{"id": "390517", "url": "https://cs.wikipedia.org/wiki?curid=390517", "title": "Unie", "text": "Unie\n\nUnie může označovat:\n\n\n\n\n\n"}
{"id": "390519", "url": "https://cs.wikipedia.org/wiki?curid=390519", "title": "Elasmosaurus", "text": "Elasmosaurus\n\nElasmosaurus je vyhynulý rod dlouhokrkých mořských plazů ze skupiny Plesiosauria. V současnosti známe celkem osm druhů tohoto rodu, které žily v období svrchní křídy (asi před 85 až 66 miliony let).\n\nJako první druh byl již v roce 1868 formálně popsán americkým paleontologem E. D. Copem \"Elasmosaurus platyurus\". Původně jeho kostru Cope rekonstruoval špatně a lebku nasadil na konec ocasní páteře, namísto páteře krční.\n\nV současnosti je tento rod druhým největším známým plesiosaurem. Měřil na délku až 14 metrů a jeho hmotnost se díky štíhlému tělu pohybovala kolem 2 až možná 8 tun. K celkové délce výrazně přispěl také extrémně dlouhý krk, tvořený více než 70 obratli. Hlava byla malá a výrazně ozubená. Byl to dravec, lovící především ryby a bezobratlé (amonity, belemnity). Žil na otevřeném oceánu a zřejmě rodil mláďata ve vodě.\n\n"}
{"id": "390523", "url": "https://cs.wikipedia.org/wiki?curid=390523", "title": "Dřevíkov", "text": "Dřevíkov\n\nDřevíkov je sídelní lokalita typu vesnice a název katastrálního území o rozloze 226,58 ha s rozsahem poloh přibližně 534 až 579 m n. m. v krajinné oblasti Železných hor, v rámci administrativně správním část obce Vysočina v okrese Chrudim náležejícím do Pardubického kraje na území České republiky.\n\nV roce 2017 registrováno přibližně 90 stálých obyvatel a v roce 2018 celkem 67 objektů s číslem popisným. Původně osada Dřevíkov byla v letech 1910–1960 součástí samostatné obce Svobodné Hamry, administrativně sloučené do té doby též se samostatnými okolními obcemi (Možděnice, Rváčov). Společně vytvořily s účinností od 1. ledna 1961 jednu obec s názvem Vysočina o rozloze 1790,13 ha a sídlem obecního úřadu v Dřevíkově. \n\nNa katastrálním území Dřevíkov leží kromě stejnojmenné vesnice také sídelní lokalita Veselý Kopec, s expozicí lidové architektury a technického stavitelství, součást Muzea v přírodě Vysočina. V okrajových částech Dřevíkova malé samoty s názvy Jančouř a V Tobolkách. Katastrální území je součástí správního obvodu obce s rozšířenou působností Hlinsko, matrika je vedená na Úřadu městyse Trhová Kamenice.\n\nDřevíkov leží ve vrcholové části bezejmenné vyvýšeniny s nadmořskou výškou 571,5 m, přibližně 2,5 km na jihovýchod od městyse Trhová Kamenice a 6 km západně od města Hlinsko. Zástavba vesnice stojí při pozemní komunikaci III/3433, spojující silnici II/343 (úsek Trhová Kamenice – Hlinsko) a I/37 (úsek Trhová Kamenice – Údavy). \n\nVesnice s památkami lidového stavitelství (dřevěná zvonička, roubené chalupy, bývalá židovská ulička a hřbitov), v místě obchod a hostinec (Bouchalka), sídlo Zemědělské a. s. Vysočina, nástupce bývalého místního JZD.\n\nGeograficky je lokalita součástí členité Stružinecké pahorkatiny, geomorfologického okrsku Sečské vrchoviny v jihovýchodní části pohoří Železných hor. Nejvyšší bod leží na vyvýšenině Na Veselém Kopci (579 m n. m.), nejníže je situovaná hladina řeky Chrudimky v nadmořské výšce asi 534 m na rozhraní s katastrálním územím Svobodné Hamry.\n\nOd Veselého Kopce vedena přes náves turistická trasa Klubu českých turistů zeleně značená, pokračuje k sídelní lokalitě Svobodné Hamry, v trase vlastivědná stezka Krajem Chrudimky (informační stanoviště č. 10 s názvem Dřevíkovská náves). Na návsi pomník obětem válek, I. světové války 1914–1918 a II. světové války 1939–1945, také rodný dům s pamětní deskou Františka Hrnčíře (1860 – 1928), učitele a spisovatele. \n\nV roce 1976 postavena na návsi kopie starobylé venkovské zvoničky, do zvoničky zavěšen původní 300 let starý zvon. Malá dřevěná stavba se zvoničkou (čtvercový půdorys se stanovou střechou, nad ní zvonička se stříškou, krytinou šindel) slouží také jako přístřešek čekárny autobusové zastávky (obdoba malé stavby v České Rybné). \n\nPůvodně osada, první zmínka pochází z roku 1542, náležela do majetku pánů ze Slavíkova, vznikla při obchodní cestě na Moravu. Severně od návsi stával panský (poplužní) dvůr s pivovarem, v 18. století statek součástí panství Svobodné Hamry. Koncem 18. století v osadě celkem osm usedlostí, vykoupeny roboty a pozemky rozděleny mezi poddané. Chalupy obklopovaly náves, v roce 1701 na ní postavena jednoduchá dřevěná zvonička (v 19. století zvon ze zvoničky umístěn na lípu). Další zástavba pokračovala podél cesty a jižním směrem v lokalitě označované Na obci. \n\nV roce 1847 v obci velký požár, po něm výstavba zděných domků namísto roubených chalup, v roce 1862 požár zničil třetinu roubených chalup v severozápadní části obce. Na zděných stavbách znaky lidového domu třetí čtvrtiny 19. století. \n\nPod lipami na návsi v roce 1830 dřevěný kříž, nákladem obce postaven nový, dne 22. srpna 1869 vysvěcený. Malá sakrální stavba, tzv. Boží muka na žulovém soklu, s datováním 1869 v horní stavební části, do ní upevněna základna kovového kříže, v dolní části se soškou Panny Marie, nad ní kartuše s nápisem \"„Já jsem vzkříšení i život“\" a dekorativně upravený kříž s tělem Krista. \n\nMalá sakrální stavba (Boží muka) také v jižní části zástavby (u obecního úřadu), na podstavci reliéf klečící světice a nad ní uveden rok 1868, do podstavce zabudován kovový kříž s tělem Krista, pod ním kartuše s nápisem \"„Já jsem život“\". Postavit ji nechal Jan Nevole (1812 – 1903), český architekt s vlasteneckým cítěním, po roce 1863 statkář a majitel venkovského zámečku v nedalekých Svobodných Hamrech. \n\nZhruba v období 18. a 19. století v obci i židovská komunita, v roce 1701 příchod prvních rodin, na okraji lesa, asi 440 m od návsi, založen židovský hřbitov po roce 1740 (jiný zdroj uvádí v roce 1740, v památkovém katalogu Národního památkového ústavu uváděn lesní hřbitov před rokem 1740). V roce 1793 v obci 11 židovských rodin, synagoga a špitál (později v budově škola), zástavba budována od návsi východním směrem, z té doby pochází podle majitelů staveb její označení jako židovská ulička. \n\nSe židovskými obyvateli v obci spojena v 19. století výroba drasla (potaš) z dřevěného popela v tzv. draslovně, vinopalnictví a zhotovování vlasových sítěk (tzv. necování) z vlasů vykupovaných od žen, například model nazvaný Butterfly byl vyroben i pro anglickou královnu.\n\nRozšířené obchodování s vlasy žen v chudých poměrech kraje se stalo tématem v roce 1884 vzniklého spisovatelského triptychu nazvaného \"Z vlasařských pamětí\" (doporučen Janem Nerudou a otištěn v Národních listech), autorem učitel a spisovatel Karel Václav Rais (1859 – 1926). Spisovatel od podzimu 1877 do ledna 1882 vyučoval na škole v nedaleké Trhové Kamenici a ve své tvorbě se věnoval životu obyvatel v lokalitě. Příkladem může být i povídka nazvaná \"Jak hráli o králi Václavu\" (vyšlo časopisecky v roce 1888), odehrávající se v nedalekých Svobodných Hamrech. Ústřední postava v literární práci se týká osoby Františka Štětiny, sládka panského pivovaru a vlastníka chalupy v Dřevíkově (na tzv. záklopovém prkně ve štítu roubené stavby čp. 26 nápis se jménem majitele). \n\nV Dřevíkově se narodil učitel a spisovatel František Hrnčíř (1860 – 1928), na rodném domě umístěna pamětní deska, byl přítelem Karla Václava Raise a od února 1882 učil spolu s ním ve škole v Hlinsku. Období působení K. V. Raise v Trhové Kamenici věnoval práci nazvanou \"Raisova první láska\" (publikováno v roce 1927, Věstník učitelských penzistů). František Hrnčíř se profiloval jako český vlastenec, spisovatelskou tvorbu věnoval zejména mládeži (básně, divadelní hry, pohádky, povídky) a historii, například práce:  \"Obrázky z dějin českých\" (1888), \"Evropa\" (1899), \"Dějepis národa českého\" (1911) aj. Jeho život a dílo zachycuje kniha \"František Hrnčíř (1860–1928) symbol českého učitelstva,\" autor Karel Rýdl, v roce 2009 vydaná Univerzitou Pardubice. \n\nKoncem 17. století příchod židovských obyvatel, roku 1783 v obci 8 rodin, v letech 1793–1811 vzrostl počet na 17 až 18 rodin, v období let 1837–1849 na 25 až 30 rodin (přibližně polovinu obyvatel celé obce). Roku 1880 však v obci žilo jen 87 osob židovského vyznání (asi 27 % obyvatel) a v následujících letech se jejich počet dále zmenšoval, v roce 1900 to bylo 11 osob (3 % obyvatel obce). Poslední židovská rodina se z obce odstěhovala po roce 1910.\n\nOd roku 1701 stavěla židovská komunita obydlí a další objekty zejména východně od návsi, směrem do polí, zástavba původně dřevěných staveb označována podle jejich vlastníků židovskou uličkou, jednotlivá stavení na sebe na pravé straně uličky navazovala (tzv. řadová zástavba, původně sedm objektů, dochováno později pouze pět). Po zničujícím požáru v roce 1847 výstavba obydlí v městském způsobu (zděná a bez hospodářských budov). Židovské rodiny však žily i v jiných částech vesnice. \n\nNěkteré objekty zachovány (roubené chalupy čp. 26 nebo čp. 47), v průběhu doby také stavebně upravovány, například po zániku židovské komunity v obci byla v roce 1921 přestavěna synagoga na obytný dům, upravován také bývalý Fuchsův dům (čp. 36 lidově nazývaný Fuchsák), obytný objekt se školou (čp. 45), částečně zachovány bývalá vinopalna a draslovna (malá stavba u roubené chalupy čp. 47, vlevo při začátku bývalé židovské uličky). \n\nSoubor objektů nazvaný židovská ulička (bývalá škola čp. 45 a roubená chalupa čp. 47 s malou stavbou draslovny) je od 3. května 1958 nemovitá kulturní památka evidovaná v Památkovém katalogu Národního památkového ústavu.\n\nSynagoga postavena asi ve 2. polovině 18. století na východním konci židovské uličky, doložena v roce 1790, bohoslužby asi až do konce 19. století. Od roku 1921 objekt čp. 43 veden jako obytný dům.\n\nV 18. století severo-severozápadně (342°) od návsi, na kraji lesa, založen židovský hřbitov, původně s odvráceným vstupem od vesnice. V roce 1860 přestavěn a opatřen krytým vjezdem s márnicí a hlavní branou od vesnice (jiný zdroj uvádí rozšíření kolem roku 1870 nebo po roce 1876). Náhrobky barokního, klasicistního i mladšího provedení, většinou kamenného typu a také dva litinové, jeden jako exponát u železářského hamru (objekt Muzea v přírodě Vysočina, dříve Soubor lidových staveb Vysočina) ve Svobodných Hamrech.\n\nZ roku 1748 pochází nejstarší náhrobek, mezi nejstaršími z roku 1761 také náhrobek Ašera ben Jicchaka. Na hřbitově se pohřbívalo do roku 1940 (do roku 1904 i Židé z města Hlinsko), pak postupně pustl. V 70. letech 20. století restaurován místními obyvateli pod vedením Luďka Štěpána (1932 – 2017), zakladatele expozic lidové architektury na Veselém Kopci a v památkové rezervaci Betlém v Hlinsku (součást Muzea v přírodě Vysočina), v bývalé márnici upevněny fragmenty poškozených barokních náhrobních kamenů. \n\nJeden z posledních tří (dva v Židovském muzeu v Praze) dřevěných náhrobků v Čechách z období 1. světové války v areálu hřbitova až do roku 1985, poté umístěn do depozitáře bývalého Souboru lidových staveb Vysočina, od 11. prosince 2018 pod názvem Muzeum v přírodě Vysočina součást Národního muzea v přírodě. \n\nŽidovská obec v Praze vlastníkem hřbitova, od 3. května 1958 nemovitá kulturní památka evidovaná v Památkovém katalogu Národního památkového ústavu.\n\nNa návsi rozcestník turistických tras nazvaný „Dřevíkov“, na zeleně značené turistické trase Klubu českých turistů v úseku Hlinsko – Králova Pila (Milesimov) – Veselý Kopec – Dřevíkov – Svobodné Hamry, v trase v roce 2009 obnovená vlastivědná stezka Krajem Chrudimky a také již v roce 1937 otevřená turistická cesta Františka Kavána (obnovena v roce 2007). \n\nSídelní lokalitou vedena dálková cyklotrasa č. 1 (Praha – Brno) v úseku: Trhová Kamenice – Svobodné Hamry – Dřevíkov – Hlinsko a z ní odbočuje cyklotrasa č. 4187 (úsek Dřevíkov – Možděnice – Slavíkov – Křemenice). \n\nHlavním organizátorem kulturních a sportovních aktivit místní Sbor dobrovolných hasičů (založen v roce 1920). Kulturní akce reprezentují například letní country bály, tradiční masopustní obchůzky a slavnosti kácení máje, ze sportovních aktivit hasičské soutěže a fotbalové zápasy. V nedalekých Svobodných Hamrech také například devítijamkové golfové hřiště.\n\nVesnicí vedena silnice III/3433, spojuje komunikace I/37 a II/343, na návsi autobusová zastávka pojmenovaná „Vysočina, Dřevíkov“, například v roce 2014 spojení s Pardubicemi, Chrudimí, Slatiňany, Nasavrky, Hlinskem, Trhovou Kamenicí a Horním Bradlem, dopravce firma „František Pytlík – BUS Vysočina“.\n\nŽelezniční doprava nejblíže na trati číslo 238 spojující krajské město Pardubice s Havlíčkovým Brodem (ve vzdálenosti asi 2,8 km železniční most přes Chrudimku mezi zastávkami Vítanov a Stružinec). Nejbližší železniční stanice Hlinsko v Čechách, veřejnou železniční dopravu vykonává národní dopravce České dráhy.\n\n\n"}
{"id": "390524", "url": "https://cs.wikipedia.org/wiki?curid=390524", "title": "Scott Lipsky", "text": "Scott Lipsky\n\nScott Lipsky (* 14. srpna 1981 v Merricku, Kalifornie) je americký profesionální tenista aktivní od roku 2003, specialista na čtyřhru. K červenci 2011 vyhrál šest turnajů okruhu ATP ve čtyřhře. Na deblovém žebříčku ATP byl nejvýše postaven 4. července 2011 na 26. místě. Spolu s Australankou Casey Dellacquovou vyhráli smíšenou čtyřhru na French Open 2011.\n\nNa americkém juniorském žebříčku v singlu byl jedničkou v roce 1995, v deblu pak tři roky v řadě mezi lety 1995–1997.\n\nMatka Gail Lipsky je psycholožka, otec Marc Lipsky zemřel náhle v roce 2001. Děd Jack Sherry byl druhým hráčem světového žebříčku ve stolním tenise. Scott Lipsky je Žid.\n\nBěhem středoškolských studií na John F. Kennedy High School v newyorském Bellmore, ztratil za Cougars na tenisových dvorcích pouze jediné utkání. Maturoval v roce 1999.\n\nV červenci 2010 se oženil se snoubenkou Marií. K roku 2011 rodina žila v kalifornském Huntington Beach.\n\n"}
{"id": "390525", "url": "https://cs.wikipedia.org/wiki?curid=390525", "title": "Letiště Unalaska", "text": "Letiště Unalaska\n\nLetiště Toma Madsena je veřejné letiště ve městě Unalaska na Amaknakově ostrově na Aleutských ostrovech. Nachází se 800 leteckých mil jihozápadně od Anchorage a 1950 mil od Seattlu.\n\nOficiální název letiště je Mezinárodní Letiště Toma Madsena, Dutch Harbor, Unalaska. Ovšem někdy je také označováno jako Letiště Dutch Harbor.\n\nLetiště má pouze jednu dráhu, která je na obou koncích ohraničena vodou. Na severní straně se nad letištěm tyčí hora Ballyhoo.\n\nLetišti jsou přiděleny následující mezinárodní kódy: IATA: DUT, ICAO: PADU, FAA LID: DUT.\n"}
{"id": "390527", "url": "https://cs.wikipedia.org/wiki?curid=390527", "title": "SK Hlavice", "text": "SK Hlavice\n\nSK Hlavice je fotbalový klub z obce Hlavice hrající Českou fotbalovou ligu. Klub byl založen roku 1983.\n\n\n"}
{"id": "390531", "url": "https://cs.wikipedia.org/wiki?curid=390531", "title": "Josef Pleskot", "text": "Josef Pleskot\n\nJosef Pleskot (* 3. prosince 1952, Písek) je český architekt. \n\nZa své realizace získal řadu ocenění a jeho stavby pravidelně reprezentují českou architekturu v mezinárodních přehlídkách. V roce 2009 byl v odborné anketě organizované časopisem Reflex zvolen nejvýznamnější osobností české architektury dvacetiletí 1990–2009.\n\nVystudoval Fakultu architektury ČVUT v Praze (1979), kde následně až do roku 1982 vyučoval na katedře teorie a vývoje architektury. V letech 1982–1991 byl zaměstnán v Krajském projektovém ústavu, v ateliéru G-16. Roku 1990 se na svou alma mater krátce vrátil jako pedagog, od roku 1991 vede v pražských Holešovicích vlastní architektonickou kancelář AP ATELIER. Od roku 1997 je členem Spolku výtvarných umělců Mánes.\n\nV roce 2014 získal titul „Architekt roku“, a to za „pokračující sérii architektonických realizací, které patří k oborové špičce toho, co vzniká v České republice. V tomto roce především za unikátní revitalizaci postindustriální čtvrti Dolní oblasti Vítkovic“.\n\nVe své tvorbě se inspiroval českou moderní tradicí, v 80. letech zkoumal možnosti postmodernismu a neofunkcionalismu. Tvůrčím pojímáním architektonického výrazu dokázal ve svých dílech uplatnit specifickým způsobem nejrůznější architektonické tvarosloví a řešit široký okruh zakázek od rodinných domů, přes veřejné stavby až po rozsáhlé bytové, administrativní či výrobní areály. Zabývá se rovněž veřejným prostorem (krajina, městská krajina) a revitalizací sídlišť. Významný český teoretik Rostislav Švácha zařadil do své knihy \"Česká architektura a její přísnost: padesát staveb z let 1989–2004\" hned pět Pleskotových budov. \n\n\n\n\n"}
{"id": "390543", "url": "https://cs.wikipedia.org/wiki?curid=390543", "title": "FK Králův Dvůr", "text": "FK Králův Dvůr\n\nFK Králův Dvůr je fotbalový klub z Králova Dvora hrající Českou fotbalovou ligu. Klub byl založen roku 1914. Královodvorský tým je znám také pod přezdívkou \"Cábelíci\"\n\nMOL Cup 2015/16\n\nVýznamnou sportovní událostí nejen pro samotný klub, ale pro celý region, bylo utkání 3. kola domácího poháru MOL Cup, ve kterém FK Králův Dvůr doma přivítal tým AC Sparta Praha. I přesto že byl středočeský celek jasným outsiderem, dokázal se ve 45. nečekaně dostat do vedení, po trefě Ladislava Volešáka. Královodvorští byli velmi blízko postupové senzaci, která se nakonec nekonala. V 90. min. vyrovnal za hosty Jiráček. Následovaly pokutové kopy, které Sparta vyhrála 5:4 a postoupila do dalšího kola. I remíza po základní hrací době s historicky nejúspěšnějším klubem v naší zemi však byla pro \"Cábelíky\" obrovským úspěchem. Atraktivita zápasu nalákala na stadion rekordní počet 3080 diváků, když průměrná návštěva posledních sezon na Českou fotbalovou ligu je kolem 200 diváků.\nMOL Cup 2016/17\n\nKrálodvorští \"Cábelíci\" ve 2.kole poháru MOL CUP vyřadili prvoligový FK Teplice po výsledku 1:0, když jedinou branku domácích vstřelil hlavou po rohovém kopu Michal Hell už v 5.minutě utkání. Na stadion dorazilo 500 diváků.\n\nVe 3.kole poté na domácím stadionu přivítali dalšího zástupce 1.ligy a sice FK Jablonec. Hned v 8. minutě šel Jablonec díky gólu Kubisty do vedení, na ten však dokázali \"Cábelíci\" zareagovat, když se z rohového kopu prosadil ve 44. minutě Hell. Druhý poločas přinesl velký tlak hostů, ale ti nedokázali překonat domácího brankáře Krčka a za stavu 1:1 se šlo do prodloužení. Ten probíhal ve stejném duchu jako 2.poločas, brankář Krček opět několikrát svůj tým podržel a když Wágner v závěru prodloužení trefil pouze tyč, šlo se na penalty. V něm byli Královodvorští fotbalisté stoprocentní, naopak za Jablonec neproměnil Kubista. FK Králův Dvůr tak vyřadil dalšího soupeře s ambicemi na vítězství v poháru.\n\nLos poté přisoudil \"Cábelíkům\" tým Bohemians 1905 a zápas se odehrál na stadionu v Ďolíčku. I přes bojovný výkon podlehli hráči 3:1 a ukončili tak svoji pouť pohárem.\n\n\n"}
{"id": "390550", "url": "https://cs.wikipedia.org/wiki?curid=390550", "title": "Petr Mach (politik)", "text": "Petr Mach (politik)\n\nPetr Mach (* 6. května 1975 Praha) je český ekonom, vysokoškolský pedagog a bývalý politik. Je znám svými libertariánskými názory a kritikou Evropské unie. V roce 2009 založil Stranu svobodných občanů, jíž do listopadu 2017 předsedal (s krátkou pauzou na přelomu let 2016 a 2017). V letech 2003 až 2007 též působil jako poradce prezidenta České republiky Václava Klause. Od července 2014 do srpna 2017 byl poslancem Evropského parlamentu.\n\nVystudoval Gymnázium Na Zatlance a následně Vysokou školu ekonomickou v Praze (v r. 1997 absolvoval bakalářský studijní program statistika a ekonometrie, v r. 1999 absolvoval inženýrský studijní program finance); v roce 2003 na této škole obhájil disertační práci na téma \"„Teorie ražebného a inflační daně“\".\n\nV roce 1998 založil časopis Laissez-Faire a až do roku 2008 byl jeho šéfredaktorem. Od založení v roce 1999 působil jako vedoucí Centra pro ekonomiku a politiku, v roce 2003 se stal jeho výkonným ředitelem. Po založení strany Strany svobodných občanů se funkce vzdal a byl nahrazen poradcem prezidenta Václava Klause Janem Skopečkem.\n\nOd roku 1996 do roku 1998 učil angličtinu na jazykové škole. V letech 2000–2008 přednášel ekonomii na Vysoké škole ekonomické, od roku 2010 přednášel na Vysoké škole finanční a správní (VŠFS) a Vysoké škole ekonomie a managementu (VŠEM). Po zvolení europoslancem v roce 2014 z časových důvodů ukončil svůj úvazek na VŠEM, ale dál učí na VŠFS.\n\nOd roku 1995 do roku 1998 byl členem Mladých konzervativců, v roce 1997 byl jejich předsedou. Od roku 1997 do 2007 byl členem ODS. Od roku 2003 do 2007 byl poradcem prezidenta republiky Václava Klause. Působil též v mezistranické komisi pro důchodovou reformu.\n\nZ ODS v roce 2007 vystoupil, protože podle jeho slov přestávala prosazovat myšlenky lidské svobody. Zklamaly ho též kroky předsedy ODS Mirka Topolánka, který prosazoval Lisabonskou smlouvu, a aféry starosty Prahy 5 Milana Jančíka. V roce 2008 oznámil přípravu založení nové liberální euroskeptické politické strany. V lednu 2009 oznámil, že ponese jméno Strana svobodných občanů. Mach byl na ustavujícím sněmu 14. února 2009 zvolen předsedou strany, když na post kandidoval jako jediný. Do funkce předsedy Strany svobodných občanů byl znovu zvolen v letech 2010, 2012, 2013 a 2015.\n\nKvůli sporům o směřování strany rezignoval dne 10. prosince 2016 na post předsedy Svobodných. O funkci se však opět ucházel a dne 22. ledna 2017 byl opětovně zvolen předsedou strany.\n\nJe signatářem konzervativně pravicového manifestu D.O.S.T., není však členem spolku Akce D.O.S.T., od něhož se opakovaně distancoval kvůli myšlenkovým odlišnostem.\n\nV létě 2019 se stal oblastním koordinátorem hnutí Trikolóra.\n\nVe volbách do Evropského parlamentu v roce 2014 kandidoval jako lídr strany Svobodných a byl s počtem 13 211 (16,60 %) preferenčních hlasů zvolen. Byl členem Výboru pro ústavní záležitosti (AFCO). Na konci srpna 2017 oznámil, že ke dni 31. srpna 2017 rezignoval na mandát europoslance. Jako důvod uvedl, že se chce plně soustředit na kampaň před volbami do poslanecké sněmovny. Nahradil jej Jiří Payne.\n\nVe volbách do Poslanecké sněmovny PČR v roce 2017 byl lídrem Svobodných v Praze, ale neuspěl. Strana získala pouze 1,56 % hlasů a do Sněmovny se nedostala. Vzhledem k neúspěchu rezignoval na post předsedy strany. V nové volbě předsedy jej pak porazil Tomáš Pajonk.\n\nV roce 2018 ukončil svou politickou kariéru. Vzdal se postu lídra Svobodných pro volby do Evropského parlamentu v květnu 2019. Důvodem byl neúspěch plánu na koalici se stranou Realisté. Zároveň se rozhodl nekandidovat ani z jiného místa kandidátky a oznámil, že se stáhne z politiky.\n\nOd roku 1991 byl členem Junáka. Je členem Mensy ČR.\n\nV letech 1999 až 2004 působil jako překladatel, v letech 2003 až 2009 se zabýval ekonomickým poradenstvím. V letech 2006 až 2008 pracoval v KBC Bank. Od roku 2007 byl členem a od roku 2008 do roku 2011 místopředsedou dozorčí rady společnosti MERO ČR, a.s. vlastněné Ministerstvem financí České republiky.\n\nNa začátku roku 2015 se osobně aktivně zapojil do kauzy dětí odebraných rodině Michalákových norským úřadem Barnevernet.\n\nPetr Mach je považován za libertariána, sám se charakterizuje jako klasický liberál a hlásí se k pravici. Jako své vzory uvedl Karla Havlíčka Borovského, Benjamina Franklina, Nigela Farage, Frédérica Bastiata a Davida Huma. V mládí též obdivoval Václava Klause, později začal mít pocit, že jeho názory jsou nekonzistentní.\n\nZa ideální model státu považuje štíhlý stát s minimálními daněmi. Domnívá se, že členství v Evropské unii je pro občany České republiky nevýhodné, protože omezuje jejich svobodu, a prosazuje vystoupení České republiky z EU. Angažoval se v politických kampaních proti Lisabonské smlouvě a Evropskému stabilizačnímu mechanismu (ESM). Je proti přijetí Eura v ČR. Zároveň ale upozorňuje, že samotné vystoupení z EU prosperitu nepřinese, mimo jiné proto, že mnoho škodlivých daní a regulací je uvalováno vládami národních státu, nikoliv Evropskou unií. Podporuje volný mezinárodní obchod mezi všemi státy. Cla a další bariéry volného obchodu podle Macha vedou ke zbytečnému napětí mezi státy, mezi kterými tato bariéra leží, jako tomu bylo například při nepokojích na Ukrajině v roce 2014.\n\nKritizuje zvyšující se státní dluh Česka a prosazuje přijetí zákona o vyrovnaném státním rozpočtu.\n\nZpočátku podporoval zavedení rovné daně, později začal prosazovat úplné zrušení daně z příjmů fyzických osob. Je pro jednotnou sazbu DPH, která by měla být nižší než 15 %. Zvýšení daní by podle Macha mělo být možné pouze po schválení v referendu. Prosazuje zrušení minimální mzdy. Vystupuje proti povinnému přimíchávání biopaliv do benzínu a nafty, protože zdražuje ceny pohonných hmot. Za lék na korupci považuje snížení státního přerozdělování. Chtěl by omezit či zrušit státní příspěvky politickým stranám.\n\nTvrdí, že investiční pobídky nepřinášejí hospodářský růst. Kritizoval plány na zavedení tzv. šrotovného. Je proti pozitivní diskriminaci, protože je nespravedlivá a škodí i těm, které má zvýhodňovat. Prosazuje legalizaci švarcsystému. Prosazuje privatizaci státních podniků (například České dráhy, ČSA, Eurooil), stát by podnikat neměl. Je proti povinnému vstupu do druhého pilíře důchodového systému. Nesouhlasí s regulačními poplatky u lékaře. Souhlasí s nadstandardy ve zdravotnictví. Kritizoval záměr ministra spravedlnosti Jiřího Pospíšila zavést centrální registr přestupků, neboť by prý vedl ke vzniku policejního státu.\n\nZmiňuje vliv uplatňovaných metod statistické vědy na závěry týkající se globálního oteplování.\n\nV roce 2009 byla jeho přítelkyní Jana Topolánková, dcera bývalého premiéra ČR Mirka Topolánka. Později se jeho přítelkyní stala novinářka Reflexu a bývalá členka republikového výboru Svobodných Andrea Holopová. V roce 2014 se vzali, 29. listopadu 2016 se jim narodil syn Jonáš.\n\n\n"}
{"id": "390552", "url": "https://cs.wikipedia.org/wiki?curid=390552", "title": "Pleš", "text": "Pleš\n\nPleš je nejběžnějším typem alopecie. Je považována za dědičný proces, při kterém dochází ke změnám vlastnosti kůže a k vypadávání vlasů v určitých oblastech hlavy. Vliv na vznik a šíření pleši má i stres či výživa. Objevuje se především u mužů ve věku kolem 35–50 let, může se však rozvinout i dříve. Zejména ženy zakrývají často pleš pomocí paruky. Muži někdy vypadávání vlasů na temeni hlavy řeší tzv. přehazovačkou. Holení hlavy nebo stříhání vlasů může být přechodovým rituálem (objevuje se ve Starém zákoně; později se používala tzv. tonzura u duchovních osob, vlasy byly střihány také odvedencům na vojnu).\n\n\n"}
{"id": "390553", "url": "https://cs.wikipedia.org/wiki?curid=390553", "title": "Vlastimil Hála", "text": "Vlastimil Hála\n\nVlastimil Hála (7. července 1924 Souš – 29. července 1985 Vysoký Újezd (okres Benešov)) byl český trumpetista, hudební skladatel, hudební aranžér a režisér, bratr klavíristy a skladatele Kamila Hály. Jako hudební skladatel je znám zejména svojí tvorbou na poli filmové, scénické a jazzové hudby.\n\nOd roku 1947 až do roku 1964 vystupoval jakožto trumpetista a pracoval i jako hudební aranžér v Orchestru Karla Vlacha. V letech 1964 až 1984 působil v Československém rozhlase ve funkci hudebního režiséra. Dále také vykonával funkci člena vedení Svazu českých skladatelů, kde byl vedoucím jeho jazzové sekce.\n\n\n\n\n\n\n"}
{"id": "390554", "url": "https://cs.wikipedia.org/wiki?curid=390554", "title": "Vojenská zpravodajská služba", "text": "Vojenská zpravodajská služba\n\nVojenská zpravodajská služba (VZS) je specifický druh zpravodajské organizace zabývající se získáváním informací vytvářených v bojových a nebojových situacích. Zároveň se zabývá získáváním informací o možném ohrožení vlastních vojenských jednotek, vojenských objektů a subjektů s armádou spojených.\n\nČinnost VZS se dělí dvěma způsoby:\n\nZískávání informací majících původ v zahraničí. Cílem je získat co nejvíce informací, které umožní vedení státu vytvořit co nejlepší podmínky pro obranu státu a k vyhodnocení možných zdrojů mezinárodního napětí a potenciálních válečných konfliktů. Cílem je získávání mobilizačních plánů a informací o nástupních prostorech pro vedení bojových operací, vojenských doktrínách, dislokacích a redislokacích jednotek, jejich početních stavech, výzbroji a výstroji jakož i o morálce a kvalitě výcviku a dále pak informace o nových typech zbraňových systémů do výzbroje zaváděných, o vojenském výzkumu a výrobě, ale i o politických vlivech majících na činnost armády vliv.\n\nObranné zpravodajství má za úkol především získávat informace o pronikání cizích zpravodajských služeb do armádních struktur a struktur na armádu napojených a zabraňovat jim v tom. Dále se zabývá ochranou utajovaných skutečností důležitých pro obranu státu a skutečností důležitých pro vedení operací na územích jiných států. A v neposlední řadě je to i ochrana vojenských objektů a objektů na armádu napojených před sabotážní a diverzní činností protivníka.\n\nZpravodajství, které je potřebné pro vytvoření politických a vojenských plánů na národní a mezinárodní úrovni.\n\nZabývá se získáváním informací v období po zahájení vojenských akcí. Cílem je získávání informací potřebných k okamžitému plánování vojenských akcí; směr pohybu a přesunů nepřátelských jednotek, jejich počet a bezprostřední úkoly.\n\nPro získávání informací vytváří vojenské zpravodajství na území cizích států vlastní (utajené) agenturní sítě, jejichž příslušníci se pokoušejí o proniknutí do vojenských struktur či o napojení se na osoby v těchto strukturách působící.\n\nKromě získávání informací z utajených zdrojů (špionáž) se VZS pokouší získávat informace i z otevřených (neutajovaných) zdrojů:\n\n\n"}
{"id": "390555", "url": "https://cs.wikipedia.org/wiki?curid=390555", "title": "Daniel Ernst Jablonský", "text": "Daniel Ernst Jablonský\n\nDaniel Ernst Jablonský (20. listopadu 1660 Nassenhuben (nyní Mokry Dwór) poblíž Gdaňska - 25. května 1741 Berlín) byl česko-polsko-německý teolog, biskup Jednoty bratrské. Jeho bratrem byl historik Jan Teodor Jablonský a synem německý lingvista a profesor teologie Pavel Ernest Jablonský (1693–1757).\nByl významným církevním organizátorem a reformátorem (usiloval o sjednocení luteránských a kalvinistických církví), učencem mnoha disciplín, plodným autorem a překladatelem (také hebraistou) s bohatou korespondencí. Na stutgartské univerzitě je zřízeno výzkumné pracoviště \"Jablonski-Forschungsstelle\" věnované dějinám střední a východní Evropy jeho doby.\n\nPocházel z rodiny českobratrských duchovních, kteří opustili Čechy v době třicetileté války. Byl vnukem Jana Amose Komenského, synem Petra Figula Jablonského a Alžběty Komenské. Rodné příjmení Daniela Ernesta Jablonského bylo Figulus, příjmení Jablonský přibral v roce 1685 podle Jablonného nad Orlicí, otcova rodného města. V roce 1688 se v Lešně oženil se Skotkou Barbarou Fergushillovou (1671–1723, dcera Samuela a Christiny), se kterou měl 16 dětí.\n\nV dětství ministroval v českobratrském kostele, v letech 1677-1678 studoval teologii, filozofii a jazyky ve Frankfurtu nad Odrou, od r. 1679 byl učitelem na škole litevského knížete a magnáta Radivila (Litevsky Radvil, polsky Radziwił) v litevských Biržajích a v letech 1680 až 1683 vystudoval v Oxfordu na pastora (kazatele).\n\nPo skončení studií se stal pastorem reformované evangelické církve v Magdeburgu. V letech 1686-1691 vykonával funkci rektora protestantského gymnázia v Lešně. Roku 1691 se stal dvorním kazatelem v Královci a roku 1693 byl povolán do Berlína. V roce 1699 byl vysvěcen za biskupa Jednoty bratrské. Zároveň též vykonával funkci superintendenta kalvinistické církve ve Velkoknížectví Litevském.\n\nRoku 1700 společně s Gottfriedem Wilhelmem Leibnizem přivedli braniborského kurfiřta k založení \"Kurfiřtské braniborské společnosti nauk\", německy \"Kurfürstlich-Brandenburgische Societät der Wissenschaften\", přejmenované již r. 1701 - po korunovaci branderbusrkého kurfiřta pruským králem - na \"Pruskou královskou akademii nauk\" (\"Königlich-Preußische Akademie der Wissenschaften\"). Byl jejím sekretářem (1710–1733), v letech 1710 až 1731 viceprezidentem a ředitelem Studií filologie a Orientu a v období 1733 až do své smrti (1741) prezidentem akademie. V roce 1707 natrvalo opustil Lešno a přestěhoval se do Berlína.V roce 1713 se stal členem britské Královské společnosti (věd, anglicky \"Royal society\"). V roce 1718 byl povolán do luteránské Konsistoře - vedení luteránské církve v Braniborsku. V roce 1728 se stal církevním radním v pruském reformovaném církevní direktoriátu.\n\nKonec svého života spojil také s rozvojem Jednoty bratrské v Herrnhutu.\nVysvětil na biskupy Davida Nitschmanna (1735) a Nikolause Ludwiga von Zinzendorfa (1737).\n\n\n"}
{"id": "390557", "url": "https://cs.wikipedia.org/wiki?curid=390557", "title": "Black Roses", "text": "Black Roses\n\nBlack Roses (česky znamená \"Černé růže\") je osmé studiové album finské skupiny The Rasmus. Album vyšlo 22. září 2008 a nachází se na něm 11 skladeb.\n\n\nDo alba patří i píseň „Yesterday You Threw Away Tomorrow“, která však ve speciální české edici chybí.\n\nSkupina natočila hudební klipy ke třem písničkám z tohoto alba, a to k písním „Livin' in a World Without You“ (v hitparádě T-Music Chart se song 5 týdnů držel v první trojce a 4x zvítězil), „Justify“ a „Your Forgiveness“\n"}
{"id": "390563", "url": "https://cs.wikipedia.org/wiki?curid=390563", "title": "Metropolitní muzeum umění", "text": "Metropolitní muzeum umění\n\nMetropolitní muzeum umění (), hovorově MET, je galerie umění v New Yorku, nejstarší a největší muzeum umění v USA. Leží na Páté avenue, na východním okraji Central Parku, blízko stanice metra \"86th Street\".. Založeno bylo roku 1870 ze soukromých darů (nadační jmění přes 3 miliardy USD), provizorně otevřeno 1872 a od roku 1880 sídlí v současné budově, která byla ovšem několikrát rozšířena. Je téměř 400 m dlouhá, má 190 tisíc m podlahové plochy, ve stálé sbírce má přes 2 miliony uměleckých prací a v roce 2016 je navštívilo přes 7 milionů návštěvníků. Vstup byl původně volný, v důsledku finanční krize, která silně omezila výnos nadačního jmění, zavedlo muzeum vstupné 25 USD.\n\nMuzeum je pojato jako univerzální a má představovat všechny druhy výtvarného umění včetně užitého a fotografie, od nejstarších dob po současnost a ze všech světadílů. Sbírky jsou rozděleny do 19 sekcí, zčásti podle zeměpisného původu a stáří děl, zčásti jako specializované sbírky například zbraní a zbroje, hudebních nástrojů, oblékání a módy, šperků nebo kreseb a grafiky. Součástí muzea je bohatá veřejně přístupná knihovna, restaurátorské dílny a badatelská oddělení. Vedle hlavní budovy má ještě dvě pobočky, sbírku evropského středověkého umění \"The Cloisters\" na severním konci Manhattanu a od roku 2016 budovu \"Met Breuer\" na Madison Avenue, kde je sbírka moderního evropského a amerického umění.\n\nOd roku 2013 zahájilo muzeum projekt \"digitálních sbírek\", který by měl postupně zveřejnit na internetu podstatnou část muzejních sbírek, katalogy knihoven, výstav a publikace muzea. \n\n\n\nThe Cloisters je oddělení Metropolitního muzea umění určené pro středověké evropské Umění a architekturu. Nachází se v newyorském Fort Tryon Parku, na návrší při severním konci Manhattanu, odkud je výhled na řeku Hudson. Zdejší sbírka čítá asi pět tisíc středověkých evropských uměleckých děl, zejména z období od 12. do 15. stolet, od drobných předmětů až po architektonické celky (kvadratury, kaple), přivezené většinou z Francie.\n\nMuzejní kolekce fotografií obsahuje více než 20.000 děl, je zaměřena na pět hlavních sbírek plus ještě vedlejší akvizice. Proslulý fotograf Alfred Stieglitz muzeu daroval první velkou sbírku svých fotografií. Její součástí je komplexní přehled piktorialistických fotografů, bohatý soubor grafických listů mistra Edwarda Steichena a kolekce Stieglitzových fotografií z jeho vlastního studia.\n\nMuzeum Stieglitzovu sbírku doplnilo 8500 kusy kolekce takzvané Gilman Paper Company Collection, Rubel Collection a Ford Motor Company Collection, které obsahují díla rané francouzské a americké fotografie, rané britské fotografie a americké i evropské fotografie z doby po první světové válce. Muzeum také získalo osobní sbírku fotografií Walkera Evanse. Přestože oddělení získalo stálou expozici v roce 1997, nejsou z archivu vystavena všechna díla, vzhledem k citlivým materiálům. Nicméně fotografické oddělení v nedávné minulosti zorganizovalo některé z nejlepších výstav, včetně výstavy Diane Arbus a také rozsáhlé retrospektivy věnované tématu fotografie.\n\nMuzeum vlastní díla umělců jako jsou například Gustave Le Gray (Francouz, 1820–1884), Édouard Baldus (Francouz, nar. v Prusku, 1813–1889), Nadar (Francouz, 1820–1910), Eugène Cuvelier (Francouz, 1830–1900), Diane Arbus (Američanka, 1923–1971)., Bernd a Hilla Becherovi (Němci, 1931–2007; nar. 1934), Rineke Dijkstra (Holanďanka, nar. 1959), Thomas Ruff (Němec, nar. 1958) nebo Yousuf Karsh (Kanaďan arménského původu 1908 - 2002).\n\nMuzeum v roce 1984 zakoupilo od André Kertésze (1894 - 1985) 100 fotografií, což byl doposud největší muzejní přírůstek od žijícího umělce.\n\n\n"}
{"id": "390565", "url": "https://cs.wikipedia.org/wiki?curid=390565", "title": "Hába", "text": "Hába\n\nČeské příjmení Hába nosí více různých osobností:\n\n\n"}
{"id": "390567", "url": "https://cs.wikipedia.org/wiki?curid=390567", "title": "Olešnice (rozhledna)", "text": "Olešnice (rozhledna)\n\nRozhledna Olešnice se nachází na jihovýchodním svahu vrchu Kopaniny, kóta 688 m n. m. západně od města Olešnice, okres Blansko v přírodním parku Svratecká hornatina. \n\nRozhledna u města Olešnice byla vybudována jako součást lyžařského areálu se 2 sjezdovkami na východním svahu vrchu Kopaniny. Na financování výstavby se podílelo sdružení obcí mikrokregionu Olešnicko a krajský úřad Jihomoravského kraje. Přímo na vrchu je vybudován 30 m vysoký stožár na šíření širokopásmového internetu. Rozhledna je celodřevěná, má tvar šestiúhelníku, výstup je po kovových žebřících, má dva vyhlídkové ochozy. Celková výška věže je 9 m. Otevřena byla v roce 2004. Přístup je celoroční. Pro svoji výšku bývá nazývána nejvyšším posedem a nejnižší rozhlednou v ČR. \n\nKolem rozhledny vede účelová asfaltová komunikace, vybudovaná pro přístup ke stožáru, ve městě odbočit ke hřbitovu a dále po ulici Za hřbitovem. Nejbližší železniční zastávka je stanice Letovice, asi 16 kilometru od rozhledny.\n\nVzhledem k umístění rozhledny je výhled omezen na sever a východ. Kromě širšího okolí města Olešnice lze za dobrého počasí spatřit i Jeseníky.\n\n"}
{"id": "390570", "url": "https://cs.wikipedia.org/wiki?curid=390570", "title": "Lekce tvůrčího psaní", "text": "Lekce tvůrčího psaní\n\nLekce tvůrčího psaní je novela českého spisovatele Michala Viewegha z roku 2005. Podle jeho vlastních slov pojednává „hlavně o tom, jak obtížné je v Čechách napsat - a koneckonců i prožít - cituplný příběh“.\n\nV novele se proplétají dvě roviny.\nV jedné vystupuje vcelku úspěšný český spisovatel Oskar, který je podruhé ženatý a se svou ženou Dominikou čekají dítě. Oskar vede na Literární akademii dvousemestrální kurz tvůrčího psaní. Kurz má šest studentů. Spisovatel často používá citáty klasických spisovatelů. Aby čtenáře i své studenty upoutali, vymýšlejí si, že jejich příběh je román, který si vezme na dovolenou v Chorvatsku paní Alena. Její manžel, majitel továrny na koberce Karel se do knihy také začítá, už od počátku má vůči autorovi a jeho knize předsudky.\n\nMezi studenty vyčnívá Kamil, neustále Oskarovi skáče do řeči, doplňuje ho, ale ukáže se, že literárního talentu příliš nepobral. Další studentka Jasmína se na kurz přihlásila jen proto, aby mohla poznat Oskara, není moc bystrá, brzy kurz ukončí a stává se redaktorkou bulvárního deníku. Oskara nejvíce zaujmou dvojčata Simona a Jakub a hlavně jejich životní příběh. Vyrůstali sami s náhradní matkou Lucií poté, co jejich matka spáchala sebevraždu. Lucie se na kurzu objeví také, trpí syndromem „prázdného hnízda“, neboť dvojčata se rozhodla osamostatnit a odstěhovat se. Oskar rozpoznává Jakubovu inteligenci, sečtělost a literární talent. Spolu dále rozvíjejí fiktivní příběh svých čtenářů Karla a Aleny.\nDalší účastnicí kurzu je těhotná přítelkyně Oskarova kamaráda, literárního kritika Lumíra, Anička.\nPo večeru stráveném v bowlingové herně, který vymyslela studentka Eva, se Lucie s Oskarem přes věkový rozdíl sblíží.\n\nJasmína je jednoho dne vyfotí, jak se procházejí v parku s Lumírovým psem nedaleko porodnice. Přes Oskarovy prosby Jasmína článek i s fotografií vydá. Lumírova manželka tak pochopí souvislosti a Lumír se s ní rozvede, aby mohl zůstat s Aničkou. Lucii bulvární článek poškodí jak na pověsti, tak citově.\n"}
{"id": "390574", "url": "https://cs.wikipedia.org/wiki?curid=390574", "title": "Tympanon", "text": "Tympanon\n\nTympanon (fr. \"tympan\", lat. \"tympanum\") je původně svislá plocha ve štítu antického chrámu mezi hlavní římsou a střechou, v pozdější architektuře plocha nad dveřmi portálu nebo nad oknem.\nPlocha tympanonu, zpravidla polokruhového nebo trojúhelníkového tvaru, se často zdobila figurálními plastikami nebo reliéfy. U středověkých sakrálních staveb zde byly sochy svatých, často trůnící Kristus Pantokrator. Tympanon se někdy nepřesně označuje jako fronton, což je ve skutečnosti jen jeho orámování.\n"}
{"id": "390576", "url": "https://cs.wikipedia.org/wiki?curid=390576", "title": "Jarolím Adámek", "text": "Jarolím Adámek\n\nJarolím Adámek (přezdívaný otec Jarým; 14. února 1915 Bludov – 18. prosince 1969 Horní Poustevna) byl český římskokatolický duchovní a teolog, redemptorista.\n\nV mládí se stal redemptoristou, na kněze byl vysvěcen 29. června 1941 v Praze. Po svěcení působil v Obořišti a studoval teologii na TF UK v Praze. V roce 1947 získal doktorát, poté pokračoval ve studiu v Římě (1948), následně působil opět na řádovém učilišti v Obořišti (1948–1950).\n\nPři Akci K byl spolu s ostatními řeholníky internován (1950–1955) a po propuštění pracoval nejprve jako sanitář a poté jako opravář akumulátorů. V roce 1961 byl odsouzen ke čtyřem letům vězení pro „rozvracení socialistického zřízení“ a vězněn (1961–1964) za výuku mladých bohoslovců. Po propuštění byl opět manuálně zaměstnán, v 60. letech se mohl vrátit k teologii.\n\nSpolupodílel se na tvorbě překladu novozákonní části ekumenického překladu Bible a přednášel Starý Zákon v Katechetickém studiu v Praze a od roku 1968 biblickou teologii na Cyrilometodějské bohoslovecké fakultě v Litoměřicích.\n\nMnoho článků publikoval v revue \"Via\".\n\nKnihy:\n\nFotografie převzaty s laskavým svolením řádu Redemptoristů z článku P. Jaroslava Škrni.\n\n\n"}
{"id": "390589", "url": "https://cs.wikipedia.org/wiki?curid=390589", "title": "Kia Carnival", "text": "Kia Carnival\n\nKia Carnival je velké MPV vyráběné společností Kia Motors. Ve Spojeném království a Spojených státech je znám pod sériovým označením Kia Sedona. V současné době je od roku 2006 vyráběna již druhá generace tohoto modelu. První byla vyráběna v letech 1999–2005.\n\nKia Carnival se začal prodávat v roce 1999 jako model, který zaplňoval kategorii velkých MPV značky Kia. Ve Spojených státech se prodával se zážehovým motorem o objemu 3,5 l s výkonem 145 kW (dodávaný výhradně s 5stupňovou automatickou převodovkou. V Austrálii se nabízela slabší varianta o objemu 2,5 l s výkonem 132 kW (5stupňová manuální převodovka, 4stupňová automatická převodovka).\n\n\nVýsledky testů EuroNCAP:\n\nDruhá generace byla představena na ženevském autosalonu. Začala se prodávat v roce 2006. Oproti první generaci byl výrazně změněn design, modernizovány motory a zlepšena bezpečnost. Byly přidány například posuvné dveře, navigační systém nebo parkovací senzory.\n\n\n\nVýsledky testů EuroNCAP:\n\n"}
{"id": "390593", "url": "https://cs.wikipedia.org/wiki?curid=390593", "title": "Espírito Santo", "text": "Espírito Santo\n\nEspírito Santo je menší brazilský spolkový stát, jenž se nachází na jihovýchodní části Brazílie. Jeho hlavní město se jmenuje Vitória. V překladu do češtiny znamená název státu Duch svatý.\n\nRozlohou 46 077 km² patří Espírito Santo k menším brazilským spolkovým státům. V roce 2007 žilo Espírito Santo 3 351 669 obyvatel. Stát Espírito Santo je součástí Jihovýchodního regionu, hraničí s brazilskými spolkovými státy Rio de Janiero, Minas Gerais a Bahia a má asi 1 140 km dlouhé pobřeží Atlantského oceánu. Hlavním městem státu je Vitória. V metropolitní oblasti města žije přibližně 42 % obyvatel státu Espírito Santo.\n\nNejvyšším bodem státu je Pico da Bandeira v pohoří Serra do Caparaó o nadmořské výšce 2889 metrů. Je to třetí nejvyšší hora Brazílie a leží na hranici se státem Minas Gerais.\n\nEspirito Santo patří k největším exportérům žuly na světě a patří k největším producentům kávy v Brazílii.\n\nNejvětší města brazilského státu Espírito Santo, počet obyvatel k 1. červenci 2004:\n\n"}
{"id": "390594", "url": "https://cs.wikipedia.org/wiki?curid=390594", "title": "Bosnyák tér", "text": "Bosnyák tér\n\nBosnyák tér je náměstí v Budapešti, v XIV. obvodu, tedy severovýchodním směrem od centra města. Jedná se o významnou dopravní křižovatku v dané oblasti, procházejí tudy tramvajové tratě a zajíždějí sem i autobusové spoje. Kříží se tu ulice \"Nagy Lajos király út.\" a \"Csömöri út.\" Dominantou celého prostranství je kromě výškové budovy Geodézie také i kostel Antonína z Padovy.\n\nNáměstí očekává do budoucnosti velká změna, neboť se zde má začít stavět stanice metra – součást II. úseku linky M4 budapešťského metra a zároveň její (dočasná) konečná stanice. Dojde k rekonstrukci a úpravě celého prostranství.\n"}
{"id": "390595", "url": "https://cs.wikipedia.org/wiki?curid=390595", "title": "Beatrix Provensálská", "text": "Beatrix Provensálská\n\nBeatrix Provensálská (1231/1233/1234 – 23. září 1267, Nocera Inferiore) byla sicilská královna, hraběnka provensálská a hraběnka z Forcalquier. Jako dědička provensálského hrabství byla velmi žádanou partií a svému muži Karlovi z Anjou byla oporou při vojenském tažení na Apeninský poloostrov.\n\nBeatrix se narodila jako nejmladší dcera provensálského hraběte Ramona Berenguera V. a Beatrix Savojské. Tři starší dcery Markéta, Eleonora a Sancha byly provdány za krále okolních zemí. Vážně nemocný Ramon Berengar chtěl odkázáním majetku do rukou Beatrix předejít tomu, aby obě hrabství získala francouzská koruna a rozšířila tak území pod svým vlivem.\n\nBeatrix tedy byla ustanovena jedinou dědičkou otcova majetku, čímž se stala velice žádanou partií. Správou majetku byla pověřena hraběnka Beatrix Savojská a správce Romeo de Villeneuve.\n\nO sňatku s Beatrix uvažoval i Raimond VII. z Toulouse a Jakub I. Aragonský, ale po smrti hraběte Ramona Berengara v srpnu 1245 se na žádost hraběcí vdovy do celé věci vložil na samotný papež Inocenc IV. Potřeboval francouzskou podporu v boji proti exkomunikovanému Fridrichovi Štaufskému, který chtěl také získat Beatrix pro svého syna. V prosinci 1245 bylo v Cluny vedeno tajné jednání o osudu provensálského hrabství. Setkání se zúčastnila francouzská královna vdova Blanka Kastilská, Markéta (Beatričina sestra), Ludvík IX. s mladším bratrem Karlem, Inocenc IV. a savojští bratři Bonifác a Filip, strýčkové budoucí nevěsty. Francouzský král slíbil papeži podporu při snaze o sesazení Fridricha z trůnu a Savojským, že Provence nepřejde prostřednictvím Karla z Anjou na francouzskou korunu, ale podědí jej potomci Karla a Beatrix. Po skončení jednání se vydal Karel z Anjou s vojenským doprovodem na jih za svou vytouženou dědičkou.\n\n31. ledna 1246 se Beatrix v Aix-en-Provence provdala za Karla z Anjou. Karel získal celé území provensálského hrabství, ale zdaleka ne všechna důležitá města se smířila s novým vládcem jiné než aragonské krve. Středomořská města byla zvyklá na jiné pojetí vlády. Bylo zde rozšířeno římské právo a významné postavení městských komun, což vedlo k častým rebeliím ze strany poddaných. Karel z Anjou nebyl mezi poddanými oblíben a dlouhé roky vedl spory o majetek se svou tchyní Beatrix Savojskou.\n\nKrál Ludvík IX. byl roku 1244 vážně nemocný a po své téměř zázračné úzdravě se rozhodl přijmout znamení kříže a vydat se na křížovou výpravu. Novopečený provensálský hrabě Karel se po boku svých starších bratrů Ludvíka IX. a Roberta tažení roku 1248 zúčastnil a doprovázela jej i těhotná manželka Beatrix.\n\nVojsko křížové výpravy vyplouvalo 25. srpna do Egypta z přístavů Marseille a Aigues-Mortes. V září 1248 doplula výprava na Kypr a právě tam porodila Beatrix svého prvorozeného syna Ludvíka.\n\nZ Kypru vypluli v květnu 1249 a na počátku června přistáli u Damietty. Ludvíkovo vojsko rozprášilo egyptskou obranu, která čekala na pobřeží, a bez boje byl obsazen přístav. Král majíc na paměti neúspěch páté křížové výpravy, v jejíž stopách šel, se rozhodl zůstat přes léto v dobytém městě. Vojsko tak nebylo při pochodu na jih překvapeno nilskými záplavami. V téže době bylo v Damiettě založeno latinské arcibiskupství. Vojsko odjelo z Damietty po příjezdu Alfonse z Poitiers v listopadu 1249 a ve městě zůstala těhotná královna Markéta s opět těhotnou Beatrix. U města al-Mansúra svedl francouzský král vítěznou bitvu s egyptskými mamlúky, ale utrpěl těžké ztráty a město samotné nedobyl. V boji zemřel Robert z Artois a v křižáckém táboře se začala šířit epidemie, pravděpodobně vlivem sucha a zkažené vody plné mrtvých těl. Nemocný král i zubožené vojsko bylo při cestě zpět do Damietty Egypťany obklíčeno a zajato. Město zatím před muslimským protiútokem uhájila malá posádka pod velením královny Markéty Provensálské. Ludvík a jeho bratři byli nakonec výměnou za město a výkupné propuštěni. Manželské dvojice se shledaly v Akkonu, Ludvík byl po nemoci zubožený, Karel a Alfons zdraví a na rozdíl od krále netrpěli výčitkami svědomí. Dokonce ke králově nelibosti hráli v kostky. Z Akkonu oba mladíci i se ženami odjeli zpět do Francie.\n\nRoku 1251 se vrátili mladí manželé ze Svaté země a roku 1257 uzavřel Karel z Anjou konečně dohodu se svou tchyní, která se za finanční odškodnění vzdala nároků na provensálské državy a vyplatil hrady, na které si dělala nárok švagrová Eleonora s manželem, anglickým králem Jindřichem III. Hraběcí pár zastával poliltiku tvrdé ruky, neustále zvyšoval daně a uložil povinnou vojenskou službu. Roku 1263 nechal Karel popravit dvanáct občanů odbojného města Marseille.\n\nRoku 1263 nabídl papež Urban IV. Karlovi z Anjou sicilskou korunu. Ludvík IX. bratra v rozhodnutí diplomaticky podpořil, ale nepůjčil mu ani peníze, ani vojáky. Beatrix vzala nastalou situaci do svých rukou.\n\nRoku 1265 Karel vyplul z Marseille, přežil bouři a podařilo se mu dosáhnout Říma, kde čekal, podporován Římany, na svou armádu. Vojáky na cestě přes podzimní Alpy doprovázela samotná Beatrix.\n\n6. ledna 1266 byli manželé korunováni v Katedrále svatého Petra. Karel se vydal za Manfrédem a 26. února zvítězil nad jeho vojskem v bitvě u Beneventa. Protivník v bitvě zahynul, jako exkomunikovaný církví svatou byl pohřben u úpatí mostu v Beneventu a královna Helena na útěku padla do Karlových rukou. Karel zajatkyni odebral všechny děti, zavřel ji na hradě v Noceře a syny v Castel del Monte. Beatrix přijela za vítězným manželem do Beneventa a pak se přemístili do Neapole, kde se oficiálně ujali správy své nové země. V lednu 1267 se Karel vrhl do války v Toskánsku.\n\nDalším uchazečem o sicilskou korunu byl mladičký Konradin, syn římského krále Konráda IV., který se 23. srpna 1268 s Karlem sešel v bitvě u Tagliocozzo. Teprve šestnáctiletý Konradin díky léčce protivníka bitvu prohrál a společně s Fridrichem Bádenským byl Karlem na podzim v Neapoli popraven. Štaufové osobou Konradina vymřeli po meči.\n\nBeatrix si sicilského trůnu dlouho neužila, zemřela v dusném létě 1268 ve věku 35 let. Zanechala po sobě pět dětí a byla pohřbena po otcově boku v kostele v Aix-en-Provence.Karel se o rok později znovu oženil a sicilskou královnou se stala Markéta Burgundská.\n\n\n"}
{"id": "390599", "url": "https://cs.wikipedia.org/wiki?curid=390599", "title": "Pavel Hazuka", "text": "Pavel Hazuka\n\nPavel Hazuka (* 4. ledna 1950 Jindřichův Hradec) je bývalý ředitel Národní knihovny v Praze, v letech 2008 až 2010 člen Rady Českého rozhlasu. Hazuka je členem ČSSD.\n\nVystudoval Pedagogickou fakultu Jihočeské univerzity v Českých Budějovicích (1968–1972), po splnění základní vojenské služby sedmnáct let učil a pak byl dvanáct let ředitelem Základní školy v Kardašově Řečici. Mezi roky 2002–2004 působil jako místostarosta v Jindřichově Hradci, od června 2005 pracoval v Praze.\n\nV prosinci 2005 byl jmenován tehdejším ministrem kultury Vítězslavem Jandákem do funkce vedoucího odboru umění a knihoven na Ministerstvu kultury (v říjnu 2006 odvolán Jandákovým nástupcem Martinem Štěpánkem). Krátce na to se stal zaměstnancem Národní knihovny, byl členem sekretariátu ředitele NK a měl na starosti agendu nové budovy (červen 2007 až únor 2008). V únoru 2008 byl jmenován ředitelem Památníku národního písemnictví a v listopadu téhož roku se po odvolaném Vlastimilu Ježkovi stal ředitelem Národní knihovny. Do funkce ho jmenoval tehdejší ministr kultury Václav Jehlička (KDU-ČSL). Ředitelem NK byl do 5. listopadu 2011, kdy jej nahradil Ing. Tomáš Böhm.\n\n"}
{"id": "390607", "url": "https://cs.wikipedia.org/wiki?curid=390607", "title": "Náměstí Hedviky Vilgusové", "text": "Náměstí Hedviky Vilgusové\n\nNáměstí Hedviky Vilgusové je veřejné prostranství městské části Praha-Klánovice. Dne 17. června 2008 bylo pojmenováno po klánovické malířce dětských knih a zastupitelce Hedvice Vilgusové, která zemřela 12. listopadu 2007.\n\nNáměstí se rozprostírá v centru Klánovic, při hlavní ulici Slavětínská na křížení s ulicí V Soudním. V těsné blízkosti se nachází Masarykova základní škola, sportovní Hala starosty Hanzala a dětský domov. Součástí náměstí je park s dětským hřištěm.\n"}
{"id": "390610", "url": "https://cs.wikipedia.org/wiki?curid=390610", "title": "Marie Uherská (1257–1323)", "text": "Marie Uherská (1257–1323)\n\nMarie Uherská ( \"Maria d'Ungheria\", 1257 – 25. března 1323/1324 Neapol) byla neapolská královna z dynastie Arpádovců.\n\nMarie se narodila jako dcera uherského krále Štěpána V. a Alžběty, dcery kumánského chána Kuthena. V květnu či červnu 1270 byla provdána za šestnáctiletého Karla, syna sicilského krále Karla z Anjou a Beatrix Provensálské.\n\nKarel se stal po otcově smrti roku 1285 neapolským králem, sicilská koruna připadla již roku 1282 po krvavém povstání aragonskému králi Petrovi III. Roku 1300 je doložena na neapolském královském dvoře Mariina sestra Alžběta, vdova po Falkenštejnovi, nevlastním otci českého krále Václava.\n\nZ Mariina manželství s Karlem se narodilo čtrnáct dětí a téměř všechny se dožily dospělosti. Svého manžela Marie přežila o mnoho let, je pohřbena v kostele Santa Maria Donna Regina v Neapoli. Královnin dodnes dochovaný náhrobek je dílem Tina Camaina.\n\n"}
{"id": "390612", "url": "https://cs.wikipedia.org/wiki?curid=390612", "title": "Označování hospodářských zvířat", "text": "Označování hospodářských zvířat\n\nOznačování hospodářských zvířat se řídí zákonem (plemenářský zákon) a vyhláškou MZe, kterou se stanoví podrobnosti označovaných zvířat a jejich evidence.\nOznačování a evidence se provádí u turu (kromě skotu také např. zubr, jak, buvol atd.),\nkoní a oslů, jejich kříženců, prasat, ovcí a koz, běžců, drůbeže, včel, plemenných a neplemenných ryb a zvěře ve farmovém chovu.\n\nPoužívají se dvě stejné plastové ušní známky, každá část obsahuje identifikační číslo zvířete (nejvýše čtrnáctimístný kód, na jehož prvních dvou místech je označení země původu) a kód MZe.\nVšechna telata narozena od 1.5.2004 musí být takto označena.\n\nPoužívají se také dvě stejné plastové ušní známky, které mohou mít minimální rozměry 25x25mm. Každá známka se dá do jednoho ucha, zhruba do jedné třetiny od kořene ušního boltce. Známky se umisťují do sedmi dnů po narození mláďat. Známky obsahují stejně jako u skotu identifikační číslo zvířete a kód MZe.\n\nPrasata se označují tetováním nebo ušní známkou. Každé Prase musí být označeno tetováním do levého ucha nebo plastovou ušní známkou (o rozměrech nejméně 25x25mm, s výškou znaků nejméně 5mm). Pokud prase není označené do ucha může být tetované na levé straně těla (tetování musí obsahovat čtyřmístný kód, který vyjadřuje část registračního čísla hospodářství, ve kterém se prase narodilo. Výška tetování musí být nejméně 6mm.). Prasata se musí označit nejpozději před opuštěním hospodářství, ve kterém se narodila.\n\nBěžci se označují plastovou známkou (s výškou 50mm a šířkou nejméně 40mm a nejmenší výškou znaků 5mm). Plastová známka se umisťuje do pravé křídelní řasy (pštros dvouprstý a nandu pampový). Nebo se také umisťuje do kůže šíje v dolní části krku, příkladem je emu hnědý. Běžci jsou označováni nejpozději do šesti týdnů po vylíhnutí, případně dříve před tím než opustí hospodářství.\n"}
{"id": "390617", "url": "https://cs.wikipedia.org/wiki?curid=390617", "title": "Emanuel Mandler", "text": "Emanuel Mandler\n\nEmanuel Mandler (2. srpna 1932 Třebíč – 22. ledna 2009 Praha) byl český redaktor, novinář, historik, politolog, publicista a politik. Po sametové revoluci předák menších pravicových stran Československá demokratická iniciativa a Liberálně demokratická strana a poslanec Sněmovny lidu Federálního shromáždění.\n\nPo dokončení studia na Filosofické fakultě Univerzity Karlovy roku 1955 pracoval jako archivář a funkcionář ČSM, později od roku 1957 jako redaktor státního školního časopisu \"Dějepis ve škole\", který vydávalo Státní pedagogické nakladatelství. V letech 1960–1968 se podílel na vydávání historických svazků encyklopedie \"Československá vlastivěda\". V období let 1962–1965 byl spolupracovníkem časopisu \"Dějiny a současnost\" a od roku 1964 redaktorem časopisu \"Tvář\". V obou periodikách byla jeho aktivita ukončena roku 1965, kdy na nátlak ÚV KSČ byla vyměněna redakce Dějin a současnosti a zcela zastaveno vydávání Tváře. V roce 1968 začal v obou časopisech opětovně pracovat, až do jejich nového zrušení roku 1969. V roce 1968 také působil jako ředitel nově ustaveného nakladatelství \"Horizont\".\n\nV období normalizace po roce 1968 pracoval v méně kvalifikovaných profesích (družstevní výroba hraček, učitel programovacích jazyků). Nesměl oficiálně publikovat, své práce vydával pouze v samizdatu. Patřil mezi zakládající členy československého Helsinského výboru (listopad 1988, prvním předsedou byl prof. dr. Jiří Hájek). V září 1987 vzniklo opoziční politické hnutí Demokratická iniciativa, jehož předsedou byl až do roku 1989 (ovšem koncem listopadu 1988 DI svoji činnost oficiálně přerušila s tím, že u nás nejsou k činnosti nezávislých iniciativ „vhodné podmínky“). 11. listopadu 1989 DI požádala ministerstvo vnitra o registraci jako politická strana. Aktivity v DI i v následném polistopadovém období vyvíjel s blízkým přítelem a spolupracovníkem Bohumilem Doležalem.\n\nV lednu 1990 po sametové revoluci nastoupil jako poslanec za formaci Československá demokratická iniciativa (nástupce předlistopadové Demokratické iniciativy) v rámci procesu kooptací do Federálního shromáždění do Sněmovny lidu (volební obvod č. 4 – Praha 4). Československá demokratická iniciativa se pak během roku 1990 přejmenovala na Liberálně demokratickou stranu spolupracující s Občanským fórem. Mandler se stal roku 1990 předsedou LDS. Společně s Bohumilem Doležalem využívali svůj poslanecký mandát k aktivní politické činnosti. Ve svobodných volbách roku 1990 mandát obhájil, nyní jako poslanec za LDS, respektive za Občanské fórum (volební obvod Severočeský kraj). Již v červnu 1990 se ale poslanci LDS od Občanského fóra odtrhli a postupovali pak samostatně jako pravicová opozice vůči OF. Definitivní rozkol nastal v říjnu 1990, kdy Liberálně demokratická strana pod předsednictvím Emanuela Mandlera přerušila spolupráci s OF a obvinila ho z podpory starých mocenských struktur. Ve federálním parlamentu setrval Mandler do konce volebního období, tedy do voleb roku 1992.\n\nV roce 1991 vedla ODS neúspěšná jednání o integraci LDS. Mandler snahy o fúzi s ODS odmítl. Během roku 1991 se ale v Liberálně demokratické straně objevovaly opoziční tendence vůči stávajícímu předsedovi. Hlavní postavou této kritické skupiny byla Viktorie Hradská, která se v listopadu 1991 stala novou předsedkyní LDS. Hradská, mající podporu moravských členů LDS, favorizovala spojení strany s ODA, Mandler si udržoval podporu v Čechách a prosazoval pokračující samostatnou existenci LDS. V lednu 1992 se strana fakticky rozpadla. Lidé věrní Viktorii Hradské krátce nato vstoupili do ODA, jejich oponenti včetně Mandlera se pak po jistou dobu snažili pokračovat ve fungování Liberálně demokratické strany (předsedou byl Ladislav Cerman, oficiální registraci LDS ovšem držela skupina okolo V. Hradské). Mandlerovo křídlo se nemohlo zúčastnit voleb v roce 1992 a krátce nato přestala LDS vyvíjet činnost.\n\nV letech 1992–1995 pracoval Mandler v Ústavu pro soudobé dějiny AV ČR na vydávání časopisu \"Soudobé dějiny\". Angažoval se v pražské Nadaci Demokratické iniciativy pro kulturu a politiku.\n\n\n"}
{"id": "390618", "url": "https://cs.wikipedia.org/wiki?curid=390618", "title": "Roman Šmucler", "text": "Roman Šmucler\n\nRoman Šmucler (* 8. července 1969 Praha) je český zubní lékař, stomatochirurg, specialista na laserovou a estetickou medicínu, vysokoškolský pedagog, podnikatel, moderátor a scenárista. Od září 2017 prezident České stomatologické komory. \n\nVyrůstal v Příbrami, kde absolvoval základní školu a gymnázium. V roce 1987 byl přijat na Fakultu všeobecného lékařství v Praze obor stomatologie. Po absolutoriu v roce 1992 nastoupil na Stomatologickou kliniku 1. lékařské fakulty a Všeobecné fakultní nemocnice v Praze, kde pracuje dodnes. Nyní ve funkci vedoucího lékaře Centra fotonické medicíny vedoucí výuky v anglickém jazyce.\n\nV roce 1995 složil I. a v roce 2002 II. atestaci ze stomatologie. V roce 2012 obdržel atestaci z klinického zubního lékařství. Téhož roku obdržel vědeckou hodnost kandidáta věd (CSc.). Habilitoval se na 1. LF UK v Praze v oboru stomatologie habilitační prací \"Terapeutické využití laserů v orofaciální onkologii\". Jmenován docentem byl 1. února 2010.\n\nV roce 2015 jmenován docentem pro obor stomatologie a spolugarantem výuky stomatologie na Univerzitě Pavla Jozefa Šafárika v Košicích. Pracuje též na LF Plzeň, kde se zabývá výzkumem léčby onkologických onemocnění laserem. Spolupracuje s New York University, New York, College of Dentistry. Pracuje v Nemocnici Na Pleši.\n\nAbsolvoval odborné stáže v Bostonu, Paříži, Uppsale, Soulu, New Yorku a ve Vídni. Je členem řady českých i mezinárodních odborných společností, kde též pracuje v různých funkcích (SPIE, ASLMS, AAID, AACD, ELA, ESAD). Hlavním směrem výzkumu jsou aplikace laserů, mimo jiné pracuje od roku 1996 ve výboru Společnosti pro využití laserů v medicíně České lékařské společnosti Jana Evangelisty Purkyně, kde byl vědeckým sekretářem. Od roku 2013 je předsedou této společnosti, jež byla přejmenována na Společnost estetické a laserové medicíny, aby rozvíjela nový obor - estetickou medicínu. Dále se věnuje výzkumu v oblasti zubních implantátů a dentoalveolární chirurgie. Dosud publikoval 61 původních a přehledových vědeckých sdělení. Byl spoluřešitelem 5 výzkumných projektů. Je školitelem postgraduálních studentů. Věnuje se popularizaci vědy, napsal 123 článků a podílí se na monografiích, televizních a rozhlasových odborných pořadech. Je autorem 159 přednášek, z toho 61 v zahraničí. Podílel se na organizaci řady mezinárodních kongresů EACMFS, GDIA (2014), DRAW, EPA (2015). Člen evropské normalizační komise CEN/TC 403. Člen Scientific board - IMCAS Academy, Paříž, od roku 2016.\n\nV listopadu 2016 byl zvolen prezidentem České stomatologické komory, funkce se plně ujal 21. září 2017.\n\nOd roku 2017 je National Dental Officer pro Českou republiku. 2017 - předsedou Zubohradu. 2018 jmenován do Vědecké rady Ministerstva zdravotnictví ČR. Toho roku jmenován i do Rady poskytovatelů. Předsedou Vědecké rady České stomatologické komory od roku 2018. \n\nPublikovat začal systematicky v deseti letech v regionálním tisku. V roce 1986 obsadil druhé, v roce 1987 první a druhé místo v celostátní literární soutěži. Na jaře 1989 vyhrál spolu s Robertem Tamchynou a Martinem Ondráčkem konkurz do Mikrofóra, pořadu Českého rozhlasu. Patřil do týmu nové federální stanice E+M. V listopadu 1989 se podílel na revolučním vysílání, začal moderovat Mikrofórum a přispívat do pořadu \"Noční linka Mikrofóra\".\n\nOd roku 1991 moderoval pravidelně \"Studio Kontakt\" v České televizi a příležitostné programy – například \"Miss Československa\" (1992 a 1993). 4. února 1994 moderoval první přímý přenos TV Nova a dále pořady \"Uzel\", \"Proč?\", \"Tabu\", \"1 proti 100\". Je autorem námětu pořadu Tabu, který se vysílal i v zahraničí. Vystupoval například v programech \"Zlatá mříž\", \"Miss desetiletí\", Silvestr atd. Z televize Nova odešel v roce 2005. V roce 2008 se stal na půl roku moderátorem pořadu \"Milionář\" na televizi Prima. V roce 2013 začal znovu moderovat \"Noční Mikrofórum\" na Dvojce Českého rozhlasu a natočil pořad \"Nejchytřejší Čech\" s Českou televizí, který byl v šesti dílech odvysílán v dubnu a květnu 2014.V roce 2016 odvysílána druhá řada soutěže Nejchytřejší Čech. V roce 2017 se jako odborný poradce podílel na pořadu Tajemství těla České televize.\n\nOd roku 1992 produkoval televizní pořady jako osoba samostatně výdělečně činná. V roce 1996 založil Asklepion-Lasercentrum Praha s.r.o. Tato společnost je provozovatelem nestátního zdravotnického zařízení, které se z prvního centra zaměřeného na laserovou estetickou medicínu proměnilo na multioborový institut estetické medicíny s hlavní klinikou v Praze v Londýnské ulici 39 a s několika pobočkami v Karlových Varech (4 pracoviště), Mariánských Lázních (4 pracoviště). Společnost se podílela na vzniku zdravotnických zařízení, která následně prodala jiným provozovatelům (Praha, Ostrava) či je primárně zřídila pro jiné subjekty (16 v ČR a několik v zahraničí). Společnost ošetřuje cca 40 % klientů ze zahraničí, kde má i ordinace (např. Londýn). Postupně vznikaly další dceřiné společnosti zaměřené na obchod, medicínská školení a výrobu kosmetiky. V roce 2008 společnost zakoupila podíl v Institutu onkologie a rehabilitace Na Pleši, s.r.o., jenž vznikl o rok dříve při privatizaci. Téhož roku prostřednictvím společnosti Asklepion SG Hospital, s.r.o. (spolu se SUDOP Group – partner Asklepionu i v nemocnici na Pleši) získal většinový podíl v Městské nemocnici Mariánské Lázně, kterou po několika letech odprodal. Nyní směřuje většinu investic do vývoje nových medicínských postupů a výrobků.V roce 2015 získal Asklepion-Lasercentrum Praha, s.r.o. titul \"Employer of the year\" pro Českou republiku v soutěži \"European Business Award\". V listopadu 2019 byla firma oceněna v anketě Českých 100 nejlepších v oborové kategorii \"invence-nasazení-export-zisk\". \n\n23. července 2009 se stal lídrem kandidátky politické strany TOP 09 v Karlovarském kraji pro neuskutečněné říjnové volby do Poslanecké sněmovny ČR. Z čela kandidátky v lednu 2010 odstoupil kvůli časové náročnosti. Vzhledem k funkci prezidenta České stomatologické komory, která je nestranická, opustil nezaplacením příspěvku TOP09 v roce 2017.\n\nJeho manželkou byla Libuše Šmuclerová, generální ředitelka Ringier Česká republika, dříve výkonná ředitelka TV Nova. V roce 2012 se rozvedli. Společně mají dceru Justinu-Annu, narozenou v roce 2001.\n\nJe podruhé ženatý, jeho manželkou je od 17. října 2015 Iva Šmuclerová, která pracuje v bankovnictví. Mají syna Karla Josefa (* 17. března 2016).\n\nV roce 2009 mu byla spolu s prof. MUDr. Jiřím Mazánkem, DrSc., a MUDr. Markem Vlkem udělena Cena za medicínský výzkum za rok 2008. Ceny za přednášky na zahraničních medicínských kongresech. Opakovaně byl nominován v diváckých anketách. V roce 2005 získal 2. místo v anketách ANNO a TýTý. V roce 2015 byl jmenován Čestným členem Společnost estetické a laserové medicíny ČLS JEP .\n\n"}
{"id": "390620", "url": "https://cs.wikipedia.org/wiki?curid=390620", "title": "Vojenská zpravodajská služba (Slovensko)", "text": "Vojenská zpravodajská služba (Slovensko)\n\nVojenská zpravodajská služba (slovensky \"Vojenská spravodajská služba\", ve zkratce VSS) je speciální služba, která plní úlohy zpravodajského zabezpečení obrany Slovenské republiky (SR) v působnosti ministerstva obrany SR v rozsahu stanoveném zákonem Národní rady SR č. 198/1994 Sb. o Vojenském zpravodajství, ve znění pozdějších předpisů, a statusu Vojenského zpravodajství.\n\nZískává, soustřeďuje a vyhodnocuje informace o aktivitách, které vznikají v zahraničí a směřují proti suverenitě, svrchovanosti, územní celistvosti a obranyschopnosti SR, získává, soustřeďuje a vyhodnocuje informace:\n\nV rozsahu své působnosti se VSS podílí na plnění dalších úkolů, zejména úkolů ozbrojených sil SR, úkolů na poli ochrany utajovaných skutečností a úkolů vyplývajících z mezinárodních smluv a dohod\n\nÚkoly VSS plní příslušníci VSS, kteří jsou ve služebním poměru k ozbrojeným silám SR.\n\n"}
{"id": "390625", "url": "https://cs.wikipedia.org/wiki?curid=390625", "title": "Vlakvedoucí", "text": "Vlakvedoucí\n\nVlakvedoucí je v české železniční dopravě kvalifikovaný pracovník dopravce, který v některých vlacích řídí a vykonává práce související s přepravou osob, zavazadel nebo nákladu. V malých osobních vlacích je tato funkce často sloučena s funkcí průvodčího, případně i strojvedoucího. Činnost vlakvedoucího nákladního vlaku se značně liší od činnosti vlakvedoucího v osobním vlaku. V osobních vlacích je vlakvedoucí (nebo jeden z více vlakvedoucích) vedoucím vlakové čety a jsou mu podřízeni průvodčí a vlakoví manipulanti, zpravidla též sám vykonává činnost průvodčího buď v části vlaku, nebo v celém vlaku, není-li v něm další průvodčí.\n\nVlakvedoucí zpravidla připravuje podklady pro jízdu vlaku (např. brzdné údaje na základě zatížení vlaku), doprovází vlak, vede dokumentaci o vlaku (vozech) a nákladu (zavazadlech, spěšninách) a řídí nakládku a vykládku. Koordinuje práci průvodčích a návěstmi komunikuje s výpravčím, případně též strojvedoucím. K práci vlakvedoucího patří též činnosti při jednoduchém posunu vlaků, obsluha výhybek a zámků jejich výměn atd. Podrobněji vymezují činnost vlakvedoucího provozní předpisy příslušné dráhy. Obvykle je vyžadováno nejméně střední odborné vzdělání bez maturity a absolvování speciálního několikaměsíčního kursu.\n\nU jiných dopravců než Českých drah mohou být funkce vymezeny jinak, v některých jazycích či zemích je pro funkce vlakvedoucího i průvodčího shodný název (např. analogie českého synonyma konduktér) a vlakvedoucí je v případě potřeby rozlišen jako hlavní konduktér (chief guard, chief conductor).\n\nV tramvajové dopravě je podle místních provozních předpisů vedoucím vlakové čety obvykle řidič. V minulosti to především znamenalo, že mu jsou podřízeni průvodčí ve všech vozech soupravy, v současné době nachází ustanovení uplatnění například při sunutí nebo vlečení neprovozního vozu obsazeného brzdařem nebo poučeným pracovníkem, který řidiči signalizuje volnost cesty. V kombinovaném sunoucím a vlekoucím vlaku je vedoucím vlakové čety první řidič ve směru jízdy soupravy.\n\n"}
{"id": "390627", "url": "https://cs.wikipedia.org/wiki?curid=390627", "title": "Státní poznávací značky v Turecku", "text": "Státní poznávací značky v Turecku\n\nSoučasná turecká státní poznávací značka má po vzoru členských států Evropské unie v levé části značky modrý štítek s MPZ Turecka – TR. Poté následují dvě číslice, dvě písmena a čtyři číslice. Vzor:|TR| 34 VZ 0771…\n\n\n\n\n\n\n\n\n\n"}
{"id": "390628", "url": "https://cs.wikipedia.org/wiki?curid=390628", "title": "Mindaugas", "text": "Mindaugas\n\nMindaugas (polsky Mendog, bělorusky Міндоўг, Mindoug; okolo 1203 – 12. září 1263) byl litevským velkoknížetem a od roku 1253 králem. Je považován za prvního více známého vládce Litvy, kterému se podařilo sjednotit dosud politicky nejednotné území obývané Litevci a částečně také Žmuď.\n\nV letech 1238–1240 okamžitě využil oslabení ruských knížectví tatarskými vpády a připojil tzv. Černou Rus na horním toku Němenu a Polock (trvalou součástí litevského státu se polocké knížectví stalo roku 1307). Aby odvrátil hrozící protilitevskou koalici řádu německých rytířů, podmaněných žmuďských knížat a Jotvingů, která se začala formovat z popudu haličsko-volyňského knížete Daniila, souhlasil Mindaugas s přijetím křesťanství. Poté ho roku 1253 nechal papež Inocenc IV. korunovat litevským králem (povolení dáno dne 17. července 1251) a na Litvě bylo zřízeno katolické biskupství. Král odstoupil Žmuď řádu německých rytířů a Černou Rus knížeti Daniilovi. Tento stav však neměl dlouhého trvání. Jakmile se řád pokusil převzít Žmuď do své moci, utrpěl roku 1260 těžkou porážku u Durbe.\n\nPoté Mindaugas zcela změnil svoji dosavadní politickou orientaci. Přerušil veškeré kontakty s německými rytíři a papežstvím a vrátil se k pohanským kultům. Roku 1262 uzavřel mírovou smlouvu a spojenectví s velikým knížetem vladimirským Alexandrem Něvským, namířené proti rozpínavosti řádu v Livonsku. V koordinaci s Rusy podnikl tažení do Livonska. Zatímco se Rusové s pomocí litevských oddílů zmocnili Dorpatu (dnešní Tartu) a vyplenili ho, Mindaugasovo vojsko se neúspěšně pokusilo dobýt Wenden (dnešní Césis), sídlo livonské větve řádu německých rytířů. Roku 1263 byl v důsledku spiknutí zavražděn a jeho syn spolupráci s Rusy ukončil.\n"}
{"id": "390630", "url": "https://cs.wikipedia.org/wiki?curid=390630", "title": "Chinese Democracy (píseň)", "text": "Chinese Democracy (píseň)\n\n„Chinese Democracy“ je hard-rocková píseň od skupiny Guns N' Roses, titulní píseň z jejich šestého studiového alba \"Chinese Democracy\". Píseň byla vydaná jako jedenadvacáty rádiový singl kapely 22. října 2008. Autory písně jsou Axl Rose a Josh Freese.\n"}
{"id": "390636", "url": "https://cs.wikipedia.org/wiki?curid=390636", "title": "Maria Schicklgruber", "text": "Maria Schicklgruber\n\nMaria Anna Schicklgruberová (15. dubna 1795 – 7. ledna 1847) byla Hitlerova babička z otcovy strany.\nNarodila se ve vesničce Strones v dolnorakouské oblasti Waldviertel na severozápadě země, která sousedí s Českou republikou.\n\nMaria Schicklgruberová se narodila v rodině rolníka Johannese Schicklgrubera a byla silně nábožensky založená. Většina toho, co o ní dnes víme, je založena na církevních záznamech. Svého jediného syna Aloise, Hitlerova otce, porodila jako nemanželské dítě v roce 1837, kdy jí bylo 42 let. \nDům v Grazu (česky Štýrský Hradec), kde Maria pracovala měl patřit židovské rodině. Podle historika Leonarda Saxe dědečkem Hitlera byl Žid Leopold Frankenberger žijící v rakouském Grazu. Pět let po synově narození, tedy ve věku 47 let, se 10. května 1842 provdala v nedalekém Döllersheimu za o tři roky staršího Johanna Georga Hiedlera, který si změnil příjmení na Hitler.\nV roce 1847 Maria ve svých 52 zemřela na souchotiny. Byla pohřbena na farním hřbitově v Döllersheimu.\n\nPo anšlusu Rakouska v roce 1938 nebyl její hrob nalezen, proto jí byl u hřbitovní zdi zbudován \"čestný hrob\". V roce 1942 bylo na Hitlerův příkaz zdejší obyvatelstvo vystěhováno a celá oblast se stala dělostřeleckou střelnicí. Tou byla až do roku 1985. Döllersheimský kostel i hřbitov prošly rekonstrukcí, ale hrob Marie Schicklgruberové obnoven nebyl. Döllersheim je dnes částí obce Pölla v okrese Zwettl.\n\nV oblasti Waldviertel dodnes žije několik příslušníků rodu Schicklgruberů. V roce 1940 zemřela jedna z jeho příslušnic, 49letá \"Aloisia V\", v nacistické plynové komoře.\n"}
{"id": "390638", "url": "https://cs.wikipedia.org/wiki?curid=390638", "title": "Benito Pérez Galdós", "text": "Benito Pérez Galdós\n\nBenito Pérez Galdós (10. května 1843 Las Palmas de Gran Canaria – 4. ledna 1920 Madrid) byl španělský romanopisec, dramatik a memoárista.\n\nBenito Pérez Galdós se nikdy neoženil, udržoval avšak dlouhé roky vztah např. se známou spisovatelkou Emilií Pardo Bazán, Conchou Ruth Morell, či Lorenzou Cobián, která mu také roku 1891 porodila dceru Maríu Pérez-Galdós. Roku 1897 se stal členem Španělské královské akademie (RAE). Roku 1912 byl dokonce navržen na Nobelovu cenu za literaturu. \n\nRoku 1920 zemřel, byl pochován na madridském hřbitově 'Cementerio de La Almudena'.\n\nJe považován za největšího představitele španělského realistického románu a vůdčí postavu španělské literatury 2. poloviny 19. století. Galdós byl znalcem španělského lidu a jeho každodenního jazyka, kterým mnohdy mluví také postavy jeho románů. Jeho romány se sociální tematikou jsou zaměřeny spíše liberálně a místy též antiklerikálně; zejména ve Španělsku jsou dodnes populární, zatímco jeho pokusy dramatické takový úspěch nezaznamenaly.\n\n\n\n"}
{"id": "390639", "url": "https://cs.wikipedia.org/wiki?curid=390639", "title": "Dana Hábová", "text": "Dana Hábová\n\nDana Hábová (* 4. dubna 1951 Praha) je česká tlumočnice a překladatelka. \n\nČeští televizní diváci ji znají jakožto dlouholetou spolupracovnici České televize, kde pravidelně vystupuje jako simultánní tlumočnice z angličtiny. Kromě toho také, mimo jiné, pracuje jako překladatelka divadelních her, literárních děl, filmových dialogů a titulků k zahraničním filmům.\n\nV roce 2007 byla nominována na Cenu Josefa Jungmanna, což je ocenění nejlepších českých překladatelů roku, cenu získala za překlad díla Woodyho Allena \"Čirá anarchie\".\n\n"}
{"id": "390645", "url": "https://cs.wikipedia.org/wiki?curid=390645", "title": "Kostel Saint-Jean-de-Malte (Aix-en-Provence)", "text": "Kostel Saint-Jean-de-Malte (Aix-en-Provence)\n\nKostel Saint-Jean-de-Malte (Aix-en-Provence) je první gotický kostel v Provence. Stojí na náměstí \"Saint-Jean-de-Malte\" v Aix-en-Provence v departementu Bouches-du-Rhône.\n\nÚstřední loď kostela byla postavena ve 13. století na místech starší kostelní stavby a byla součástí špitálu Řádu svatého Jana z Jeruzaléma. Kostel má velice střízlivý interiér, věž se svými 67 m je nejvyšším bodem města. Jsou zde pohřbení někteří příslušníci provensálských hrabat.\n\n"}
{"id": "390646", "url": "https://cs.wikipedia.org/wiki?curid=390646", "title": "Státní poznávací značky v Černé Hoře", "text": "Státní poznávací značky v Černé Hoře\n\nStaré Registrační značky v Černé Hoře měly na začátku černohorský znak a pod ním napsáno :„Црна Гора“, následně 2 písmena, jugoslávskou vlajku, 3 číslice, čáru a 2 číslice. Vzor : BA 854-65. Do vyhlášení nezávislosti v roce 2006 byl místo černohorské orlice umístěn v levé části značky modrý pruh s vlajkou státu a písmeny SCG, neboli Srbsko a Černá Hora.\n"}
{"id": "390649", "url": "https://cs.wikipedia.org/wiki?curid=390649", "title": "Secret Society", "text": "Secret Society\n\nSecret Society je osmým studiovým albem švédské hard rockové skupiny Europe. Vydáno bylo 25. října, 2006 společností Sanctuary Records.\n"}
{"id": "390650", "url": "https://cs.wikipedia.org/wiki?curid=390650", "title": "Ramesseum", "text": "Ramesseum\n\nRamesseum je chrámový komplex ve Vesetu v Horním Egyptě, naproti modernímu Luxoru přes řeku Nil.\n\nVelkolepý chrám Ramesse II. stojí v západních Thébách (Veset, dnes Luxor) a je zasvěcen hlavnímu thébskému bohu – Amonovi. Chrám zde stojí v sousedství dalších chrámů králů 18 – 20. dynastie, jako např. Thutmose III. a IV., Amenhotepa III. a Ramesse IV. Patřil k Zádušním chrámům před Údolím králů a dochoval se nejlépe ze všech chrámů.\n\nSloužil jak k uctívání zemřelého krále, tak k slavení svátku SED, který se konal vždy v třicátém roce vlády panovníka. Jeho cílem bylo obnovení síly a energie panovníka a tím udržení a zajištění budoucnosti celému Egyptu. Sami staří Egypťané nazývali tyto chrámy – „Chrám milionů let“, římský spisovatel Diodóros ho nazval „Hrobem Osymandiovým“. Francouzský archeolog Jean-François Champollion jej v roce 1829 identifikoval jako zádušní chrám faraona Ramesse II. a pojmenoval jej \"Rhamesséion\", odtud se název rozšířil do ostatních jazyků.\n\nCelý chrámový komplex zaujímá plochu okolo 5 hektarů a byl obehnán mohutnou zdí z nepálených cihel. Kromě hlavního chrámu (obdélník od 1. pylonu až po svatyni), byl součástí chrámového komplexu i královský palác a chrám k uctívání faraona, chrám pro uctívání Ramessovy matky Tuji (Mut-Tuja) a manželky Nefertari, chrámová škola, příbytky kněžích, kaple, svatyně, a další a nechybí samozřejmě hojné hospodářské budovy a sklady. Chrám je vyzdoben mnoha reliéfy zobrazujícími Ramesse II. jako velkého válečníka, zvláště pak jako vítěze bitvy u Kadeše. Další z dochovaných reliéfů vyobrazuje Ramesse II. ve společnosti bohů. Stejně jako v jiných Ramessových chrámech, zdobilo i Ramesseum několik gigantických soch faraona. První dvě 17,5 metru vysoké sochy se tyčily podél schodiště před druhým pylonem (dnes se zde nachází jeden z kolosů povalených při zemětřesení). Další dvě žulové sochy stály na druhém nádvoří, dnes jsou zde již jen jejich torza. Hlavu jedné ze soch, kterou objevil Battista Belzoni, je možné zhlédnout v Britském muzeu. Když chrám přestal plnit svůj účel, stal se pohřebištěm kněží, sloužil jako levný zdroj stavebního materiálu, či jako koptský kostel.\n"}
{"id": "390655", "url": "https://cs.wikipedia.org/wiki?curid=390655", "title": "Cobie Smulders", "text": "Cobie Smulders\n\nJacoba Francisca Maria „Cobie“ Smulders (* 3. dubna 1982, Vancouver, Britská Kolumbie) je kanadská herečka. Mezi její nejznámější role patří postava Robin Scherbatské v seriálu \"Jak jsem poznal vaši matku\".\n\nNarodila se ve Vancouveru nizozemskému otci a anglické matce. Pojmenována byla po své nizozemské pratetě Jacobě, přičemž právě od ní dostala svoji přezdívku „Cobie“. Má sedm sourozenců.\n\nJako dítě chtěla být doktorkou nebo mořskou bioložkou. Na střední škole se začala zajímat o herectví a vystupovala v několika školních inscenacích. V roce 2000 dokončila s vyznamenáním střední školu Lord Byng Secondary School. Během studií se věnovala také modelingu.\n\nMluví plynně francouzsky.\n\nSe svým manželem, hercem Taranem Killamem, kterého si vzala v roce 2012, má dceru Shaelyn. Žijí spolu v Los Angeles. Po svatbě zní celé její občanské jméno „Jacoba Francisca Maria Smulders-Killam“.\n\nV dubnu 2015 uvedla, že v roce 2007, kdy natáčela třetí řadu seriálu \"Jak jsem poznal vaši matku\", jí byla diagnostikována rakovina vaječníků, kterou ale po dvou letech úspěšně překonala.\n\nV televizi debutovala v roce 2002 epizodní rolí v seriálu \"Lovci netvorů\", téhož roku se objevila i v seriálu \"Jeremiah\". V hlavní roli se poprvé představila v seriálu \"Veritas\" (2003–2004). V letech 2005–2014 hrála v sitcomu \"Jak jsem poznal vaši matku\" televizní reportérku Robin Scherbatskou.\n\n\n\n"}
{"id": "390656", "url": "https://cs.wikipedia.org/wiki?curid=390656", "title": "Alena Kreuzmannová", "text": "Alena Kreuzmannová\n\nAlena Kreuzmannová (15. října 1929 Praha – 12. dubna 1993 Praha) byla česká herečka, dcera herce Františka Kreuzmanna staršího , matka herce Františka Kreuzmanna mladšího a bývalá manželka herce Felixe le Breux.\n\nPocházela z hereckého prostředí, její děd, otec, teta i bývalý manžel byli herci. Již během svého studia herectví na pražské konzervatoři hostovala na prknech Národního divadlo. Po ukončení studií krátce hrála na několika oblastních a méně významných divadelních scénách. V roce 1954 ji Emil František Burian angažoval do svého experimentálního souboru D 34. Po předčasné smrti E. F. Buriana přešla do pražského Divadla ABC, kde již zakotvila natrvalo. Divadlo ABC se posléze stalo součástí Městských divadel pražských, kde setrvala v letech 1962–1990 , tj. až do svého odchodu do důchodu.\n\nV českém filmu a posléze i v Československé televizi vytvořila přibližně 50 různých rolí, svůj hlas poměrně často propůjčovala i jiným herečkám, jejichž hlas nevyhovoval režisérským požadavkům. Jednalo se také o úspěšnou rozhlasovou a dabingovou herečku.\n\n\n"}
{"id": "390661", "url": "https://cs.wikipedia.org/wiki?curid=390661", "title": "Pavel Ernest Jablonský", "text": "Pavel Ernest Jablonský\n\nPavel Ernst Jablonský (28. prosince 1693 – 13. září 1757) byl německý teolog a orientalista. Jeho otcem byl biskup Jednoty Bratrské Daniel Ernst Jablonský.\n\nZabýval se koptštinou a životem Koptů a jejich významem pro starozákonní studia. Je autorem řady vědeckých spisů, např. \"Pantheon Aegyptiorum sive de diis eorum commentarius\".\n\n"}
{"id": "390664", "url": "https://cs.wikipedia.org/wiki?curid=390664", "title": "Státní poznávací značky v Srbsku", "text": "Státní poznávací značky v Srbsku\n\nRegistrační značky v Srbsku měly v Jugoslávii (Srbsko a Černá Hora) shodný vzhled se značkami Černé Hory, rozdílem je jiný nápis na začátku – místo nápisu \"Црна Гора\" je na srbských \"србија\" a vlajka Srbska.\n\nMapka kódů:\n"}
{"id": "390665", "url": "https://cs.wikipedia.org/wiki?curid=390665", "title": "Trojan (bůh)", "text": "Trojan (bůh)\n\nTrojan je slovanským bohem nejasného významu. Nejčastěji bývá vykládán jako divinizace (zbožštění) římského císaře Trajána pod vlivem dobytí Dácie v 2. století, tato teorie je však nepravděpodobná. Také bývá připodobňován k polabskému Triglavovi a souvislost se staročeským osobním jménem Trojan pro třetí narozené dítě.\nDoložen je ve dvou ruských apokryfech z 12. století vedle Peruna, Chorse a Velese kde v jednom je označován jako „car v Římě“ a druhém jako zbožštělý člověk. Jedná se však nejspíš o hypotézy autorů. Zmiňován je také v Slově o pluku Igorově kde se mluví o zemi, věcích a stopách Trojana, zdá se být tedy mýtickým vládcem. Objevuje se také v srbských a bulharských písních a pohádkách jako bohatý car.\n\n"}
{"id": "390673", "url": "https://cs.wikipedia.org/wiki?curid=390673", "title": "Brjanský front", "text": "Brjanský front\n\nBrjanský front ( ) byl název tří vojenských formací Rudé armády za druhé světové války.\n\nPoprvé byl Brjanský front zřízen 16. srpna 1941 podle rozkazu Hlavního stanu z 14. srpna na styku Středního a Záložního frontu.\n\nÚkolem nově vzniklého frontu bylo bránit Brjansk s okolím a nepřipustit postup nepřítele do týlu Středního a Jihozápadního frontu. Začátkem září 1941 front zaútočil na křídlo německé 2. tankové skupiny, ale obchvatu Jihozápadního frontu nezabránil. 30. září začal německý útok na Moskvu, vojska Brjanského frontu byla rozbita, velká část obklíčena a zničena, zbytek ustoupil na západ až k Tule a Jelci.\n\n10. listopadu 1941 byl front zrušen, 50. armáda předána Západnímu, 3. a 13. armáda Jihozápadnímu frontu.\n\n\n\nVelitel\n\nČlen vojenské rady\n\nNáčelník štábu\n\nPodruhé byl Brjanský front zformován 24. prosince 1941 podle rozkazu Hlavního stanu z 18. prosince z pravého křídla Jihozápadního frontu.\n\nÚkolem frontu bylo pokračovat v útoku na orelsko-brjanském směru. Do začátku ledna 1942 front v rámci Moskevské strategické útočné operace porazil pravé křídlo skupiny armád Střed, poté bylo úkolem frontu pouze poutání německých vojsk. 28. června 1942 v pásmu Jihozápadního frontu a nejjižnější armády (40.) Brjanského frontu zaútočila německá armáda v operaci Blau, 40. armáda ustoupila k Voroněži. Pro zlepšení velení byl z vojsk na voroněžském směru 9. července vytvořen Voroněžský front.\n\nZačátkem roku 1943 v Voroněžsko-kastorněnské operaci front společně s Voroněžským frontem porazil německou 2. armádu a osvobodil Voroněžskou a většinu Kurské oblasti.\n\n12. března byl Brjanský front podle rozkazu Hlavního stanu z 11. března zrušen, 61. armáda předána Západnímu, 3., 13., a 48. armáda Střednímu frontu,\n15. letecká armáda a velení frontu přešlo do zálohy Hlavního stanu.\n\n\n\nVelitel\n\nČlen vojenské rady\n\nNáčelník štábu\n\nPotřetí Brjanský front vznikl 28. března přejmenováním Orelského frontu.\n\nNa jaře byla fronta v úseku Brjanského frontu klidná. V červenci srpnu 1943 společně s levým křídlem Západního a Středního frontu osvobodil Orelskou oblast. V září říjnu front osvobodil Brjansk.\n\n10. října byl Brjanský front zrušen, velení frontu se s 15. leteckou a 11. gardovou armádou přesunulo na sever, kde se stalo základem Pobaltského frontu. Ostatní čtyři armády byly předány Střednímu frontu.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "390676", "url": "https://cs.wikipedia.org/wiki?curid=390676", "title": "Orelský front", "text": "Orelský front\n\nOrelský front ( ) byl název vojenské formace Rudé armády za druhé světové války.\nOrelský front byl zřízen 27. března 1943 podle rozkazu Hlavního stanu z 24. března z 3. armády Středního, 61. armády Západního frontu a 15. letecké armády zrušeného Kurského frontu. Už 28. března 1943 byl přejmenován na Brjanský front.\n\nOpakované přejmenování štábu bývalého Brjanského frontu (Brjanský – Záložní – Kurský – Orelský front) a změny podřízených vojsk koncem března 1943 byly důsledkem nejistoty generálního štábu a Hlavního stanu v odhadu budoucího vývoje situace.\n\n\nVelitel\n\nČlen vojenské rady\n\nNáčelník štábu\n\n"}
{"id": "390677", "url": "https://cs.wikipedia.org/wiki?curid=390677", "title": "Kurský front", "text": "Kurský front\n\nKurský front ( ) byl název vojenské formace Rudé armády za druhé světové války.\nKurský front byl zřízen 23. března 1943 podle rozkazu Hlavního stanu z téhož dne z 38. a 60. armády Voroněžského frontu a velitelství zrušeného Záložního frontu. Už 27. března 1943 byl rozhodnutím Hlavního stanu z 24. března zrušen. 38. armáda byla předána Voroněžskému, 60. armáda Střednímu frontu. Velitelství s 15. leteckou armádou přešlo k Orelskému frontu.\n\n\nVelitel\n\nČlen vojenské rady\n\nNáčelník štábu\n\n"}
{"id": "390682", "url": "https://cs.wikipedia.org/wiki?curid=390682", "title": "Rudolf Protiva", "text": "Rudolf Protiva\n\nRudolf Protiva (6. března 1908 v Jenečku – 17. ledna 1949, Severní moře) byl československý pilot v RAF.\n\nPo studiu na Obchodní akademii absolvoval vojenskou základní službu, v roce 1928 nastoupil v Košicích do Školy pro důstojníky pěchoty v záloze a roku 1933 byl povýšen na poručíka pěchoty. V roce 1936 složil státní civilní zkoušky na pilota turistických letadel. Před druhou světovou válkou závodil na motocyklech, patřil k nejlepším československým jezdcům.\n\nPo obsazení Československa odešel 14. června 1939 do Polska a v Krakově se přihlásil do československé zahraniční armády. Rozhodl se v Polsku zůstat, prožil zde začátek druhé světové války a hromadný ústup na východ. V zimě 1939/1940 byl internován sovětskou armádou v Suzdale a po propuštění v únoru 1941 a odjel ze Sovětského svazu do Velké Británie.\n\nDne 25. července 1941 byl přijat do britského Královského letectva (R.A.F.) a zařazen do pilotního výcviku, který z větší části absolvoval v Kanadě. Poté byl 27. července 1943 převelen k 311. bombardovací peruti jako pilot dvoumotorového Wellingtonu a velitel osádky. Od prosince 1943 do března 1944 se na Bahamských ostrovech přeškoloval na čtyřmotorové letouny B-24 Liberátor, na kterých pak od dubna 1944 létal protiponorkové hlídky nad Biskajským zálivem v rámci 311. perutě. Dne 23. dubna 1945 zaútočil až u pobřeží Švédska na německou těžce ozbrojenou loď. Jejich Liberátor byl vážně poškozen protiletadlovou palbou a s jedním hořícím motorem doletěl Protiva do Skotska.\n\nPo skončení války létal do prosince 1945 pro Transportní skupinu dopravní lety hlavně mezi Velkou Británií a Prahou. V roce 1946 nastoupil jako pilot u nizozemské letecké společnosti KLM a létal na dopravních strojích linky z Nizozemí do Francie, Itálie, do severní Afriky a přes Indii do Singapuru.\n\nZahynul 17. ledna 1949 při havárii dopravního letounu Dakota DC-3 (reg.987 RCAF) letecké společnosti F. Diepen/Aero Holland; zřítil se do moře u belgického pobřeží.\n\nRudolf Protiva zemřel v čs. hodnosti major letectva. Za svou válečnou činnost byl vyznamenán dvakrát Čs. medailí Za chrabrost, dvakrát Čs. válečným křížem a mnoha britskými řády. Čestné občanství města Hostivice in memoriam mu udělilo Zastupitelstvo města Hostivice 1. června 2006 jako ocenění aktivní účasti v boji za svobodu.\n\n"}
{"id": "390683", "url": "https://cs.wikipedia.org/wiki?curid=390683", "title": "Start from the Dark", "text": "Start from the Dark\n\nStart from the Dark je sedmé studiové album švédské hard rockové skupiny Europe. Vydáno bylo 22. září 2004 společností Sanctuary Records. Bylo to první album po rozpadu skupiny v letech 1992–2003.\n\nPíseň \"Roll With You\" je věnována příteli Joeyeho Tempesta, který byl těžce nemocen.\n"}
{"id": "390685", "url": "https://cs.wikipedia.org/wiki?curid=390685", "title": "Josephine Bakerová", "text": "Josephine Bakerová\n\nJosephine Bakerová, vlastním jménem Freda Josephine McDonald (3. června 1906, St. Louis, USA – 12. dubna 1975, Paříž, Francie) byla francouzsko-americká herečka, zpěvačka a tanečnice, po matce černošsko-indiánského a po otci latino-hispánského původu. Byla nejen umělkyní výrazně exotického zjevu i chování, ale také odvážnou bojovnicí za svobodu a rovnoprávnost.\n\nOd malička sloužila v bělošských rodinách jako služebná. To jí ale nestačilo. Odjakživa milovala tanec a od devíti let vystupovala po práci jako dětská zpěvačka a tanečnice v nočních klubech. \n\nUž coby sotva šestnáctiletá prorazila v malé divadelní skupině. O rok později (v roce 1923) se dostala do New Yorku a jako sboristka si zde také poprvé zatančila před kritickou místní smetánkou na jevišti jednoho místního hudebního divadla. Měla přirozený talent a propracovala se až na sólovou tanečnici na Broadwayi. I když u obecenstva zaznamenávala neuvěřitelné úspěchy, byla stále jen \"energií nabitou tancující černoškou\", které honorace sice zatleská, ale ruku jí nepodá. Dosažená sláva má tak pro mladou Josephine trpkou příchuť.\n\nPo úspěšné newyorské sezóně proto bez velké lítosti odjela s černošskou revue \"Black Birds\" v roce 1926 do Evropy, aby hostovala v Paříži s \"Revue negre\". Paříž podle dobového tisku \"zalapala po dechu\" a padla Josephině k nohám. I pro ni se stala metropole nad Seinou osudovou. Pro studio Odéon hned v prosinci 1926 natočila své první gramofonové nahrávky. Mezi asi deseti skladbami většinou v rytmu charlestonu byla také její vynikající verze známého waltzu Irvinga Berlina Always. A byl to úspěch. Na víc než jedno desetiletí se stala hlavní atrakcí pařížských podniků Folies Bergère či Casino de Paris a nakonec i vlastního nočního klubu, který nesl pojmenování \"Chez Josephine\".\n\nPro Evropu se v předválečné době Josephine stala ztělesněním hot-jazzu. Charleston, který byl tehdy módním tancem, předváděla do té doby nevídaným způsobem: Jako tornádo vířila na jevišti či parketu zakrytá pouze pštrosím vějířem nebo ve své pověstné sukénce z banánových listů. Byla ve správný čas na správném místě a ovlivnila vkus a estetické vnímání lidí tehdejších i příštích generací. Znenadání zastínila i takové hvězdy jako byla Sarah Bernhardt, či tenkrát velice populární Ďagilevův ruský balet a stala se okamžitě miláčkem francouzského publika. \"Nádherný idol z hnědé oceli, ironie a zlata,\" ocenil tanečnici okouzlený francouzský básník Jean Cocteau.\n\nA byla to znovu Josephine Baker, která přes noc změnila všechny dosavadní představy o kráse. Najednou se stal novým idolem image black beatiful explozivní černošky: snědá pleť, vyholené podpaždí a vlasy nagelované vaječným bílkem. Opalování, které se před tím považovalo za sprosté a nepatřičné, se stalo trendem a podnítilo i vznik úplně nového výrobku - oleje na opalování, s kterým poprvé přišel na trh Jean Patou. Najednou byla vzorem mnoha žen. A tím, že se stala hvězdou Paříže, inspirovala celý svět.\n\nPozději sklízela značné úspěchy po celém starém kontinentu i díky šansonům. Odevšad se ale vždy a ráda vracela domů, do Paříže, a roku 1937 vděčně přijala francouzské státní občanství. \nRodné Americe nikdy neodpustila segregaci černých a bílých. Ač byla již světovou hvězdou, nemohla při svém americkém turné večeřet v \"bílé\" restauraci nebo se ubytovat v jednom apartmá se svým francouzským snoubencem bílé pleti. Ve Francii ale barva její kůže nikoho nepohoršovala, právě naopak. Mimochodem - vdaná byla nakonec celkem pětkrát.\n\nŽe Francii skutečně miluje, dokázala už brzy. Za její aktivitu v době 2. světové války, kdy aktivně pracovala jako špionka a vyzvědačka proti německým fašistickým okupantům, jí bylo uděleno nejvyšší francouzské státní vyznamenání Řád čestné legie, které dodnes získala jen hrstka žen. Za svou odbojovou činnost byla po válce vyznamenána generálem Charlesem de Gaullem také Lotrinským křížem a Medailí hnutí odporu.\n\nPro novou vlast nasadila Josephine Baker doslova vlastní život. S jen malou nadsázkou by se dalo říci, že se stala živoucí francouzskou agentkou 007. Francouzská výzvědná služba využila její kontakty i schopnosti. Na její popud odjíždí (pod záminkou koncertního vystoupení) do Lisabonu. Tam se jí daří odhalit několik agentů nacistické výzvědné služby. Navazuje kontakt s vedoucím německé bezpečnostní služby Heinzem Reinnertem a daří se jí od něj pro Sûreté Nationale získat cenné informace. \n\nOdboji také významně pomáhala, když vystupovala v marseillské opeře, v severní Africe, v Alžírsku nebo Maroku. Velmi jí byla užitečná znalost jazyků (kromě angličtiny a francouzštiny plynule mluvila německy, italsky, španělsky a portugalsky). Při pobytu v Casablance se ji nepřátelští agenti pokusili téměř úspěšně otrávit. Strávila pak víc než rok a půl v nemocnici.\n\nDo konce 30. let nazpívala víc než stovku písniček. S jejím uměním se mohl seznámit nejen omezený počet pařížských nočních podniků, ale i miliony filmových diváků. Zahrála si (a hlavně zatančila) už v němém filmu Svůdná Paříž. Film se promítal i v Praze, a to hned v roce 1927, kdy byl dotočen. Josephine vystupovala snad ve všech významných střediscích zábavy po celém světě. Zpívala a tančila také na scéně vídeňského divadla Johanna Strausse. Traduje se, že dva rakouští textilní velkoprůmyslníci, kteří její účinkování platili, stačili za ni během měsíce a půl utratit více než dva miliony šilinků. Z Vídně se Bakerová vydala přes Budapešť, Bukurešť a Gdaňsk do Kodaně a na zpáteční cestě do Německa se zastavila i v Praze. Podruhé pak v Praze vystupovala v roce 1932.\n\nA lidé na ni chodili i v mnohem puritánštějších zemích než byla Francie. Nikdo se neohlížel na to, že církevní kruhy proti jejímu účinkování organizovaly protestní akce. Zpívala i na scéně pražské Lucerny. Filmový podnikatel Miloš Havel dal kvůli ní při druhém pražském turné zřídit zvláštní vchod do své pracovny, aby mohla nepozorovaně vejít a odejít.\n\nOd roku 1950 pobývala na svém zámečku Les Milandes v jižní Francii. Jako celý svůj život se i ve svých zralých letech aktivně angažovala v hnutí proti rasové diskriminaci. Ujala se výchovy dvanácti adoptovaných dětí různých ras a různého náboženství. Když se dostala do finančních potíží, které ji donutily vzdát se svého francouzského sídla, přesídlila s pomocí monackého knížete Rainera do vlastní vily u Monaka. \n\nUž jí táhlo na sedmdesátku, ale ona se stále objevovala na jevištích různých hudebních síní, také v berlínském Friedrichstadt-Palastu nebo newyorské Carnegie Hall. 8. dubna 1975 je uspořádána Retro show k 50. výročí jejího vstupu do světa showbyznysu. O čtyři dny později ji ve spánku postihne krvácení do mozku a po převozu do nemocnice umírá. Zemřela 12. dubna 1975 a je pochována v Monaku.\n\n\n"}
{"id": "390692", "url": "https://cs.wikipedia.org/wiki?curid=390692", "title": "Fontenay-aux-Roses", "text": "Fontenay-aux-Roses\n\nFontenay-aux-Roses je francouzské město v departementu Hauts-de-Seine v regionu Île-de-France. Od centra Paříže je vzdálené 8,6 km.\n\nSousední obce: Bagneux, Châtillon, Clamart, Le Plessis-Robinson a Sceaux.\n\nMěsto bylo v 17. století exklusivním dodavatelem růží na dvůr Ludvíka XIV..\n\n\"Počet obyvatel\"\nMěsto je s Paříží spojeno příměstskou železniční linkou RER B.\n\n\n\n"}
{"id": "390697", "url": "https://cs.wikipedia.org/wiki?curid=390697", "title": "Karel Sklenář", "text": "Karel Sklenář\n\nKarel Sklenář (* 8. července 1938, Praha) je český archeolog a popularizátor vědy.\n\nKarel Sklenář v letech 1956–1961 studoval archeologii na Filosofické fakultě University Karlovy. V roce 1970 získal titul PhDr.\nOd roku 1963 do roku 1967 působil v Okresním muzeu Mělník (smluvně dále do roku 2002). Od roku 1965 pracoval v oddělení prehistorie a protohistorie Národního muzea. V období 1990–1997 byl ředitelem Historického muzea Národního muzea. V letech 1968–1981 a znovu od roku 2002 přednášel muzeologii pro archeology na Filosofické fakultě Univerzity Karlovy.\n\nOd původního zaměření na paleolit a mezolit, postupně přesouvá zájem na muzeologii, hlavně však na dějiny archeologie a rehabilitaci starých výzkumů pomocí archivních a sbírkových dokladů.\n\nVýznamné je jeho působení v Československé společnosti archeologické při Československé akademii věd (dnes Česká archeologická společnost) – je dlouholetým redaktorem \"Zpráv ČSSA/ČAS\"). Působí jako předseda oborové komise muzejních archeologů při Asociaci muzeí a galerií.\n\nV letech 1990–1997 redigoval \"Sborník Národního muzea A-Historie.\" Připravil řadu muzejních expozic nebo na jejich tvorbě participoval. Je autorem řady odborných studií a popularizačních publikací o české i evropské archeologii a jejích dějinách. Mnohé z nich vyšly také v zahraničí.\n\n"}
{"id": "390702", "url": "https://cs.wikipedia.org/wiki?curid=390702", "title": "On the Loose (EP)", "text": "On the Loose (EP)\n\nOn the Loose je EP švédské hard rockové skupiny Europe vydané v dubnu 1985. Je to soundtrack ke švédskému filmu \"On the Loose\". První dvě písně, \"Rock the Night\" a \"On the Loose\" se objevily na dalším albu Europe The Final Countdown.\n"}
{"id": "390713", "url": "https://cs.wikipedia.org/wiki?curid=390713", "title": "Neuroimunologie", "text": "Neuroimunologie\n\nNeuroimunologie je rozvíjející se lékařskou disciplínou, která studuje interakci mezi imunitním systémem a nervovou soustavou. Zabývá se na příklad autoimunními onemocněními, hypersenzitivitami či imunodeficiencemi. Obor se dále dělí na klinickou a experimentální neuroimunologii.\n"}
{"id": "390714", "url": "https://cs.wikipedia.org/wiki?curid=390714", "title": "Ég és föld között", "text": "Ég és föld között\n\nÉg és föld között (v překladu \"Mezi nebem a zemí\") je studiové album maďarské zpěvačky Zsuszy Koncz. Album bylo vydáno v roce 1997 na značce Hungaroton-Gong pod katalogovým číslem HCD 37889. Oceněno platinovou deskou.\n\n\nAlbum na oficiálních stránkách Zsuzsy Koncz\n"}
{"id": "390717", "url": "https://cs.wikipedia.org/wiki?curid=390717", "title": "Underworld (hudební skupina)", "text": "Underworld (hudební skupina)\n\nUnderworld je anglická hudební skupina založená v roce 1986. Debutovala albem \"Underneath the Radar\" (1988), ačkoli ústřední dvojice Karl Hyde a Rick Smith skládala už od roku 1980. Nejznámějším singlem je „Born Slippy“, který zazněl ve filmu Trainspotting v roce 1996.\n\nHyde a Smith začínali v The Screen Gemz, projektu ovlivněném tvorbou Kraftwerk a reggae. Historie The Screen Gemz skončila v roce 1983, kdy vydali u CBS Records dvě alba a současně založili novou skupinu Freur. Po další dvojici alb \"Underneath the Radar\" a \"Change the Weather\", tentokráte vydaných u Sire Records, si Underworld dávají pauzu, aby se o čtyři roky později vrátili s deskou \"dubnobasswithmyheadman\". V té době nahrávali s DJ Darrenem Emersonem, proto vyšlo album pod názvem „Underworld Mk2“.\n\nFilm Trainspotting proslavil nejen režiséra Dannyho Boylea, ale i Underworld, kteří do něj přispěli skladbami „Born Slippy“ a „Dark & Long (Dark Train remix)“. Prodalo se jí více než milion kopií, dočkala se řady remixů i mashupů. O rok dříve vyšla i verze bez vokálů, známá pod názvem „Born Slippy“.\n\n\n\n\n"}
{"id": "390720", "url": "https://cs.wikipedia.org/wiki?curid=390720", "title": "LR-105", "text": "LR-105\n\nLR-105 byl raketový motor na kapalné pohonné látky, vyvinutý v 50. letech 20. století. Sloužil k pohonu mezikontinentálních balistických raket SM-65 Atlas a nosných raket Atlas , kde byl umístěn spolu se dvojicí motorů LR-89, které bývaly odhozeny několik minut po startů. Byl vyráběn společností Rocketdyne za spolupráce s General Dynamics Jako palivo sloužil letecký petrolej RP-1 a kapalný kyslík. Konstrukčně byl velmi podobný s motorem LR-89, tudíž pracoval na principu otevřeného cyklu a byl chlazen regenerativním systémem cirkulace paliva skrz kanálky ve stěnách. Celkem se uskutečnilo přibližně 570 startů a poslední Atlas II s motorem LR-105 odstartoval v roce 2004.\n\n\n\n"}
{"id": "390721", "url": "https://cs.wikipedia.org/wiki?curid=390721", "title": "Revue", "text": "Revue\n\nRevue může být:\n\n"}
{"id": "390722", "url": "https://cs.wikipedia.org/wiki?curid=390722", "title": "Mashup", "text": "Mashup\n\nMashup (nebo také blend, mash up, mash-up či bastard pop) je hudební nahrávka, která se skládá z dvou nebo více písní spojených dohromady. Často je použita melodie z jedné písně a vokály z druhé.\n\n\n"}
{"id": "390724", "url": "https://cs.wikipedia.org/wiki?curid=390724", "title": "Samson Rafael Hirsch", "text": "Samson Rafael Hirsch\n\nSamson Raphael Hirsch (20. června 1808 – 31. prosince 1888) byl německý rabín, krátce působil i na Moravě. Proslul jako duchovní otec myšlenky \"tora im derech eretz\" v soudobém ortodoxním judaismu. Jeho filosofie spolu s myšlenkami Azriela Hildesheimera, někdy označovaná také jako \"neo-ortodoxie\", měla značný vliv na vývoj ortodoxního judaismu. Hirsch byl rabínem v Oldenbursku a v Emdenu, poté byl jmenován vrchním rabínem Moravy a od r. 1851 až do své smrti vedl odštěpenou ortodoxní obec ve Frankfurtu nad Mohanem. Napsal řadu významných knih, a po několik let vydával měsíčník \"Jeschurun\", v němž se snažil načrtnout filosofii judaismu. Byl vehementním odpůrcem reformního judaismu a stejně tak oponoval i raným formám konzervativního judaismu.\n\nHirsch se narodil v Hamburku. Jeho otec byl obchodník, věnoval však hodně času studiu Tóry; jeho dědeček, Mendel Frankfurter, založil Talmud Tora v Hamburku a byl neplaceným pomocníkem rabína sousedící kongregace v Altoně; jeho prastrýc, Löb Frankfurter, napsal několik hebrejských děl, včetně komentáře k Tóře pod názvem \"Ha-rechasim le-bik'ah\". Hirsch studoval u Isaaca Bernayse a toto biblické a talmudické vzdělání v kombinaci s osobním vlivem jeho učitele způsobilo, že opustil dráhu obchodníka, kterou mu vybrali rodiče, a rozhodl se pro poslání rabína. V souladu s tímto plánem pokračoval ve studiu Talmudu v letech 1823–1829 v Mannheimu pod vedením rabi Jacoba Ettlingera. Poté přešel na universitu v Bonnu, kde studoval ve stejné době, jako jeho pozdější odpůrce, Abraham Geiger.\n\nV r. 1830 byl Hirsch zvolen vrchním zemským rabínem (') Oldenburska. V tomto období napsal svých \"Devatenáct dopisů o židovství\" ('), které byly vydány pod pseudonymem „Ben Usiel“ (popř. „Uziel“), v Altoně v r. 1836. Toto dílo zanechalo hluboký dojem v německých židovských kruzích, protože představovalo něco nového — brilantní intelektuální presentaci ortodoxního židovství v klasické němčině a smělou a nekompromisní obhajobu všech jeho institucí a pravidel.\n\nV r. 1838 Hirsch vydal další knihu, nezbytného souputníka \"Dopisů,\" pod názvem \"\". Jedná se o učebnici judaismu určenou pro vzdělanou židovskou mládež. Ve skutečnosti napsal Horeb jako první, ale jeho vydavatelé pochybovali, že by se v době, kdy do módy přicházela reforma, mohlo na tehdejším trhu uplatnit dílo obhajující tradiční judaismus.\n\nV roce 1839 vydal polemiku s reformním judaismem pod názvem ' a v r. 1844 vydal další polemiku pod názvem '.\n\nHirsch zůstal v Oldenburgu do r. 1841, kdy byl zvolen vrchním rabínem hanoverských okresů Aurich a Osnabrück, se sídlem v Emdenu. Během tohoto pětiletého působení byl téměř zcela pohlcen prací pro obec a neměl mnoho času na psaní. Založil ovšem gymnázium se studijním programem odrážejícím jak judaismus tak sekulární vědy, které jako první implementovalo jeho heslo \"tora im derech erec\".\n\nV r. 1843 se Hirsch ucházel o místo vrchního rabína britského impéria. Ze 13 kandidátů, většinou původem z Německa, se dostal do užšího výběru čtyř: Nathan Marcus Adler, Hirsch Hirschfeld, Benjamin Hirsch Auerbach a Hirsch. V hlasování, které proběhlo 1. prosince 1844 místo nakonec získal Adler. Hlasovalo 135 obcí, z nichž každá měla jeden hlas; Adler získal 121 hlasů, Hirschfeld 12, a Hirsch 2.\n\nRoku 1844 mikulovská židovská komunita zvolila Hirsche jednohlasně za svého rabína. Očekávali od něj, že jakožto rabín s akademickým vzděláním a tvůrce moderního ortodoxního judaismu dokáže překlenout rozpory mezi tradicionalistickými i proreformními židy a že bude důstojným reprezentantem moravského židovstva. Odpůrci této volby ovšem zdůrazňovali jeho zahraniční původ, a Moravskoslezské gubernium dokonce odmítlo dát Hirschovi jakožto cizinci potřebný dispens k výkonu této funkce. Dispens Hirsch získal až roku 1846 od dvorské kanceláře, která jej rovněž potvrdila mikulovským rabínem.\n\nÚřad mikulovského rabína byl tradičně spjat s funkcí moravského zemského rabína, do této funkce ovšem musel být zvolen šesti předními moravskými rabíny. Volby proběhly 30. prosince 1846 v Brně a dle očekávání byl Hirsch opět jednohlasně zvolen. V lednu 1847 tuto volbu potvrdila dvorská kancelář, v červnu Hirsch přijel se svou rodinou na Moravu, kde jej čekalo slavnostní přivítání a 30. června 1847 uvedení do funkce zemského rabína.\n\nHirsch však naděje moravských židovských komunit záhy zklamal. Hirschovy kompetence nebyly zcela jasně vymezeny, a tak často jednal na základě svých zkušeností získaných v předchozím působišti v německých zemích. Poměry na Moravě se ovšem značně lišily, zdejší komunity byly zvyklé disponovat velkou autonomií, a tak s dosti velkou nevolí přivítaly Hirschovy inspekce židovských komunit nebo jeho cirkuláře, jimiž se například snažil regulovat pravidla v moravských synagogách. Obzvláště závažné byly spory s prostějovskou židovskou komunitou a jejím rabínem a Hirschovým dlouholetým ideovým protivníkem Hirschem Fasselem.\n\nDočasné uklidnění přišlo díky revoluci v letech 1848–1849, při níž Hirsch zaměřil svou aktivitu spíše k dosažení občanské a politické rovnosti židů, než na autokratické zasahování do vnitřních záležitostí židovských komunit. Hirsch již po několika dnech po vypuknutí revoluce v březnu 1848 vyzval křesťany, aby „ukázali svůj smysl pro spravedlnost“ a zrovnoprávnili židy, a židy nabádal ke klidu a trpělivosti, aby si svým jednáním křesťany neznepřátelili. Přesto se v dubnu 1848 objevily na několika místech Rakouského císařství protižidovské násilnosti. Dubnová ústava přiznala náboženskou svobodu jen „uznaným křesťanským konfesím“ a židům přiznala jen volební právo, což podnítilo další Hirschovu aktivitu. Svolal zástupce moravských židovských komunit, kteří utvořili Výbor pro moravské židovstvo, jež ve své petici moravskému zemskému sněmu vyjádřilo nesouhlas s novou ústavou.\n\nDíky přiznání volebního práva židům mohl ovšem samotný Hirsch vstoupit do politiky. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách v květnu 1848 za kurii městskou, obvod Mikulov. Uvádí se jako zemský rabín. Práva moravských židů ovšem neprosazoval ve sněmovním plénu, nýbrž zákulisním jednáním zejména s moravskoslezským viceprezidentem Leopoldem Lažanským a také díky zprostředkování vídeňského rabína Isaaka Mannheimera. Dosáhl nakonec 10. října 1848 zrušení daně uvalené speciálně na židy. Hirsch nestál o to stát se mluvčím židů z celého císařství. Přesunutí císařského dvora i ústavodárného sněmu na Moravu a zejména povzbuzování Mannheimerem však Hirsche podnítilo k vydání memoranda, v němž na poslance sněmu apeloval, aby byli v otázce rovných práv a svobod občanů důslední a přiznali tato práva zcela všem, tedy i židům.\n\nK hlasování o této otázce ovšem nakonec nedošlo, neboť mladý císař František Josef I. sněm rozpustil a vydal březnovou ústavu, která deklarovala rovná občanská a politická práva všem občanům bez ohledu na náboženské vyznání. Hirsch díky své aktivitě během revoluce dokázal dočasně překlenout rozpory mezi moravskými židy, a jako přední osobnost Hirsche vnímala dokonce i nežidovská veřejnost.\n\nPo vydání březnové ústavy se Hirsch opět soustředil na záležitosti moravských židovských komunit. Během roku 1849 svolal zástupce těchto komunit a prosadil vytvoření centralisticko-hierarchické uspořádání moravských komunit. Na vrcholu této hierarchie by stála tzv. zemská synagogální rada, jejíž členy by byl zemský rabín a jeho sekretář, zástupce zamýšleného moravského rabínského semináře a dva volení poradci. Proti této snaze se ovšem znovu postavil zejména Hirsch Fassel, podle něhož by tento nový systém zcela zničil veškerou autonomii moravských židovských obcí. Moravské gubernium nakonec snahu zemského rabína překazila vydáním vlastního opatření roku 1850, jež zachovávalo značně decentralistické uspořádání obcí.\n\nRoku 1851 získal Hirsch pozvání od frankfurtské ortodoxní židovské obce pozvání, aby se stal jejich rabínem. Tato obec Hirschovi nabízela návrat do jemu známého německého prostředí, návrat do boje za ortodoxii proti reformistům (tento boj byl na Moravě vedlejším zdrojem pnutí mezí ním a židovskými obcemi) nebo dobré finanční zázemí. Hirsch frustrovaný z toho, že nedokázal systém židovských obcí na Moravě přetvořit podle svých představ, nabídku přijal a 12. srpna 1851 Moravu opustil. Tento krok znamenal značné oslabení instituce moravského zemského rabína. Jeho nástupce byl pouze „provizorní zemský rabín“ boskovický rabín Abraham Placzek, který zůstal v Boskovicích, takže Mikulov po několika staletích přestal být sídlem moravského zemského rabinátu.\n\nV r. 1851 přijal nabídku na místo rabína odštěpené ortodoxní skupiny ve Frankfurtu nad Mohanem, části židovské obce, jejíž většina se jinak přiklonila ke klasickému reformnímu judaismu. Tato skupina, známá jako \"Israelitská náboženská společnost\" („“, IRG), se pod jeho správou rozrostla na velkou kongregaci čítající kolem 500 rodin. Hirsch zůstal rabínem této obce po celý zbytek svého života.\n\nHirsch zorganizoval \"reálnou školu\" a \"obecní školu\" („“), které poskytovaly úplné židovské vzdělání doplněné o ty aspekty sekulárního vzdělání, které Tóra shledává správnými (\"tora im derech eretz\"). Založil a vydával také měsíčník \"Jeschurun\" (1855–1870; znovu pak od 1882 et seq); většina obsahu Jeschurunu pocházela z jeho vlastního pera.\n\nV r. 1876 Edward Lasker (židovský poslanec v pruském zemském sněmu) předložil návrh \"zákona o vystoupení ()\", který by umožnil židům vystoupit z židovské obce aniž by přišli o svůj náboženský status. Zákon byl schválen 28. července 1876. Navzdory novému zákonu se rozvinula debata, zda je \"„“\" (vystoupení) halachickou povinností. Hirsch zastával názor, že taková povinnost je, přesto že to vyžadovalo vystoupit před soudem a veřejně se distancovat od reformně smýšlející \"hlavní obce („“)\". Jeho současník, Isaac Dov Bamberger, rabín ve Würzburgu, oponoval, že dokud \"\" poskytuje dostačující zázemí ortodoxní části, vystoupení není nutné. Tato roztržka způsobilo přetrvávající ránu a mnoho nevraživosti a jeho dozvuky přetrvávaly až do zničení frankfurtské obce nacisty.\n\nV posledních letech svého života soustředil Hirsch své úsilí na založení asociace nezávislých židovských komunit pod názvem \"Volné sdružení pro zájmy ortodoxního judaismu (““)\". Během 30 let následujících po jeho smrti tato organizace sloužila jako vzor pro utváření mezinárodního ortodoxního hnutí Agudat Jisrael. Hirsch byl bezpochyby oponentem politického sionismu, navzdory velké lásce k zemi Izrael, která čiší z jeho díla.\n\nSoudě podle zpráv od jeho příbuzných se zdá, že se Hirsch nakazil malárií během svého působení v Emdenu a tato nemoc ho s přestávkami sužovala po zbytek jeho života.\n\nHirsch zemřel v r. 1888 ve Frankfurtu nad Mohanem a je tam i pohřben.\n\nDalší Hirschova díla (kromě výše zmíněných):\n\nHirschův překlad siduru zůstal v rukopise a byl vydán posmrtně, stejně jako jeho sebrané spisy (\"Gesammelte Schriften\" nebo \"Nachalath Zwi\"), jejichž publikace započala v r. 1902.\n\nVětšinu Hirschova díla přeložili jeho následovníci do angličtiny a hebrejštiny: v padesátých létech \"Horeb\", přeložil Dayan Isidore Grunfeld z Londýna, v šedesátých letech komentář k Tóře, přeložil Hirschův vnuk Isaac Levi, rovněž z Londýna. Větší část jeho Sebraných spisů, vydaných původně v němčině pod názvem \"Nachalath Zwi\", byla přeložena v osmdesátých a devadesátých letech na památku Hirschova vnuka Josepha Breuera.\n\nHirsch žil v ponapoleonské době, v epoše, kdy Židé získávali občanská práva ve značném počtu evropských zemí, což vedlo k asimilaci a volání po reformě. Značná část jeho díla se zaměřuje na možnosti, které taková doba dává ortodoxnímu judaismu, kdy náboženská svoboda znamená rovněž svobodu praktikovat Tóry bez pronásledování a výsměchu.\n\nZásada \"„vystoupení“\", nezávislé ortodoxie, přirozeně vyplývá z jeho názoru na úlohu judaismu v jeho době: má-li judaismus z občanských svobod získat, musí být schopen se vyvíjet nezávisle – bez toho, aby musel implicitně či explicitně legitimizovat snahy o reformaci.\n\nJeho další oblastí zájmu je symbolika mnoha příkazů a pasáží Tóry. Jeho \"Horeb\" (1837) se do značné míry zaměřuje právě na možné významy a symboly náboženských předpisů. Tato tendence pokračuje v jeho komentáři k Tóře a v jeho článcích v časopise \"Jeschurun\" (Sebrané spisy, sv. III, jsou uspořádaným vydáním těchto článků).\n\nHirschovým bádáním na poli etymologické analýzy hebrejštiny se teprve nedávno znovu dostalo pozornosti. Většina jeho práce na tomto poli je obsažena v komentáři k Tóře, kde analyzuje a srovnává \"šorašim\" (třípísmenné základní formy) velkého množství hebrejských slov a rozvíjí hebrejskou etymologii. Ačkoli toto snažení bylo, jak sám říkal, „naprosto nevědecké“, jeho výsledkem je nedávné vydání „etymologického slovníku hebrejského jazyka\".\n\nAčkoli Hirsch sám nezmiňuje, kterými prameny (vedle tradičních židovských pramenů) se nechal ovlivnit, jeho pozdější kritikové identifikovali v jeho díle myšlenky z knihy Kuzari (Jehuda Halevi) a z Maharala. Většina idejí, které prezentuje, jsou však jeho původní.\n\nVe vydání Hirschových Devatenácti dopisů z r. 1995 se komentátor, rabi Joseph Elias, usilovně snaží identifikovat Hirschovy zdroje z rabínské literatury, paralely z jeho vlastního díla a z díla dalších posttalmudických židovských myslitelů. Elias také vyvrací některé interpretace Hirschovy filozofie, jako tezi, že mnoho z jeho úvah má kořeny v Kantově světské filozofii.\n\nPřestože sionistické hnutí za doby Hirschova života ještě nebylo založeno, z jeho odpovědí rabi Zvi Hirsch Kalischerovi jasně vyplývá, že nesouhlasil s přehnaným zdůrazňováním usídlování se v zemi Israel. V pozdějších dílech dává jasný vzkaz, že židovská suverenita je závislá pouze na boží prozřetelnosti.\n\n\n"}
{"id": "390725", "url": "https://cs.wikipedia.org/wiki?curid=390725", "title": "Rezerva", "text": "Rezerva\n\nRezerva může být :\n\n"}
{"id": "390726", "url": "https://cs.wikipedia.org/wiki?curid=390726", "title": "Unalaska", "text": "Unalaska\n\nUnalaska (aleutsky \"Iluulux̂\") je hlavní město Aleutských ostrovů. Jedná se o malé město na stejnojmenném ostrově v zátoce Dutch Harbor. K městu patří také Letiště Unalaska na Amaknakově ostrově. V roce 2005 měla Unalaska 4347 obyvatel.\n\nMěsto má rozlohu 212,3 km². Na ostrově Unalaska se nachází sopka Makushin Volcano (1800 m n. m.).\n\nStejně jako v ostatních městech na Aleutech má i Unalaska přímořské klima, s obdobími silných dešťů. Průměrná roční teplota ve městě je v lednu kolem -1 °C a v srpnu 11 °C. S asi 250 deštivými dny v roce je Unalaska nejdeštivějším místem ve Spojených státech amerických.\n"}
{"id": "390727", "url": "https://cs.wikipedia.org/wiki?curid=390727", "title": "Cuketa", "text": "Cuketa\n\nCuketa je kultivar jednoleté plodové zeleniny řadící se k druhu tykev obecná (\"Cucurbita pepo\"), která pochází ze Střední Ameriky. Cuketa je však evropského původu, vznikla šlechtěním v Itálii. Běžnou odrůdou cukety je například \"Cucurbita pepo \"´Nefertiti´.\n\nCuketám se také říká cukíny, a oba názvy mají původ v italském výrazu pro tykev: \"zucca\". V Itálii se většinou používá ženská zdrobnělina slova v množném čísle, \"zucchine\", kdežto v anglicky mluvících zemích používají jeho mužskou zdrobnělinu, \"zucchini\" či \"zucchetti\".\n\nCuketa je rostlina keřovitého růstu. Silně dřípené listy na dlouhých řapících jsou tmavozelené a mají bělavé skvrny ze vzdušného pletiva.\n\nKvěty cukety bývají tmavě žluté s pěti okvětními lístky.\n\nPlod cukety mívá většinou zelenou, žlutozelenou či žlutou barvu a tvarem připomíná silnou okurku. Povrch má plně zralá cuketa hladký, lesklý a tvrdý, dužina je světle zelená či žlutá v závislosti na odrůdě, velmi měkká a vodnatá s množstvím semen.\n\nSemenáčky se mohou předpěstovat v kelímcích nebo se semena vysazují rovnou do venkovní půdy. Při hojnosti zálivky a hnojení rostliny rychle mohutní. Po 5-6 týdnech se objevují samčí květy, po dalším týdnu samičí a první plody se tak dají sklízet už za 60-65 dnů od výsevu.\n\nRostliny netrpí mnoha škůdci ani chorobami, jen vzácně padlím okurkovým.\n\nCuketa se používá především v kuchyni, a to na velkou spoustu způsobů. V českých kuchyních se objevila v 80. letech v masovém měřítku. Důvodem k rychlému rozšíření bylo tehdy snadné a rychlé pěstování, které zvládne i nepříliš zdatný zahradník, velká a levná úroda a nedostatek výběru zeleniny. Svou dobrou celoroční dostupnost si zachovává stále.\n\nNa rozdíl od okurek se téměř vždy podává tepelně upravená. To je ale jen zažitý stereotyp. protože zejména mladá cuketa je chutná i syrová, třeba jako součást zeleninových salátů. Sama o sobě má velmi jemnou chuť a naopak snadno přejímá chuť přísad, je tedy velmi vhodné ji silně kořenit a používat výrazné ingredience, jako je např. česnek, který ji dobře doplňuje. Známé jsou především pokrmy z dušené či zapečené cukety (populární je obdoba bramboráku zvaná \"cukeťák\"), také se však dělá plněná, smaží se i jako řízek, griluje se a vaří se též cuketová polévka. Méně rozšířené jsou recepty na sladké moučníky, saláty či knedlíky.\n\nK přípravě pokrmů se také dají spotřebovat cuketové květy, a to především plněné. Ve Francii je cuketa známá jako zásadní přísada do ratatouille.\n\nNejchutnější a nejkvalitnější jsou malé až středně velké plody do 25 cm, které se nemusí loupat, mají minimum masy měkkých nedovyvinutých semínek a jsou křehké. Častá sklizeň menších plodů navíc rostliny nutí do remontantnosti (opakované plodnosti).\nCuketa má velmi nízkou energetickou hodnotu, protože obsahuje kolem 91 % vody, jen trochu vlákniny a pouze kolem 4 % sacharidů. Nejcennější je vysoký obsah karotenu (až 5 mg %, jako např. u papriky) a minerálních látek, např. draslíku, který vyplavuje z těla nadbytečnou vodu a soli.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v cuketách.\nNejdelší vypěstovaná cuketa měřila 2,52 metru. Vypěstoval ji Ital Giovanni Batista Scozzafava v Niagara Falls v kanadském Ontariu. Změřena byla 28. srpna 2014 a rekord je zapsán v Guinessově knize rekordů.\n\nZnámou českou propagátorkou vaření z cuket je herečka Jana Štěpánková, která sepsala cuketovou kuchařku s názvem \"Tak tady jsou ty recepty na cukety, paní Ehmová\" (Dona 1994).\n\n"}
{"id": "390735", "url": "https://cs.wikipedia.org/wiki?curid=390735", "title": "Medibank International Sydney 2009 – muži", "text": "Medibank International Sydney 2009 – muži\n\nTenisový turnaj ATP Medibank International Sydney 2009 se konal ve dnech 11. až 17. ledna v australském Sydney venku na kurtech s tvrdým povrchem. Odměny činily 484,750 USD.\n\n\n"}
{"id": "390745", "url": "https://cs.wikipedia.org/wiki?curid=390745", "title": "All Wound Up", "text": "All Wound Up\n\nAll Wound Up je první studiová nahrávka (demo) od americké skupiny \"Godsmack\" vydané v roce 1997. Většina songů z alba All Wound Up je také v albu Godsmack.\n\n\n"}
{"id": "390749", "url": "https://cs.wikipedia.org/wiki?curid=390749", "title": "Mýdelník (rod)", "text": "Mýdelník (rod)\n\nMýdelník (\"Sapindus\") je rod pěti až dvanácti druhů statných stromů nebo řidčeji keřů z čeledi mýdelníkovité (\"Sapindaceae\"), jejichž domovinou jsou teplé až tropické oblasti všech světadílů. Rod obsahuje jak opadavé, tak stálezelené druhy.\n\nMýdelník je, v závislosti na druhu, vysoký až 20 m, stálezelený nebo opadavý, kmen mívá šupinatou borku od šedavě hnědé po černo hnědou barvu. Listy má dlouhé až 30 cm, jsou střídavé, lichozpeřené, sudozpeřené nebo jednoduché a některé mají řapíky o délce až 50 cm. Lístky celistvé, vstřícné nebo střídavé o různém počtu. Květ je malý s 5 korunními a 4 až 5 kališními lístky, s 8 až 10 tyčinkami. Květy jsou barvy bílé až nažloutlé. Jsou uspořádány v úžlabních nebo vrcholových latách až 30 cm dlouhých.\n\nPlody jsou masité, žluto až červeno oranžové, poloprůhledné peckovice kulovitého tvaru o průměru cca 2,5 cm. Obsahují tmavohnědé nebo černé lesklé semeno s tvrdým osemením. Plody se objeví v červenci a srpnu a zrají asi 4 měsíce. Ozdobné plody zůstanou po dozrání na stromě další měsíc.\n\nPočet druhů rodu \"Sapindus\" je mezi jednotlivými autory nesjednocen. Zde je jedna z používaných variant:\n\nMýdelníky se již od starověku pěstují pro své plody, které obsahují velké množství saponinu. Saponin ze skořápek má obdobné účinky jako mýdlo, po styku s vodou se vytvoří mýdlová pěna. Plody se po sklizni rozloupají a skořápky obsahující saponin se vysuší, tmavá semena se odstraní. Tento způsob znali již před staletími obyvatelé oblastí kde mýdelník rostl, myli se a prali prádlo v přírodním produktu, nepoužívali mýdlo na bázi tuku a louhu.\n\nSaponin je obsažen nejen v plodech, ale v menším množství v celé rostlině, která si ho vyrábí pro svou ochranu proti živočišným škůdcům.\n\nVýrobci a distributoři mýdlových ořechů o nich tvrdí, že je lze použít i v pračkách při tzv. ekologického praní, při kterém se usušené skořápky, pod obchodním názvem mýdlové ořechy, vloží zabalené v plátěném sáčku do pračky a prádlo se pere bez přídavku průmyslových saponátů, po vyprání není nutná aviváž. Nezávislý test ale ukázal, že v porovnání s běžnými pracími „nemají žádný nebo jen minimální prací účinek“. Výsledek praní s mýdlovými ořechy je „přibližně stejný jako při praní v čisté vodě o teplotě 40 °C“. Navíc je diskutabilní, zda lze vůbec ořechy zařadit mezi ekologické, protože se dovážejí až z indického subkontinentu.\n\nPlodů se také využívá v domorodém lékařství při nachlazení, epilepsií, zácpě, bolesti žaludku a pro usnadnění vykašlávání. V severoindickém státě Uttarpradéš vyrábějí z plodů i antikoncepční přípravek.\n\n\n \n"}
{"id": "390751", "url": "https://cs.wikipedia.org/wiki?curid=390751", "title": "Mýdelník (hygiena)", "text": "Mýdelník (hygiena)\n\nMýdelník je věc z porcelánu, dřeva, kovu nebo plastu, která se pokládá poblíž zdrojů vody (umyvadla, vany, prameny), nebo se zavěšuje na stěny. Je určena k odkládání mýdla. Většinou bývá perforovaná, tak aby po něm hladké mýdlo neklouzalo a aby přebytečná voda mohla v případě potřeby odtéci. Zároveň však plní i funkci hygienickou, že se nám mýdlo neušpiní a ani my nezapatláme mýdlem nic nežádoucího.\n"}
{"id": "390754", "url": "https://cs.wikipedia.org/wiki?curid=390754", "title": "Státní znak Guatemaly", "text": "Státní znak Guatemaly\n\nStátní znak Guatemaly tvoří dvě zkřížené pušky Remington s bajonety a dvojice zkřížených šavlí, na kterých je položen ústřední motiv znaku, pergamenový svitek se zlatým textem LIBERTAD 15 DE SEPTIEMBRE DE 1821 (), datem vyhlášení nezávislosti Generálního kapitanátu Guatemala na Španělsku. Na svitku sedí guatemalský pták Kvesal chocholatý. Celý výjev je obklopen věncem z vavřínových větví. Někdy je znak (pokud není na vlajce) položen na světle modrý kruh.\n\nPušky jsou symbolem odhodlání bránit zájmy Guatemaly použitím síly, pokud by to bylo nutné. Šavle symbolizují čest. Kvesal je národní pták Guatemaly a symbol svobody. Vavřínový věnec je symbolem vítězství.\n\nÚzemí dnešní Guatemaly bylo do roku 1523 součástí Mayské říše, kdy bylo dobyto Španěly. V roce 1560 se toto území stalo součástí Generálního kapitanátu Guatemala, který zahrnoval podstatnou část Střední Ameriky (dnešní Guatemala, Belize, Honduras, Salvador, Nikaragua a Kostarika, ale bez Panamy). 15 září 1821 vyhlásila Guatemala nezávislost, ale již 5. ledna 1822 byla připojena k Mexickému císařství. Státním znakem císařství byl korunovaný hnědý orel s roztaženými křídly, stojící na nopálovém kaktusu, rostoucím z vod jezera.\n\nPo pádu císařství (14. dubna 1823) a vyhlášení republiky byla ze znaku odstraněna císařská koruna, orel držel nově v zobáku hada a v dolní části znaku přibyly do půlkruhu dubové a vavřínové ratolesti svázané bílou stužkou.\n\n1. července 1823 vyhlásila Guatemala nezávislost na Mexiku, 10. července byly založeny Spojené provincie Střední Ameriky, ke kterým kromě Guatemaly patřily Honduras, Kostarika, Nikaragua a Salvador. Znakem konfederace byl žlutě lemovaný trojúhelník v kterém byli zobrazeni pět zelených vulkánů (symbolizujících jednotlivé provincie). Nad trojúhelníkem byla na růžové obloze frygická čapka vysílající bílé paprsky a nad ní stylizovaná duha. Trojúhelník byl umístěn do kruhového pole, světle modrého v horní (větší) části a tmavě modrého v dolní (menší) části. Světle modrá část symbolizuje oblohu, tmavá část oceán. Kolem výjevu je žluté, dvakrát lemované mezikruží s černým opisem názvu státu (PROVINCIAS UNIDAS DEL CENTRO DE AMERICA) s bílou (na obrázku černou) šesticípou hvězdou v dolní části.\n\n22. listopadu 1824 byl změněn název federace na Středoamerická spolková republika, oficiálně však byla vyhlášena až 10. dubna 1825. K tomuto datu byl zaveden i nový znak. Základem znaku byl opět trojúhelník (nově bez žlutého lemu, na obrázku ale s ním) s pěti zelenými vulkány, frygickou čapkou (nově bez paprsků) a duhou. Pole, na kterém byl znak umístěn bylo nově oválné, ale opět rozdělené na horní světle a dolní tmavě modrou část. Kolem byl žlutý lem s černým názvem státu: REPUBLICA FEDERAL DE CENTRO AMERICA. V horní části znaku byly dvě zelené ratolesti, svázané modrou stuhou.\n\n13. dubna 1839 Guatemala z federace vystoupila a vyhlásila nezávislost. Základ znaku byl převzat z předchozího s několika změnami: Nebe v trojúhelníku bylo nově bílé, frygická čapka žlutě září, mezikruží bylo bílé se zlatým opisem ESTADO DE GUATEM • EN LA FEDERACION DEL CENTRO, za (opět) kruhovým polem byl černý toulec s pěti šípy s modro-bílými brky. Šípy vyčnívají z toulce v horní části a jsou doplněny po obou stranách rohy hojnosti. V dolní části znaku byl zkřížený zlatý luk se šípem s modrobílým brkem, dvě zkřížené zelené ratolesti, zlatý svazek liktorských prutů, sekera a zlatá polní trubka s trubkovým praporkem v barvách národní vlajky.\n\n26. října 1843 byl znak výrazně zjednodušen. Nově byl tvořen světle modrým, hnědě lemovaným štítem s kruhovým polem, orámovaným bílým mezikružím. V poli bylo opět pět zelených vulkánů, nad kterými vycházelo bílé, zlatě zářící slunce s lidskou tváří. V mezikruží byly černé opisy GUATEMALA EN CENTRO AMERICA a 15 DE SEPT. DE 1821. Za štítem byl hnědý toulec, z něhož vyčnívají v horní části tři šípy s bílomodrými brky. Z dolní části toulce vycházely dvě zelené ratolesti obklopující štít.\n\nPo nástupu prezidenta Mariana Paredese do funkce (1849), navrhl kongres změnu státních symbolů tak, aby symbolizovaly dobré vztahy se Španělskem. Nový znak byl (spolu s vlajkou, na které byl zobrazen) schválen a zaveden 14. března 1851. Byl tvořen zlatě lemovaný štít v barvách guatemalské vlajky (červená, bílá, žlutá a modrá) a bílým sloupem, na kterém byl černý nápis 15 DE SEPT. DE 1821 (), datum vyhlášení nezávislosti. Ve světle modré hlavě byl zobrazen oceán, z něhož vyrůstaly tři zelené vulkány, v pozadí vycházející slunce. Za štítem byl světle hnědý toulec, z kterého vyčnívaly v horní části tři šípy s hnědými brky. Z dolní části toulce vycházely opět dvě zelené ratolesti obklopující štít.\n\n31. května 1858 byl znak změněn. Byl opět tvořen zlatě lemovaným štítem, na kterém byl zobrazen oceán se třemi zelenými vulkány, z nichž však byl prostřední aktivní. Ve světle modré hlavě štítu bylo sedm bílý svislých břeven (na obrázku jsou břevna červená v bílé hlavě). Nad štítem bylo zlaté slunce s paprsky ve tvaru osmicípé hvězdy. Pod štítem byly dvě zelené ratolesti obklopující znak, za štítem byla čtveřice státních vlajek, v dolní části svázané a spolu s ratolestmi obtočené bílou stuhou s černým nápisem GUATIMALÆ RESPUBLICA PROTECTIONE SUB D.O.M. (.\n\n18. listopadu 1871 byl dekretem č. 33 generála Miguela Granadose stanoven nový znak, který byl tvořen světle modrým, zlatě lemovaným štítem, v jehož středu byl přes dvě zkřížené pušky Remington položen pergamenový svitek se zlatým textem LIBERTAD 15 de SETIEMBRE de 1821 (). Na svitku seděl guatemalský pták Kvesal chocholatý. Celý výjev byl obklopen věncem z kávovníkových větví, svázaných v dolní části bílou a modrou stuhou. (není obrázek)\n\nAsi v roce 1900 (dle některých zdrojů až v roce 1926) byl modrý štít ze znaku odstraněn. Na obrázku je v textu místo de -> DE.\n\n12. září 1968 byla barva nápisu změněna ze zlaté na červenou, kávovníkový věnec byl nahrazen vavřínovým, stužky byly odstraněny. Změnila se i grafická podoba kvesala, který nově hleděl heraldicky vpravo.\n\n26. prosince 1997 by změněn text na svitku na LIBERTAD 15 de SEPTIEMBRE de 1821 (přidáno písmeno P ve slově září). Oproti zdroji je na obrázku v textu místo de -> DE.\n\n"}
{"id": "390759", "url": "https://cs.wikipedia.org/wiki?curid=390759", "title": "Kapilavastu", "text": "Kapilavastu\n\nKapilavastu je lokalita, která byla ve starověku sídlem rodu Šákjů. Podle tradice zde dvacet šest let žil princ Siddhártha, než odsud odešel do bezdomoví a později se stal buddhou. Kapilavastu leží nedaleko Lumbiní a pátrání po něm započalo teprve v 19. století. Jeho objevování bylo pozvolné a dosud není s jistotou prokázáno, kde se nalézá. Většinou bývá za Kapilavastu považována lokalita zvaná Tilaurakota v Nepálu, avšak především indická strana považuje za Kapilavastu oblast zvanou Piprahva.\n\n"}
{"id": "390768", "url": "https://cs.wikipedia.org/wiki?curid=390768", "title": "Martin Johansson", "text": "Martin Johansson\n\nMartin Johansson (* 26. září 1984, Avesta) je bývalý švédský reprezentant v orientačním běhu. Je dvojnásobným bronzovým medailistou z mistrovství světa v orientačním běhu a juniorským mistrem světa. V současnosti běhá za švédský klub IFK Mora.\nNa mistrovství světa v roce 2009 se krátce před cílem v závodě štafet na posledním úseku zranil a těžko odhadnout, co by se dělo, kdyby blízko něj nebyli další tři běžci. Měl ve stehně vraženou tři centimetry silnou větev. Nebýt zachránců - Čecha Michala Smoly, Francouze Thierryho Gueorgiou a Nora Anderse Nordberga asi by závod nepřežil. Štafety Norska, Francie a České republiky ani po ztrátě medailových pozic závod nevzdaly a poté, co pomohli soupeři, doběhli svou trať a společně se objevily v cíli na 25., 26. a 27. místě. Za tento odvážný čin byl později Michal Smola oceněn hlavní českou cenou fair-play. Johansson se ze zranění úspěšně zotavil během zimy roku 2009.\n"}
{"id": "390784", "url": "https://cs.wikipedia.org/wiki?curid=390784", "title": "Lázně Velké Losiny", "text": "Lázně Velké Losiny\n\nPrvní zmínka o lázních pochází z roku 1562. V této době dal údajně majitel panství Jan mladší ze Žerotína postavit vedle již existující dřevěné lázeňské budovy nový dům k ubytování hostů. V roce 1580 vyšlo významné balneologické dílo Tomáše Jordána z Kluže, ve kterém podává jako první zprávu o léčivosti losinské vody.\n\nTřicetiletá válka a čarodějnické procesy znamenaly pro lázně stagnaci, sloužily jen pro potřeby místních obyvatel a obyvatel z blízkého okolí. Čarodějnické procesy (1678-1692) si ze zaměstnanců lázní vyžádaly dvě oběti, lázeňské, které skončily na hranici.\n\nV roce 1724 nechala manželka Jana Jáchyma ze Žerotína postavit v lázních dřevěnou kapli sv. Kříže, kterou její syn Jan Ludvík přestavěl v roce 1750 na zděnou, přestavěl a zvýšil i kruhovou stavbu lázeňského bazénu, v patře byly hostinské pokoje. Kaple a bazén byly jediné zděné budovy v lázních, ostatní byly ze dřeva .\n\nV roce 1802  prodal Ludvík Antonín (poslední Žerotín) velkolosinské panství Liechtensteinům. V druhé polovině 19. století nastal velký rozvoj lázní. V roce 1861 ředitelství liechtesteinského panství koupilo  tírnu lnu v areálu lázní a přestavělo ji na lázeňský ubytovací dům Villa Franziska. V roce 1878 byl postaven bazén jako dvoupatrový šestnáctistěnný dům, v roce 1884 byl postaven dřevěný altán nad studeným pramenem Karel. Roku 1888  byla vytvořena současná koncepce lázeňského parku s importovanými dřevinami na místě podmáčených luk.\n\nV roce 1912 začala stavba nového moderního dětského sanatoria Podesní, dnešní Šárka. Autorem projektu je vídeňský architekt Alfred Castelliz. Během první světové války sloužily lázně jako lazaret.\n\nRekonstrukce staré i nové budovy, drobné dostavby, součástí hospodářství lázní se stalo lázeňské zahradnictví. Dne 30. ledna 1930 vypukl požár, který zničil hlavní lázeňskou budovu, sál, restauraci a bazén, shořela i střecha lázeňské kaple\n\nNový plán rekonstrukce lázní  byl vypracován architektem Alfredem Castellizem, který přestavbě vtiskl osobitou klasicistní podobu s prvky rakouského lidového slohu. Lázně byly znovu vystavěny během jednoho roku a nově byla postavena dětská ozdravovna Dětský dům (dnešní Chaloupka). Rekonstruované lázně byly slavnostně otevřeny 1. května 1931.\n\nPo roce 1948 se hlavní náplní lázeňského zařízení stala léčba dětské obrny, pro niž je uvolněna Šárka, která do roku 1948 sloužila jako porodní oddělení šumperské nemocnice. K lázním byly také přičleněny  zkonfiskované vily Gazárka, Brněnka a Marie. Od roku 1954 se v Boženě a Chaloupce léčí nespecifikované onemocnění plic dětí.\n\nK objevení léčebné účinnosti losinské vody se vztahuje lidová pověst, kterou zde předkládáme v nejstarší dochované podobě, zaznamenané v polovině 16. století Tomášem Jordánem z Klausenburku:\n\n„\"Sedlák nějaký koně churavého, hubeného a od vředův a prašivosti již téměř uschlého vyhnal, neb se mu nevidělo jeho déle v domě chovati a trpěti, aby se jiní od něho nenakazili, anobrž i píce jemu již dáváno nebylo. A protož  ten kůň jsa tu na louky blízké vyhnán, náhodou přišel do té hlubiny neb louže, a tu upadl, a tři dni ležel, až potom mocí té vody, váleti se v tom blátě počal, potom ven vyskočil, a na těch lukách se pasa, po kolikás málo dnech, napiv se snad (jakž k pravdě podobné jest) také té vody, kůže nové nabyl, a prašivosti pozbyl. A jsa tak uzdraven, v nenadále, neb již domnění bylo, že jest ode psův a od zvěří roztrhán a sežrán, již vděčnější host, k svému starému panu se navrátil. Odtud té vody užívati se počalo\"“.\n\nSirné termální prameny v lázních Velké Losiny vyvěrají na tektonickém styku Keprnické a Desenské klenby. Teplota vody je 36 – 37 °C a odpovídá hloubce jejího tvoření kolem 1000 m. Jedná se o vodu zcela přírodní, prostou, léčivou, minerální, uhličito-sodného typu a mírně radioaktivní. Typický charakter léčivé vody dává losinské vodě také vyšší teplota a zvýšený obsah sirovodíku. Chemicky je tedy losinská voda  cenným typem léčivé vody a je jedinou prostou sirnou termální vodou v naší republice.\n\nVelmi zajímavé jsou fyzicko-chemické prameny losinské vody v návaznosti na indikační skupiny klientů, kteří se zde léčí. Obsah síry ve vodě (6,37 mg/l), což vysoko převyšuje kritérium sirných vod (běžně 1 mg/l). Dvojmocná síra patří navíc k látkám, které se při zevní aplikaci nejlépe vstřebávají kůží a jsou již po 15 minutách prokazatelné v krvi. Rychle oxiduje na šestimocnou a část vstřebané síry je vtažena do aktivního metabolismu, kde má terapeutické účinky – pozitivně ovlivňuje regulaci látkové výměny.\n\nLosinská voda obsahuje sirovodík, který má specifický pach, ale jeho obsah ve vodě je relativně nízký (0,005 mg/l), takže nevyvolává dechové podráždění, nedráždí oční sliznici, což umožňuje koupele i u pacientů s respiračními potížemi.\n\nPříjem vody kůží v minerální koupeli je závislý na výši celkové mineralizace a klesá se stoupající mineralizací. V losinské vodě z rozpuštěných pevných látek převládají hydrouhličitanové (8,5 mg/l) až uhličitanové (50,1 mg/l) a sodné ionty (66,9 mg/l) a vysokého obsahu síranu (26 mg/l) a kyseliny metakřemičité (90,24 mg /l). Poměrně nízká mineralizace losinské vody tak přispívá k dobrému vstřebávání vody kůží a tím i síry. Jelikož je teplota losinské vody 36,6 °C, podle klasifikace se jedná o vodu hypertermickou (tedy teplou), která vede ke zvýšení prokrvení kůže a tím ke zvýšenému vstřebávání aktivních prvků z vody přes svrchní kožní epitel. Vyšší teplota vody přispívá ke zmírnění svalového napětí. Terapeuticky významný je rovněž vysoký obsah fluoridných iontů (5,247 mg/l), které se v kombinaci se sírou významně podílejí na svalových a cévních pochodech a umocňuje analgetický efekt síry. Důkladný rozbor chemického složení a dlouholetá balneologická praxe dokládají, že losinská voda je jedinečná a terapeuticky účinná.\n\nPatří k nejznámějším přírodním léčivým zdrojům v České republice a je nejbohatším zdrojem sirné vody u nás. Byl vybudován v letech 1979 – 1980. Vrt je hluboký 1 001 m a sirné termální vody přijímá v prostředí krystalických hornin masivu Hrubého Jeseníku. Voda je čirá, bezbarvá se zřetelným sirovodíkovým pachem. Celková vydatnost činí cca 17,4 l/s a teplota vody se pohybuje od 35,4 – 36,3 °C. Tato termální voda přispívá k relaxaci svalstva, ohebnosti kloubů, uvolňuje spasticitu končetin, přispívá k posilování svalstva formou plavání a pomáhá termoregulaci. Termální lázně tento pramen využívají ve formě vířivých, perličkových a sirných koupelí a k napájení i venkovního termálního bazénu.\n\nJeho hydraulická situace odpovídá pozici mezi zřídlem Žerotínem a zřídlem Petr. Hydraulické prameny tohoto zdroje nebyly po vybudování zřídla Žerotín a likvidaci průzkumných vrtů dále ověřovány. Vybudován byl v roce 1976, hloubka vrtu 200 m, vydatnost 0,5 l/s, teplota 22 °C, zdroj je tlakově uzavřen.\n\nVybudováno bylo v roce 1973, hloubka 150 m, úsek 49, 75 – 150 m je zasypán štěrkem, vydatnost 1,5 l/s, teplota 29 °C; zřídlo je tlakově uzavřeno. Tyto vody jsou bezprostředně ovlivňovány vřídlem Eliška.\n\nPředstavuje původní zdroj termální vody Termálních lázní Velké Losiny. Zatímco do roku 1970 bylo vřídlo Eliška nejvydatnějším zdrojem v celé vřídelní struktuře. Po vyhloubení strukturálních vrtů Petr a zejména Žerotín, klesla jeho vydatnost až pod 0,2 l/s. Nyní má funkci stabilního přírodního odvodnění zřídelní struktury v zóně primárního rozptylu, stabilizuje úroveň hladiny podzemních vod, voda je odváděna do kanalizace. Zřídlo bylo vybudováno v roce 1903, rekonstrukce v roce 1994, teplota 26.5 °C.\n\nJe tradiční zdrojem studené sirné minerální vody a je geneticky svázáno s termálními sirnými vodami Elišky a Žerotínu. Přírodní pramen sirné vody zde jistě vyvěral již před založením lázeňské tradice Velkých Losiny. V roce 1903 v období významného rozvoje lázeňství byl podchycen studnovou jímkou z hloubky 4 m. Při hydrogeologickém průzkumu sirných vod v roce 1974 ustal prakticky výběr studených sirných vod, což vedlo k zániku vřídel Karel a Marie Terezie. Proto v roce 1975 byl proveden vrt do hloubky 25 m a oživeno vřídlo Karel. Jeho vydatnost je dnes závislá na stupni využívání zejména vřídla Žerotín. Pitná minerální voda je bohatá na nejrůznější kationty a z nich je v největším množství zastoupen vápník, sodík, hořčík, draslík a železo. Z aniontů jsou to téměř výhradně hydrogenuhličitany a pak sírany. Je studená, čirá, bez barvy, a má sirovodíkový pach bez sedimentu.\n\nPo provedených vrtech v roce 1974 prakticky ustal vývěr a tento nebyl obnoven. K fyzické likvidaci zdroje došlo v roce 1993.\n\nV současné době se zde nachází šest lázeňských pavilonů:\n\n"}
{"id": "390785", "url": "https://cs.wikipedia.org/wiki?curid=390785", "title": "Čarodějnické procesy na losinském panství", "text": "Čarodějnické procesy na losinském panství\n\nLosinské panství je smutně proslulé čarodějnickými procesy. V českých zemích docházelo k čarodějnickým procesům jen lokálně a Losinsko, respektive celé Jesenicko, bylo jednou z takových lokalit.\n\nPodle místních legend a pramenů měly procesy na Losinsku počátek u jedné chudé ženy, které onemocněla kráva a nedojila mléko. Kořenářka jí poradila, že kráva musí sníst proměněnou hostii, a tak žena šla do sobotínského kostela a po přijímání hostii vyplivla přijatou proměněnou hostii do připraveného šátku; při tom ji viděl ministrant, který to okamžitě prozradil knězi. Kněz uložil ženě pokání (modlitbu) a propustil ji, ale tím to neskončilo. Záhy byla ona selka spolu se dvěma dalšími ženami nařknuta z čarodějnictví a na Losinské panství pozván z Olomouce Jindřich Boblig, který začal „hon na čarodějnice“ v pravém slova smyslu.\n\nMajetek odsouzených samozřejmě propadal inkvizitorům, a tak se zájem Bobliga obrátil především směrem k těm, kteří vlastnili lány anebo jiné nemovitosti (například papírnu). Nejznámější obětí těchto justičních vražd se stal kněz Kryštof Alois Lautner. Procesy probíhaly v letech 1678–1696 a životem v nich zaplatilo asi 100 osob. Byla o nich napsána kniha a natočen film \"Kladivo na čarodějnice\". Zajímavostí je, že ve filmu se jako mučící nástroj objevuje křeslo plné hřebů, na kterém se však v našich zemích nikdy nemučilo. Filmaři si jej jako rekvizitu vymysleli a poté ho ponechali v losinském zámku, kde se dosud nachází, ale nikde ho nevystavují.\n\n"}
{"id": "390786", "url": "https://cs.wikipedia.org/wiki?curid=390786", "title": "Thanatos (rozcestník)", "text": "Thanatos (rozcestník)\n\nSlovo Thanatos (thanatos) může znamenat: \n\n\n"}
{"id": "390788", "url": "https://cs.wikipedia.org/wiki?curid=390788", "title": "Philippus Arabs", "text": "Philippus Arabs\n\nMarcus Iulius Philippus, známý jako \"Philippus Arabs\" (kolem 204 Šahba – září či říjen 249 u Verony), byl římský císař panující v letech 244–249. Philippovým spoluvladařem byl po celou dobu jeho působení v čele říše Philippus mladší, jeho nezletilý syn, nejprve jako \"caesar\" (244–247), později jako \"augustus\" (247–249).\n\nPhilippus pocházel z římské provincie Arabia v dnešní jižní Sýrii, konkrétně z kraje nazývaného ve starověku Trachonitis. Za místo jeho narození je považována Šahba, městečko ležící asi 87 km od Damašku, které císař během své vlády velkolepě přebudoval a nazval podle sebe Philippopolis. Philippův otec se jmenoval Iulius Marinus, ale nedochovaly se o něm prakticky žádné údaje – po příchodu k moci ho Philippus prohlásil za boha. Z ostatních rodinných příslušníků je znám ještě Philippův bratr Gaius Iulius Priscus, manželka Marcia Otacilia Severa a již zmíněný syn Philippus mladší. Sociální status Philippovy rodiny je předmětem vědeckých diskusí, antičtí autoři však obecně zdůrazňují Philippův nízký původ.\n\nKariéra Philippa Araba před rokem 243, kdy se stal během válečného tažení proti Peršanům prefektem pretoriánů, je zcela neznámá. Vynořuje se v historii jako nová postava a již následujícího roku přebírá za nejasných okolností vládu v římské říši. Antické prameny řecko-římské provenience téměř jednohlasně zdůrazňují jeho roli při smrti císaře Gordiana III., perské prameny naopak hovoří o tom, že Gordianus zahynul v důsledku bojů. Ať už je pravda jakákoli, počátkem roku 244 prohlásily legie kdesi v Mezopotámii Philippa za císaře a přenesly na něj odpovědnost za pokračující válku s Peršany.\n\nPrvním Philippovým vladařským činem bylo zahájení mírových rozhovorů s králem Šápúrem I., které se podařilo nečekaně rychle dovést k úspěšnému konci – podmínky však nevyznívaly ve prospěch říše. Vzhledem k předchozím vojenským nezdarům musel Philippus učinit drobné územní ústupky, vykoupit za půl milionu denárů římské zajatce a zavázat se k placení ročního tributu. Válka zahájená za Gordiana III. s takovými nadějemi vyústila tedy ve zřetelnou římskou porážku a imperiální propaganda to ani neskrývala. Zdůrazňoval se především fakt uzavření míru (legenda \"Pax fundata cum Persis\" na mincích), nikoli vítězství a jmenování Philippova bratra Priska prefektem Mezopotámie jen podtrhovalo, jak nejistě se Římané na svých východních hranicích cítili. Mír mezi oběma velmocemi vydržel více než osm let, tedy déle, než trvala celá Philippova vláda.\n\nPo uspořádání poměrů na východě se Philippus odebral do Říma, kde asi v létě roku 244 nechal prohlásit svého stejnojmenného syna za \"caesara\". V Římě pak pobýval přibližně rok. Svého příbuzného Severiana ustanovil místodržitelem Moesie, aby bránil ohroženou hranici na středním Dunaji, Severianovi se však nepodařilo odrazit Karpy, kteří na přelomu let 244/245 vtrhli na území impéria, a tak se nakonec do pole musel vypravit císař. V roce 246 porazila vojska pod jeho velením nejprve Germány a poté i Karpy, což oblasti přineslo kýžený klid. Philippus přijal vítězná příjmení \"Carpicus maximus\" a \"Germanicus maximus\".\n\nNáboženská politika Philippa Araba byla na svou dobu velmi tolerantní, mj. i vůči křesťanům, takže později dokonce povstala legenda (zcela jistě neoprávněná), že se sám císař dal pokřtít. V tomto směru se kurs administrativy silně odlišoval od politiky centra v následujícím období (pronásledování křesťanů za Decia a Valeriana).\n\nPatrně nejvýznamnější událostí Philippovy vlády byly oslavy tisícího výročí od založení Říma, které dle chronologie zavedené Markem Terentiem Varronem připadaly na rok 248. Trvaly několik dní a zúčastnil se jich císař i jeho syn, jenž byl mezitím prohlášen za \"augusta\". V souvislosti s oslavami se Philippus snažil prezentovat svou vládu jako období míru a stability, jako počátek nového věku.\n\nRealita však vypadala jinak a již roku 248 vzplanula proti Philippovi revolta Tiberia Claudia Marina Pacatiana ve středním Podunají a následujícího roku Iotapianova vzpoura v Kappadokii. Ačkoli byly obě potlačeny, současně se obnovily vpády zadunajských kmenů na území říše, takže Philippus musel na místo nepříliš schopného Severiana jmenovat místodržitelem Moesie a Panonie zkušeného senátora Decia, rodáka z oblasti. Decius svěřené provincie, v nichž ještě doznívaly následky Pacatianovy uzurpace, upokojil, sám byl ale asi v červnu 249 provolán vojáky za císaře, a aby si vynutil uznání své vlády, okamžitě zahájil pochod na Řím.\n\nV září či v říjnu 249 se vojska obou protivníků střetla v severní Itálii poblíž města Verony, kde se rozhodlo kdo s koho. Philippus v čele narychlo sebrané armády byl po tuhém zápase poražen a padl; jeho syna zavraždili vojáci v Římě. Následovalo damnatio memoriae nad svrženou dynastií.\n\n\n"}
{"id": "390789", "url": "https://cs.wikipedia.org/wiki?curid=390789", "title": "Sociální inženýrství (bezpečnost)", "text": "Sociální inženýrství (bezpečnost)\n\nSociální inženýrství je způsob manipulace lidí za účelem provedení určité akce nebo získání určité informace (na rozdíl od pojetí Sociální inženýrství z hlediska společenské vědy, viz heslo Sociální inženýrství (společenská věda)). Termín je běžně používán ve významu podvodu nebo podvodného jednání za účelem získání utajených informací organizace nebo přístup do informačního systému firmy. Ve většině případů útočník nepřichází do osobního kontaktu s obětí.\n\nVšechny techniky sociálního inženýrství jsou založeny na specifických způsobech lidského rozhodování známých jako kognitivní chyby úsudku. Tyto chyby úsudku založené na nedokonalosti lidského mozku jsou využívány mnoha způsoby a některé z nejvýznamnějších jsou vyjmenovány zde:\n\nPretexting je utváření a využívání vymyšleného scénáře s cílem přesvědčit oběť k učinění potřebné akce nebo k získání potřebné informace. Jedná se o skloubení lži s kouskem pravdivé informace získané dříve. Může se jednat například o datum narození, rodné číslo, velikost posledního účtu, jméno nadřízeného atd. Cílem je přesvědčit oběť o legitimnosti akce, která je po ní požadována.\n\nTato technika je často používána například soukromými detektivy k získání soukromých informací z firmy jako jsou výpisy telefonních hovorů, výpisy bankovních účtů aj. od běžných zaměstnanců. Tyto informace mohou být následně použity při pokročilé komunikaci s vedoucími zaměstnanci jako jsou změny účtů, příkazy k převodu peněz atp.\n\nVelké množství firem stále ověřuje totožnost klienta podle rodného čísla, rodného jména matky či jiných relativně snadno dostupných informací, čímž usnadňují aplikování tohoto typu sociálního inženýrství.\n\nPretexting lze také použít při vydávání se za kolegu z práce, policejního vyšetřovatele, bankovního úředníka, zaměstnance finančního úřadu či jiného zaměstnance státní správy, který by mohl mít právo na dotazování dané oběti. Útočníkovi stačí být přichystán na možné kontrolní otázky oběti, ale někdy stačí pouze autoritativní a seriózní tón hlasu a dostatečně přesvědčivý obsah konverzace. \n\nPhishing je podvodná technika používaná na Internetu k získávání citlivých údajů (hesla, čísla kreditních karet apod.) od obětí útoku. Jejím principem je rozesílání e-mailových zpráv, které se tváří jako oficiální žádost banky či jiné podobné instituce a vyzývají adresáta k zadání jeho údajů na odkazovanou stránku. Tato stránka může například napodobovat přihlašovací okno internetového bankovnictví a uživatel do něj zadá své přihlašovací jméno a heslo. Tím tyto údaje prozradí útočníkům, kteří jsou poté schopni mu z účtu vykrást peníze.\n\nTato technika využívá falešného hlasového automatu (IVR) s podobnou strukturou jako má originální bankovní automat (\"Pro změnu hesla stiskněte 1, pro spojení s bankovním poradcem stiskněte 2\"). Oběť je většinou vyzvána emailem k zavolání do banky za účelem ověření informace. Zde je pak požadováno přihlášení za pomoci PINu nebo hesla. Některé automaty následně přenesou oběť do kontaktu s útočníkem vystupujícího v roli telefonního bankovního poradce, což mu umožňuje další možnosti otázek.\n\nBaiting může být považován za trojského koně v reálném světě.\n\nPři tomto způsobu útoku útočník nechá infikované CD, flashdisk nebo jiné paměťové médium na místě, kde jej oběť s velkou pravděpodobností nalezne, například v koupelně, ve výtahu, na parkovišti. Poté již nechá pracovat zvědavost, se kterou oběť dříve či později vloží toto médium do svého počítače. Tím dojde k instalaci viru, za pomoci kterého získá útočník přístup k počítači nebo celé firemní počítačové síti.\n\n\"Něco za něco\" znamená náhodné vytáčení čísel společnosti a představení se jako pracovník technické podpory. Existuje šance, že útočník nalezne nespokojeného zaměstnance s problémem, kterému se pokusí po telefonu pomoci. Na oplátku požádá oběť o instalaci infikovaného programu nebo zvolenou akci ve firemním informačním systému.\n\nPřestože útočník postrádá programovací vlohy, běžné se jako sociální inženýrství označují i další útoky obsahující prvky přesvědčování a manipulace. Kromě cílení na přesnou organizaci může jít například i o cílení na lidi s běžnými emailovými adresami za účelem získání údajů o jejich kreditních kartách.\n\n\n"}
{"id": "390790", "url": "https://cs.wikipedia.org/wiki?curid=390790", "title": "Čisticí prostředek", "text": "Čisticí prostředek\n\nČisticí prostředek (též čisticí přípravek) je určen k čištění. K tomu účelu je to tedy jakákoli mechanická pomůcka nebo chemická látka - detergent.\n\n\n\nExistuje několik faktorů, které určují, jaké složení by se mělo pro čisticí prostředek použít. Je to zejména druh čištěného materiálů, použitý nástroj, odolnost proti špíně a typ této špíny. Například všechny z níže uvedených prostředků se používají k čištění skla. Škála prostředků použitelných k tomuto jedinému účelu ukazuje důležitost kontextu při výběru vhodného čisticího prostředku:\n\nČisticí prostředky, zvláště ty, které se používají společně s vodou, obsahují různé látky, například:\n\nNěkdy se jako čisticí prostředky označují i látky, které jsou složitější než pouhé směsi chemických sloučenin: Například o celeru se dá říct, že je detergentní pro zuby.\n\n"}
{"id": "390797", "url": "https://cs.wikipedia.org/wiki?curid=390797", "title": "Erik Öhlund", "text": "Erik Öhlund\n\nErik Öhlund (* 6. srpen 1980, Hökerum) je švédský reprezentant v orientačním běhu a medailista z juniorského mistrovství světa v orientačním běhu z roku 2000 žijící ve švédském městě Hökerum. Jeho největším úspěchem je 8. místo na mistrovství světa v závodě štafet. V současnosti běhá za švédský klub Ulricehamns OK.\n\n"}
{"id": "390798", "url": "https://cs.wikipedia.org/wiki?curid=390798", "title": "Volby do zastupitelstev krajů v Česku 2000", "text": "Volby do zastupitelstev krajů v Česku 2000\n\nPrvní volby do krajských zastupitelstev proběhly 12. listopadu 2000 ve všech krajích České republiky kromě hlavního města Prahy. Volby provázela nízká volební účast, která dosáhla pouze 33,64 % (celkem platně hlasovalo 2 349 124 voličů, tj. 97,61 % odevzdaných hlasů).\n\nCelkově bylo voleno 675 členů zastupitelstva kraje. Nejvíce mandátů získala Občanská demokratická strana (185 mandátů), těsně druhá skončila Čtyřkoalice (4K; KDU-ČSL, ODA, Unie svobody, Demokratická unie) (171 mandátů). Vládnoucí ČSSD skončila s 111 mandáty až na čtvrtém místě za KSČM se 161 mandáty.\n"}
{"id": "390799", "url": "https://cs.wikipedia.org/wiki?curid=390799", "title": "Alison Sudol", "text": "Alison Sudol\n\nAlison Sudol (* 23. prosince 1984 Seattle, Washington), známá hlavně jako A Fine Frenzy\n(dříve Alison Monro), je americká zpěvačka, skladatelka a klavíristka. Její debutové album One Cell in the Sea bylo vydáno 17. července 2007 a dosáhlo 91. místa v žebříčku Billboard 200. Má velký úspěch v Německu, Rakousku, Švýcarsku, Polsku, Franci a v dalších zemích. Její hudba se objevuje v mnoha televizních pořadech, její píseň zazněla ve filmu Opravdový život (Sleepwaling).\nVe Spojených státech si získává mnoho fanoušků svou lyrickou a poetickou hudbou a silnými emocionálními tématy.\n\nNarodila se v Seattle v americkém státě Washington učitelům dramatických umění. Když bylo Sudol 5 let, přestěhovala se s matkou do Los Angeles poté, co se její rodiče rozvedli. Poslouchala široké spektrum hudby, zahrnující Aretha Franklin, Ella Fitzgerald, a swing.\n\nPromovala v 16 a považovala se za „pitomou a tichou“. Sudol „nepije ani nekouří nebo něco takového“. „Byla jsem nervózní“ uvedla Sudol v interview, „jít na univerzitu tak mladá. Zůstala jsem 2 roky a zkusila zjistit co zvládnu s hudbou. Když mi bylo 18, byla jsem do hudby zabraná tak moc, že sem nechtěla přestat“. V 18 Sudol odstartovala se svou první skupinou, Monro.\n\nSudol měla také vášeň pro literaturu, byla ponořena do děl autorů jako C. S. Lewis, E.B. White, Lewis Carroll, Anthony Trollope a Charles Dickens. Její umělecké jméno \"A Fine Frenzy\" je převzato z verše dramatu Sen noci svatojánské (A Midsummer-night's Dream) od Williama Shakespeara (Théseus, jednání 5, scéna 1 – \"The poet's eye, in a fine frenzy rolling, Doth glance from heaven to earth, from earth to heaven\"). Poté, co se sama učila na klavír, začala vkládat svou kreativní energii do psaní písní.\n\nKrátké demo, které poslala, si okamžitě získalo pozornost u Jasona Floma z EMI, který, když navštívil její dům a slyšel ji hrát, podepsal smlouvu.\n\nV březnu 2007 se Sudol objevila na \"South by Southwest (SXSW)\" konferenci zahájenou pro The Stooges. Krátce poté bylo její debutové album \"One Cell in the Sea\" vydáno s většinou pozitivním ohlasem. První single \"Almost Lover\" se dostal na 25. místo v \"Billboard\" Hot Adult Contemporary Tracks. V polovině 2007 si zajistila zahájení na turné Rufuse Wainwrighta. V březnu a dubnu 2008 Sudol oznámila vlastní turné po USA a Kanadě a v dubnu měla turné ve Francii, Belgii, Německu a Švýcarsku. V září 2008 byla hvězdou na zahajovací noci 'New Pop Festival' pořádaného German broadcaster SWR3. V listopadu 2008 se vrátila na turné do Německa, Rakouska a Švýcarska.\n\nJejí píseň \"You Picked Me\" byla uvedena na iTunes jako \"single týdne zdarma\" pro 14. srpen 2007 a VH1 nedávno uvedlo jednu ze svých \"You Oughta Know\" umělců. Dodatečně v říjnu 2008 \"You Picked Me\" bylo vybráno jako téma sítě podle SIC, Portugalské televizní sítě.\n\nAlba se prodalo přes 300 000 kopií. V 2008 bylo vydáno v Německu, Rakousku, Švýcarsku a Polsku. V každé z těch zemí se album umístilo v top 30, s prvním singlem \"Almost Lover\" dosáhla 8. místa v Německu, 10. ve Švýcarsku a 5. v Rakousku. Sudol ohlásila, že pracuje na novém albu a hraje 2 písně očekávané na albu během nedávných představení (\"What I Wouldn't Do\", a \"From Whence You Came\").\n\nSudol je v některých směrech uzavřená osoba, ale vybudovala si pověst přístupnosti a přátelství, a pravidelně si povídá s fanoušky po svých představeních.\n6. února 2008 Sudol uvedla \"Come On, Come Out\" na \"The Late Show with David Letterman\". 23. února zazpívala \"Almost Lover\" a \"Come On, Come Out\" na CBS' \"Saturday Early Show\". Zahrála si ve 4. řadě postavu 'Nova Kent'.\n\nSudol často uvádí literární vliv ve své hudbě. V poslední době odhalila, že usiluje také o kariéru spisovatelky. V interview řekla, že napsala dětský příběh o mluvících zvířátkách podobný Letopisům Narnie\".\n\n\n\n\n\n\n\n\n\n"}
{"id": "390801", "url": "https://cs.wikipedia.org/wiki?curid=390801", "title": "Muzdalifa", "text": "Muzdalifa\n\nMuzdalifa je lokalita poblíž Mekky v Saúdské Arábii. Nachází se na půli cesty mezi pahorkem Arafát a údolím Miná. Každý rok během hadždže v měsíci dhú'l-hidždža Muzdalifu navštíví obrovské množství poutníků, kteří jsou na cestě z rituálu stání na Arafátu do údolí Miná. Zde sbírají poutníci kameny pro kamenování satana.\n"}
{"id": "390802", "url": "https://cs.wikipedia.org/wiki?curid=390802", "title": "Unalaska (ostrov)", "text": "Unalaska (ostrov)\n\nUnalaska (aleutsky \"Nawan-Alaxsxa\") je jeden z ostrovů v souostroví Liščích ostrovů (anglicky \"Fox Islands\", rusky \"Лисьи острова\"), které jsou součástí Aleutských ostrovů, jež patří Spojeným státům americkým. Roku 2000 jej obývalo 1759 lidí. Se svou rozlohou 2720 km² je Unalaska 14. největším ostrovem Spojených států. Unalasku omývá Tichý oceán, ze severu konkrétně Beringovo moře. Jméno ostrova pochází pravděpodobně z aleutštiny.\n\nNa severním pobřeží ostrova Unalaska v zátoce Dutch Harbor se nachází hlavní město Aleutských ostrovů, které se rovněž jmenuje Unalaska. Toto městečko se zčásti rozprostírá i na sousedním ostrově Amaknak, kde je též letiště Unalaska Airport. Na polostrově západně od města Unalaska se nacházejí nejvyšší vrcholy ostrova, jimž vévodí 1800 metrů vysoký stratovulkán Makushin (anglicky \"Makushin Volcano\" nebo \"Mount Makushin\"). \n\nOstrov byl objeven v roce 1741 ruským námořnictvem pod vedením dánského mořeplavce Vita Beringa. Rusové zde první osadu založili roku 1759, ale v roce 1763 byla zničena Aleuťany, kteří zde během povstání, vyvolaném krutostí ruských obchodníků a podnikatelů vůči původnímu obyvatelstvu, zabili 162 osadníků.\n\nV roce 1764 dorazily posily, které zachránily přeživší osadníky a během trestných výprav v domorodých osadách pobily kolem 3000 - 5000 Aleuťanů. V roce 1867 koupily od Ruska celou Aljašku, včetně ostrova Unalaska, Spojené státy americké, s čímž byl spojen příchod Američanů, nicméně Rusové na ostrově zůstali též. Během své návštěvy Moskvy v květnu roku 1988 zmínil prezident Ronald Reagan soužití Američanů a Rusů v 19. století na Unalasce za příklad americko-ruského přátelství.\n\nDne 8. prosince 2004 uvízla u pobřeží ostrova Unalaska malajská loď Selendang Ayu s nákladem sojových bobů a následně z ní do pobřežních vod uniklo na 350 000 galonů pohonných hmot. Po havárii tankeru Exxon Valdez, která se stala roku 1989, se jednalo o historicky druhou největší ekologickou katastrofu v oblasti Aljašky.\n"}
{"id": "390808", "url": "https://cs.wikipedia.org/wiki?curid=390808", "title": "Český národní komitét astronomický", "text": "Český národní komitét astronomický\n\nČeský národní komitét astronomický (ČNKA) je oficiálním představitelem členství České republiky v Mezinárodní astronomické unii. Jeho úkolem je být styčným orgánem pro jednání s Mezinárodní astronomickou unií, zastupovat zde Českou republiku a hájit zájmy české astronomie v této organizaci, ale také vydávat stanoviska k otázkám souvisejícím s členstvím České republiky v Evropské jižní observatoři (ESO) a Evropské kosmické agentuře (ESA). Zajišťuje také zastupování České republiky v radě evropského časopisu Astronomy and Astrophysics. \n\nOd roku 2018 je komitét začleněn do České astronomické společnosti jako její pracovní skupina. Česká astronomická společnost se stala zřizovatelem komitétu a Jan Palouš byl potvrzen ve funkci vedoucího skupiny.\n\nKomitét byl zřízen rozhodnutím Akademické rady Akademie věd České republiky dne 28. září 1993. Má 12 členů – významných českých astronomů. Volí je všichni čeští členové Mezinárodní astronomické unie. \n\n\nV posledních letech organizoval Český národní komitét astronomický tyto důležité akce\n\n"}
{"id": "390814", "url": "https://cs.wikipedia.org/wiki?curid=390814", "title": "Pölla", "text": "Pölla\n\nPölla je městečko ležící v rakouské spolkové zemi Dolní Rakousko v okrese Zwettl. Nachází se zhruba uprostřed historického území Waldviertel, jež se rozkládá na severozápadě Dolních Rakous u hranic s Českou republikou. Městečko leží ve východní části okresu Zwettl, asi 25 km severovýchodně od okresního města.\n\nKatastrální území Pölla má rozlohu 104,5 km, z čehož 46 % je zalesněných. K 1. březnu 2008 zde žilo 1018 obyvatel.\n\nMěstys Pölla tvoří tyto části:\n"}
{"id": "390816", "url": "https://cs.wikipedia.org/wiki?curid=390816", "title": "Pionýrské noviny", "text": "Pionýrské noviny\n\nPionýrské noviny byl dětský týdeník novinového formátu vydávaný ústředním výborem ČSM v letech 1951 až 1968. V letech 1965 až 1967 vycházely dvakrát týdně. Jejich hlavním cílem bylo působit na mládež v duchu pionýrské komunistické ideologie. Na jednotlivé školní roky rovněž vydávaly brožovaný \"Zápisník Pionýrských novin\" obsahující kalendář a různé zajímavosti. V roce 1968 se transformovaly na Sedmičku, později přejmenovanou na \"Sedmičku pionýrů\".\n\nPrvní číslo vyšlo 1. září 1951 s podtitulem \"Týdeník Československého svazu mládeže\". Šéfredaktorem byl Alois Poledňák, vydavatelem ÚV ČSM. Titul měl čtyři strany velkého novinového formátu. Ve druhém ročníku došlo ke změně vydávání ze školního na kalendářní rok. Ročník byl tedy prodloužený a vycházel od září 1952 do prosince 1953. Ve třetím ročníku (1954) se změnil podtitul na \"Týdeník ústředního výboru Československého svazu mládeže\". Alois Poledňák souběžně s prací v redakci vykonával funkci tajemníka ÚV ČSM, a proto se od listopadu 1956 stal šéfredaktorem Oldřich Kryštofek. V roce 1958 se redakce přestěhovala ze Štěpánské ulice do Panské, kde setrvala po celých zbývajících deset let. Od počátku bylo kromě číslování v rámci ročníku uváděno i průběžné číslování, které skončilo pětistým číslem v roce 1959. V roce 1962 se šéfredaktorem stal dosavadní zástupce šéfredaktora Josef Mašín. V roce 1963 se Pionýrské noviny vrátily k vydávání podle školního roku. Zkrácený dvanáctý ročník měl jen 35 čísel a vycházel od ledna do srpna 1963. Ve třináctém ročníku (1963/64) se rozšířil podtitul na \"Orgán ústředního výboru Československého svazu mládeže a ústřední rady Pionýrské organizace ČSM\". Od roku 1965 organizovala redakce čtenářské kluby nazývané \"POK - Party opravdových kamarádů\" řízené redaktorem Karlem Krtičkou, který zároveň redigoval klubovou rubriku \"Kormidlo\". Od 15. ročníku (1965/66) vycházely Pionýrské noviny dvakrát týdně a v každém čísle tohoto ročníku přinesly fotografii známého herce, zpěváka nebo sportovce. V následujícím ročníku byla zachována periodicita dvakrát týdně. Tisk probíhal ve dvou různých tiskárnách, a proto se úterní vydání lišilo od pátečního. Úterní (sudá) čísla měla mírně zmenšený formát, vycházela barevně a obsahovala komiks. Výroba se často opožďovala a stávalo se, že čtenáři obdrželi oba výtisky najednou.\n\nJelikož se nedařilo odstranit technické problémy a nebyla naděje na jejich blízké vyřešení, vrátily se noviny v sedmnáctém ročníku (1967/68) k týdenní periodicitě. Počet stran se však zdvojnásobil na osm a formát se sjednotil na velikost dřívějších sudých čísel. To umožnilo tisk delších a ucelenějších článků. Podtitul se zkrátil na \"Týdeník Pionýrské organizace ČSM\" a došlo ke změně ve vedení. Členové redakce se sešli prakticky konspiračním způsobem s cílem zbavit funkce šéfredaktora Mašína. To se vzhledem k aktuální politické situaci podařilo. Krátkodobě redakci řídil zástupce šéfredaktora Stanislav Rudolf a od října 1967 se šéfredaktorem stal Jan Ryska. Zatímco doposud byly noviny spíše věstníkem pionýrské organizace, v sedmnáctém ročníku se začaly měnit na populárně zaměřený dětský časopis. Od začátku dubna 1968 probíhala na stránkách Pionýrských novin diskuse o jejich budoucí podobě. Na základě čtenářských ohlasů bylo rozhodnuto, že noviny přejdou na praktičtější téměř poloviční formát, zdvojnásobí počet stran na 16 a přestanou se vymezovat jako titul určený pionýrům. V souvislosti s tím dojde ke změně názvu. Z přibližně 150 návrhů byla zvolena \"Sedmička\" s podtitulem \"Čtení pro chlapce a děvčata na 7 dní\". Dne 25. dubna 1968 vyšlo poslední číslo Pionýrských novin s velkou upoutávkou na Sedmičku na titulní straně. První číslo Sedmičky vyšlo o týden později a předplatné na ni přešlo automaticky. Šéfredaktorem byl i nadále Jan Ryska, který zůstal v čele redakce až do roku 1978.\n\n\n"}
{"id": "390817", "url": "https://cs.wikipedia.org/wiki?curid=390817", "title": "Prytaneion", "text": "Prytaneion\n\nPrytaneion nebo prytaneum bylo sídlo prytanů, což byla obdoba vlády (exekutiva) v demokratických řeckých obcích. Prytaneion stálo na hlavním náměstí (agora, forum) a byla to zároveň posvátná budova obce, kde se – podobně jako ve starověké domácnosti – neustále udržoval oheň bohyně Hestie, římské Vesty.\n\nKdyž Kleisthenés roku 508 př. n. l. reformoval athénský sněm (\"búlé, ekklésia\"), nahradil původní čtyři kmeny (\"fylai\") novými deseti a z každého z nich se do sněmu každý rok volilo 50 členů. Funkci prytanů zastávalo vždy pět z nich, a to po desetinu roku, takže se v průběhu roku vystřídali všichni. V každé době tedy bylo právě 50 prytanů, kteří sídlili v prytaneu a nejméně třetina jich musela být neustále přítomna, proto v prytaneu i spali a dostávali stravu. Spolu s nimi se tam mohli stravovat i „čestní občané“, olympijští vítězové a podobně. Z právě sloužících prytanů se denně losoval předseda (\"epistatés\"), který měl obecní pečeť a klíč k pokladnici; tuto funkci nesměl nikdo zastávat dvakrát. Prytanové přijímali cizí vyslance a vedli běžné záležitosti obce, formálně svolávali sněm a \"epistatés\" mu předsedal.\n\nSídlem prytanů v Athénách byla kruhová budova, Tholos, na agoře vedle budovy sněmu (\"Búletérion\"), postavená roku 470 př. n. l. na místě starší budovy, zničené Peršany, která patrně sloužila témuž účelu.\n\nSókratés ve své obhajobě před sněmem nakonec Athéňanům navrhl, aby mu místo odsouzení dali doživotní právo stravovat se v prytaneu jako uznání jeho zásluh o obec.\n\nPrytaneia stála i v dalších řeckých městech. Poněkud odlišnou funkci mělo prytaneion v Olympii: žili zde chrámoví kněží a úředníci a konaly se zde oslavy pro vítěze her. I olympijské prytaneion ale mělo ohniště bohyně Hestie.\n\n"}
{"id": "390818", "url": "https://cs.wikipedia.org/wiki?curid=390818", "title": "Waldhufen", "text": "Waldhufen\n\nWaldhufen je obec v Horní Lužici v Sasku, v okrese Zhořelec. Leží ve středu okresu, přibližně dvanáct kilometrů na západ od okresního města Zhořelce a osm kilometrů jižně od Nízkého (Niesky). Přímo územím obce prochází dálnice A4 a je zde sjezd \"Nieder Seifersdorf.\" Waldhufen má obyvatel.\n\nObec Waldhufen (název odkazuje podle charakteru místní zástavby na pojem Waldhufendorf, t.j. lesní lánová ves) vznikla uměle na základě správní reformy počátkem 90. let 20. století. Obec byla ustavena 1. března 1994 sloučením dřívějších samostatných obcí Diehsa, Jänkendorf, Nieder Seifersdorf a Thiemendorf.\n\nPrvní historická zmínka je o části Jänkendorf, která je v roce 1346 uváděna jako \"Jenikendorff\".\n\nV obci je pamětní deska odboráře Fritze Preusera, který zahynul v roce 1942 v koncentračním táboře Sachsenhausen.\n\n\n"}
{"id": "390826", "url": "https://cs.wikipedia.org/wiki?curid=390826", "title": "Letiště Brusel", "text": "Letiště Brusel\n\nLetiště Brusel (také zvané '/' nebo \"Zaventem\") je mezinárodní letiště 12 km severovýchodně od Bruselu, hlavního města Belgie. V roce 2015 odbavilo více než 23 milionů cestujících, což je 21. nejvytíženější letiště v Evropě. Leží částečně na území města Zaventem a částečně v Diegem, území města Machelen a částečně v Steenokkerzeel ve Vlámském regionu Belgie. Sídlí zde k asi 260 společností, přímo je tu zaměstnáno 20 000 osob a slouží jako domovská základna pro letecké společnosti Brussels Airlines a TUIfly Belgium. V roce 2005 bylo oceněno jako nejlepší letiště v Evropě.\n\nV roce 2018 letiště odbavilo zhruba 25,7 milionu cestujících a bylo tak 24. nejrušnějším letištěm v Evropě.\n\nPočátky bruselského letiště v Zaventem sahají až do roku 1940, kdy bylo německými okupačními silami vybudováno 6 drah ve tvaru písmene „Z“. Letištní budovy byly však postaveny později v nedaleké vesnici Melsbroek (dnes část obce Steenokkerzeel). V roce 1956 byla postavena nová letištní dráha o délce 3000 m. V roce 2007 prošlo letištěm 17,8 milionu cestujících, což představuje nárůst o 7 % oproti roku 2006. Za rok 2015 odbavilo 23 mil osob a v roce 2016 21,8 miliónů osob.\n\nVážná nehoda se stala dne 15. února 1961, když havaroval Boeing 707, let 548 letecké společnosti Sabena. Všech 72 lidí zemřelo.\n\nDne 25. května 2008 Boeing 747 'Jumbo Jet' společnosti Kalitta Air vjel do pole a byl roztržen na tři části. Nikomu z cestujících, ani posádky se naštěstí nic vážného nestalo.\n\nDne 22. března 2016 okolo 8.00 hod. došlo v odletové hale letiště k sebevražedným teroristickým útokům, při kterých přišlo o život nejméně 14 osob. K činu se přihlásil Islámský stát.\n\n"}
{"id": "390828", "url": "https://cs.wikipedia.org/wiki?curid=390828", "title": "Medibank International Sydney 2009 – ženy", "text": "Medibank International Sydney 2009 – ženy\n\nTenisový turnaj WTA Medibank International Sydney 2009 se konal ve dnech 11. až 16. ledna v australském Sydney venku na kurtech s tvrdým povrchem. Odměny činily 600 000 USD.\n\n\n"}
{"id": "390833", "url": "https://cs.wikipedia.org/wiki?curid=390833", "title": "Karel Hoffmann", "text": "Karel Hoffmann\n\nExistuje více různých osobností se jménem a příjmením Karel Hoffmann či Karel Hofman:\n\n\n"}
{"id": "390841", "url": "https://cs.wikipedia.org/wiki?curid=390841", "title": "Miluše Bittnerová", "text": "Miluše Bittnerová\n\nMiluše Bittnerová (* 10. prosince 1977 Jičín) je česká herečka a moderátorka.\n\nNarodila se v Jičíně, ale základní školu a gymnázium navštěvovala v Hořicích v Podkrkonoší. Od roku 1992 působila v poloprofesionálním divadle Jesličky v Hradci Králové. V roce 1996 složila maturitu na hořickém gymnáziu i zkoušky na pražskou DAMU, obor herectví na katedře alternativního divadla. Vedoucím jejího ročníku byl režisér Ivan Rajmont. Studia na DAMU zakončila v roce 2002 magisterskou zkouškou.\n\nÚčinkovala ve školních představeních v Divadle Disk. Už za studií spolupracovala například s režisérem Michalem Dočekalem v Divadle Komedie, nebo v Národním divadle na hře \"Bloudění\" pod vedením režiséra J. A. Pitínského. Profesní zkušenosti sbírala také při moderování ranní show na Rádiu Limonádový Joe.\n\nHraje dobře na klavír, dále ovládá i hru na kytaru či flétnu, zabývá se dabingem, moderuje společenské a charitativní akce. Hovoří anglicky.\n\nV roce 2010 se stala spoluzakladatelkou Nadačního fondu Pepina.\n\nOd roku 1996 spolupráce s Českou televizí\nV roce 2016 se zúčastnila taneční soutěže StarDance, kde tančila s Michalem Necpálem.\n\nV TV Nova od roku 2007\n\n\n\n\n\n\n\n\n\n\n\n\"Dva muži v šachu\", režie P. Gellnar, role Bianca, 2008\n\n\n\n\n"}
{"id": "390844", "url": "https://cs.wikipedia.org/wiki?curid=390844", "title": "Roman Jefimov", "text": "Roman Jefimov\n\nRoman Jefimov ( ) (7. duben 1976) je ruský reprezentant v orientačním běhu. Jeho největším úspěchem jsou dvě zlaté medaile z Mistrovství světa v orientačním běhu v roce 2006 a 2007. Jeho současným klubem je finský Hiisirasti.\n\n"}
{"id": "390845", "url": "https://cs.wikipedia.org/wiki?curid=390845", "title": "Míla Preslová", "text": "Míla Preslová\n\nMíla Preslová (* 1966, Plzeň) je česká fotografka.\n\n\n\n"}
{"id": "390848", "url": "https://cs.wikipedia.org/wiki?curid=390848", "title": "Fortuna Víkend šampionů 2009", "text": "Fortuna Víkend šampionů 2009\n\nTřetí ročník Fortuna Víkend šampionů se odehrál opět v O areně, a to o víkendu 10. ledna a 11. ledna 2009. Vítěz turnaje si odnesl prémii 500 000 Kč, druhý v pořadí 250 000 Kč, třetí 150 000 Kč a čtvrtý 100 000 Kč.\n\n\n\n\n\n\n"}
{"id": "390851", "url": "https://cs.wikipedia.org/wiki?curid=390851", "title": "Loučky (Nové Sedlo)", "text": "Loučky (Nové Sedlo)\n\nLoučky (do roku 1948 \"Grünlas\") jsou vesnice v okrese Sokolov patřící pod město Nové Sedlo. Leží na sever od města Lokte pod svahy, jež lemují okraj Chodovské pánve. Jejich zástavba vyplňuje k severu otevřenou terénní sníženinu, kterou spojuje s údolím řeky Ohře tok Loučského potoka. V roce 2011 zde trvale žilo 691 obyvatel.\n\nOporou písemného pramene existuje pro dějinné počátky Louček až v listině z 2. dubna 1397, podle níž Václav Räch sídlící v Loučkách prodal městu Lokti les mezi dvorem Vogeleis a Novým Sedlem. Od nejstarší historické zmínky je doloženo, že Loučky měly původně jen německý název, který se ustálil do podoby \"Grunlas\". Ves pojmenovali němečtí kolonisté v době jejího vzniku, jenž lze podle tohoto názvu klást do 13. století. Německý název obec užívala až do doby po druhé světové válce, kdy byl úředně zaveden vyhláškou ministerstva vnitra z 5. února 1948 nový český název vystihující pěkně význam původního pojmenování.\n\nBlíže neznámá osoba Václava Rächa je pravděpodobně identická s Václavem Rothem sídlícím v Loučkách, který dal podle zápisů konfirmačních knih pražského arcibiskupství 31. října 1405 souhlas k obsazení fary v Tatrovicích. Jednalo se zřejmě o držitele feudálního pozemkového majetku z vrstev drobné aristokracie nebo měšťanstva, který měl v Loučkách trvalé sídlo, patrně základ později známé tvrze. Jeho majetek přešel později za neznámých okolností do vlastnictví rodu Raussengrünerů, který si zvolil Loučky také za své sídlo a po něm se uváděl s přídomkem z Louček. Rod nižší šlechty, v jehož erbu byla štika, pocházel z historického Chebska a na Loketsku získal feudální majetek, který několikrát měnil i s městem Loktem.\n\nJejich feudální držba v Loučkách patřila k lennímu majetku hradu Lokte, z něhož byla patrně ve 13. století také organizována zdejší kolonizace. Hrad Loket a celý lenní systém přešly v první polovině 15. století jako královská zástava do správy mocného rodu Šliků. Poddaní z Louček patřili pod pravomoc hrdelního a nižšího soudu v Lokti a v církevní správě náleželi do obvodu fary při kostele sv. Václava v Lokti, s níž sdíleli všechny náboženské transformace, jak postupně v 16. století a první polovině 17. století v tomto regionu proběhly a příznačně poznamenaly i ostatní stránky tehdejšího společenského vývoje.\n\nNálezy, jenž byly po první světové válce odkryty při zemních pracích v Loučkách, svědčí o tom, že se zde již kolem roku 1600 nacházel kostelík. Nechal si jej zřejmě pro své potřeby a snad i pro potřeby svých poddaných postavit některý z Raussengrunerů. Držitelé loučského statku vyznávali totiž evangelické náboženství již v době, kdy fara v Lokti byla ještě v katolické správě křižovníků s červenou hvězdou. To je snad přimělo k tomu, aby si vybudovali vlastní svatyni.\n\nTeprve v prosinci roku 1611 prodal Adam Raussengrüner z Louček tísněný špatnou finanční situací městu Lokti budujícímu v předbělohorské době neobyčejně soustavně kompaktní doménu svůj majetek v Loučkách, který tvořila tvrz s hospodářským dvorem a poddanské usedlosti. Lokti se však brzy tento majetek rozplynul v konfiskacích, kterými císař Ferdinand II. potrestal také účast města Lokte na stavovském odboji v letech 1618 až 1620. Přecházel z majitele na majitele, až v roce 1644 se stal majetkem Jana Hartwiga z Nostitz, který vlastnil již na Sokolovsku velká panství Sokolov a Jindřichovice a řadu menších statků.\n\nPřehled o stavu narůstajícího poddanského peněžního a hlavně pracovního zatížení měly před vyhlášením jeho státní regulace poskytnout urbáře zpracované na pokyn Marie Terezie roku 1777. Kromě vlastních urbariálních údajů zachytily tyto dokumenty další informace, které vypovídají o sociální situaci v jednotlivých místech. Ve vsi Loučky bylo v té době čerstvě domovními čísly popsaných 24 domů.\n\nJiž v závěru feudálního období došlo v Loučkách k systematickým pokusům o využití nerostného bohatství, které se na jejich území vytyčeném josefským katastrem a měřičsky a mapově upřesněném ve stabilním katastru, bohatě nacházelo. V roce 1772 založilo město Loket na svých pozemcích v Loučkách u výchozu hnědouhelné sloje Josef důl Kateřina, jehož vytěžené uhlí se využívalo buď pro vlastní spotřebu nebo je dodávalo minerálním závodům v okolí. Následně byly otevřeny ještě důl Anna a Apollonia. Tyto doly v okolí Louček měly poměrně dlouhou životnost. Velká ložiska keramické hlíny a kaolinu sloužily pro místní stavební práce.\n\nAž do konce feudálního období se v Loučkách udržely tradiční vztahy zemědělského osídlení. Na počátku 17. století musel panský dvůr ustoupit výstavbě objektu cihelny a porcelánky. V roce 1847 v Loučkách se nacházel vrchnostenský dvůr, škola, hostinec a uhelné doly. Vesnické obyvatelstvo bylo zbaveno v revoluci 1848 všech feudálních břemen. Sídelní komunita svobodných občanů nazvané obce se staly základem pro nové správní uspořádání státu z dosavadní malé katastrální obce Loučky s 212 obyvateli a územím o rozloze 380 ha byla zřízena samostatná politická obec, jejíž správy se ujaly na podzim roku 1850 nové zvolené obecní správní orgány. Připojily se ještě osady Jalový Dvůr a Podhoří, které dosud patřily k obci Hory.\n\nMasové využití zásob hlíny na území Louček se chopily cihelny. Novým místním průmyslovým odvětvím, které se postupně propracovalo k nejvýznamnějšímu postavení v obci, byla výroba hrnčířského zboží a kameniny, posléze přeměněná na výrobu porcelánu. Všeobecný rozvoj v industriálním období podnítil dva druhy výstavby. V obci se objevily větší komplexy budov průmyslových závodů, dolových technických zařízení i malé objekty drobných výrobních provozů. Výstavba obytných domů byla převážně individuální.\n\nPodstatné změny hospodářského a společenského vývoje doprovázely v tomto regionu také změny národnostní. Do kompaktního německého prostředí Louček počali v době industrializace přicházet první Češi. Demokratický politický systém, který se rozvinul v rakousko-uherské monarchii od konce 60. let 19. století, silně poznamenaly důsledky první světové války. Silněji se v Loučkách prosadila německá sociálně demokratická strana než komunisté. V parlamentních volbách roku 1935 vyhrála Henleinova sudetoněmecká strana. Členstvo sudetoněmecké strany bylo včleněno do nacistické NSDAP, která se stala jediným politických subjektem ovládajícím politický systém Třetí říše a určujícím pravidla jejího veřejného života. Výroba za války byla podřízena zájmům válečného hospodářství.\n\nObec Loučky byla rovněž jako jiné obce osvobozena americkou armádou 7. května 1945. Z Louček byla podle rozhodnutí konference v Postupimi z roku 1945 odsunuta rovněž většina německého obyvatelstva a v obci byli ponecháni jen Němci považovaní za nepostradatelné hlavně v hornictví, ve sklárně v Novém sedle a v porcelánkách v obci a jejím okolí.\n\nTeprve od druhé poloviny 50. let se začalo s údržbou domovního a bytového fondu, který zůstal ve správě místního národního výboru. V prosinci 1945 měla obec Loučky ještě 1712 obyvatel. Odsunem obyvatel německé národnosti klesl jejich počet v květnu 1947 na 778. K 1. březnu 1961 Loučky již patřily k městu Nové Sedlo a žilo zde 898 obyvatel. V obci zůstaly tři hostince a obchody zajišťující základní zásobování potravinami včetně mlékárny a prodejny masa. Služby pro obyvatelstvo jako zařízení místního národního výboru zajišťovaly provoz povoznictví, holičství, dámského krejčovství, pískovny a drobné údržby. Po válce zahájila činnost také obecná škola, jež v rámci školských reforem byla od roku 1948 změněna na národní školu. Při škole byla otevřena i mateřská škola, která měla samostatný provoz.\n\nPři velké reorganizaci státní správy byly Loučky k 1. červenci 1960 jako samostatná obec zrušeny a jako část připojeny k městu Novému Sedlu.\n"}
{"id": "390853", "url": "https://cs.wikipedia.org/wiki?curid=390853", "title": "Šiva samhitá", "text": "Šiva samhitá\n\nŠiva samhitá je pojednání o józe, jehož autor je neznámý. V původním pojednání oslovuje bůh Šiva svůj ženský protějšek (šakti) Párvatí. Šiva samhitá je jeden ze tří nejdůležitějších klasických spisů o Hatha józe – ostatní dva jsou Hatha jóga pradípiká a Ghéranda samhitá – a je považován za nejpodrobnější a nejpřesnější pojednání o Hatha józe.\n\nVšeobecně je uznáván názor, že Šiva samhitá byla napsána v 17. až 18. století, ale James Mallinson ji zařazuje do 15. století a tvrdí, že v 17. století byl tento spis jenom překládán ze sanskrtu. Jeho tvrzení podporují některé pasáže v textu samotném, protože tam jsou zmínky o indických městech Varanasi a Benáres.\n\nŠiva samhitá pojednává o fyziologii člověka jako celku a jmenuje 84 různých ásan (pozic těla), z nichž 4 popisuje detailně. Dále popisuje 5 specifických prán (subtilních proudů vzduchu) a technik k jejich podpoření. Pojednává mimo jiné také o abstraktních jogínských technikách a filosofiích, o mudrách, tantrách a meditaci. Zdůrazňuje, že jógu může praktikovat každý člověk a dosáhnout tak prospěchu. V textu jsou zřetelně poznatelné buddhistické a hinduistické prvky.\n\n\n\n\n"}
{"id": "390855", "url": "https://cs.wikipedia.org/wiki?curid=390855", "title": "Polymerní materiál", "text": "Polymerní materiál\n\nPolymerní materiál je materiál složený zcela nebo převážně z polymerů, tedy organických látek o vysoké molární hmotnosti. Použité polymery mohou být syntetické, ale i přírodní (např. polysacharidy nebo bílkoviny (proteiny). Mezi polymerní materiály patří hlavně plasty a přírodní i syntetické kaučuky, volně lze mezi ně řadit i laky, lepidla, apretační prostředky apod. Vlastnosti samotných polymerů jsou v materiálu upravovány a vylepšovány zejména pomocí různých přídavných látek (aditiv). Poměrně často se také používá směs dvou nebo několika polymerů, případně směs polymerů s dalšími látkami, a to i anorganickými (v tzv. polymerních kompozitních materiálech či ve vláknových kompozitech). \n\nV plastech se mechanické, chemické i další vlastnosti materiálu upravují např. přídavkem změkčovadel (např. u PVC), stabilizátorů, antioxidantů, plniv, kompatibilizátorů, barviv, pigmentů apod. U kaučuků jsou zásadními přísadami plniva, např. saze, a vulkanizační prostředky, jejichž úkolem je zesíťovat původně lineární řetězce polymeru.\n\n"}
{"id": "390857", "url": "https://cs.wikipedia.org/wiki?curid=390857", "title": "Peněžní oběh", "text": "Peněžní oběh\n\nPeněžní oběh je pohyb peněz ve funkci oběživa a platidla (koloběh peněz ve formě bankovek a mincí). Základem jsou plnohodnotné bankovky či neplnohodnotné mince. Na základě zákona č. 6/1993 Sb. zákon o ČNB, může ČNB vydávat vyhlášky týkající se regulace peněžního oběhu.\n"}
{"id": "390862", "url": "https://cs.wikipedia.org/wiki?curid=390862", "title": "Olga Tokarczuková", "text": "Olga Tokarczuková\n\nOlga Nawoja Tokarczuk (* 29. leden 1962 Sulechów, Polsko) je polská spisovatelka, autorka poezie, esejí, scénářů a jedna z nejčtenějších a kritiky nejlépe hodnocených polských autorů.\n\nV roce 2019 jí byla udělena Nobelova cena za literaturu za rok 2018.\n\nOd roku 1998 žila Olga Tokarczuk v malé vesnici Krajanów blízko Nové Rudy, odkud řídila své soukromé nakladatelství Ruta. V současné době žije ve Vratislavi.\n\nDříve než se dala na literární dráhu, studovala psychologii na Varšavské univerzitě, a to od roku 1980 do 1985. Během vysokoškolského studia pomáhala jako dobrovolník v ústavu pro mladistvé s poruchami chování. Po ukončení univerzity začala pracovat jako psychoterapeutka ve městě Valbřich poblíž českých hranic. \n\nJe členkou Partia Zieloni, polské strany zelených.\n\nOd roku 2008 vyučuje tvůrčí psaní na Opolské univerzitě.\n\nOlga Tokarczuk bývá přirovnávána k Márquezovi díky jejím snovým a poetickým příběhům ().\n\n\nOlga Tokarczuk je držitelkou několika literárních cen, a to jak v Polsku, tak v zahraničí. V roce 2008 obdržela cenu hlavní poroty polského nejvýznamnějšího ocenění, NIKE. Celkem třikrát získala cenu čtenářů v soutěži Nike.\n\nV roce 2018 obdržela Mezinárodní Man Bookerovu cenu za knihu \"Běguni\" (anglicky \"Flights\"). Kniha vyšla v České republice v roce 2008 v nakladatelství Host.\n\nV roce 2019 získala Nobelovu cenu za literaturu za „vypravěčskou představivost, která s encyklopedickou vášní překračuje hranice jako svébytná forma života” .\n\n\n\n"}
{"id": "390866", "url": "https://cs.wikipedia.org/wiki?curid=390866", "title": "Soběslav Sejk", "text": "Soběslav Sejk\n\nSoběslav Sejk (9. října 1922 Praha – 19. dubna 2004 Praha) byl český herec.\n\nBěhem studia na gymnáziu se rozhodl, že bude profesionálním hudebníkem, a proto přestoupil na pražskou konzervatoř. Nicméně již od dětství hrával ochotnické mládežnické divadlo. Na počátku nacistické okupace působil jako elév v pražském Národním divadle. Poté vystřídal několik menších scén a zájezdových divadel – např. Intimní divadlo (1942–1945). Po skončení 2. světové války spoluzakládal činoherní soubor v Teplickém divadle, ale velice brzy se vrátil zpět do Prahy, kde krátce působil v Realistickém divadle Zdeňka Nejedlého, pak přešel přes působení v Divadle S.K.Neumanna (1948 až 1950) do Státního divadla v Brně (1950–1953). Od roku 1953 až do roku 1990, kdy odešel do důchodu, byl členem souboru činohry Národního divadla v Praze.\n\nJednalo se o herce s velmi dobrou dikcí a výbornou jevištní řečí, který na divadle často hrál charakterní a oduševnělé postavy. Svoje hlasové dispozice dobře uplatňoval v rozhlase, televizi a v dabingu. Propůjčoval svůj hlas např. Michelu Galabruovi i Walteru Matthauovi. \n\nV roce 1972 získal ocenění \"Zasloužilý člen ND\". Za celoživotní mistrovství v dabingu obdržel v roce 1995 Cenu Františka Filipovského.\n\n\n\n \n"}
{"id": "390871", "url": "https://cs.wikipedia.org/wiki?curid=390871", "title": "Chutba", "text": "Chutba\n\nChutba („promluva“) je arabský výraz pro řeč, kterou pronáší chatíb především při pátečních modlitbách v mešitě. V minulosti chutbu pronášeli sami chalífové. Není výjimkou, že se obsah chutby šíří pomocí novin, rádia apod. Chutba bývá též pronášena při dalších slavnostních příležitostech jako je hadždž apod. Zpravidla má dvě části, a to exegetickou a liturgickou.\n"}
{"id": "390878", "url": "https://cs.wikipedia.org/wiki?curid=390878", "title": "Josef von Sternberg", "text": "Josef von Sternberg\n\nJosef von Sternberg, později Jonas Sternberg (29. května 1894, Vídeň – 22. prosince 1969, Los Angeles) byl původem rakouský režisér.\n\nStručně ho lze charakterizovat slovy: „americký režisér rakouského původu, který svůj nejvýznamnější film natočil v Německu“. Jeho tvorba byla německou meziválečnou kinematografií velmi ovlivněna. Již ve svém prvním filmu využíval \"kammerspielu\", jeho obratná manipulace s kontrasty světla a stínu dokázala vyvolat efekty, jaké nemohla vzbudit samotná dramatická akce.\n\nFilm \"Modrý anděl\" (Der blaue Engel) z roku 1930 byl jediným filmem, který Sternberg režíroval v Německu, ale právě tento film znamenal zvrat nejen pro jeho vlastní kariéru, ale i pro kariéru dosud neznámé berlínské herečky Marlene Dietrich, z níž se poté stala hvězda první velikosti. Spolu s ní se Sternberg vrátil do USA, kde spolupracovali na dalších filmech. Po jejich rozchodu a po ztroskotání projektu historického velkofilmu \"Já, Claudius\", již nikdy nedosáhl tak vysoké úrovně, jakou měly jeho filmy z období 1925–1935, díky jimž se zapsal mezi významné postavy světové kinematografie.\n\n"}
{"id": "390882", "url": "https://cs.wikipedia.org/wiki?curid=390882", "title": "Máša", "text": "Máša\n\nMáša může být:\n\n\n\n"}
{"id": "390887", "url": "https://cs.wikipedia.org/wiki?curid=390887", "title": "Německá meziválečná kinematografie", "text": "Německá meziválečná kinematografie\n\nPo první světové válce prožívala německá kinematografie krátké období intenzivního rozkvětu. Kvůli znehodnocení marky bylo možné prodávat německé filmy do zahraničí za nízké ceny a na druhé straně byl zisk z cizích filmů na německém trhu tak nízký, že se producenti ani nesnažili je uvádět. Tato situace přilákala k filmu průmyslníky a bankéře, kteří zde viděli výhodnou investici, a právě takto vznikla obří koncernová firma UFA.\n\nPrvních pět let po válce byly nejplodnějším obdobím německé kinematografie. Během nich byla německá společnost sužována sociálními nepokoji, bídou a hladem. Filmová tvorba se zaměřovala na historické výpravné filmy, ale do popředí se německá kinematografie dostala zejména díky dvěma směrům, které z tohoto poválečného pětiletí učinily klasickou éru, a to expresionismus (důraz na výrazovost v obsahu i formě, tedy ve filmu zejména originální výtvarné řešení scény, nové využití možností dekorace, kostýmů a osvětlení) a kammerspiel (realismus až naturalismus, střízlivé podání problematiky, název odvozen od komorní divadelní hry psychologického charakteru).\n\nSe stabilizací marky docházelo k utlumování filmové produkce, ale jak uvádí Bernard a Frýdlová (\"Malý labyrint filmu, Praha: Albatros, 1988)\", se v roce 1922 v Německu vyrobilo 474 hraných filmů. Po roce 1924 se konsolidovaly hospodářské i politické poměry, což na kinematografii působilo nepříznivě. Umělecké ambice brzy vzaly za své, mnoho tvůrců se rozhodlo pro cestu zábavných filmů, řada jich odešla do USA. Ti, kteří zůstali, se věnovali například filmům průřezovým (v centru pozornosti není jedinec, ale dav) či proletářským. Zajímavostí tehdejší německé kinematografie jsou tzv. horské (či také alpské) filmy, popisující romantickou krásu hor, lyžování a alpinismus.\n\nKinematografie v Německu se dlouho bránila zavedení zvuku (a podle Bernarda a Frýdlové byly ještě v roce 1931 dvě třetiny německých filmů němé) a dříve, než zavedení zvuku stačilo podstatně zvýšit zájem publika, jako se tomu stalo v USA, postihla Německo hospodářská krize, která měla na svědomí nejen pokles návštěvnosti a zvýšení výrobních nákladů, ale na druhé straně přinesla také období hospodářských, sociálních i politických nejistot, v důsledku čehož nastal druhý zlatý věk německé kinematografie v letech 1929–1933, který navázal na tradici expresionismu a kammerspielu, avšak stále byla německá produkce především ve znamení veseloher a hudebních filmů. Od počátku roku 1933, kdy se Hitler ujal moci, byla kinematografie v Německu podřízena ministerstvu propagandy. Na počátku období nacismu vznikaly filmy oslavující nacistickou stranu, ale ministerstvo propagandy je záhy zakázalo, neboť bylo zřejmé, že pro cíle nacistů budou lépe sloužit filmy zábavné a historické, které líčí velké postavy německých dějin. Jak se pomalu blížila válka, objevovaly se více a více filmy s válečnou tematikou a také samozřejmě filmy antisemitské a vůbec národně nesnášenlivé; v průběhu války pak filmy, které pomlouvaly a odsuzovaly téměř všechny ostatní národy.\n"}
{"id": "390889", "url": "https://cs.wikipedia.org/wiki?curid=390889", "title": "Maranhão", "text": "Maranhão\n\nMaranhão je brazilský spolkový stát na severovýchodě Brazílie. Má hranice se spolkovými státy Piauí, Tocantins a Pará, na severu je ohraničen pobřežím Atlantského oceánu. Rozlohou i počtem obyvatel patří mezi středně velké brazilské státy: na území 331 983 km² (srovnatelném s Polskem) zde žije okolo 7 milionů obyvatel, z toho jeden milion v hlavním městě São Luís.\n\nStát se vyznačuje velkou diverzitou ekosystémů a nachází se zde několik národních parků, z nichž nejznámější je pobřežní oblast Lençóis Maranhenses.\n\nMaranhão patří stejně jako celý Severovýchodní region mezi chudší části federace. Vyváží hlavně železnou rudu, oxid hlinitý a sóju.\n\nNejvětší města spolkového státu Maranhão, počet obyvatel k 1. červenci 2004:\n\n"}
{"id": "390890", "url": "https://cs.wikipedia.org/wiki?curid=390890", "title": "Bosanska Krupa", "text": "Bosanska Krupa\n\nBosanska Krupa je město a centrum stejnojmenné opštiny v severozápadní části Bosny a Hercegoviny.\n\nNachází se v údolích řek Uny a Krušnice. Největší část města se rozvíjela na nízkém sedle mezi kopcem Hum a historickou částí města, v nadmořské výšce 176 m. Opčina Bosanska Krupa hraničí s dalšími celky měst Bihać, Cazin, Bužim, Bosanski Petrovac, Sanski Most, Bosanski Novi v Bosně a Dvor v Chorvatsku. Řeka Una protéká středem města. Silničními spoji je Bosanska Krupa spojena se západní i jižní Evropou. Ve městě a jeho okolí žilo roku 1991 podle posledního sčítání lidu 58 320 obyvatel. V 90.letech 20.století zde bylo umístěno velení českého kontingentu vojsk SFOR a IFOR.\n"}
{"id": "390891", "url": "https://cs.wikipedia.org/wiki?curid=390891", "title": "Kondice", "text": "Kondice\n\nKondice může být :\n"}
{"id": "390897", "url": "https://cs.wikipedia.org/wiki?curid=390897", "title": "Nicolas Appert", "text": "Nicolas Appert\n\nNicolas Appert (17. listopadu 1749 Châlons-en-Champagne – 5. června 1841 Massy) byl francouzský vynálezce, který na přelomu 18. a 19. století vyvinul metodu konzervace potravin na základě kombinace jejich uskladnění v hermeticky uzavřené nádobě a tepelné sterilizace.\n\nJe po něm pojmenována Cena Nicholase Apperta (\"Nicholas Appert Award\"), kterou od roku 1942 uděluje chicagské oddělení Institutu potravinářských technologií (\"Institute of Food Technologists\") za dlouhodobý přínos bádání v oblasti potravinářských technologií.\n\n"}
{"id": "390898", "url": "https://cs.wikipedia.org/wiki?curid=390898", "title": "Intelsat", "text": "Intelsat\n\nIntelsat Ltd. je největší komerční satelitní operátor na světě. Původně byl zformován jako mezivládní konsorcium pod názvem \"International Telecommunications Satellite Organization (INTELSAT)\" a měl za úkol spravovat síť komunikačních satelitů pro mezinárodní vysílání. V roce 2007 vlastnil 52 komunikačních satelitů a v červnu téhož roku společnost BC Partners oznámila odkup 76 % Intelsatu za 3,75 miliard euro.\n\n20. srpna 1964 byla založena mezivládní organizace Intelsat s 11 účastnickými zeměmi. První satelit Intelsat I, známý pod názvem \"Early Bird\" ( ) byl vypuštěn 6. dubna 1965 raketou Delta D. Jeho oběžná dráha byla geosynchronní (resp. geostacionární); poprvé v historii umožnil přímý přenos televizních signálů, telefonních hovorů a obrazů mezi Evropou a Severní Amerikou.\n\nSatelity INTELSATu nebyly zprvu tak robustní jako dnes. Na jaře 1969 došlo k poruše satelitu nad Atlantským oceánem a náhradní satelit byl dopraven na špatnou orbitu, to přinutilo NASA uvažovat o posunutí mise Apollo 11. Situace byla vyřešena obnovením provozu podmořského telefonního kabelu, aby bylo možno předávat informace mezi lodí Apollo a řídícím střediskem NASA. Během měsíční procházky byl však Měsíc nad Tichým oceánem a přenos tak byl předáván satelitem INTELSAT III.\n\nV roce 1973 měla organizace již 80 účastníků a poskytovala své služby 600 stanic ve více než 149 zemích a závislých územích, toho roku také došlo k přejmenování organizace na kratší INTELSAT. K 31. prosinci 1979 byl počet účastnických států 103 a kapacita systému přesáhla 27 500 kanálů. V roce 2001 byla organizace privatizována a jméno změněno na dnešní název Intelsat Ltd.\n\nHlavní oblast zisků byla z provozu satelitní sítě. Satelitní služby byly prodávány různým organizacím a státům (členům INTELSATu i ne-členům), všem za stejnou cenu. Zisky byly přerozdělovány členským zemím na základě jejich podílu v organizaci. Dnešní Intelsat Ltd. provozuje i podmořské optické kabely pro případ výpadku některého ze satelitů.\n\nKvůli nátlaku ze strany soukromých satelitních operátorů a hlavně díky lobbování společnosti PanAmSat přijal americký kongres akt ORBIT \"(Open Market Reorganization for the Betterment of International Telecommunications)\", tedy plán na reorganizaci otevřeného trhu pro zlepšení mezinárodních telekomunikací. V dubnu 1998 proto rozhodlo vedení společnosti o prodeji pěti starších satelitů nizozemské společnosti New Skies Satellites, která se pak stala přímou konkurencí pro INTELSAT. Vedení se poté neúspěšně pokusilo přenést organizaci do jiné země, aby se předešlo zásahům ze strany americké vlády. V období před privatizací v červenci 2001 byly rozděleny podíly v organizaci mezi podílnické země, podle množství prostředku, které investovaly. K samotné privatizaci došlo 18. července 2001, 37 let po založení organizace. V roce 2005 Intelsat Ltd. odkoupil bývalého konkurenta PanAmSat za 3,1 miliardy dolarů.\n\n\n"}
{"id": "390901", "url": "https://cs.wikipedia.org/wiki?curid=390901", "title": "Josef Adámek (aktivista)", "text": "Josef Adámek (aktivista)\n\nJosef Adámek (1914 Višňové u Znojma – 2002 Brno) byl brněnský aktivista působící za komunistického režimu v řadách moravského katolického disentu.\n\nSpoluzakládal tiskařské družstvo Logos, za normalizace se podílel na tisku a vydávání katolického samizdatu ve skupině okolo kněží Františka Lízny a Rudolfa Smahela, pro kteroužto činnost byl v září 1979 zatčen a po dvou letech vazby odsouzen v tzv. Olomouckém procesu (28.–29. září 1981) na dvacet měsíců vězení. Za svůj život se mu podařilo vytvořit až 1,5 milionu samizdatových výtisků.\n\nV roce 1988 se podílel na organizaci slavné Navrátilovy petice \"Podněty katolíků k řešení situace věřících občanů\".\n\nPrezident Václav Havel mu 28. října 1999 udělil Medaili Za zásluhy I. stupně.\n\n"}
{"id": "390902", "url": "https://cs.wikipedia.org/wiki?curid=390902", "title": "Mravnost nade vše", "text": "Mravnost nade vše\n\nMravnost nade vše je česká filmová komedie z roku 1937 natočená režisérem Martinem Fričem.\n\nProfesor Karas je vážený muž, vzor mravnosti a počestnosti. Kromě jeho přítele doktora Macha nikdo netuší, že má nemanželskou dceru Věru.\n\nČlenky Spolku pro povznesení mravnosti ho žádají, aby se stal jejich čestným předsedou. On souhlasí, nechají u sochaře Konráda zhotovit jeho bustu, která má být slavnostně odhalena. Ve stejné době přijíždí do Prahy jeho nemanželská dcera Věra, které říkají „Kačátko“. Věra se narodila před tím než prof. Karas poznal svou manželku Karolínu. Maminka Věry zemřela krátce po jejím narození. Profesor Karas Věru prosí, aby odjela na Štrbu, že za ní přijede. Ona souhlasí, ale při návštěvě doktora Macha se náhodou dozví, že paní Karasová hledá anglickou vychovatelku pro svou dceru Evu. Potají se na tuto pozici přihlásí. Rodina jejího tatínka je mravopočestná, vyjadřují to svým vzhledem (všichni nosí brýle, mají cudné oblečení a účes, nesmějí se parfémovat ani malovat). Věra se přizpůsobí a paní Karasové i Evě se nová vychovatelka moc líbí. Když ji ve svém domě vidí profesor Karas, udělá se mu nevolno. K nemocnému zavolají lékaře dr. Jílovského. Ten myslí, že je prof. Karas v pořádku, jen by to neměl s mravností tak přehánět. Doktor Jílovský se zamiluje do Věry a ona do něj. Eva se zamiluje do sochaře Konráda...\n\nDále hrají: M. Ptáková, M. Gampeová, M. Pilská, M. Ježková, Franclová, Třebovská, Nekolová, Häuslerová, E. Vetešníková\n\n"}
{"id": "390904", "url": "https://cs.wikipedia.org/wiki?curid=390904", "title": "Estetický postoj", "text": "Estetický postoj\n\nEstetický postoj je nastavení nebo stav mysli, do kterého subjekt vědomě a úmyslně vstupuje. Výsledkem je započetí procesu estetické zkušenosti. Když subjekt zaujímá estetický postoj, jeho záměrem je mít estetickou zkušenost určitého objektu či události. Takovým objektem či událostí může být cokoli. Vstupem subjektu do estetického postoje se jakýkoli objekt mění na estetický objekt (tzn., že estetický postoj proměňuje reálný objekt na estetický, na základě jakéhokoli reálného objektu může vyvstat objekt estetický). Vstup do estetického postoje je subjektem kontrolován, je to vědomý a záměrný akt.\n\n\n\n\n"}
{"id": "390905", "url": "https://cs.wikipedia.org/wiki?curid=390905", "title": "Moorilla Hobart International 2009", "text": "Moorilla Hobart International 2009\n\nTenisový turnaj WTA Moorilla Hobart International 2009 se konal ve dnech 11. - 16. ledna v australském Hobartu venku na kurtech s tvrdým povrchem. Odměny činily 220 000 USD. Vítězkou dvouhry se stala Petra Kvitová a dosáhla tak svého prvního vítězství na turnaji okruhu WTA.\n\nSinglová část se stala první soutěží v historii elitního profesionálního okruhu WTA Tour, na němž žádná z nasazených hráček nepostoupila do čtvrtfinále.\n\n"}
{"id": "390908", "url": "https://cs.wikipedia.org/wiki?curid=390908", "title": "Jarmila Panevová", "text": "Jarmila Panevová\n\nJarmila Panevová (* 8. dubna 1938, Praha) je česká jazykovědkyně, zabývající se obecnou a počítačovou lingvistikou, bohemistikou, slavistikou, syntaxí, sémantikou a korpusovou lingvistikou. Působí v Ústavu formální a aplikované lingvistiky na Matematicko-fyzikální fakultě Univerzity Karlovy, jehož byla mezi lety 1990 a 2007 zástupkyní ředitele.\n\nV letech 1956–1961 vystudovala češtinu a ruštinu na Filozofické fakultě Univerzity Karlovy, v roce 1967 získala titul PhDr., v roce 1969 CsC., v roce 1989 DrSc., docentkou se stala v roce 1992 a profesuru získala v roce 1995. Mezi lety 1990 a 1999 byla předsedkyní Jazykovědného sdružení ČR.\n\nPodílela se na tvorbě Pražského závislostního korpusu.\n\n\n"}
{"id": "390911", "url": "https://cs.wikipedia.org/wiki?curid=390911", "title": "Drahomíra Šinoglová", "text": "Drahomíra Šinoglová\n\nDrahomíra Šinoglová, rozená Svobodová (* 27. července 1951 Stošíkovice na Louce) byla česká politická vězeňkyně komunistického režimu v Československu. Pronásledován byl i její manžel Jan Šinogl.\n\nVystudovala Střední ekonomickou školu (1970), spolu se svým manželem proškrtávala při volbách kandidátky. Doma četli zakázanou literaturu. V roce 1980 byla před soudem za údajné opisování edice Petlice (trestný čin pobuřování v přípravě), hájil ji advokát Ján Čarnogurský. Odsouzena byla na rok nepodmíněně, přestože neexistovaly přímé důkazy, dle svého tvrzení si knihy zakázaného autora Trefulky pouze četli. Jelikož byla těhotná, tak se skrývala před nástupem trestu a žádala o odklad. V roce 1982 byla zatčena (v době, kdy ještě kojila šestiměsíčního synka). Po měsíci věznění byla na nátlak světové i české veřejnosti propuštěna na svobodu. Prezident Gustáv Husák vyhověl její žádosti o milost. (petice šířená v jejím rodném kraji a žádající její propuštění získala podle Josefa Adámka 240 podpisů, což na tehdejší dobu nebylo málo.).\nv roce 2012 získala ocenění za třetí odboj a dodnes žije na Znojemsku.\n\n"}
{"id": "390926", "url": "https://cs.wikipedia.org/wiki?curid=390926", "title": "Jedenácté přikázání", "text": "Jedenácté přikázání\n\nJedenácté přikázání je česká filmová komedie z roku 1935 natočená režisérem Martinem Fričem podle předlohy stejnojmenné divadelní hry Františka Ferdinanda Šamberka.\n\nFilm začíná během oslavy Silvestra na přelomu let 1900 a 1901 vítáním nového století. Notář Jiří Voborský se zadívá do Emy Králíčkové. Dívku celý večer pozoruje, ta o něj ale nejeví zájem. Jiří je naštvaný a složí s kamarády Milošem Jičínským a Emanuelem Střelou přísahu jako každý rok, že se nebude ženit. V noci doprovází opilého známého do jeho bytu. Ten si zapomněl klíče, pošle Jiřího, aby vlezl do bytu špajzem. Ten si ale splete byt a únavou usne v křesle. Ráno se probudí v pokoji u Emy Králíčkové, kterou si musí kvůli nedorozumění vzít. Novomanželé po návratu domů mají nečekanou návštěvu. Přijíždí kamarádi, před kterými Jiří svou svatbu zatajil, a svou ženu označí za svou dceru. Ta odejde a nechá Jiřímu vzkaz: „Jedenácté přikázání zní: nikdy nezapřeš ženy své!“ Vrátí se však zpět a před jeho přáteli předstírá, že je jeho dcera. Na návštěvu přijíždí její rodiče a její sestra Julie. Ta se zamiluje do Miloše Jičínského a on do ní. Emanuel Střela pokládá Emmu za svou dceru…\n\ndále hrají: Karel Hašler, Betty Kysilková, Alois Dvorský\n\n"}
{"id": "390942", "url": "https://cs.wikipedia.org/wiki?curid=390942", "title": "Rachilde", "text": "Rachilde\n\nRachilde, vlastním jménem Marguerite Vallette-Eymery, (11. únor 1860, Château-l'Évêque, Périgueux – 4. duben 1953, Paříž) byla francouzská symbolistická a dekadentní spisovatelka, dramatička a kritička.\n\nNarodila se jako jediné dítě v rodině plukovníka francouzské armády. Její otec Joseph Eymery byl údajně nelegitimním synem šlechtice. Její matka Gabrielle Feytaud byla jedinou dcerou úspěšného vydavatele. Otec těžce nesl, že se mu narodila dcera a ne syn a malou Marguerite vychovával jako chlapce. Vzdělávána byla doma, velký vliv na ni měla dědečkova knihovna. Svou první práci publikovala ve věku 16 let v místním tisku v Périgordu.\nV osmnácti letech (roku 1878) odjela do Paříže s cílem stát se spisovatelkou. První knihu \"Madame de Sans-Dieu\" vydala téhož roku. Pohybovala se v prostředí pařížské bohémy. Zde zaujala mimo jiné i na svou dobu výstředním oblékáním – oblékala se jako muž. Přispívala do ženského časopisu \"L'École des femmes\".\n\nV roce 1889 se provdala za Alfreda Vallette, který začal o rok později vydávat literární magazín \"Mercure de France\". Časopis se stal předním francouzským literárním magazínem především symbolistických a dekadentních autorů. Do tohoto magazínu též přispívala povídkami i kritickými články. Rovněž vedla salon („madris“ – „úterky“), kde se scházeli autoři a intelektuálové, především z okruhu \"Mercure de France\". Byli to například spisovatelé a básníci Maurice Barrès, Pierre Louÿs, Émile Verhaeren, Paul Verlaine, Jean Moréas, Paul a Victor Margueritte, André Gide, Guillaume Apollinaire, Alfred Jarry, Léon Bloy, Remy de Gourmont, Joris Karl Huysmans, Stéphane Mallarmé, Jean Lorrain, Laurent Tailhade, Paul Léautaud nebo Oscar Wilde. Na přelomu století (\"Fin de siècle\", \"Belle Époque\") byla jednou z nejznámějších osob pařížského literárního světa a byla přezdívána „Mademoiselle Baudelaire“ nebo „Královna dekadentů“.\n\nV pozdějších letech odmítla nové avantgardní směry, například surrealismus a dadaismus.\nZemřela téměř zapomenuta v roce 1953.\n\n\n\n\n\n\n"}
{"id": "390945", "url": "https://cs.wikipedia.org/wiki?curid=390945", "title": "Rastr (kartografie)", "text": "Rastr (kartografie)\n\nRastr je pojem, který se v kartografii používá pro způsob vyjádření kvality nebo kvantity plošných jevů v mapě. Jedná se o pravidelně uspořádanou síť bodových nebo liniových kartografických znaků. \n\nKvalitativní rastr se používá pro rozlišení kvality daného jevu (např. náboženská vyznání, geologie, druhy půd). Jedná se o jednu z variant areálové metody. Používají se bodové či liniové znaky, které jsou rozmístěny pravidelně nebo nepravidelně.\n\nKvantitativní rastr se používá pro vyjádření kvantity daného jevu (např. hustota zalidnění, sklon svahů). Tento rastr se používá při tvorbě kartogramů.\n\nČtyřmi základními parametry rastru jsou: struktura, tloušťka, směr a hustota.\n"}
{"id": "390954", "url": "https://cs.wikipedia.org/wiki?curid=390954", "title": "Historický materialismus", "text": "Historický materialismus\n\nHistorický materialismus je spolu s dialektickým materialismem základem marxismu, obsahuje učení o vývoji společnosti, v němž se člověk jakožto bytost produkující materiální statky aktivně podílí na objektivním dějinném pohybu, podléhajícím v konečných důsledcích základním dialektickým zákonům.\n\"\"Historický materialismus\" je filosofická \"věda o vztahu společenského vědomí k společenskému bytí, o nejobecnějších zákonech a hybných silách vývoje lidské společnosti; je obecnou teorií a metodou vědeckého poznání a přetváření společnosti\"\". \n\nBezprostředním podnětem k vlastním historickým proměnám jednotlivých typů společností (společensko-ekonomických formací) jsou postupné změny v oblasti materiální produkce (výrobních sil), které se dostávají do rozporu s původně jim přiměřenými výrobními vztahy a vlastnickými poměry, mocensky hájenými vládnoucí třídou. Tento rozpor je řešen revolucí, v níž nová společenská třída, v jejímž zájmu je prosazení nových výrobních sil a odpovídajících vlastnických poměrů, násilím likviduje třídu vládnoucí. Tzn. vnímání třídního boje jako hybné dějinné síly. \n\nV podstatě jde o to, že historický materialismus považuje materiální poměry za primární, ty posléze ovlivňují poměry společenské (změna materiální → změna myšlení). Na rozdíl od většiny filosofie, kdy je požadována změna myšlení a od ní teprve byla odvozována změna materiální (změna myšlení → změna materiální).\n\nZa socialismu hrály značnou úlohu v ideové výchově mláděže učebnice historického materialismu, připravěny F. Konstantinovem a A. G. Spirkinem\n\n\n"}
{"id": "390957", "url": "https://cs.wikipedia.org/wiki?curid=390957", "title": "Syndrom polycystických ovarií", "text": "Syndrom polycystických ovarií\n\nSyndrom polycystických ovarií (Polycystic Ovary Syndrom, PCO, Stein-Leventhalův syndrom) je syndrom charakterizovaný zastavením ovulace, nepřítomností menstruace, neplodností a ochlupením na u žen nezvyklých partiích.\n\nZa normálních okolností jsou folikuly uvnitř vaječníků působením hormonů z hypofýzy stimulované k růstu, zrají, a stoupají k povrchu vaječníku, kde prasknou a uvolní vajíčko. Zbytky z roztrženého folikulu pak začnou produkovat progesteron, který stimuluje výstelku dělohy (endometrium) k zesílení, pro případ, že to bude potřeba pro podporu oplodněného vajíčka.\nZvýšení produkce progesteronu je signálem pro hypofýzu k zastavení stimulace vývoje vajíček.\n\nV případě PCO se folikuly nikdy z vaječníku neuvolní. Rostou pod povrchem vaječníku a jsou vytvářeny stále znovu, protože hypofýza nesignalizuje zastavení jejich produkce. Oba vaječníky se naplní malými cystami a vaječníky se mohou zvětšit. Zesílené pouzdro také roste aby obalilo vaječník.\n\nSyndrom polycystických ovarií se obvykle objevuje u žen do 30 let. Je způsobené endokrinní nerovnováhou se zvýšenými hodnotami testosteronu, estrogenu, a luteinizačního hormonu (LH) a sníženou sekrecí folikuly stimulujícího hormonu (FSH).\n\nZvýšená hladina LH spojená s touto poruchou může být důsledkem zvýšení citlivosti hypofýzy k stimulaci uvolňovaným hormonem nebo nadměrnou stimulací hormonů produkovaných nadledvinami. Onemocnění může být také spojeno s poruchami v ose hypotalamus-hypofýza-ovarium nebo s nadbytkem mužských pohlavních hormonů (např. produkce nádorem).\n\nSymptomy jsou nepravidelná až trvalá absence ovulace, trvalá produkce estrogenu, vyšší než normální produkce mužských pohlavních hormonů, vyšší než běžná produkce LH s nízkou nebo průměrnou produkcí FSH, ztlouštělé a zvětšené vaječníky (často dvakrát větší než je jejich normální velikost), abnormální menstruační příznaky (nepřítomnost menstruačních period nebo nepravidelné těžké krvácení), nadměrný vlasový růst a mužská vlasová struktura a distribuce. Může nastat primární forma neplodnosti lehce odstranitelné operačním zásahem (laparoskopie).\n"}
{"id": "390961", "url": "https://cs.wikipedia.org/wiki?curid=390961", "title": "Grafen", "text": "Grafen\n\nGrafen je supertenká forma uhlíku strukturou podobná grafitu, představující po karbynu nejpevnější známý materiál na světě. Na výšku má pouze jeden atom a je průhledná, v důsledku této de facto 2D struktury má také některé zvláštní fyzikální vlastnosti.\n\nKuriozním způsobem (s pomocí lepicí pásky) jej v roce 2004 objevili profesoři ruského původu Andre Geim, vědecký pracovník univerzity v Manchesteru a jeho kolega Konstantin Novoselov, kteří za jeho objev v roce 2010 získali Nobelovu cenu za fyziku.\n\nTvoří jej rovinná síť jedné vrstvy atomů uhlíku uspořádaných do tvaru šestiúhelníků spojených pomocí sp² vazeb.\n\nDle vědeckého týmu profesora Geima elektrony v grafenu mají jiné vlastnosti, než by měly mít. U žádného jiného materiálu nebylo dosud pozorováno, že by se jeho elektrony chovaly, jakoby neměly žádnou efektivní hmotnost a pohybovaly se téměř rychlostí světla. Vědci předpokládají, že by grafen mohl být použit při důkazu tzv. Kleinova paradoxu. K tomuto jevu totiž podle dosavadních znalostí mělo docházet jen ve velmi extrémních podmínkách (např. v okolí černých děr). V případě, že by se toto prokázalo, otevřela by se cesta k vývoji zcela nového druhu tranzistorů.\n\nKromě elektrické vodivosti je také grafen propustný pro světlo, takže se dá využít při výrobě displejů a fotovoltaických článků. Může tak nahradit stávající zařízení z tenkých vrstviček oxidů kovů. Displej z grafenu je navíc pevnější než doposud vyráběné z oxidů india a cínu. \n\nDíky polovodivosti a tloušťce síťky pouhý jeden atom je možné z grafenu vyrobit tranzistory, které jsou teoreticky schopné pracovat až do frekvence 1 THz. Navíc je lze skládat do velice kompaktních celků. Díky těmto vlastnostem se do budoucna počítá s využitím grafenu v mikroprocesorech a pamětech. \n\nMísto atomů uhlíku lze využít například atomů křemíku (silicen), cínu (stanen), bóru (borofen) či fosforu (fosforen).\n\n\n"}
{"id": "390963", "url": "https://cs.wikipedia.org/wiki?curid=390963", "title": "Kamaz", "text": "Kamaz\n\nKamaz (rusky \"Камский автомобильный завод - КАМАЗ\", přepis do latinky \"Kamskij avtomobilnyj zavod\", česky \"Kamský automobilový závod\") je název ruského automobilového závodu v Tatarstánském městě Naberežnyje Čelny. KAMAZ se specializuje na výrobu nákladních vozů, tahačů, kamionů a tanků a patří mezi deset nejvýznamnějších světových výrobců v tomto oboru. Vedle nákladních automobilů a kamionů vyrábí také autobusy a dieselovy motory. Nákladní automobily KAMAZ se pravidelně účastní závodu Rallye Dakar, v němž celkem 13x zvítězily.\n\nKAMAZ byl založen v roce 1969, první automobil byl vyroben v roce 1976. Kapacita závodu činila asi 65 000 nákladních vozů a 1 000 autobusů. Do října 1988 vyrobil KamAZ milion nákladních vozů a roku 1990 byl jako jeden z prvních v SSSR převeden na akciovou společnost. Roku 1995 zničil celou motorárnu požár a KamAZ musel do svých vozů montovat americké motory Cummins, německé převodovky atd. V letech 1998-1999 se firma pokusila vyrábět levné lidové vozy Oka, kterých se však prodalo jen asi tisíc kusů. V roce 1999 zachránil KamAZ před bankrotem stomilionový úvěr Evropské banky pro obnovu a rozvoj a problémy s odbytem vyřešily až ruské armádní zakázky.\n\nSkupinu KamAZ tvoří kromě automobilky více než 100 dceřiných firem, které podnikají ve strojírenství, metalurgii a financích. Část produkce se vyváží hlavně do Číny a Indie, do Jižní Ameriky, severní Afriky a do východní Evropy. V řadě zemi má firma montážní závody a servisní střediska. Necelou polovinu akcií vlastní ruský stát, 27,3 % firma Trojka Dialog a 11 % akcií vlastní německý Daimler AG. V roce 2008 vyrobil KamAZ více než 70 000 nákladních automobilů, 60 000 motorů a 1 500 autobusů. V roce 2014 to bylo 43 000 automobilů a počet zaměstnanců klesl z 59 na 35 tisíc.\n"}
{"id": "390964", "url": "https://cs.wikipedia.org/wiki?curid=390964", "title": "Kleinův paradox", "text": "Kleinův paradox\n\nKleinův paradox je fyzikální jev, který v roce 1929 zformuloval švédský fyzik Oskar Klein. Jeho teorie popisuje bizarní chování rychle se pohybujících elektronů.\n\nPředstavme si, že elektron vložíme do otevřené krabice z křemíku. Z pohledu klasické fyziky by v ní zůstal uvězněn. Z pohledu fyziky kvantové by se mohl sice „protunelovat“ ven, avšak čím vyšší a silnější stěny bychom použili, tím menší by měl elektron šanci na útěk. Klein ovšem postuloval tezi, že pokud by jeho rychlost byla dostatečně vysoká, ani libovolně silné stěny by elektronu v úniku nezabránily. Jinak řečeno, při hodně vysoké rychlosti by elektrony procházely stěnami, jako by tam žádné nebyly.\n\nSoudilo se, že tyto podmínky jsou možné jen např. v blízkosti černých děr. Avšak s objevem grafenu je možné, že tento paradox bude pro kvazičástice ověřen za vynaložení mnohem menší energie, a to již během několika let.\n\n"}
{"id": "390965", "url": "https://cs.wikipedia.org/wiki?curid=390965", "title": "Ján Gronský", "text": "Ján Gronský\n\nJán Gronský (* 25. května 1928, Likavka) je slovenský ústavní právník a vysokoškolský pedagog.\n\nJeho otec pocházel z židovské rodiny, přesto z náboženské obce v roce 1928 vystoupil. Ján tudíž vyrůstal v bigotním katolickém prostředí. Během gymnaziálních studií za 2. světové války působil v řadách protifašistické studentské organizace, po jejím prozrazení byl nucen i se sourozenci uprchnout do horthyovského Maďarska. Nejprve se stal nuceným členem ruského pluku, později přešel ke 4. brigádě 1. československého armádního sboru. Po válce vstoupil do Komunistické strany.\nMatka a babička zahynuly v koncentračním táboře Ravensbrück, otec Jána Gronského po válce emigroval do Anglie. Gronský podepsal spolupráci s StB, aby se mu podařilo vycestoval a setkat se s ním. Měl ho přesvědčit k informační spolupráci, což otec odmítl. V červenci 1968 emigroval Ján Gronský už samostatně přes Rakousko a Itálii do Anglie. Zde ovšem dlouho nezůstal a vrátil se domů. Byl vyloučen ze strany, místo vysokoškolského pedagoga si ale udržel.\n\nV roce 1952 absolvoval obory veřejná správa a národní hospodářství na Vysoké škole politické a sociální v Praze (Ing.). Od roku 1966 je docentem ústavního práva (kvalifikační práce \"Problémy polského volebního systému\"). Patří k nejstarším učitelům Právnické fakulty Univerzity Karlovy v Praze nejen věkem, ale délkou aktivní činnosti (v roce 1952 jmenován odborným asistentem). Je znám především vynikajícími pedagogickými schopnostmi a tím, že po celou dobu působení na škole mluví a přednáší ve slovenštině, respektive v půvabné směsi slovenštiny a češtiny. Veškerá jeho stěžejní písemná díla jsou nicméně psána a publikována v češtině. Vyučuje předměty ústavní právo a vývoj československého ústavního a politického systému.\n\nRoku 2008 obdržel Medaili Právnické fakulty. K jeho osmdesátým narozeninám vydalo nakladatelství Aleš Čeněk publikaci \"Pocta Jánu Gronskému\" s celým životopisem. Dvakrát vyznamenán. Čestný člen Svazu důstojníků a rotmistrů Armády ČR.\n\n\n"}
{"id": "390975", "url": "https://cs.wikipedia.org/wiki?curid=390975", "title": "Andre Geim", "text": "Andre Geim\n\nAndre K. Geim (* 21. října 1958, Soči) je vědec známý objevem grafenu, i když jeho experiment s levitujícími žábami jej asi u široké veřejnosti proslavil více. Mezi jeho další objevy patří např. „gekoní páska“, což je superpřilnavý materiál, jehož jeden cm² udrží čtvrtkilogramové závaží.\n\nNarodil se v Rusku, kde také začal vědecky pracovat v Ruské akademii věd. Poté pracoval na univerzitě v nizozemském Nijmegenu a od roku 2001 vědecky bádá na univerzitě v Manchesteru. Od roku 2007 je členem Královské společnosti.\n\nV roce 2000 získal za objev „levitujících žab“ Ig Nobelovu cenu. Za objev grafenu získal v roce 2007 Mottovu cenu, v roce 2008 cenu Europhysics Prize, v roce 2009 Körberovu cenu a Nobelovu cenu za fyziku v roce 2010.\n\n"}
{"id": "390977", "url": "https://cs.wikipedia.org/wiki?curid=390977", "title": "Kristoffer Berntsson", "text": "Kristoffer Berntsson\n\nKristoffer Berntsson (* 13. srpna 1982, Göteborg) je švédský krasobruslař. S krasobruslením začal v roce 1987 ve svých pěti letech. Začal s hokejem a krasobruslením, ale pokračoval jen v krasobruslení.\n\nStal se prvním Švédem, který skočil a ustál trojitý Axel.\n"}
{"id": "390985", "url": "https://cs.wikipedia.org/wiki?curid=390985", "title": "Miller-Boyett Productions", "text": "Miller-Boyett Productions\n\nMiller-Boyett Productions je americká televizní produkční společnost, která vyrobila hlavně televizní sitcomy ze sedmdesátých, osmdesátých a devadesátých let. Tato společnost je odpovědná za rodinné seriály jako Happy Days, Plný dům, Family Matters a pak také Krok za krokem.\n\nSpolečnost byla založena v roce 1969 pod názvem Miller-Milkis Productions, později v roce 1981 byla společnost přejmenována na Miller-Milkis-Boyett Productions a nakonec byl název změněn na současný.\n\nBěhem let 1998-1999, přerušil Michael Warren svoji spolupráci s Williamem Bickleym a přidal se do této společnosti a jako Miller-Boyett-Warren Productions vyráběli jejich poslední seriály, \"Two of a Kind\" a \"Meego\" pro společnost CBS.\n\nV roce 1999 byla se tato produkční společnost rozpadla, jelikož byly její seriály ukončeny a formát TGIF (Thank God It's Friday) už nebyl tolik populární.\n\nSpolečnost byla zřízena pod Paramount Television, později se přesunula pod Lorimar Productions a nakonec Warner Bros Television. \n\n\n\n"}
{"id": "391000", "url": "https://cs.wikipedia.org/wiki?curid=391000", "title": "Bickley-Warren Productions", "text": "Bickley-Warren Productions\n\nBickley-Warren Productions byla produkční společnost založená v roce 1991. Nejprve spoluprodukovala \"Family Matters\" a \"Krok za krokem\" a byla zaměřená na Lorimar Television, dokud v roce 1993 Warner Bros. Television Distribution Lorimar neodkoupil. Kolem roku 1997 přestala fungovat spolupráce mezi Bickleym a Warrenem, Michael Warren vstoupil do společnosti Miller-Boyett Productions a fúzí vznikla Miller-Boyett-Warren Productions. O dva roky později se však přestaly vysílat \"Meego\" a \"Two of a Kind\" a Miller-Boyett-Warren Productions ukončila činnost.\n\n\n"}
{"id": "391002", "url": "https://cs.wikipedia.org/wiki?curid=391002", "title": "Židé v českých zemích za vlády Přemyslovců", "text": "Židé v českých zemích za vlády Přemyslovců\n\nPrvní zmínky o Židech v českých zemích pocházejí z 10. století, kdy přicházeli jako obchodníci, kteří postupem času vytvářeli kupecké osady. Počet židovského obyvatelstva byl velmi malý, nicméně jeho obchodní a finanční aktivity jej činily velmi významným.\n\nLákadlo židovských finančních prostředků a náboženská odlišnost vedla k občasným přepadům Židů, křižácké drancování roku 1096 dokonce vedla k dočasnému odchodu Židů z českých zemí, takové útoky však podlamovaly státní ekonomiku, až nakonec Přemysl Otakar II. vydal Židům privilegium Statuta Iudaeorum, kterým se Židé stávali majetkem královské komory, za což ovšem Židé museli panovníkovi skládat nemalou pravidelnou daň.\n\nVelký vliv na kulturu českých Židů mělo zejména Porýní, odkud také čas od času přicházeli židovští učenci, zejména v jazyce se však projevovala také kulturní interakce s nežidovským obyvatelstvem.\n\nPrvní písemné zmínky o židovském osídlení v českých zemích pochází z 10. století, kdy územím českého knížectví procházel kupec a diplomat Ibrahim ibn Jakub (asi roku 965): \"Město Frága [Praha] je vystavěno z kamene a vápna a je největším městem co do obchodu. Přichází sem z města Kráková Rusové a Slované se zbožím. A z krajin Turků muslimové, židé a Turci rovněž se zbožím a obchodními mincemi. Ti vyváží od nich otroky, cín a různé kožišiny.\" Důvěryhodnost anebo interpretace dřívějších dokumentů (např. přípis salzburského arcibiskupa Arna z 9. století nebo raffelstettenský celní řád) je nejasná, a nejsou proto obecně přijímány.\n\nŽidovští obchodníci v této době hráli stěžejní roli v zahraničním obchodu vznikajícího českého knížectví. Přicházeli do Prahy nejen \"z krajin Turků\", nýbrž také importovali do Prahy zlato, které se těžilo v Súdánu a převáželo se přes Španělsko. V Praze bylo zlato směňováno za koně, kožešiny a zvláště za slovanské otroky. Pražský biskup Vojtěch obchod s otroky, kteří byli mnohdy získáváni i na christianizovaných územích, kritizoval, tím však napadal samotné základy státní ekonomiky, což jen prohloubilo konflikt mezi Vojtěchem a českým knížetem Boleslavem II.\n\nŽidovští kupci časem také založili své osady v pražském podhradí (v místech dnešního Újezdu) a na Vyšehradě. Ačkoli židovští obchodníci českými zeměmi procházeli už od přelomu 9. a 10. století, první písemná zmínka o usedlém židovském obyvatelstvu pochází až z roku 1091. Tyto osady požívaly jisté míry autonomie, právní ochrana Židů však byla dosud značně nejistá. To se ukázalo během první křížové výpravy, kdy bylo židovské obyvatelstvo roku 1096 vydáno napospas drancování, před kterým množství Židů uprchlo do Polska či Uher.\n\nAčkoli v důsledku křižáckých masakrů pražské židovské osady zanikly, židovští finančníci se poměrně brzy začali vracet, a dokonce zastávali významné posty u knížecího dvora (prameny se zmiňují například o pokřtěném Židu Jakubu Apellovi). Původně poměrně svobodné podmínky se však zhoršovaly. Vyhnání Židů totiž využili konkurenční němečtí obchodníci, na které se na přelomu 10. a 11. století přesunulo těžiště zahraničního obchodu.\n\nSituace se změnila k horšímu nejen po ekonomické stránce, ale také po stránce náboženské, když Třetí lateránský koncil (1179) a Čtvrtý lateránský koncil (1215) nařídily segregaci Židů od křesťanského obyvatelstva, přikázaly Židům nosit zvláštní označení (většinou žluté kolečko nebo žlutý klobouk) a zároveň omezily jejich možnosti obživy, takže mimo ghetto mohli provozovat de facto jen obchod a finančnictví. Napětí mezi židovským a křesťanským obyvatelstvem podněcované církevním antijudaismem se stále zvyšovalo, v důsledku čehož docházelo k přepadům Židů. Nakonec se papež Inocenc IV. (1243–1254) pokusil napětí zmenšit a vydal dvě buly, které zakazovaly jakékoli násilnosti vůči Židům.\n\nŽidům však bylo jasné, že pouhé obchodní smlouvy či papežská nařízení jim bezpečnost nezajistí, a tak hledali ochranu u samotného panovníka. A čeští králové se rozhodli z nastalé situace vytěžit co nejvíce ve svůj prospěch. První privilegium vydal Židům Václav I., jeho obsah však zůstává neznámý. Další privilegium vydal někdy mezi lety 1254 a 1262 Přemysl Otakar II. pod názvem \"Statuta Iudaeorum\". Židé se tak dostali do zvláštního postavení \"servi camerae regiae\" (služebníků královské komory), kdy se stali královským majetkem, a jakýkoli útok na Židy byl tudíž považován za útok na majetek královské komory a podle toho byl také trestán. Za královskou ochranu museli Židé ovšem náležitě platit daně a ochotně poskytovat panovníkovi půjčky.\n\nŽidé se usazovali zejména ve významných obchodních centrech, v době vydání Statut tak byli Židé usazeni nejen v Praze (tentokrát ve Starém Městě), ale také například v Brně, Olomouci, Jihlavě, Znojmě, Litoměřicích či v Příbrami. Co do počtu byli Židé sice zanedbatelnou skupinou obyvatelstva, jejich obchodní a finanční aktivity však tuto malou skupinu činilo velmi důležitou, což ukazuje i zájem panovníka na její ochraně. Židé tvořili zpravidla uzavřené osady, což pramenilo jednak z přirozené touhy po náboženské a kulturní pospolitosti, zároveň však také z bezpečnostních důvodů. Koncentrované osídlení rovněž usnadňovalo panovníkovi dohled nad „majetkem své komory“.\n\nTehdejší hlavní centra židovské vzdělanosti se nacházela krom Španělska také v Porýní. České země tak ležely stranou od hlavních středisek židovského osídlení i vzdělanosti, čas od času však i sem vzdělanci z francouzských a porýnských ješiv zavítali, aby zde předávali své vzdělání dále. Mezi nejvýznamnější učence, kteří v českých zemích nějakou dobu pobývali patří zejména Jicchak ha-Lavan, Petachja ben Jakob či Jicchak ben Moše. Francouzské a porýnské vlivy se podepsaly také na vzhledu pražské gotické dvoulodní Staronové synagogy.\n\nInterakce s nežidovským okolím se projevoval nejen v oblasti architektury, ale také v jazyce. V hebrejské literatuře psané na území českých zemích jsou doloženy české glosy (např. v nejstarším dochovaném hebrejském rukopisu v českých zemích, tzv. Chebské bibli), které naznačují možnost, že se tehdy židé mohli dorozumívat česky. Náhrobní nápisy svědčí o tom, že židé dokonce někdy užívali česká jména. Běžná však byla zřejmě také vedle dialektů hebrejštiny i němčina.\n\n"}
{"id": "391007", "url": "https://cs.wikipedia.org/wiki?curid=391007", "title": "Keith Jarrett", "text": "Keith Jarrett\n\nKeith Jarrett (* 8. května 1945, Allentown, Pensylvánie) je americký jazzový pianista a skladatel, jedna z ikon jazzového piana.\n\nJeho kariéra začala koncem šedesátých let dvacátého století, začínal jako člen ansámblu Arta Blakeyho, později byl spoluhráčem Charlese Lloyda a Milese Davise. Od začátku sedmdesátých let je považován za jednoho z předních propagátorů jazzu, ať už byl v roli vedoucího jazzového ansámblu nebo sólového pianisty. Jeho technika improvizace kombinuje jazz s jinými hudebními žánry a to hlavně s vážnou hudbou, gospelem, blues a lidovou hudbou z různých koutů světa. Je známý také tím, že si při svých sólech do hry pobrukuje a pozpěvuje, což působí na některé posluchače rušivě.\n\n"}
{"id": "391008", "url": "https://cs.wikipedia.org/wiki?curid=391008", "title": "Neplodnost", "text": "Neplodnost\n\nNeplodnost jinak též \"sterilita\", či \"infertilita\", primárně znamená biologickou neschopnost jedince počít dítě a vyskytuje se jak u mužů, tak u žen. Neplodnost je klasifikována jako nemoc, kterou lze léčit a to buď změnou životního stylu, nebo metodami asistované reprodukce. Z lékařského hlediska můžeme o neplodnosti mluvit až po jednom roce pravidelného nechráněného styku. Neplodnost však může rovněž znamenat stav, kdy žena není schopna nosit dítě během celé doby těhotenství. Existuje mnoho biologických příčin neplodnosti, z nichž některé mohou být napraveny lékařským zásahem. Plodné ženy jsou přirozeně plodné před a během ovulace, a přirozeně neplodné během zbytku menstruačního cyklu.\n\nPříčinou (u žen i mužů) může být věk (proto také maximální věk dárců vajíček či spermií se pohybuje okolo 35 let), stres, chlamydie, genetické poruchy atp.\n\nZa snížení plodnosti (zvýšení výskytu vývojových vad jako je rozštěp či fetální alkoholový syndrom) mohou teratogeny, jako je například kouření, alkohol atp.\n\nFaktorů ovlivňující ženskou neplodnost je celá řada. Kromě vyššího věku způsobuje neplodnost mnoho onemocnění a genetických dispozic.\n\nHormonální příčiny jsou nejčastější. Vychýlení menstruačního cyklu z normy (interval cyklu 28 + 3 dny a délka krvácení 3 až 5 dnů) ukazuje na možnou nesprávnou funkci vaječníků, která může způsobovat neplodnost.\n\nPodstatou endometriózy je vznik ložisek (endometria) mimo děložní dutinu.\n\nMezi tubární faktory se řadí neprůchodnost vejcovodů, kvůli níž se vajíčko nemůže dostat do dělohy a spermie se tak nedostanou k vajíčku. Za neplodnost může také úplná absence vejcovodů.\n\nMezi děložní faktory se řadí abnormality v dutině dělohy, např. polypy či myomy, a také srůsty (Ashermanův syndrom). Za neplodnost mohou také vývojové vady dělohy, které se mohou projevovat také silnějšími projevy menstruace nebo celoživotní bolestí v pánevní oblasti.\n\nZpůsob, jakým v moderním době žijeme své životy, se může negativně promítat do schopnosti počít dítě. Nadváha způsobená sedavým životním stylem zhoršuje tvorbu vajíček, zvyšuje riziko předčasného potratu, cukrovky a vysokého tlaku v těhotenství. Ačkoliv nebyl prokázán přímý vliv alkoholu a drog na schopnost ženského těla počít, doporučuje se návykové látky a alkohol požívat v co nejmenší míře. Například marihuana obsahuje látky, které mohou způsobovat primární neplodnost.\n\nU žen je prvním krokem při zjišťování neplodnosti měření bazální teploty. Pro otěhotnění je potřeba ovulovat a právě ovulaci provází zvýšená bazální teplota. Běžně se používají ovulační testy, které lze pořídit v lékárně. Při podezření na neplodnost doporučuje gynekolog několik testů, které zahrnují ultrazvuk vaječníků, vejcovodů a dělohy, společně s krevními testy.\n\n\n"}
{"id": "391011", "url": "https://cs.wikipedia.org/wiki?curid=391011", "title": "Dario Argento", "text": "Dario Argento\n\nDario Argento (* 7. září 1940 v Římě) je italský režisér, scenárista a producent především hororových filmů. \n\nZačínal v roce 1968 jako scenárista ve westernovém snímku \"Tenkrát na Západě\" režiséra Sergia Leoneho. \n\nWesterny jej však příliš nenadchly. Až v roce 1975 natočil úspěšný thriller \"Tmavě červená\", kde do hlavní role obsadil Davida Hemmingse a Dariovu manželku Dariu Nicolodi. Tento film měl mezinárodní úspěch a tím také odstartovala jeho osobní kariéra.\n\nV současnosti je považován za jednoho z nejlepších filmových režisérů v oblasti hororu a thrilleru. Quentin Tarantino přiznal, že je Dario pro něj příkladem jak natáčet filmy. Argento získal i několik mezinárodních ocenění. V USA, Japonsku či Německu patří k nejoblíbenějším režisérům hororových filmů. V roce 1978 byl producentem zombie hororu George A. Romera — Úsvit mrtvých. Režisér Alfred Hitchcock po zhlédnutí filmu Tmavě červená o Argentovi v tisku řekl: \"Z tohoto italského mladíka začínám mít strach\".\n\nV jeho filmech účinkovaly herecké legendy jako Jennifer Connelly, Rutger Hauer, David Hemmings, Giuliano Gemma, Jessica Harper, Donald Pleasence, Max von Sydow, Udo Kier, Asia Argento, Adrien Brody, Harvey Keitel, Bud Spencer, Liam Cunningham, Julian Sands, Michele Soavi, Philipe Leroy, Piper Laurie, James Russo a další. Mezi jeho nejúspěšnější filmy patří kromě filmu Tmavě červená i Phenomena, Suspiria nebo Tenebre. Phenomena je zároveň i jeho nejoblíbenější film a vyniká nádhernou hudbou skupin Goblin a také Iron Maiden která k filmu složila píseň Flash Of The Blade. Film Suspiria se zařadil mezi 100 nejstrašidelnějších hororů všech dob a v roce 2018 vznikl remake filmu v režii Luca Guadagnino.\n\n\n"}
{"id": "391012", "url": "https://cs.wikipedia.org/wiki?curid=391012", "title": "Hlavové nervy", "text": "Hlavové nervy\n\nMozkové či hlavové nervy, jinak též kraniální nervy (: \"Nervi craniales\") jsou nervy periferní nervové soustavy, které, na rozdíl od spinálních nervů vystupujících z míchy, vystupují z mozkového kmene (prodloužené míchy, Varolova mostu a středního mozku). Z mozkového kmene vystupuje třetí až dvanáctý hlavový nerv, první a druhý hlavový nerv jsou vývojově výchlipkami mozku. U člověka existuje 13 párů hlavových nervů, tradičně jich je ale rozlišováno pouze 12, označovaných číslicemi od I. do XII. Zbývající pár, objevený později, nervus terminalis, je ve skutečnosti první. Aby nebylo nutné měnit tradiční číslování, označuje se číslem 0. Většina anamniot má 17 párů hlavových nervů (oproti blanatým mají navíc nervy postranní čáry).\n\nSpolečně s míšními (spinálními) nervy tvoří mozkomíšní (cerebrospinální) nervy.\n\n\n"}
{"id": "391013", "url": "https://cs.wikipedia.org/wiki?curid=391013", "title": "Průdušinky", "text": "Průdušinky\n\nPrůdušinky (\"bronchioly\") jsou posledním článkem dýchacích cest v plicích. Vznikají rozvětvením průdušek (\"bronchů\") a slouží k vedení vzduchu do plicních sklípků (\"alveolů\").\n\nJako průdušinky se označují větve dýchacích cest s průměrem menším než 1 mm. Na rozdíl od průdušek nemají chrupavčitou výztuž. Buňky, z nichž se skládá jejich vnitřní stěna, jsou jiné, i když s obdobnou funkcí. Průdušinky se postupně rozvětvují a ztenčují. Koncovou část dýchacích cest tvoří terminální bronchioly, které jsou přes respirační bronchioly napojeny na plicní váčky.\n\nStěna průdušinek je tvořena hladkou svalovinou. Zevnitř jsou vystlané víceřadým cylindrickým epitelem s řasinkami, které svým kmitáním umožňují transport bronchiálního sekretu směrem k hrtanu.\n\nMezi cylindrickými buňkami jsou další speciální buňky, buňky pohárkové, které směrem do periferie postupně ubývají, a Clarovy buňky, které naopak směrem do periferie přibývají. Pohárkové buňky produkují bronchiální sekret, Clarovy buňky vylučují podobně působící tekutinu analogickou surfaktantu.\n\n"}
{"id": "391015", "url": "https://cs.wikipedia.org/wiki?curid=391015", "title": "Emanuel Hruška", "text": "Emanuel Hruška\n\nEmanuel Hruška (31. ledna 1906 v Praze – 16. srpna 1989 v Praze) byl český architekt a vysokoškolský pedagog. Jednalo se o urbanistu, teoretika, pedagoga, zakladatele a spoluzakladatele mezinárodních organizací a zakladatele urbanismu na Slovensku.\n\nEmanuel Hruška se narodil 31. ledna 1906 v Praze v úřednické rodině. Jeho bratrancem byl architekt Franz Hruschka.\n\nV roce 1924 maturoval na reálném gymnáziu v Praze na Vinohradech, v letech 1924–1928 pokračoval studiem na Vysoké škole architektury a pozemního stavitelství na Českém vysokém učení technickém v Praze. V období 1928–1931 pokračoval ve studiu na Akademii výtvarných umění u profesora Josefa Gočára. V roce 1934 obhájil doktorát technických věd na ČVUT v Praze, v roce 1938 byl habilitován docentem na ČVUT v Praze. V letech 1938–1945 byl zaměstnán jako expert pro urbanismus ředitelství firmy Baťa. V období protektorátu byl členem pražské Plánovací komise pro hlavní město Prahu a okolí. V roce 1945 se oženil, s manželkou žili v Praze, děti neměli. \n\nV období 1948–1962 byl vedoucím Ústavu stavby měst na Fakultě architektury a pozemního stavitelství Slovenské vysoké školy technické (SVŠT) v Bratislavě, kterou i založil. V roce 1948 byl jmenován předsedou urbanistické komise Svazu slovenských architektů, v roce 1953 řádným profesorem na Stavební fakultě SVŠT a v roce 1958 prvním místopředsedou Ústřední komise státní památkové péče při Ministerstvu kultury ČSR. V roce 1962 se stal jejím předsedou.\n\nV roce 1956 získal titul doktor technických věd. V roce 1965 se stal expertem UNESCO a hlavním redaktorem vědeckého časopisu \"Architektura & Urbanizmus\". V roce 1971 byl zvolen předsedou Československého národního komitétu ICOMOS (Mezinárodní rada pro památky a sídla). V roce 1981 mu byla udělena Zlatá plaketa Slovenské akademie věd Aurela Stodoly za zásluhy v technických vědách.\n\nZemřel 16. srpna 1989 v Praze, kde je i pohřben.\n\nVytvořil rozsáhlé teoretické dílo v oblasti vývoje a teorie stavby měst, vztahu sídla a krajiny, urbanistické kompozice, dopravních problémů a územního plánování.\nPrvní práce psal ještě před příchodem na Slovensko:\nNa Slovensku v teoretické publikační činnosti pokračoval:\n\nJeho schopnosti mu umožnily uplatnit se i v zahraničí, což se projevilo aktivním členstvím v mezinárodních organizacích:\n\nOceněním jeho angažovanosti a aktivní práce v těchto organizacích bylo jeho členství v Rakouské společnosti pro územní plánování, v Maďarské urbanistické společnosti, Akademii stavby měst Německa a ve Francouzské akademii architektury.\n\n"}
{"id": "391017", "url": "https://cs.wikipedia.org/wiki?curid=391017", "title": "Ortografická projekce", "text": "Ortografická projekce\n\nOrtografická projekce je azimutální mapové zobrazení, podobně jako např. gnómonická projekce. Je délkojevné. V příčné poloze se používá pro zobrazování planet. V příčné poloze se poledníky zobrazují jako části elips a rovnoběžky jako rovnoběžné přímky, v obecné poloze se obojí zobrazuje jako části elips.\n\nOrtografickou projekci vytvořil zřejmě Appollonius ve 3. století př. n .l. Řekové ji nazýváli \"analemma\". Současný název jí v roce 1613 dal François d'Aiguillon z Antverp, který jej zřejmě převzal od římského architekta Vitruvia. První známou mapu Země v s ortografickým zobrazením vytvořil Albrecht Dürer.\n\nZobrazovací rovnice udávají, stejně jako u ostatních azimutálních zobrazení, rovinné polární souřadnice, kde \"r\" (průvodič bodu) je vzdálenost určovaného bodu od počátku soustavy souřadnic (obecně konstrukčního pólu) a \"φ\" je úhel, který průvodič \"r\" svírá se zvolenou osou ležící v rovině (osou v obrazu základního poledníku). Zobrazovací plochou je rovina.\nDále se ve vzorci vyskytuje zeměpisná délka λ a proměnná δ, což je doplněk do 90° k právě počítané rovnoběžce (např. počítáme-li délku rovnoběžky o zeměpisné šířce 30°, bude se δ rovnat 60°).\n\nUkázka projekce na stránkách ZČU\n"}
{"id": "391019", "url": "https://cs.wikipedia.org/wiki?curid=391019", "title": "Protocucujidae", "text": "Protocucujidae\n\nProtocucujidae je čeleď brouků, podřádu Polyphaga.\nVyskytují se především v Austrálii a Chile. Čeleď obsahuje jeden rod, \"Ericmodes\" (=\"Protocucujus\"). Tito brouci patří k primitivním broukům v nadčeledi Cucujoidea.\n\n\n"}
{"id": "391022", "url": "https://cs.wikipedia.org/wiki?curid=391022", "title": "Robert Michels", "text": "Robert Michels\n\nRobert Michels (9. ledna 1876 Kolín nad Rýnem – 2. května 1936 Řím) byl německý sociolog. Proslavil se především svou knihou \"Zur Soziologie des Parteiwesens in der modernen Demokratie\" (1911). V té představil svou myšlenku o „železném zákonu oligarchie“, podle kterého oligarchické struktury nakonec dominují jakékoli politické organizaci, nezávisle na její politické orientaci. Ve svém pozdějším dílem, \"Corso di sociologia politica\" (1927) už ale nekritizuje oligarchické tendence velkých organizací, naopak sympatizuje s elitou a vůdcem, u kterého se koncentruje veškerá moc. Paradoxně se tedy Michels nakonec ztotožnil přesně s těmi rysy organizované společnosti, kterými dříve nejvíce opovrhoval.\n\nŽelezný zákon oligarchie vyjadřuje skutečnost, že ve všech organizacích či společnostech, působí mechanismy a tendence, které nutně vedou ke vzniku oligarchie (vládě několika málo osob) jako mocenské struktury. To znamená, že v každém svobodném společenství lidí (organizacích, politických stranách…) se vyprofiluje úzká skupina vůdců, kteří ve výsledku lobují více za své cíle a uchování si své moci, než za zájmy seskupení jako takového. Michels se snažil tento zákon demonstrovat na příkladu politických stran a odborových svazů. Vedení všech velkých/komplexních organizaci se proto vždy, ať již dříve, či později, zvrtne v oligarchii, a to tehdy, když se vedení začne více zajímat o uchování nabyté moci než o původní cíle skupiny / organizace. Každá organizace se proto dělí na vedoucí menšinu a vedenou většinu, přičemž o všech důležitých otázkách rozhoduje menšina. \n\nPro běžné členy organizace je navíc vůdčí skupinu velmi těžké kontrolovat, neboť \n\n\nK tomu všemu navíc přispívá fakt, že lidé mají psychologickou potřebu nechat se vést (podrobněji viz níže v odstavci \"Psychologické příčiny vzniku oligarchie\"...).\n\nPostupem času má i demokratické zřízení tendence směřovat k oligarchii, protože se političtí vůdci buď nechají lidem znovu zvolit, nebo si moc mezi sebou předává pouze úzká skupina lidí (k tomu podrobněji viz Teorie elit).\n\nAby organizace předešly těmto tendencím směřujícím k oligarchii, autoritářství a byrokracii, musí zajistit pár kroků: \n\n\nPokud se\n\nbyrokracie vzniká hůře. Byrokratické odosobnění a odebrání moci jednotlivce nad ním samým způsobuje, že lidé poslouchají moc až příliš, spíše rituálně než vědomě. Rezignují na své postavení, protože se domnívají, že stejně nic nezmůžou.\n\nKonkrétně Michels popisuje tři základní příčiny vzniku oligarchie:\n\nPro vznik oligarchie se předpokládá, že určitá masa lidí se bude chtít zorganizovat, a to za účelem získání pevnosti a lepší akceschopnosti.  Jakkoli zorganizovaná masa si nicméně nemůže vládnout sama, protože to je ze své podstaty mechanicky a technicky neproveditelné. Není jednoduše možné, aby se na vládě podílelo přímým způsobem kupříkladu 10 000 lidí. V důsledku špatné technické proveditelnosti by to bylo částečně možné jen ve venkovských poměrech. Ani zde nicméně není možné svolávat všechny členy organizace kvůli „každé křivdě mezi sousedy“. Z tohoto důvodu nahrazuje každý samosprávný celek prvky přímé demokracie určitou reprezentativní soustavu, na níž je delegována moc rozhodovat. Organizování tedy předpokládá vznik a existenci úřadů, které budou moci jednak samy rozhodovat, jednak budou moci rozhodovat o tom, o čem může masa hlasovat přímo (Např. Moritz Rittinghauzen [Švýcarsko] se snaží o formu přímé demokracie prostřednictvím rozdělením lidu do nižších celků o 1000 členech, kteří se následně scházejí, a vláda určuje pouze to, kdy se bude hlasování konat. Ani tento systém ovšem není příliš efektivní, protože nemá účinný nástroj pro zabránění vzniku oligarchii.).\n\nVe chvíli, kdy si lid uvědomí, že potřebuje své vůdce, vznikají rovněž speciální vzdělávací instituce, které se na efektivní vůdcovství speciálně zaměřují (viz počátek 20. stol. v Berlíně, Milánu, Oxfordu a Londýně). Jako důsledek tohoto vzdělávání, které se neposkytuje všem, je možné pokládat vznik elit a kasty kadetů. Vzdělaní vůdcové se stávají samostatnými, emancipují se od masy a jejich vzdělání je zároveň jejich největší komoditou.\n\nJe možné rozlišit několik psychologických příčin vzniku oligarchie. První je důsledkem samotného faktu, že určití jedinci jsou k výkonu mocenské pozice delegování. Osoby, kterým je totiž po určitou dobu pravidelně delegována moc, si ji často začnou nárokovat jako své vlastnictví. V případě, že má být jejich moc omezena, reagují vytvořením represálií či hrozí svou demisí. K hrozbě podání demise však většinou dochází pouze v případě nepostradatelnosti daného vůdce a v tomto smyslu působí jako prostředek k zabezpečení a upevnění jeho vlády. V konečném důsledku se jedná o nástroj ovlivňující masy a o zdroj nátlaku na kritiky.\n\nMezi další psychologické faktory vzniku oligarchie se řadí inherentní potřeba mas po vedení, vděčnost mas a její potřeba uctívat. Většina občanů nestaví blaho organizace nad své vlastní blaho, a proto jsou velmi lhostejní k jejímu chodu. Masa je proto ráda, když se najdou jedinci, kteří jsou ochotni se starat o její záležitosti a zaštítí tak sami organizační princip. Oligarchové, kteří v rozhodovacích pozicích následně jednají jménem masy, se tak stávají jejími obhájci a ochránci. Za to se těší vděčnosti mas, která je základem pro jejich další požadavky. Dochází například k opakovanému prodlužování politického mandátu. K samotnému uctívání dochází z představy masy, že oligarchové jsou lépe uzpůsobeni k vládnutí, než ona sama, a to díky dosaženému vzdělání nebo jiným domnělým kvalitám. Potřeba uctívat je v mase hluboce zakořeněná a staví oligarchy na pomyslný piedestal. Díky ní může docházet až k fanatické horlivosti. Některé režimy počítají rovněž s tím, že masy potřebují okázalost a nádhery a snaží se proto nahradit náboženské zvyky různými slavnostmi, průvody a představeními. Pro demagogického oligarchu jsou rovněž důležité některé typické charakterové rysy. Základem je\nDíky nim si oligarchové mohou podnítit masy, přičemž dav si při tom často u řečníka více cení jeho řečnického talentu jako takového (práce s hlasem, pohotovost, vtip aj.). Méně váhy klade na celkový obsah. Při řečnictví pak často dává přednost útočnému tonu a heslovitosti. Masa také věnuje více pozornosti známé osobnosti než osobě neznámé.\n\nKaždé shromáždění lidu může být proto ovládáno zákony masové psychologie. Zároveň je náchylné k podlehnutí působivým lidovým řečníkům.  Masa se dá při podobných příležitostech velmi snadno ovládat – jsou pro ni typické bouřlivé projevy souhlasu a nepřipouští odpor menšiny; hlas jednotlivce či malé skupiny „zmizí“. Dále se zde vyskytují tendence více pro bouřlivé, emocionální reakce než sklon pro rozumnou diskuzi.\n\nV rukách oligarchy se postupem času koncentrují specifické kompetence, protože ve své pozici řeší záležitosti, k nimž má přístup pouze on sám a jimž rozumí také jen on sám (daně, parlamentní život, celní problémy, zahraniční politika apod.). Tímto získává v očích masy hodnotu a stává se pro ni nepostradatelným, protože nemůže být díky svým kompetencím a znalostem jednoduše nahrazen někým jiným. V důsledku toho získává autoritu a legitimitu. Nutnost mít vůdce je pak často přirovnávána k nutnosti existence lékařů apod.\n\n\n"}
{"id": "391023", "url": "https://cs.wikipedia.org/wiki?curid=391023", "title": "Židovská zahrada", "text": "Židovská zahrada\n\nŽidovská zahrada (hebrejsky: גן יהודי – \"Gan jehudi\") je název pro druhý nejstarší židovský hřbitov v Praze. Hřbitov se nacházel na Novém Městě pražském mezi dnešními ulicemi Spálená, Purkyňova, Jungmannova a Lazarská. \n\nNa tomto hřbitově se pohřbívalo nejpozději od roku 1254 až do roku 1478, kdy byl tento prostor v podélné ose přeťat Vladislavovou ulicí a přeměněn ve stavební parcely, takže dnes je celá zahrada zastavěna či vydlážděna. Rekonstrukci areálu před lokací Nového Města pražského provedl Státní ústav pro rekonstrukci památkových měst a objektů roku 1980.\n\nMezi léty 1900–1920 byly nalezeny první židovské náhrobky při stavebních pracích pro činžovní domy ve Vladislavově ulici, pět fragmentů kamenných náhrobních kamenů bylo vyzvednuto a uloženo v Lapidáriu Národního muzea v Praze.\n\nV letech 1978–1980 byly před výstavbou metra likvidovány domy v jižní části Vladislavovy ulice (čp. 73/II), v ulicích Charvátově (čp. 1404/II) a Purkyňově (čp.56/II). Záchranný archeologický výzkum archeologického oddělení Pražského střediska státní památkové péče a ochrany přírody, vedený Helenou Olmerovou tehdy zdokumentoval další hroby.\n\nRoku 1997 byl v důsledku záměru České pojišťovny vybudovat v této lokalitě podzemní garáže proveden záchranný archeologický výzkum, který se dotkl parcel domů čp. 76/II a 1350/II ve Vladislavově ulici. Při průzkumu byly v lokalitě nalezeny hebrejské náhrobky a prosté kostrové hroby, jejichž počet je odhadován asi na 400. Roku 2000 však byly archeologické práce na základě protestů židovských obcí ukončeny (židovské předpisy požadují neporušitelnost hrobů na věčné časy). Podzemní prostor Židovské zahrady byl posléze prohlášen za kulturní památku a hroby, které byly ponechány na místě, byly opatřeny betonovým sarkofágem.\n\nKoncem září 2016 byl na rohu Vladislavovy a Purkyňovy ulice židovskou obcí odhalen památník stylizovaný ve tvaru středověkých židovských macevot, obsahující popis a historii místa v češtině, angličtině a hebrejštině. Na památníku je zmíněno, že podle svědectví zapsaného v knize Seder ha-dorot je zde pohřben i významný učenec Raši:\n\n"}
{"id": "391024", "url": "https://cs.wikipedia.org/wiki?curid=391024", "title": "Richard Correll", "text": "Richard Correll\n\nRichard Thomas \"Rich\" Correll (* 14. května 1948 Los Angeles, Kalifornie) je americký televizní režisér, producent, herec a scenárista.\n\nCorrel se narodil v Los Angeles County v Kalifornii. Correll je syn Charlese Corrella, který účinkoval v rádiovém programu \"Amos & Andy\", a bratr Charlese Corrella, Jr. (jenž pracoval na \"National Lampoon's Animal House\" jako kameraman a režíroval některé epizody seriálů Beze stopy, Kriminálka Miami, Kriminálka Las Vegas, Beverly Hills 90210, Melrose Place a Hvězdná brána), Barbary Correllové a Dottie Correlové. Jako dětský herec hrál roli kamaráda Richarda Rickovera v seriálu \"Leave It To Beaver\" (1957–1963).\n\nJako teenager, se Correll stal blízkým přítelem legendárního komika němé éry Harolda Lloyda a jeho rodiny, a dobrovolně pomáhal Lloydovi k zachování a archivaci jeho rozsáhlé sbírky filmů. Na této práci se podílí dodnes a pracuje jako vedoucí archivář pro firmu Lloyd Trust. Sdílel své encyklopedické znalosti Lloydovy práce a života v interview a komentářích na DVD z roku 2005 v dokumentu \"The Third Genius\" z roku 1991.\n\nCorrel režíroval některé epizody seriálů \"The Suite Life of Zack and Cody\", \"Family Matters\", \"Krok za krokem\", \"What I Like About You\", \"That's So Raven\", \"So Little Time\", \"The Amanda Show\", \"The Hogan Family\", \"Yes, Dear\", \"Two of a Kind\", a spousta dalších. Je také spoluzakladatel seriálu Disney TV, \"Hannah Montana\".\n\n\n\n\n\n"}
{"id": "391027", "url": "https://cs.wikipedia.org/wiki?curid=391027", "title": "Čížkovice (rozcestník)", "text": "Čížkovice (rozcestník)\n\nČížkovice je název několika míst v Česku:\n\n"}
{"id": "391028", "url": "https://cs.wikipedia.org/wiki?curid=391028", "title": "Joel Zwick", "text": "Joel Zwick\n\nJoel Zwick (* 11. ledna 1942) je americký režisér filmů, divadelních prací a televizních seriálů.\n\n\nZwick je jeden z nejvíce aktivních seriálových televizních režisérů.\nRežíroval 21 pilotů, které se brzy staly seriálemi.\nRežíroval přes 525 epizod, které zahrnují seriály:\n\n\nČlenem charty \"La MaMa, E.T.C.\" (vytvořen Ellenem Stewartem)\n\nRežíroval následující divadelní produkce:\n\n\n"}
{"id": "391033", "url": "https://cs.wikipedia.org/wiki?curid=391033", "title": "SM-65 Atlas", "text": "SM-65 Atlas\n\nSM-65 Atlas (další označení B-65/CGM-16/HGM-16 Atlas) byla první americká mezikontinentální balistická střela. Byla vyvíjena v 50. letech 20. století společností Convair a poté General Dynamics. Její vojenská kariéra byla relativně krátká, od roku 1959 do 1966. Použité technologie a konstrukční principy byly však na takové úrovni, že daly vzniknout celé rodině kosmických nosných raket Atlas, které jsou stále ve službě, aktuálně (srpen 2017) verze Atlas V. Raketa dokázala dopravit až čtyři termonukleární hlavice W-38 na vzdálenost až 18 500 kilometrů. Po vyřazení byla většina raket modifikována na nosné rakety a sloužily až do roku 1995.\n\nPrvní náznaky vývoje se objevují již v prvních poválečných letech, kdy byla vývojem pověřena společnost Convair. Naplno se projekt rozběhl až se začátkem studené války, období nejintenzivnějších prací pak bylo na konci 50. let, kdy na projektu pracovalo až 33 000 lidí.\n\nPrvní rakety Atlas D byly umístěny v nezpevněných odpalovacích areálech. Každý z nich se skládal ze zpevněného řídícího a odpalovacího centra, třech odpalovacích ramp a komunikačních stanic. Pozdější verze byly skladovány v polo-zpevněných „zákopech“, odolných proti tlakové vlně po jaderném výbuchu. Rakety byly uloženy ve vodorovné poloze s prázdnými nádržemi a před odpálením musely být zvednuty do svislé polohy a napuštěny palivem, tento proces trval přibližně 15 minut, což bylo na tehdejší dobu velmi rychlé. Poslední verze Atlas F již byly umístěny v podzemních silech, které jsou dnes (spolu s atomovými ponorkami) hlavní platformou pro případný atomový útok/obranu. Zajímavostí je, že raketa musela být před odpálením vyzvednuta na povrch. Sila bývala umístěna ve skupinách po dvanácti, většinou na středozápadě USA. Jedinou výjimkou byla letecká základna Plattsburg ve státě New York, která byla dostatečně blízko pro zasažení cílů na Ukrajině a jihu SSSR. V polovině 60. let bylo rozhodnuto o nahrazení Atlasu (a jeho „většího bratra“ Titanu) novou raketou LGM-30 Minuteman na pevné pohonné látky, která mohla být skladována po dlouhou dobu bez nutnosti tankování paliva před odpálením.\n\nAtlas nebyl nikdy použit v boji, ale jako kosmický nosič sloužil mnoho let a díky použití silných horních stupňů Centaur a Agena dokázal dopravit velké náklady na oběžnou dráhu Země i k vzdáleným planetám. Vyřazené střely Atlas D, Atlas E a Atlas F byly používány jako první stupně nosných raket až do roku 1995.\n\nAtlas používal několik unikátních technických řešení, které ve své době neměly obdoby. Předně to byl jeden a půl stupňový koncept a balonové nádrže. Palivo bylo v kapalném skupenství a jednalo se kyslík a vysoce rafinovaný petrolej RP-1. Naváděcí systém byl inerciální a byl umístěn ve výběžku na boku rakety. Verze Atlas E dosahovala přesnosti až 600 m.\n\nKlasický systém vícestupňových raket spočívá v postupném dohoření a odhození celých stupňů s motory, nádržemi a celou podpůrnou konstrukcí. V případě Atlasu se však objevilo několik závažných problémů. Hlavní problém byl nedokonalý systém zážehu, který sice občas selhával při zažehnutí za letu v malých výškách, ale s rostoucí výškou se problém dále zhoršoval a ve vesmíru by jej nebylo možné zažehnout vůbec. Z toho důvodu bylo rozhodnuto, že všechny tři motory budou zažehnuty na zemi před startem a dva postranní se po čase oddělí pro uspoření hmotnosti, zatímco prostřední motor bude pokračovat v činnosti ještě několik minut. Dva motory odhazovacího půl-stupně byly Rocketdyne LR-89 a hlavní motor byl LR-105. Tato koncepce byla umožněna jen díky použití lehkých balonových nádrží.\n\nKlasické nádrže jako například externí nádrž raketoplánu Space Shuttle, mají vnitřní nosnou konstrukci, která jim dává pevnost a drží jejich tvar. Balonové nádrže naproti tomu žádnou konstrukci nemají. Jsou vyrobeny z tenkého nerezového plechu a pevnost a tvar jsou dosaženy pomocí přetlaku uvnitř nádrže, nádrž tak připomíná balón. Pro udržení přetlaku v nádrži byla využita přídavná plynová láhev s dusíkem, potřebný přetlak byl přibližně 34 kPa. Tento koncept byl později využit na raketovém stupni Centaur, který slouží dodnes. Nové projektované nosné rakety Falcon 1 a 9, ačkoli budou mít vnitřní nosnou konstrukci, mají mít nádrže podobně „vyztužené“ vnitřním přetlakem, což jim poskytne vyšší pevnost a uspoří hmotnost.\n\nBalonové nádrže a jeden a půl stupňový koncept sice snižovaly hmotnost, ale na druhou stranu způsobily relativně složitější systém dopravy paliva. Celá soustava se skládala z několika okruhů. První okruh zásoboval hlavní motor LR-105, vedení paliva (RP-1) i kapalného kyslíku bylo nezávisle připojeno k hlavním nádržím. Turbočerpadlo hlavního motoru bylo poháněno spalinami z plynového generátoru. Plynový generátor spaloval palivo a okysličovadlo, které byly odváděny přes ventil na vedení od turbočerpadla do motoru. Prvotní roztočení turbočerpadla bylo zajištěno pomocným plynovým generátorem na tuhé palivo, poté již systém pracoval automaticky. Vedení paliva a okysličovadla se před vstupem do plynového generátoru dále větvilo a část byla odvedena přes zpětné ventily do samostatných nádrží pro pomocné manévrovací motory. Před vstřikem paliva do spalovací komory hlavního byla část paliva odvedena do kyslíkového vedení a pak byla vzniklá směs odvedena do hypergolického (samovznítitelný) zažehovače, kde byla směs zažehnuta a vstříknuta do motoru. Obdobný systém používaly i pomocné manévrovací motory.\n\nDalší okruh zahrnoval dva odhazovací pomocné motory LR-89, systém jejich chodu byl shodný s hlavním motorem. Systém byl již nebyl napojen na palivový okruh pomocných manévrovacích motorů a turbočerpadla byla jednodušší. Napojení na hlavní nádrže bylo řešeno přes odpojovací ventily, které před odhozením motorů uzavřely přívod paliva i okysličovadla. Palivové ventily byly umístěny přímo na palivové nádrži a kyslíkové byly napojeny na hlavní svod okysličovadla z horní kyslíkové nádrže. Výstupní plyny z turbočerpadel byly dále použity. Část byla odvedena zpět do kyslíkové nádrže, jako kompenzace za objem spáleného kyslíku a také pro udržení přetlaku balonových nádrží, viz výše. Zbytek spalin před vypuštěním do atmosféry procházel ještě tepelným výměníkem, kde předával teplo proudícímu héliu a dusíku a zvyšoval tím jejich tlak. Helium bylo používáno pro tlakování nádrží manévrovacích motorů a pohon pneumatických řídících okruhů. Dusík byl využíván pro kompenzaci objemu spáleného paliva a kyslíku a pro udržení stálého přetlaku v nádržích.\n\n\n\n"}
{"id": "391043", "url": "https://cs.wikipedia.org/wiki?curid=391043", "title": "Stůj, nebo můj pes vystřelí", "text": "Stůj, nebo můj pes vystřelí\n\nStůj, nebo můj pes vystřelí (anglicky \"Stop or My Dog Will Shoot\") je 20. díl 18. řady amerického animovaného seriálu Simpsonovi. Premiéru v USA měl 13. května 2007. Scénář napsal John Frink.\n\nRodina jede na festival. Homer s sebou má v ruce korbely piva, protože si myslí, že je to Oktoberfest. U vstupu ale zjistí, že jsou na Dožínkovém festivalu. Ztratí se tam ve velikém bludišti z kukuřice. Homer se oddělí od zbytku rodiny a nakonec se všichni kromě Homera dostanou ven. Toho napadne, že by mohl jít skrz stěny, ale zjistí, že jsou pod napětím. K večeru zavolají Spasitele a ten se vydá hledat Homera. Cestou potká Stephena Hawkinga, který prohlásí, že toto bludiště je nad jeho schopnosti. Spasitel Homera najde a vytáhne ho z bludiště. Šerif Wiggum rodině Simpsonových nabídne, že by se Spasitel mohl stát policejním psem.\n\nSpasitel jde na Springfieldskou zvířecí policejní akademii. Po absolvování se stane parťákem Loua. Bartovi se po něm ale stýská, i úkoly si teď musí jíst sám. Lou a Spasitel jsou na stopě dealerovi drog Haďákovi. Spasitel s ním má honičku a chytí ho. U soudu je ale obvinění staženo, protože Spasitel špatně vyplnil hlášení (kus papíru, na kterém jsou otisky psích tlapek). Spasitel je naštvaný a doma kousne Barta. Rodina se rozhodne, že si ho už nemůžou nechat, a tak začne bydlet u Loua. Homer koupí Bartovi nové zvíře – hada. Bart ho pojmenuje Škrťa. Když doma Homer škrtí Barta, začne Škrťa na oplátku škrtit Homera.\n\nVe škole žáci mají předvést své zvíře. Škrťa sní Martinovi křečka a pak uteče do chemické laboratoře. Škola je evakuována. Škrťa v chemické laboratoři shodí na zem sklenice se 2 chemickými látkami (Ethanol a Kyselina dusičná), které se nesmějí míchat. Na místo dorazí policie i se Spasitelem a snaží se hada najít. Hledá ho i Bart. Po škole se začne šířit jedovatý mrak vzniklý ze smíchaných látek. Policie uteče, ale Bart omdlí. Venku zjistí, že je Bart uvnitř a Spasitel ho jde zachránit. Když se Bart probere jsou u něj Spasitel i Škrťa. Bart se znovu spřátelí se Spasitelem a ten ukončí svou práci u policie. Škrťa zůstane ve škole namotaný na držák hasičských hadic.\n"}
{"id": "391044", "url": "https://cs.wikipedia.org/wiki?curid=391044", "title": "Heineken Open 2009", "text": "Heineken Open 2009\n\nTenisový turnaj ATP Heineken Open 2009 se konal ve dnech 12. - 17. ledna v novozélandském Aucklandu venku na kurtech s tvrdým povrchem. Odměny činily 480,750 USD.\n\n"}
{"id": "391047", "url": "https://cs.wikipedia.org/wiki?curid=391047", "title": "Svobodní", "text": "Svobodní\n\nSvobodní (do roku 2019 Strana svobodných občanů) je česká klasicko-liberální a libertarianská politická strana založená v roce 2009 Petrem Machem, který jí předsedal do listopadu 2017, kdy byl vystřídán Tomášem Pajonkem. Strana se hlásí k pravici. Mezi její hlavní cíle patří redukce byrokracie a státního přerozdělování peněz (snížení daní a zrušení dotací) a vyrovnání státního rozpočtu včetně ústavního zákazu zadlužování. Strana se vyznačuje euroskepticismem, vystupuje proti zavedení eura, v roce 2009 odmítala schválení Lisabonské smlouvy a po jejím přijetí začala prosazovat vypsání referenda o vystoupení České republiky z Evropské unie. Logem strany byl zelený beran na bílém poli symbolizující odhodlanost, cílevědomost, ale také tvrdohlavost v dobrém slova smyslu. Po aktualizaci designu v roce 2017 bylo logo redukováno na symbol beraních rohů v kruhu.\n\nStrana se od svého vzniku zúčastnila všech parlamentních voleb i voleb do místních a krajských zastupitelstev. Doposud není zastoupena v Parlamentu České republiky, ale získala přes sto mandátů v místních zastupitelstvech, například v Praze, v Brně, v Děčíně, v Kutné Hoře, v Chrudimi, v Benešově či v Hodoníně, a také dva zastupitele v krajském zastupitelstvu Zlínského kraje. Od roku 2014 do roku 2019 měla rovněž jednoho poslance v Evropském parlamentu.\n\nIdeologie Svobodných klade nejvyšší důraz na svobodu jednotlivce, má tedy blízko ke klasickému liberalismu, libertarianismu a liberálnímu konzervatismu. Prosazují štíhlý stát, nejsou však stranou anarchistickou, stát má pro Svobodné smysl například jako garant uspořádaných vztahů mezi lidmi a arbitr sporů mezi občany. Chtějí omezit státní byrokracii a zavést lidové veto. Hlásí se k úsilí Františka Palackého, Karla Havlíčka Borovského a Tomáše G. Masaryka o vytvoření suverénního státu.\n\nV ekonomických otázkách zastávají ekonomický liberalismus – prioritami pro ně jsou volný trh, nízké daně, minimum státních regulací a zásahů do podnikání, vyrovnaný státní rozpočet České republiky a volný mezinárodní obchod. Hlásí se k dílům ekonomů rakouské a chicagské školy.\n\nSvobodní se řadí mezi euroskeptické strany. Evropskou unii (EU) považují za velkou překážku svobody. Vadí jim zejména nedostatek demokratičnosti rozhodování v EU a neefektivní přerozdělování veřejných prostředků. Chtějí proto Unii přeměnit na zónu volného obchodu a dobrovolné spolupráce. Nebude-li to možné, prosazují vyvolání referenda o vystoupení České republiky z EU.\n\nVyznávají svobodu volby bez ohledu na náboženské a společenské přesvědčení členů. Tedy strana se nestaví například proti legalizaci marihuany, interrupcím či euthanasii.\n\nSvobodní prosazují vyrovnaný státní rozpočet ČR a rovněž chtějí prosadit ústavní zákon o rozpočtové kázni, který by všem vládám dovoloval hospodařit s deficitním rozpočtem jen za mimořádných okolností. Součástí jejich volebního programu ve volbách do Sněmovny 2010 byl vyrovnaný rozpočet již od roku 2011.\n\nVyrovnaného rozpočtu chtějí dosáhnout omezením na straně výdajů bez zvyšování daňové zátěže a to zeštíhlováním státu, rušením zbytečných úřadů, rušením dotací, které označují za nespravedlivé a pokřivující volný trh, postupným omezováním sociálních dávek a rušením některých daní, jejichž výběr je dražší než vybrané prostředky. Jedním z návrhů pro zvýšení státních příjmů je například zrušení povinného přimíchávání takzvaných biopaliv do pohonných hmot. Tím by se snížila jejich cena a vzrostl by tak počet vozidel, zejména dálkových kamionů a lidí z příhraničních oblastí, tankujících, a tedy odvádějících daně, na českém území. Dosáhnout podobného efektu chtějí i snížením sazby spotřební daně, což by opět vytvořilo daňovou výhodu oproti okolním státům.\n\nSvobodní také upozorňují na úrokové náklady spojené s neustále rostoucím státním dluhem a kromě vyrovnaného rozpočtu jsou pro alespoň částečné rychlé splacení stávajícího dluhu devizovými rezervami nebo privatizací některých státních podniků.\n\nSvobodní vystupovali proti přijetí Lisabonské smlouvy a Evropského stabilizačního mechanismu, ale k samotnému členství v Evropské unii zastávají její představitelé rozdílné postoje. Shodují se však především na tom, že EU jako taková by měla být \"zónou volného obchodu a dobrovolné spolupráce\", bez směrnic a nařízení (Sekundární právo EU).\n\nPo vstupu Lisabonské smlouvy v platnost přijali Svobodní v internetovém hlasování toto usnesení: \"Svobodní usilují o svobodnou a svrchovanou Českou republiku, a proto považují vystoupení z Evropské unie za legitimní cestu k samostatnosti, ke skutečné demokracii a k ekonomice založené na principech svobody\".\n\nBývalý předseda strany Petr Mach považuje Evropskou unii za nereformovatelnou a vystoupení z Evropské unie je podle něj jediná cesta, jak znovu nastolit odpovědnost, zdravou konkurenci a svobodu.\n\nAlternativu k Evropské unii Svobodní vidí ve všeobecné spolupráci svrchovaných států v rámci Evropy na principu dobrovolnosti a vzájemné výhodnosti. Proto upřednostňují Evropské sdružení volného obchodu (EFTA). Právě EFTA je onou navrhovanou alternativou, která má na rozdíl od členství v EU přinést spolupráci s Evropou bez kontroverzních omezení, zákazů a příkazů „shora“, bez přesouvání peněz mezi byrokraty a bez omezování samosprávy svrchovaného společenství občanů, státu. Svobodní zastávají rovnocenné partnerství, i bez prostředníka. Zároveň chtějí zachovat volný pohyb osob v rámci Schengenské smlouvy, přestože si jsou vědomi některých nevýhod.\n\nSvobodní se opakovaně postavili proti snahám o regulaci Internetu. V programovém dokumentu \"Svobodný trh informací\" odmítají \"omezování svobody projevu, filtrování obsahu nebo zavádění jiných technologických omezení přístupu k informacím ze strany státu\". Postavili se také proti návrhu na de facto zavedení povinného filtrování obsahu v souvislosti s novelizací loterijního zákona a také proti ratifikaci Obchodní dohody proti padělání (ACTA). Odmítání cenzury se u Svobodných omezuje na státní regulaci. Dobrovolnou cenzuru obsahu Svobodní považují za součást svobody poskytovatelů. Podpořili také iniciativu \"Přichází cenzor!\" sdružení CZ.NIC, která kritizuje zákon o hazardních hrách, jehož součástí je pravomoc blokování hazardních stránek úředníky ministerstva vnitra.\n\nZe dvou společenských proudů z počátků strany nad konzervativně nacionalistickým proudem převážil proud konzervativně liberální a klasicky liberální.\n\nZájemce o členství ve Svobodných musí nejprve projít přijímacím rozhovorem, kde se zkoumá, nakolik se jeho názory shodují s postoji strany. Členem strany se nesmí stát bývalý spolupracovník Státní bezpečnosti ani příslušník Lidových milicí.\n\nKromě regulérního členství nabízejí Svobodní možnost stát se registrovaným příznivcem. Ten nemusí procházet přijímacím řízením a do roku 2019 měl pravomoc rozhodovat o kandidátních listinách v primárkách. Ke 2. 12. 2014 měli Svobodní vedle 1069 členů také 2240 registrovaných příznivců.\n\nStrana je organizačně členěna na územním principu do krajských sdružení podle volebních obvodů do Poslanecké sněmovny Parlamentu ČR. Výkonným celorepublikovým orgánem je Republikové předsednictvo. Mandáty vznikají vždy na období dvou let, členům Republikového předsednictva navíc mandáty končí také do tří měsíců od uskutečnění voleb do Poslanecké sněmovny Parlamentu České republiky.Dalšími orgány strany jsou Kontrolní komise a Rozhodčí komise.\n\nRepublikové předsednictvo má všeobecnou odpovědnost za stranu a za politické záležitosti mezi zasedáními Republikového výboru.\n\nV souladu se zákonem o politických stranách a pravidely pro jejich financování používá Strana svobodných občanů od 1. ledna 2017 5 transparentních účtů:\n\nStrana také používala i dalších 14 transparentních účtů, po jednom pro každý kraj.\n\nČleny přípravného výboru strany byli ekonom a blízký spolupracovník Václava Klause Petr Mach, spisovatel Benjamin Kuras, profesor Miloslav Bednář, Jiří Payne, David Hanák a Jaroslav Bachora. Straně ještě před ustavením vyjádřili podporu např. ostravská senátorka Liana Janáčková, poslanci ODS Jan Schwippel, Juraj Raninec a Alena Páralová. Stranu podpořili rovněž synové Václava Klause Jan a Václav. Na mezinárodní úrovni přivítala vznik Svobodných slovenská politická strana KDS nebo britská strana hájící nezávislost Spojeného království UKIP.\n\nOficiální žádost o registraci nové strany u Ministerstva vnitra byla podána 19. ledna 2009, vyřízena byla 6. února. Na ustavujícím sněmu 14. února byl předsedou strany zvolen Petr Mach, který na post kandidoval jako jediný. Za místopředsedy byli zvoleni Jiří Payne, Miloslav Bednář, Jaroslav Bachora a senátorka Liana Janáčková, která z funkce později odstoupila a post místopředsedy zůstal až do března 2010 neobsazen. Tiskovou mluvčí strany byla v prvních letech bývalá redaktorka TV Nova Kateřina Kašparová.\n\nSvobodní se rozhodli vybrat své kandidáty do voleb do Evropského parlamentu 2009 prostřednictvím stranických primárek, kterých se mohli zúčastnit členové a registrovaní příznivci strany. V primárkách zvítězil Jiří Payne, na druhém místě se umístil Benjamin Kuras a jako třetí skončil Miloslav Bednář. Kromě kandidátů vybraných v primárkách byli na konec listiny dopsáni další dva lidé, mezi nimi křesťanský konzervativec Michal Semín.\n\nKandidátku Svobodných ve volbách do Evropského parlamentu podpořili např. Ladislav Jakl či Miroslav Macek, strana získala 1,26 % odevzdaných hlasů a tím pádem nepřekonala pětiprocentní hranici pro získání poslaneckého mandátu.\n\nPřed nerealizovanými volbami do Poslanecké sněmovny v roce 2009 Svobodní odmítli nabídku Jany Bobošíkové na předvolební spolupráci s jejím uskupením Suverenita – Strana zdravého rozumu. Petr Mach nazval Suverenitu „\"účelovým politickým slepencem\"“ a spoluprací s ní by Svobodní podle Macha ztratili ideje i voliče. Odmítli též podobnou nabídku strany Věci veřejné.\n\nV březnu 2010 byl na uvolněné místo v předsednictvu zvolen František Matějka.\n\nV období od svého vzniku do těchto voleb strana ztratila značnou část své počáteční popularity i členstva, mj. takřka celé krajské organizace v Libereckém a Jihomoravském kraji. Kandidátky nakonec postavila ve všech 14 krajích, i když v mnohých krajích byly takřka prázdné. Na jejích kandidátních listinách kandidovali na základě vzájemné dohody i členové strany Právo a spravedlnost. Volební slogan zněl \"„Necháme Vám vaše peníze“\". Strana ve volbách nakonec získala 38 894 odevzdaných hlasů (0,74 %).\n\nPo volbách, kdy skončil předsednictvu strany mandát, byl předsedou strany opět zvolen Petr Mach a ve volbách místopředsedů byli opět zvoleni Jiří Payne, Miloslav Bednář a Jaroslav Bachora. Namísto Františka Matějky se čtvrtým místopředsedou Svobodných stal student Radim Smetka.\n\nVe volbách do obecních zastupitelstev konaných 15. a 16. října 2010 zaznamenala strana svůj první úspěch, když poprvé od jejího vzniku byly desítky jejích kandidátů zvoleny do veřejných funkcí. Někde však Svobodní doplatili na volební systém, ve kterém jsou znevýhodněny strany s nekompletními kandidátními listinami. Celkem byli zástupci Svobodných zvoleni do 24 obcí v 10 krajích. Zvoleno bylo 39 kandidátů Svobodných, z nichž bylo 18 členů strany, 1 příznivec, a 20 nestraníků.\n\nDo senátních voleb, jejichž první kolo se v daných obvodech konalo společně s komunálními volbami, postavili Svobodní 3 kandidáty. Žádný do druhého kola nepostoupil.\n\nMimo své bydliště ve volebním obvodě 40 (Kutná Hora) kandidoval Ing. Milan Vodička, CSc. a získal 0,94 % hlasů. Skončil tak předposlední před kandidátem za Korunu českou.\n\nVětšímu úspěchu se v Praze 11 těšil místopředseda prof. PhDr. Miloslav Bednář, CSc., který získal 5,28 % z celkového počtu hlasů. Během své kampaně také Miloslav Bednář upozorňoval na lobbystické jednání svého protikandidáta za stranu Věci veřejné Josefa Zielence, který v prvním kole s 18,45 % skončil třetí a do druhého kola nepostoupil.\n\nPercentuálně nejvíce hlasů dostal Ing. Vladislav Nechvátal na Jihlavsku, kde získal 6,97 % hlasů a na kandidáta parlamentní strany TOP 09 ztrácel pouze 2,07 procentních bodů.\n\nStrana pak ve druhém kole voleb vyjádřila podporu některým kandidátům, kteří se jejich programu blížili více než jejich protikandidáti. Ve většině případů se jednalo o kandidáty Občanské demokratické strany. Pouze v Kutné Hoře podpořil Milan Vodička po svém nepostoupení do druhého kola kandidáta TOP 09 Zdeňka Nováčka. I tak byl ale s 60 % hlasů zvolen protikandidát za Českou stranu sociálně demokratickou.\n\nV červnu 2012 proběhly po dvou letech další volby předsednictva strany, v nichž post předsedy opět obhájil Petr Mach. Místopředsednická místa potom obhájili Radim Smetka, Jiří Payne a Miloslav Bednář. Jaroslav Bachora, který se již o post místopředsedy neucházel, byl nahrazen ekonomem Karlem Zvárou.\n\nDo krajských voleb Svobodní postavili své kandidátky ve všech třinácti krajích. V celkovém součtu obdrželi 39 133 hlasů, což činí 1,48 % ze všech odevzdaných hlasů. Počet odevzdaných hlasů Svobodným byl v těchto volbách vůbec nejvyšší v historii. Přesto se však strana přes pětiprocentní hranici v žádném kraji nepřehoupla, a nezískala tak žádné mandáty v krajských zastupitelstvech.\n\nDo senátních voleb postavili Svobodní osm svých kandidátů, ani jeden z nich nepostoupil do druhého kola, ale hned pětice nominovaných získala více než 6 %, což je státem stanovená hranice pro vrácení volební kauce. Byli jimi: Jiří Pánek 9,7 %; Richard Hartman 7,6 %; Miloslav Bednář 6,9 %; Jiří Payne 6,7 % a Milan Vodička 6,0 %.\n\nVe stranických primárkách pro presidentské volby v roce 2013 získal 88 % hlasů Ladislav Jakl, poradce a tajemník presidenta Václava Klause, a stal se tak oficiálním kandidátem strany. Svobodní hned po skončení primárek začali sbírat potřebných 50 000 podpisů pod petici, z nichž však byla do termínu podání přihlášek 6. listopadu 2012 sesbírána jen zhruba polovina, důsledkem čehož se Jakl volby účastnit nemohl.\n\nPřed prvním kolem volby vydali Svobodní prohlášení, ve kterém konstatují, že ani jeden z kandidátů nevyhovuje principům a programu strany, kvůli čemuž nedoporučují koho a zdali volit. Po prvním kole, ze kterého do kola druhého postoupili kandidáti Miloš Zeman a Karel Schwarzenberg, bylo vydáno podobné stanovisko, ve kterém byli oba kandidáti charakterizováni jako „reprezentují[cí] politické směry, které prosazují omezování svobody“. Předseda strany Petr Mach se před druhým kolem voleb vyjádřil, že bude volit Miloše Zemana jakožto menší zlo, voličům ale přímé doporučení nedal.\n\nPřed předčasnými volbami do PS přišla Jana Bobošíková, bývalá předsedkyně Suverenity – Bloku Jany Bobošíkové, s projektem sjednocení české pravice do jednoho volebního bloku pod Václava Klause. Svobodní byli také pozváni, ale integraci odmítli a označili vznikající volební blok za slepenec různých stran a názorů. Podobnou nabídku odmítli se stejným zdůvodněním již před neuskutečněnými volbami v roce 2009. Blok nakonec stejně vznikl, využil další strany Jany Bobošíkové, která se přejmenovala na Hlavu vzhůru, a dosáhl i podpory Václava Klause.\n\nDo voleb nastoupili Svobodní sami. Kandidovali s pořadovým číslem 2 ve všech krajích s plnými kandidátními listinami, přičemž ze 343 kandidátů bylo 300 členy strany a zbylí bezpartijní. 300 straníků na kandidátce je třetí nejvyšší počet za ČSSD a ODS. Volební slogan byl \"„Méně státu, více občanům“\".\n\nVolební preference (nebo potenciál) Svobodných agentury často nezveřejňovaly, když ano, tak se pohybovaly mezi 1 % a 5 %.\n\nVolební kampaň vedená pod heslem „Méně státu, více občanům“ byla založená především na dobrovolnících. Největší předvolební akcí, kterou Svobodní pořádali, byl Koncert pro Svobodné, kdy také představili svou předvolební hymnu složenou Václavem Koubkem.\n\nV akci společnosti Y Soft se Svobodní zařadili mezi čisté a nezkompromitované strany a obdrželi od ní podporu ve výši 200 000 Kč.\n\nSvobodní se před volbami zúčastnili několika diskuzí (např. Politické spektrum), ale byli dlouhodobě opomíjeni Českou televizí, z předvolebních debat v krajích nebyli ani na jednu pozváni (příčinou bylo, že průzkumy ČT přisuzovaly Svobodným 10. až 11. místo a do debaty byli zváni zástupci pouze 8 nejsilnějších stran). Ve čtvrtek 24. října, tedy den před začátkem voleb, uspořádala ČT tzv. volební superdebatu, na které měli být \"„zástupci všech stran kteří mají šanci se dostat do sněmovny“\" (podmínka pro účast v superdebatě byla, aby se strana zúčastnila alespoň dvou předchozích debat). Svobodní pozvánku nedostali a tak 24. října, společně se zástupci a příznivci České pirátské strany a volebního bloku HLAVU VZHŮRU, proti tomu šli protestovat.\n\nStrana celkem získala 122 564 hlasů (2,46 %), což je o 83 670 hlasů více než dostala při volbách do PS v roce 2010 a umístila se na desátém místě. Díky překročení hranice 1,5 % odevzdaných hlasů má strana poprvé ve své historii nárok na příspěvek na úhradu volebních nákladů ve výši 100 Kč za každý hlas, tedy 12 256 400 Kč. (Svobodní jsou ovšem pro zrušení tohoto příspěvku všem stranám.) Nejlepšího volebního výsledku v krajích dosáhli Svobodní v Praze, kde získali 3,73 % hlasů a nejhoršího v Moravskoslezském kraji, kde získali pouze 1,71 % hlasů.\n\nTvůrce počítačových her Daniel Vávra publikoval na svém blogu odhad volebních nákladů politických stran, které získaly alespoň 1 % hlasů. Podle Vávry, který Svobodné před volbami veřejně podpořil, měli nejmenší náklady na jeden získaný hlas Piráti (pouhé 4 Kč), následovaní Svobodnými (13 Kč). Žádná z parlamentních stran nezaplatila za jeden hlas méně než 40 Kč.\n\nBlok Jany Bobošíkové Hlavu vzhůru, do kterého byli Svobodní lákáni, ve volbách získal pouze 0,42 %. Václav Klaus po volbách označil za příčinu neúspěchu právě Svobodné kvůli jejich neochotě se integrovat.\n\nPředseda senátorského klubu ODS Jaroslav Kubera po volbách svou stranu vyzval, aby navázala se Svobodnými bližší spolupráci. Kubera prohlásil, že . Předseda Svobodných Petr Mach spolupráci odmítl. ODS je podle Macha „prohnilá“ a spolupráce s ní by Svobodné poškodila. Naopak vyzval nespokojené členy ODS, aby přešli ke Svobodným.\n\nPo parlamentních volbách též proběhly volby nového předsednictva strany; své mandáty obhájil předseda Petr Mach a místopředsedové Radim Smetka, Jiří Payne a Karel Zvára. Miloslava Bednáře nahradil dosavadní předseda krajského sdružení ve Zlínském kraji Tomáš Pajonk.\n\nOd 5. do 12. února 2014 Svobodní pořádali primární volby, ve kterých členové a příznivci strany zvolili prostřednictvím elektronického hlasování kandidáty do voleb do Evropského parlamentu v Česku 2014. Následně 15. února 2014 republikový výbor Svobodných schválil kandidátní listiny. Předseda strany uvedl, že ve volbách očekává zisk jednoho mandátu. Hlavním tématem předvolební kampaně je kritika euronesmyslů, tedy negativních aspektů Evropské unie. Strana toto téma prezentovala volebním sloganem \"„Posvítíme si na euronesmysly“\". Podle Svobodných bylo téma euronesmyslů vybrané, aby se zacílilo i na méně informované voliče, ale strana se kvůli tomuto tématu dostala pod palbu kritiky a často byla také označována za populistickou. Na otázku, do které frakce v evropském parlamentu se Svobodní přidají, Petr Mach odpovídal, že budou spolupracovat se spřátelenými stranami, jako je UKIP (EFDD), SaS (ALDE) nebo AfD (v té době nezařazení). Průzkum agentur Median & STEM/MARK pro českou televizi předpovídal volební potenciál Svobodných 5,5 %, což bylo o 1 % více než v předcházejících parlamentních volbách a Svobodní byli poprvé přizváni do debat nejsilnějších stran.\n\nPři příležitosti deseti let od vstupu České republiky do Evropské unie se prvního máje členové strany sešli při happeningu \"Oslava konce druhé pětiletky\", kde symbolicky předali cenu největším „eurohujerům“.\n\nŽádný z předvolebních průzkumů Svobodným ani nepředpovídal 5 % nutných k zisku mandátu, ale volební model agentury Herzmann a Data Collect jim dával v dubnu 4,8 % a v květnu 4,7 %, což byly nejvyšší preference od seriózní volební agentury, jaké strana kdy měla. Ostatní agentury ji většinou do průzkumů nezahrnovaly, pouze STEM odhadoval na začátku května 2,6 %. Volební potenciál byl podobně jako preference velmi rozdílný podle toho kdo jej měřil. Zatímco agentura Sanep odhadovala volební potenciál na 2,9 %, tak agentury Median & STEM/MARK pro ČT uváděly 5,5 % a agentura Herzmann a Data Collect dokonce až na 9 %.\n\nVe volbách strana získala 5,24 %, což znamená jeden mandát pro Petra Macha. Mach označil výsledek za úspěch, ale zároveň prohlásil, že tímto teprve začíná vzestup strany. Nejlepšího volebního zisku dosáhli Svobodní v Praze, kde získali 7,27 % hlasů a nejhoršího v Moravskoslezském kraji, kde získali pouze 3,47 % hlasů. Byly to první volby, ve kterých Svobodným ubyl absolutní počet hlasů, protože oproti říjnovým volbám do Poslanecké sněmovny, kdy Svobodné volilo 122 564 lidí, tentokrát dostali 79 540 hlasů, což je o 43 024 hlasů méně, ale ve srovnání s ostatními stranami, které získaly mandát, byl tento úbytek nejmenší.\n\nNa začátku června 2014 Mach oznámil, že požádal o přijetí do evropské frakce Evropa svobody a přímé demokracie (EFDD): Byl přijat, jak už si spolupráci vzájemně s Nigelem Faragem přislíbili na dřívějších schůzkách. Mach poprvé hlasoval na půdě EP dne 24. 6. 2014, když byl pro rozšíření názvu frakce z původního \"Evropa svobody a demokracie\" na \"Evropa svobody a přímé demokracie\".\n\nZároveň došlo k jednání o spolupráci s polskou stranou Kongres nové pravice. Mach uvedl, že věří, že Svobodní budou s KNP spolupracovat i bez ohledu, zda se KNP do EFDD dostane.\n\nV roce 2015 se Svobodní stali členem evropské politické strany Aliance za přímou demokracii v Evropě, která sdružuje i další strany působící ve frakci Evropského parlamentu Evropa svobody a přímé demokracie (EFDD).\n\n16. října 2014 se rozhodla lotyšská europoslankyně Iveta Grigule opustit frakci EFDD, čímž počet států zastoupených ve frakci klesl pod požadovaných sedm, takže mělo dojít k jejímu zániku. Jako nezařazení europoslanci by měli bývalí členové menší vliv a prostor na vyjádření. Petr Mach obvinil vedení evropského parlamentu, že poslankyni k odchodu z frakce přinutilo příslibem pozice ve vedení jedné ze zahraničních delegací. Rozpadu frakce se nakonec podařilo 20. října zabránit, když se k frakci připojil europoslanec za polskou stranu Kongres nové pravice Jarosław Iwaszkiewicz, na čemž prý hrál důležitou roli asistent Petra Macha Miroslav Jahoda, který jednání zprostředkoval.\n\nVe volby do Senátu v roce 2014 Svobodní postavili svého kandidáta ve 12 z 27 volebních obvodů. Kromě toho se konaly předčasné volby v obvodě č. 22 (Praha 10), protože dosavadní senátor Jaromír Štětina byl zvolen poslancem Evropského parlamentu a mandát v Senátu PČR mu tak zanikl. Kandidát Svobodných, místopředseda Jiří Payne, získal 7,39 % hlasů a nepostoupil tak do druhého kola voleb.\n\nVýsledky voleb, které se konaly v řádném termínu, dopadly pro Svobodné ještě hůře. Žádný z jejich kandidátů nepostoupil do druhého kola a ani nepřekonal výsledek Jiřího Payna. Největší procento hlasů dostal Karel Beneš v Příbrami (5,51 %), a skončil 6. místě ze 7 kandidátů. Nejlépe se umístil na Praze 5 Roman Kříž, který dostal 4,61 % a skončil 6 z 11. Nejhůř dopadl Lubomír Havránek, který kandidoval v Pelhřimově a dostal 1,40 % hlasů. Oldřich Voženílek v České Lípě jako jediný skončil poslední.\n\nV obecních volbách postavili Svobodní kandidátky v celkem 190 obcích, včetně všech krajských měst. Podle předvolebních průzkumů měli Svobodní šanci dostat se do zastupitelstva Prahy a podle některých průzkumů se kolem 5% hranice pohybovali také v Hradci Králové a Mladé Boleslavi, v ostatních městech měli mít většinou mezi 2–3 %, výjimečně i 4 %. Lídr pražské kandidátky Jiří Payne se zúčastnil několika předvolebních diskusí.\n\nVe volbách bylo za svobodné zvoleno celkem 68 zastupitelů, dalších 8 bylo zvoleno v koalicích Svobodných s TOP 09, ODS a nezávislými a 14 bylo zvoleno na kandidátkách jiných stran a sdružení. V krajských městech se Svobodným nepodařilo prorazit, v Praze, kde jim průzkumy dávaly největší šance, dostali 3,58 % hlasů a v Mladé Boleslavi a Hradci Králové, kde podle průzkumů měli také šanci získat víc než 5 % dostali 2,06 % a 2,54 %.\n\nPodle zpravodajského serveru Echo24 je polovina voličů Svobodných vysokoškolsky vzdělána či vzdělávána.\n\nPrvní výraznější úspěch v rámci předvolebních průzkumů zaznamenali Svobodní v březnu 2012, kdy tato strana v hypotetických volbách do Sněmovny v průzkumu agentury Factum Invenio dosáhla 3,6% podpory a přiblížila se tak 5% hranici uzavírací klauzule potřebné pro získání mandátů ve Sněmovně. Podle volebního modelu společností Herzmann a Data Collect by v dubnu 2014 ve volbách do Evropského parlamentu strana získala 4,8 % hlasů, přičemž měla volební potenciál až 8,1 %. I přes následný úspěch v evropských volbách Svobodní stále zůstávají pod hranicí vstupu do parlamentu, v průběhu uprchlické krize se však preference strany poněkud stabilizovaly a podle březnových průzkumu agentury SANEP by se Svobodní v krajských volbách dostali do zastupitelstev v Zlínském, Pardubickém, Středočeském, Plzeňském a Královéhradeckém kraji, z toho s nejlepším výsledkem v Zlínském kraji (9,2 %). V následujícím průzkumu agentury SANEP z května vzrostly preference ve Zlínském kraji na 11,7 %.\n\nPodle katolického kněze a sociologa Tomáše Halíka strany jako Svobodní „\"vyjadřují to, co si myslí lidé, kteří nemyslí. Ti přesně vyjadřují takové pocity lidí, kteří jsou prostě zmateni, většinou jsou to lidi, kteří nemají velký rozhled, nemají velké vzdělání.\"“\n\nČlenem republikového výboru strany se stal mimo jiné Ladislav Bátora, bývalý člen Československé strany socialistické a Občanské demokratické aliance, který kandidoval v parlamentních volbách 2006 za nacionalistickou Národní stranu jako nestraník na prvním místě kandidátky v kraji Vysočina. Týdeník Respekt přinesl Bátorovo údajné vyjádření, že by jeho politickými vzory měli být zesnulý rakouský politik Jörg Haider a francouzský nacionalista Jean-Marie Le Pen. Bátora se však podle vlastního vyjádření s Haiderem neshodne v otázce odsunu Sudetských Němců a s názory Le Pena není obeznámen. Po volbách do Poslanecké sněmovny v roce 2010 ze Svobodných odešel, protože byl ve svých názorech osamocen, a kandidoval ve volbách do Senátu za Suverenitu.\n\nV pořadu Hyde park, který byl vysílán 20. května 2010, byl předseda Svobodných Petr Mach dotázán divákem, zda se Svobodní ztotožňují s názory svého kandidáta Michala Kretschmera. Podle tazatele byl Kretschmer znám z diskusí jako podporovatel trestu smrti pro homosexuály, popírání holocaustu a zrušení státu Izrael. Petr Mach na to reagoval: \"„Nevím, že bychom měli na kandidátní listině takového člověka. […] A určitě to, co tam bylo, tak si myslím, že je vymyšlený, že nikdo nic takovýho nenavrhuje, určitě ne ve Straně svobodných občanů.“\"\n\nO den později Svobodní ze své pražské kandidátní listiny Michala Kretschmera vyřadili. Ten byl nominován stranou Právo a Spravedlnost, jež tehdy kandidovala spolu se Svobodnými do Poslanecké sněmovny. Kretschmer se předtím v článku na serveru \"Zvedavec.org\" označil za extrémistu a požadoval \"„trestat sodomity a ty, kdo šíří jejich zvrhlou ideologii“\", stejně jako co nejrychlejší zánik státu Izrael. Liberalistické pojetí lidských práv ve stejném textu označil za „zvrhlost“. Své stažení z kandidátky Michal Kretschmer vysvětlil \"„silným vlivem sionistů v naší společnosti“\".\n\nV září 2013 zahájila Občanská demokratická strana kampaň pro předčasné volby oznámením sloganu „Volím pravici“. Toto předvolební heslo bylo na billboardech stylizováno do podoby hashtagu \"#Volím_pravici\", doprovázeným logem sociální sítě Twitter, přičemž nebyl uveden název strany. Na to Svobodní reagovali zveřejněním parodie billboardu spolu s odkazem na doménu \"volimpravici.cz\", která návštěvníka přesměrovala na jejich oficiální stránky. Přestože byla tato doména zřízena již 31. března 2013, zpravodajský server Lidovky.cz označil tento krok za parazitování na ODS. Úřadující místopředseda ODS Martin Kuba se v rozhovoru poté vyjádřil, že proti Svobodným nebude podnikat žádné kroky a že jim přejí, aby se jim dařilo.\n\n\n"}
{"id": "391053", "url": "https://cs.wikipedia.org/wiki?curid=391053", "title": "Bedřich Reicin", "text": "Bedřich Reicin\n\nBedřich Reicin (29. září 1911 Přerov – 3. prosince 1952 Praha), původním jménem Friedrich Reinzinger, byl československý voják, divizní generál, agent NKVD, přednosta Obranného zpravodajství (OBZ) a 5. oddělení Hlavního štábu, po únoru 1948 náměstek ministra obrany. Byl popraven jako jeden z členů tzv. protistátního spikleneckého centra Rudolfa Slánského.\n\nJako velitel založil těžiště práce OBZ na provokacích a na vykonstruovaných soudních procesech s nekomunistickými nebo protikomunistickými vojáky československé armády. Osobně dával rozkazy k fyzickému a psychickému týrání obviněných. Byl spolutvůrce čistek elity armády, např. justiční vraždy generála Heliodora Píky a vykonstruovaných procesů s generály Karlem Janouškem a Karlem Kutlvašrem.\n\nNarodil se v Přerově, v rodině učitele židovské náboženské obce, kde v roce 1921 nastoupil na reálné gymnázium a poté na německou obchodní akademii. V roce 1927 mu zemřel otec (matka později zahynula v koncentračním táboře) a koncem roku 1928 odešel ze studií a stal se placeným funkcionářem KSČ. Jako specialista na indoktrinaci dětí získal přezdívku \"Kinderfricek\". Za svou politickou činnost byl vyšetřován a několikrát i krátkodobě vězněn. \n\nV dubnu 1930 začal pracovat v redakci časopisu \"Mladá garda\" a od roku 1938 v redakci \"Rudého práva\".\n\nPo obsazení Československa nacistickým Německem v roce 1939 byl za svou komunistickou činnost dvakrát zatčen, ale následně propuštěn (zřejmě jako důsledek paktu o neútočení mezi SSSR a Německem).\n\nV roce 1940, na základě rozhodnutí Ústředny pro židovské vystěhovalectví měl vycestovat do Šanghaje, ale cestu přerušil již v Sovětském svazu.\n\nV roce 1941 byl internován v táboře Oranki jako informátor NKVD; měl zjišťovat smýšlení a chování internovaných československých vojáků.\n\nDne 8. února 1942 byl zařazen jako branec do nově se formujícího československého pluku v Buzuluku. Zároveň v jednotce začal utajeně působit jako komunistický aktivista a informátor moskevského vedení KSČ. Po absolvování důstojnické školy (s velmi dobrým prospěchem) nastoupil do osvětového aparátu československé jednotky, který Sověti využívali pro komunistickou a prosovětskou agitaci mezi vojáky.\n\nV hodnosti rotného se začátkem roku 1943 dostal s jednotkou poprvé na frontu; u Sokolova byl nešťastnou náhodu zraněn zbloudilou střelou – přímých bojů se neúčastnil. V květnu téhož roku byl povýšen na podporučíka a jmenován zástupcem osvětového důstojníka brigády.\n\nV lednu 1945 byl jmenován přednostou Obranného zpravodajství (OBZ), vojenské kontrarozvědky vytvořené v rámci 1. československého armádního sboru v SSSR. Ve funkci přednosty se zaměřil na úsek vnitřní ochrany (vnější ochranu měl na starosti jeho zástupce Karel Vaš) v rámci níž se zabýval prověřováním příslušníků československé jednotky, ale i jejich povyšováním či jmenováním do funkcí.\n\nV dubnu 1945 byl jmenován náčelníkem nově utvořené Hlavní správy obranného zpravodajství (HS OBZ) a 1. května 1945 povýšen do hodnosti štábního kapitána.\n\nDne 10. května 1945 byl povýšen na majora a 1. srpna téhož roku na podplukovníka. Ve funkci náčelníka HS OBZ se podílel na výsleších zadržených nacistů a příslušníků gestapa (vyslýchal např. K. H. Franka, který byl přinucen podepsat záznam o výslechu pouze v češtině) a protokoly poté využíval k diskreditaci tzv. \"demokratického odboje\". Jím řízená HS OBZ byla po celou dobu své existence poslušným mocenským nástrojem KSČ a on sám, coby vysoký funkcionář KSČ, společně s ministrem vnitra Václavem Noskem a ministrem národní obrany gen. Ludvíkem Svobodou veškerou svoji činnost ve funkci podřizoval snahám KSČ o ovládnutí armádních struktur. Rozhodnutím komunistické strany byl roku 1948 Reicin jmenován náměstkem pro kádrové záležitosti. Podle knihy Zoe Klusákové-Svobodové s tímto jmenováním generál Svoboda nesouhlasil.\n\nDne 1. dubna 1946 byla oficiálně zrušena HS OBZ. Její úkoly převzalo nově utvořené 5. oddělení Hlavního štábu. Stal se jeho přednostou. 1. října 1946 byl povýšen na plukovníka.\n\nJako náměstek ministra obrany gen. Ludvíka Svobody si vybudoval prakticky neomezenou moc; struktura OBZ na všech úrovních se vytvářela na jeho přímý rozkaz, shromažďoval řadu kompromitujících materiálů (ať již pravdivých či na jeho pokyn \"„vyrobených“\").\n\nPo únoru 1948 byl jmenován do funkce náměstka ministra obrany. I v této funkci se nadále podílel na čistkách v armádním důstojnickém sboru. Pilot generál František Peřina uvedl, že po hádce s ním byl do dvou dnů vyhozen z armády.\n\nKoncem roku 1948 byl povýšen do hodnosti brigádního generála.\n\nPo jmenování JUDr. Alexeje Čepičky ministrem národní obrany v roce 1950 došlo na Ministerstvu obrany k mocenským střetům, v rámci nichž se Čepička pokusil zlomit jeho osobní moc a vliv, který si zde předtím vybudoval. Proto nový ministr národní obrany využil řady stížností z okruhu armádních důstojníků na prostředky, kterými si OBZ pod jeho vedením vynucovalo přiznání vyšetřovaných (fyzické a psychické mučení) a falšování a výrobu důkazů. Dne 8. února 1951 byl zatčen a uvězněn (při zatčení muselo být použito lsti a ze své vily byl vylákán, neboť byl střežen početnou ozbrojenou ochrankou a zatýkající orgány se obávaly krveprolití). Ve vězení byl vystaven výslechovým metodám, které pomáhal zavádět. Paradoxně ale nebyl obviněn z porušování zákonů při výkonu svých funkcí, ale jako jeden ze spolupachatelů tzv. protistátního spikleneckého centra. V rámci soudního přelíčení byl odsouzen k trestu smrti. Dne 3. prosince 1952 brzy ráno byl v Pankrácké věznici popraven.\n\nV roce 1963 tzv. Kolderova komise doporučila jeho rehabilitaci. Dokument uváděl, že byl neprávem odsouzen jako člen „spikleneckého centra“ pro velezradu, vyzvědačství a vojenskou zradu. Současně byla potvrzena odpovědnost za nezákonné metody práce, kterých se dopouštěl, za něž však souzen nebyl a soudní odpovědnost po smrti již vyjádřit nelze. Komise jej tak navrhla plně soudně rehabilitovat, ale nedoporučila stranickou rehabilitaci.\n\n\n\n"}
{"id": "391055", "url": "https://cs.wikipedia.org/wiki?curid=391055", "title": "Raffelstettenský celní řád", "text": "Raffelstettenský celní řád\n\nRaffelstettenský celní řád (vlastním názvem \"Inquisitio de theloneis Raffelstettensis\", česky \"Šetření o clech z Raffelstetten\") je raně středověký právní dokument regulující cla a důležitý historický pramen týkající se německo-slovanského obchodu na počátku 10. století. Název pochází od celnice na Dunaji u Lince, dnes část Astenu.\n\nŘád byl vydán mezi lety 902 a 906 z pověření východofranského krále Ludvíka IV. Dítěte markrabětem Východní marky Aribem I. a nejdůležitějšími soudci a šlechtici, aby byly uvedeny do pořádku spory ohledně neodůvodněného uvalení cla a mýtného na obchod se zbožím v Podunají v oblasti dnešních Dolních Rakous. Řád reguluje zejména výši a způsob uvalování cla v závislosti na typu zboží, obchodní cestě, odbytišti a etnické přináležitosti. Zmiňuje se o plavbě obchodních lodí na Dunaji, o obchodu s Velkou Moravou, o obchodu s koňmi, solí či otroky nebo o židovských kupcích.\n\nVýznam Raffelstettenského celního řádu spočívá v tom, že se jedná o jeden z nejdůležitějších dokladů raně středověkého obchodu mezi Bavory a Slovany v rakouském Podunají. Někteří historikové (zejména Samuel Steinherz) považovali tento dokument za první písemný doklad přítomnosti židů v českých zemích, Bertold Bretholz ovšem tento názor zpochybnil, neboť celní řád neobsahuje žádnou explicitní zmínku o Čechách nebo Moravě. Dokument se zmiňuje pouze o židovských kupcích „z této vlasti nebo z jiných vlastí“ ( \"de ista patria vel de aliis patriis\"), aniž by bylo zřejmé, jaké oblasti se těmito slovy míní.\n\nText listiny se dochoval pouze ve formě opisu, jenž se nachází kopiáři z let 1254–1265 nazvaném \"Codex traditionum ecclesiae Pataviensis ab Ottone de Lonsdorf\", který se dnes nachází v Bavorském hlavním státním archivu v Mnichově.\n\n"}
{"id": "391063", "url": "https://cs.wikipedia.org/wiki?curid=391063", "title": "Prána", "text": "Prána\n\nPrána (arch. prana; v dévanágarí प्राण) je sanskrtské slovo a znamená dech. Je odvozené od kořenu \"prá\", plnit nebo proudit. Podle hinduistické mytologie představuje prána všechny proudy vitálních životních energií dohromady („absolutní energii“) a staví se na stejnou úroveň s Vájuem, božstvem větrů. Ostatní čtyři jsou: apána, udána, samána a vjána. Podle ájurvédy proudí tyto energie tělem člověka, ovládají všechny vitální psychologické a fyziologické procesy, jsou odpovědné za neustálý oběh krve a mízy v organismu, dostávají se do těla kontrakcemi srdce a dýchací soustavou a jsou dopravovány do všech buněk, kde vzniká tzv. buněčné dýchání.\n\nPrána tedy představuje životní energii, kterou potřebuje každý živý organismus, aby byl schopen fungovat na fyzické úrovni. Tyto životní proudy se setkávají v sedmi čakrách, které jsou mezi sebou propojeny soustavou energetických kanálů, tzv. nádi. Jogínské techniky, které podporují tyto tělesné a duchovní proudy životních energií, se nazývají pránajáma.\n\nV Ájurvédě je prána rozdělena do pěti vitálních životních proudů.\n\n\n\n\n"}
{"id": "391084", "url": "https://cs.wikipedia.org/wiki?curid=391084", "title": "Povijnice nachová", "text": "Povijnice nachová\n\nPovijnice nachová (\"Ipomoea purpurea\") je popínavá jednoletá rostlina pocházející z tropické a subtropické Střední a Jižní Ameriky. Je jedním z asi 750 druhů rodu povijnice. Do Evropy byla dovezena přes Španělsko a v Anglii představena roku 1621. V současnosti se pro své velké barevné zvonkovité květy i nenáročnost pěstuje ve všech světadílech, kde většinou také zplaňuje.\n\nV České republice se používá jako okrasná rostlina, která rozptylem semen příležitostně uniká ze zahrad. Pro svou choulostivost na chladné počasí se ve volné přírodě udrží jen krátce a pouze na chráněném místě.\n\nRostlina nejlépe roste a kvete na vlhké, dobře odvodněné, lehké nebo písčitohlinité půdě na plném slunci. Toleruje však většinu půdních podmínek, včetně širokého rozmezí pH, snáší půdy i částečně slané a málo plodné. Nevyhovují ji zastíněná stanoviště, kde málo kvete. V teplých oblastech roste od nížin až do kopců v nadmořské výšce 2300 m, kde ještě spolehlivě kvete a tvoří semena.\n\nRozrostlá rostlina nasazuje květy průběžně od června do září, jednotlivý květ kvete jen krátce, obvykle se ráno otvírá a navečer zavírá a usychá. Se stářím se také mění barva květů z červenavé na modravou. Ploidie povijnice nachové je 2n = 30.\n\nJednoletá rostlina s pravotočivými, ovíjivými lodyhami, které bývají dlouhé 1 až 3 m. Lodyhy, pokryté nazpět zahnutými štětinatými chlupy, jsou střídavě porostlé jednoduchými listy s 2 až 6 cm řapíky. Listové čepele bývají dlouhé 2 až 10 cm a stejně tak i široké, v obryse jsou široce srdčité nebo hluboce třícípé, jejich laloky jsou vejčité či obkopinaté a oboustranně měkce chlupaté. Nemají-li rostliny oporu, které se mohou ovitím přichytit, rostou plazivě.\n\nKvěty velké 4 až 6 cm vyrůstají v úžlabí listů jednotlivě nebo ve vrcholičnatých květenstvích po dvou až pěti, jsou nálevkovitého tvaru, mívají stopku až 10 cm dlouhou a šídlovité listence. Květy jsou pětičetné, oboupohlavné a jejich vytrvalý kalich má mírně nestejné, podlouhle kopinaté, zelené lístky okolo 1 cm dlouhé a celé chlupaté. Zvonkovitě nálevkovitá koruna má srostlé lístky barvy modré, fialové, růžové, purpurově červené, vzácně i bílé nebo s čárkami tvořící hvězdu, jsou dlouhé průměrně 4,5 cm, hrdlo trubky mají bílé a okraje mělce laločnaté. V květu je pět krátkých tyčinek přirostlých ke korunním plátkům. Kuželovitý semeník srostlý ze tří plodolistů má tři oddíly a v každém dvě vajíčka, krátká čnělka je zakončena hlavičkovitou bliznou. Květy jsou opylovány čmeláky a motýly, někde i kolibříky, v případě jejich nepřítomnosti se opylují samosprašně.\n\nPlod je lysá, hruškovitá, třípouzdrá tobolka asi 1 cm velká se suchými kališními lístky na bázi, která se ve zralosti otvírá víčky. Obsahuje obvykle šest segmentových, červenavě hnědých či tmavě hnědých, hladkých semen s podélnou drážkou. \n\nBylina se může rozšiřovat výhradně semeny, kterých rostlina vyprodukuje hojně, plodný jedinec jich za rok vytvoří až 25 000. Semena mohou být po okolí rozptylována větrem, deštěm, ptáky nebo lidskou činností, mohou také kontaminovat semena užitkových rostlin nebo jiných květin. Pro lidi jsou semena považována za nejedlá.\n\nPři pěstování nových rostliny se žádá co nejvčasnější kvetení, proto se semena vysazují pod sklo šest až osm týdnů před posledním jarním mrazem. Semena začínají klíčit až nástupem tepla a vlhka, obvykle v teplotním rozmezí 15 až 35 °C, optimální teplota je okolo 24 °C. Pro usnadnění proniknutí vláhy dovnitř a urychlení klíčení se předem mechanicky narušuje tvrdé osemení. Semenáče se vysazují ven až po posledních jarních mrazících.\n\nPo vyklíčení bývá hypokotyl dlouhý do 10 cm, děložní lístky čtvercovitého tvaru s hlubokým zářezem mají velikost asi 2 cm. Epikotyl může být dlouhý až 1,5 cm, první pravý list je srdčitý až trojúhelníkovitý, má řapík 6 až 28 mm a je 10 až 30 mm dlouhý a 7,5 až 30 mm široký. Druhý list stejného tvaru mívá řapík 3 až 23 mm a čepel dlouhou 10 až 30 mm a širokou 6 až 21 mm širokou.\n\nPovijnice nachová se pěstuje pro své pestrobarevné, původně modrofialové květy, byly vyšlechtěny kultivary s různě zbarvenými květy a s rozdílnou vzrůstnosti. Rostlina se také používá v tradiční americké medicíně jako projímadlo nebo lék proti syfilisu.\n\nV některých klimatických oblastech prosperuje tak dobře, že je tam prohlášena za invazní rostlinu. Je tomu tak hlavně mimo Ameriku, místo svého původu. Intenzivně se šíří hlavně v Austrálii a centrální Africe (v Keni, Tanzanii a Ugandě. Ve vlhkém a teplém klimatu se stává rychle rostoucí bylinou v zahradách, ve světlých lesích, na stromořadí podél silnic i na polích. Pne se po plodících stromech a keřích, které obírá o živiny a vodu fixované v půdě a zároveň je zastiňuje před sluncem, případně je svou váhou ohýbá a láme. Obdobně škodí v zahradách a na polích, kde se plazí po vysázených plodinách. Ve volné přírodě napadá keřovité porosty, mokřady, břehy vodních toků a nádrží, kde všude stíní a utlačuje původní druhy vegetace.\n\nRůzně zbarvené květy\n"}
{"id": "391086", "url": "https://cs.wikipedia.org/wiki?curid=391086", "title": "Jaroš", "text": "Jaroš\n\nČeské příjmení Jaroš nosí více různých osobností:\n\n\nPodobná příjmení:\n"}
{"id": "391088", "url": "https://cs.wikipedia.org/wiki?curid=391088", "title": "Pavel Ambros", "text": "Pavel Ambros\n\nPavel Ambros (* 19. září 1955, Přílepy) je ředitel Centra Aletti v Olomouci, profesor pastorální a spirituální teologie na Cyrilometodějské teologické fakultě Univerzity Palackého v Olomouci, člen Tovaryšstva Ježíšova, katolický kněz. Ve své publikační činnosti se zabývá problematikou vztahu víry a kultury současného člověka v Evropě, mezináboženského a ekumenického dialogu. Ve svých textech zohledňuje východní i západní tradici. Zabývá se spirituálními a pastorálními otázkami, evangelizací, inkulturací a celou činností církve v dnešním světě, včetně její ekumenické dimenze. Těžištěm jeho odborného zájmu jsou otázky kontinuity a diskontinuity křesťanských tradice, studií křesťanského Východu, cyrilometodějské tradice a ruského náboženského myšlení.\n\nPavel Ambros vstoupil tajně v roce 1976 do jezuitského řádu. V roce 1982 ukončil studium teologie na Cyrilometodějské bohoslovecké fakultě Univerzity Karlovy se sídlem Litoměřicích a byl vysvěcen na kněze. Po absolvování vysoké školy působil do roku 1990 v několika farnostech olomoucké arcidiecéze jako kaplan (Valašské Klobouky, Bílovice (okres Uherské Hradiště)) a administrátor (Žeravice, Ježov, Syrovín). V roce 1990 byl jmenován spirituálem kněžského semináře v Olomouci. V této době se spolupodílel na přípravě katechetického kurzu v Olomouci, spolupracoval na vydávání nových učebnic náboženství a pracoval mezi vysokoškolskou mládeží. V letech 1991–1995 studoval na Fakultě východní teologie Papežského orientálního institutu, v teologicko-patristické sekci, kde získal pode vedením profesora Marka I. Rupnika doktorát (1995). Roku 1991 byl jmenován spirituálem Papežské koleje sv. Jana Nepomuckého v Římě a po třech letech byl svými představenými povolán do pracovního týmu, který vedl mezinárodní kolej Al Gesù rovněž v Římě. Od roku 1995 přednáší na Cyrilometodějské teologické fakultě v Olomouci jako odborný asistent pastorální a spirituální teologie. Od roku 1996 je ředitelem kulturního a badatelského centra České provincie Tovaryšstva Ježíšova Centrum Aletti v Olomouci. Po své habilitaci prací \"Křesťan a život ve světě. Odkaz předkoncilní diskuse teologie laikátu a druhého vatikánského koncilu dnešní praxi církve\" v oboru pastorální teologie (1997) byl jmenován vedoucím Katedry pastorální a spirituální teologie. V letech 1997–2003 byl děkanem Cyrilometodějské teologické fakulty v Olomouci. Byl generálním sekretářem Plenárního sněmu Katolické církve v České republice (2002–2004). V roce 2002 byl jmenován profesorem v oboru teologie. Je předsedou Oborové rady doktorského studijního programu praktické teologie (2002–2008, od roku 2008) a členem Oborové rady doktorského studijního programu Rozvojová pomoc Přírodovědecké fakulty Univerzity Palackého v Olomouci (od roku 2008). Je garantem předmětů pastorální teologie, studium křesťanského Východu, mezináboženský dialog a ekumenická teologie. Granty a vědecké záměry: výzkumný záměrem Jednotná Evropa a křesťanství (CEZ: J14/98 – 152600021), 1999–2004, hlavní řešitel; grantový úkol GA ČR, Kontinuita a diskontinuita tradic křesťanského Východu (č. 401/06/0269), 2006–2008, hlavní řešitel; grantový úkol SIVV, Východ – Západ, teologie v dialogu (č. CMTF/2010/015), 2010–2011, hlavní řešitel. Je odborným poradcem České biskupské konference pro konzultace vyjádření v mediích v oblasti pastorální teologie, studium křesťanského Východu a ekumenismu.\n\n\n"}
{"id": "391089", "url": "https://cs.wikipedia.org/wiki?curid=391089", "title": "Severoslovanské jazyky", "text": "Severoslovanské jazyky\n\nTermín severoslovanské jazyky má různé významy: \n\nNěkdy bývá termín \"severoslovanské jazyky\" užíván jako kolektivní název západních a východních slovanských jazyků jako protiklad k jihoslovanským jazykům (obdobně jako u termínu severogermánské jazyky, který pojímá západní a východní germánské jazyky). Severní jazyková i etnická slovanská skupina byla oddělena od jižní maďarským vpádem do panonské pánve v 9. století.\n\n\"Severní slovanské jazyky\" jsou také termínem klasifikace slovanských jazyků, konkrétně tzv. \"severojižní dichotomie\", kterou pravděpodobně jako první uvažoval už v 17. století Juraj Križanić a kterou na základě historické fonetiky zdůvodnil František Václav Mareš. Podle tohoto dělení se slovanské jazyky dělí na severní a jižní větev:\n\n\nToto a jiná dělení ale usunulo do pozadí tzv. \"tradiční trichotomické dělení\", které jako první předložil pravděpodobně Aleksandr Vostokov a přijal jej Vatroslav Jagić a většina českých slavistů (např. Karel Horálek). Toto nejrozšířenější dělení podporují i výsledky Anatolije Žuravleva, ke kterým dospěl na základě lexikostatistiky.\n\nKromě těchto dvou významů se termín severoslovanské jazyky užívá pro umělé slovanské jazyky tvořící fiktivní severní jazykovou slovanskou podskupinu. Tyto jazyky mají jasně hravý a experimentální charakter s cílem nastínit, jak takové severoslovanské jazyky mohly vypadat, kdyby byly vznikly. Patří mezi ně jazyky nazvané lydnevi, seversk, slavisk, slavëni, našština, skuodština, vozgičtina a další.\n\nTermín „severoslovanské jazyky“ označuje také případnou hypotetickou čtvrtou skupinu slovanských jazyků tradičního trichotomického dělení. Někteří slavisté, např. Andrej Anatoljevič Zalizňak a Valerij Lavrenťjevič Janin, se domnívají, že taková skupina skutečně existovala a zahrnovala slovanské dialekty, které nebylo možné začlenit ani do východní ani do západní skupiny. Podle nich do této skupiny patřil staronovgorodský dialekt, který používal praslovanské archaismy, které se v jiných jazycích nenacházely.\n"}
{"id": "391090", "url": "https://cs.wikipedia.org/wiki?curid=391090", "title": "Výpočetní cluster", "text": "Výpočetní cluster\n\nVýpočetní cluster ( je v informatice typ počítačového clusteru, který je určen pro řešení výpočetně náročných úloh (renderování filmových scén, matematické a fyzikální výpočty…). Pro zvýšení výpočetního výkonu je použito více počítačů, které jsou navzájem propojeny počítačovou sítí, protože toto řešení je mnohem lacinější, než výroba jediného počítače o srovnatelném výkonu.\n\nVýpočetní cluster typicky používá osobní počítače stejné konstrukce, které jsou běžně používány pro desktop nebo servery. Výpočet je pak prováděn pomocí paralelizace, která ho umožňuje rozdělit na řešení mnoha nezávislých úloh (např. faktorizace na prvočísla, simulace vývoje počasí, analýza velkého množství statistických dat, matematické a fyzikální výpočty, medicína, (datové sklady), transakční zpracování atd.). Proto musí být při programování využívány speciální postupy. Výpočetní výkon je mezi clustery porovnáván pomocí jednotky FLOPS. Alternativou k výpočetním clusterům jsou gridové clustery.\n\nTOP500 je seznam nejsilnějších vysokorychlostních počítačů. V seznamu TOP500 je seřazeno 500 světově nejrychlejších počítačů měřených podle HPL testu ( ). Ne všechny počítače jsou však uvedeny, protože jsou buď nezpůsobilé (např. nemohou HPL test spustit) nebo jejich majitelé nepředložil HPL skóre (např. proto, že si nepřejí, aby byla zveřejněna velikost jejich systému). Seznam je aktualizován dvakrát ročně, jednou v červnu na Evropské konferenci Supercomputing ISC a pak až v listopadu na konferenci US Supercomputing v USA.\n\nParallel Virtual Machine (PVM) je systém, který umožňuje programátorům pohlížet na heterogenní soubor unixových strojů jako na jednolitý paralelní počítač. PVM pracuje na jednoduchém, ale funkčně kompletním modelu předávání zpráv (message passing model).\n\nPVM vzniklo z hladu po systému zastřešujícím heterogenní síťové prostředí. Je to sada softwarových nástrojů a programátorských knihoven, která umožňuje a podporuje provoz paralelní softwarové aplikace na obecně nestejných počítačích propojených do sítě.\n\nZákladem PVM je démon pvmd3, který běží na každém počítači. Všechny nody se spuštěným démonem pvmd3 mohou dohromady vytvářet virtuální stroj. Druhou částí PVM je knihovna, poskytující rozhraní pro paralelní operace. V současné době jsou podporovány jazyky C, C++ a Fortran.\n\n"}
{"id": "391100", "url": "https://cs.wikipedia.org/wiki?curid=391100", "title": "Planckova délka", "text": "Planckova délka\n\nPlanckova délka je fyzikální konstanta značená formula_1. Jde současně také o jednotku délky přibližně rovné 1,6×10 metrů. Jde o základní jednotku v systému Planckových jednotek, nejčastěji užívaného systému přirozených jednotek. Planckova délka může být definována pomocí tří základních fyzikálních konstant: rychlostí světla ve vakuu, Planckovou konstantou a gravitační konstantou. Současná teorie považuje Planckovu délku za nejkratší dosažitelnou vzdálenost, o které se můžeme cokoliv dozvědět.\n\nPlanckova délka je rovna:\n\n\nPoslední dvě číslice uzavřené v závorkách jsou očekávanou chybou vypočtené numerické hodnoty.\n\nFyzikální význam Planckovy délky je předmětem výzkumu. Vzhledem k tomu, že Planckova délka je o mnoho řádů nižší než ty, na jejichž úrovni lze v současné době provádět měření, není naděje, že v dohledné budoucnosti bude možné provádět výzkum přímo na této jednotce délky. Výzkum na Planckově délce je tudíž většinou teoretický.\n\n"}
{"id": "391105", "url": "https://cs.wikipedia.org/wiki?curid=391105", "title": "Michal Dvořák", "text": "Michal Dvořák\n\nMichal Dvořák (* 23. listopadu 1965, Praha) je český producent, skladatel, textař, autor filmové a scénické hudby, hráč na klávesové nástroje, zakládající člen skupiny Lucie, autor projektu Vivaldianno. Je spoluautorem hudebního dokumentu pro Českou televizi – \"Expedice Pandurango aneb cesta za bohem hudby\" a iniciátorem a ředitelem Mezinárodního festivalu filmové hudby a multimédií \"Soundtrack Poděbrady\".\n\nSpolupracoval mimo jiné s Peterem Gabrielem, Hansem Zimmrem a Wyclefem Jeanem pro celosvětové televizní spoty Amnesty International. Spolupracoval s režiséry: William Tanen (USA), Carlo Lascano (Španělsko) Jan Hřebejk, Jakub Sommer, Vladimír Michálek, David Sís, Petr Nikolajev, Ondřej Trojan, Ivan Vojnár, Viktor Polesný, Vít Olmer, Adam Rezek a dalšími.\n\n\n\n\n\n\n\n\n\nProjekt v současnosti pod názvem \"VIVALDIANNO – Město zrcadel\" navazuje na zlatá a multi-platinová alba VIVALDIANNO MMVIII a MMXII. V současnosti se Vivaldianno vydává na světové turné.\n\nVIVALDIANNO – Město zrcadel je unikátní 3D koncertní show postavená na barokní hudbě se soudobým zvukem a novou energií, to vše ve službách trochu mrazivého příběhu o nadějích a ztrátách barokního génia Antonia Vivaldiho.\n\nAutorem libreta je český hudebník, scenárista a dramaturg Tomáš Belko. Pod obrazové ztvárnění celého koncertu se podepsal uznávaný japonský výtvarník, režisér a animátor Kosuke Sugimoto, momentálně působící ve studiu Eallin animation.\n\nVelký orchestr klasického i art-rockového obsazení je umístěn na pódiu mezi velkoformátové přední a zadní projekce, které společně s propracovaným light designem a nejmodernešjími technologiemi umocňují tento trojrozměrný ojedinělý hudební zážitek.\n\nProjekt svádí na jedno podium mezinárodní tým umělců jako jsou v Michal Dvořák, Jaroslav Svěcený, Tina Guo (USA), Julie Svěcená, Anna Mlinariková, Roman Patočka, Martina Bačová, Terezie Kovalová, Carlos Zegarra (PER), Vlado Urlich (ESP), Jiří Janouch, Michal Pelant a Heroldovo kvarteto.\n\nV červnu 2015 VIVALDIANNO absolvovalo koncertní halové turné po ČR a Slovensku. V Praze se projekt poprvé představil před vyprodanou O2 Arenou, v dalších městech se přidávala odpolední vystoupení. Na základě tohoto nebývalého úspěchu navázal management Vivaldianna spolupráci s největší vídeňskou koncertní agenturou GLP a připravuje světové turné se zastávkami v Brazílii, Argentině, USA, Mexiku, Německu, Maďarsku, Rusku, v Pobaltí a úspěšně vyjednává také s Japonskem, Jižní Koreou, Čínou a Anglií.\n\n"}
{"id": "391106", "url": "https://cs.wikipedia.org/wiki?curid=391106", "title": "Marek Minárik", "text": "Marek Minárik\n\nMarek Minárik (* 13. října 1971) je slovenský baskytarista a textař, bývalý člen skupiny Lucie, hráč na basovou kytaru. Jedná se o vyhledávaného studiového hráče a bratra Ivana Minárika. Spoluhráči bývá nazýván Marta a nebo kpt. Marta.\n\nPo odchodu P.B.CH. ze skupiny Lucie se stal řádným členem kapely od roku 1994, kdy nahrál baskytaru na album \"Černý kočky, mokrý žáby\", ukončil působení v kapele v roce 1998 (s Lucií nahrál ještě alba \"Pohyby\" a \"Větší než malé množství lásky\").\n\nNejnověji spolupracoval na dalším sólovém albu Davida Kollera ČeskosLOVEnsko z roku 2015.\n\n"}
{"id": "391109", "url": "https://cs.wikipedia.org/wiki?curid=391109", "title": "Les As", "text": "Les As\n\nLes As je francouzský komiks, který se poprvé objevil v roce 1963 v časopise Vaillant. Autorem scénářů i kresby byl Greg (Michel Régnier). U nás seriál vycházel v letech 1975 až 1976 v Sedmičce pionýrů. Překlad francouzského výrazu \"les as\" je \"esa\", název komiksu však nebyl nikde zmíněn ani přeložen do češtiny. Sedmička uváděla pouze názvy jednotlivých příhod. Nebyla přeložena ani jména některých hrdinů, pokud je v publikovaných epizodách nikdo neoslovil.\n\nPočátkem šedesátých let Greg prezentoval některé své komiksy šéfredaktorovi časopisu Vaillant. Ten mu navrhl, aby psal scénáře pro komiks \"Totoche\", který několik let předtím vytvořil Jean Tabary. Tabary ale odmítl a šéfredaktor přišel s novým návrhem, aby Greg vytvořil jiný seriál o partě kluků a holek.\n\nLes As popisuje humorné zážitky party kamarádů z Paříže. Ti se v jednotlivých příbězích utkávají s nejrůznějšími zloduchy.\n\n\nV letech 1963 až 1986 vyšlo osm dlouhých dobrodružství a přes sedmdesát kratších v rozsahu 4 až 12 stran.\n\nV Sedmičce pionýrů se objevily následující krátké příběhy:\n\n\nKoncem roku 2008 vyšla ve dvou sešitech anonymní reedice příběhů ze Sedmičky pod názvem \"Pivoňkova dobrodružství\".\n\nV roce 2013 vydalo nakladatelství Albatros sešit s 48 stránkovým příběhem: \n\n\n"}
{"id": "391112", "url": "https://cs.wikipedia.org/wiki?curid=391112", "title": "R-strom", "text": "R-strom\n\nR-strom ( ) je stromová datová struktura podobná B-stromům, ale používaná pro prostorové přístupové metody, například pro indexovaní vícerozměrných struktur například v geografických informačních systémech. Mimo to, pomocí R-stromů je implementováno například datové úložiště MyISAM v MySQL.\n\nDatová struktura dělí místo na hierarchicky vkládané a potenciálně se překrývající, tzv. MBR (\"minimum bounding rectangles\" – \"minimální ohraničující obdélníky\", též nazývané obdélníky nebo boxy – R z anglického výrazu pro obdélník (\"rectangle\") tvoří část názvu R-stromů).\n\nKaždý uzel R-stromu má proměnlivý počet záznamů (až do předdefinovaného maxima). Každý záznam uvnitř uzlu, který není listem, ukládá dvě další informace: způsob identifikace dceřiného uzlu a MBR všech záznamů uvnitř tohoto dceřiného uzlu.\n\nAlgoritmy pro vložení nového a smazání stávajícího prvku používají MBR z uzlů ke kontrole, že prvky v geometrickém okolí jsou umístěny do stejných listových uzlů (konkrétně, nový prvek půjde do listového uzlu, který potřebuje nejmenší rozšíření svého MBR). Každý záznam uvnitř listového uzlu uloží dvě informace: identifikátor daného prvku (který může být alternativně umístěn přímo do uzlu) a MBR datového prvku.\n\nPodobně, vyhledávací algoritmy používají MBR k rozhodnutí, zdali hledat uvnitř daného uzlu. Tímto způsobem při hledání většina uzlů „netknutých“. Stejně jako B-stromy, jsou R-stromy vhodné pro databáze, kde se uzly podle potřeby mohou načítat do paměti.\n\nU R-stromů lze nastavit nejen maximální počet prvků v něm, ale i algoritmus, kdy se má daný list změnit v uzel další úrovně. Mezi tyto algoritmy patří:\n\nR-stromy nezaručují dobrý výkon pro nejnepříznivější případ uložení dat, ale jejich implementace dosahují slušných výkonů při použití „reálných“ dat. V roce 2004 byl nicméně vyvinut nový algoritmus, \"Priority R-Tree\", který má výkon vylepšovat právě pro nepříznivě uložená data.\n\n\n\n"}
{"id": "391118", "url": "https://cs.wikipedia.org/wiki?curid=391118", "title": "Levirát", "text": "Levirát\n\nLevirát (z lat. \"levir\", švagr) nebo levirátní sňatek je sňatek vdovy s bratrem bezdětného zemřelého muže. Vyskytuje se v zemědělských společnostech, které kladou velký důraz na zachování rodu a jeho jména.\n\nV tradičních zemědělských společnostech je půda pevně rozdělena na určitý počet hospodářství či starověkých „domů“ (řec. \"oikos\"). Nová hospodářství tedy nemohou vznikat a stabilita společnosti vyžaduje, aby žádné dosavadní nezaniklo. Každé hospodářství je pevně spojeno s určitým rodem a „jménem“, které se stejně jako majetek dědí v otcovské linii. S tímto uspořádáním úzce souvisí i typické rodové nebo domácí náboženství, někdy nazývané kult předků.\n\nJednou z nejdůležitějších povinností hlavy rodiny je postarat se o pokračování rodu, protože na něm závisí posmrtný život zemřelých předků. Muž, který zemřel bezdětný, tak nesplnil tuto povinnost a levirát je pokus chybu napravit. Obvykle mladší bratr zemřelého, který s ním žil na tomtéž hospodářství, si má vzít vdovu a zplodit s ní „svému bratru“ syna, který by hospodářství později převzal.\n\nRůzné formy levirátu se vyskytovaly v mnoha různých kulturách, přesný popis se zachoval v Bibli. Kniha Genesis popisuje příběh tří Judových synů, z nichž nejstarší Er jednal zle a brzy zemřel. Juda přikázal mladšímu bratru Onanovi, aby spal s vdovou Támar a zplodil dítě svému bratrovi. Onan s Támar sice spal, ale nechal sperma vystříknout na zem, protože dítě by \"„nebylo jeho“\". Za to ho Hospodin potrestal smrtí a Juda řekl Támar, aby počkala, než dospěje nejmladší syn. Nakonec Támar v přestrojení za prostitutku svede svého tchána Judu a má s ním syna. Juda ji chce upálit za cizoložství, ale když Támar prokáže, že spala s ním, uzná svou chybu i své otcovství.\n\nV knize Leviticus se sice důrazně zakazuje sexuální styk mezi blízce příbuznými (princip exogamie),\nnezakazuje jej však v případě, kdy žena ovdoví. Kniha Deuteronomium pak levirát ( יִבּוּם, \"jibum\") přesně vymezuje: zakazuje vdově, aby se vdávala mimo rodinu a bratrovi zemřelého přikazuje, aby si ji vzal. V případě, že je vdova švagrem odmítnuta, má vdova v přítomnosti svědků muži, jenž ji odmítl, zout pravou botu a uplivnout před ním. Ačkoliv je uzavření levirátního svazku v rámci judaismu chápáno jako jedno z tarjag micvot, přesto již v době Talmudu bylo upřednostňováno propuštění vdovy obřadem \"chalica\" (hebrejsky חליצה, doslova \"„odstranění“\" ve smyslu zutí obuvi). Po tomto obřadu se může vdova provdat za kteréhokoliv muže podle své volby, jak je to popsáno v knize Rút.\n\nK levirátním sňatkům doposud dochází v některých orientálních židovských komunitách jako např. v Maroku, Tunisku, Íránu či Jemenu. Ve Státě Izrael je tato praxe zakázána.\n\n\n\n"}
{"id": "391128", "url": "https://cs.wikipedia.org/wiki?curid=391128", "title": "Mašov", "text": "Mašov\n\nNázev Mašov má více míst:\n"}
{"id": "391129", "url": "https://cs.wikipedia.org/wiki?curid=391129", "title": "Skoupý", "text": "Skoupý\n\nSkoupý může být:\n"}
{"id": "391132", "url": "https://cs.wikipedia.org/wiki?curid=391132", "title": "Pio Laghi", "text": "Pio Laghi\n\nPio kardinál Laghi (21. května 1922 Forlì – 11. ledna 2009 Řím) byl římskokatolický duchovní, diplomat Svatého stolce a vysoký úředník Římské kurie. Byl mimo jiné apoštolským nunciem v Argentině (1974–1980), apoštolským delegátem (1980–1984) a pronunciem (1984–1990) ve Spojených státech amerických, prefektem Kongregace pro katolickou výchovu (1991–1999) a protektorem maltézských rytířů.\n\nPo ukončení vlády vojenské junty v Argentině byl Laghi obviňován z toho, že v době svého diplomatického působení v Argentině nejen mlčel k zločinům diktatury, ale udržoval i neformální přátelské vztahy s některými příslušníky generality (např. s generálem Emiliem Masserou hrával tenis), aniž by jich však využil ve prospěch perzekvovaných. Argentinské neformální sdružení Matek z Květnového náměstí, které sdružuje příbuzné obětí junty, jej v r. 1996 žalovalo u italské justice.\n\n\n"}
{"id": "391137", "url": "https://cs.wikipedia.org/wiki?curid=391137", "title": "Obrat (účetnictví)", "text": "Obrat (účetnictví)\n\nObrat je z pohledu zákona definován dvěma zákony. Každá definice je trochu odlišná.\n\nZákon o účetnictví definuje v § 1d odst. 2). čistý obrat jako výši výnosů sníženou o prodejní slevy, tzn. že obrat je úhrn částek na účtech účtové třídy 6.\n\nZákon o DPH definuje v § 4a obrat jako výnosy za uskutečněná zdanitelná plnění s výjimkou plnění, která jsou od DPH osvobozená bez nároku na odpočet. Tato definice se týká osob, které vedou účetnictví. Pro osoby, které vedou daňovou evidenci, je obrat z hlediska DPH definován jako příjmy za uskutečněná plnění s výjimkou plnění, kterou jsou osvobozená bez nároku na odpočet.\n\nKromě výše uvedených definice se používá i pojem obrat účtu nebo obrat strany účtu. Je to hodnota, která představuje součet všech zaúčtovaných položek na příslušnou stranu účtu (Má dáti nebo Dal) za příslušné období. Do obratu se nezapočítává počáteční zůstatek.\n\n\n"}
{"id": "391153", "url": "https://cs.wikipedia.org/wiki?curid=391153", "title": "Ájurvéda", "text": "Ájurvéda\n\nÁjurvéda (v dévanágarí आयुर्वेद), je sanskrtské slovo a znamená \"vědění o životě\". Je to systém tradičního indického lékařství praktikovaný i v jiných zemích, včetně České republiky, jako systém alternativní a komplementární medicíny. Nejstarší literatura o ájurvédě pochází již z védského období v Indii. Nejvlivnější díla jsou Sušruta samhitá a Čaraka samhitá, která ovlivňují tradiční lékařství i v tomto období. Ájurvédští praktičtí lékaři používají ájurvédské bylinné preparáty a ájurvédské léčebné metody při lehkých onemocněních a chorobách. V západním světě se ájurvéda stala alternativním léčebným způsobem v zemích, kde její léčebné metody byly patentovány a duševní vlastnická práva legalizována jak západními, tak i indickými institucemi. Také ve Spojených státech je ájurvéda považována za komplementární a alternativní lékařství, přičemž některé její způsoby, jako bylinkářství, masírování a jóga platí za samostatná odvětví.\nÁjurvéda odvozuje své počátky z véd, obzvláště z Atharvavédy, která souvisí z náboženstvím a mytologií. V souladu s Atharvavédou obdržel ájurvédu Dhanvantari od Brahma asi ve 2. tisíciletí a byl pak zbožňován jako bůh mediciny.\n\nÁjurvéda je považována za nejstarší a nejholističtější systém péče o zdraví. Podle ájurvédy je stabilní rovnováha tří základních energetických charakteristik - dóš - základem zdraví. Podle klasické ájurvédy má každý člověk již od narození zcela specifický a vyvážený poměr tří dóš (\"tridóša\") a jejich nerovnováha způsobuje pocity nevole, bolesti, onemocnění a choroby.\n\nJe dvacet pět vlastností, které se k dóšám vztahují:\n\n\nOrgány a poruchy, které nejvíce souvisí s působností jednotlivých dóš jsou:\n\n\nVe vztahu k přírodě a k přírodním silám jsou dóši prostředníky mezi duchem a okolním světem:\n\n\nK přesnějšímu určení původu nerovnováhy a poruch rozeznává ájurvéda patnáct subdóš:\n\n\nÁjurvéda se zaměřuje na dynamické vyvažování životních energií - prán - v těle a považuje většinu poruch za psychosomatické. Všechna doporučení jsou zaměřena na podporu rovnováhy dóš. Zahrnuje doporučení pro vyvážené stravování a životosprávu, různé terapie (paňčakarma) a procedury (aroma, hudba, čistění, masáže), pulsovou diagnostiku, tělesná (Hatha jóga) a dechová (pránajáma) cvičení a techniky rozvoje vědomí (meditace). Ájurvédské rostlinné a minerální doplňky stravy přispívají k harmonické vyváženosti mysli a těla oživením vnitřních životních energií.\n\nVývoj ájurvédy nejvíce podpořil buddhismus, obzvláště jeho intenzivní zájem o udržování rovnováhy, který je znám v buddhismu jako mádhjamika. Ájurvéda zdůrazňuje umírněnost v jídle, spánku, pohlavním styku, užívání léků, apod. a zahrnuje kompletní systém životosprávy a stravování. Charaka Samhita doporučuje desateronásobné vyšetření pacienta na úrovni všech pěti smyslů a posuzuje: 1. konstituci, 2. abnormality, 3. zdroj, 4. stabilitu, 5. rozměry těla, 6. vhodnost stravy, 7. duševní sílu, 8. zažívání, 9. tělesnou zdatnost a 10. věk. Také hygiena je podle indických náboženských zvyků jednou z hlavních součástí ájurvédské životosprávy a zahrnuje pravidelné koupele, čistění zubů, jazyku, očí, uší apod. a příležitostné mazání těla sezamovým a jinými oleji. Oleje se užívají různě, včetně pravidelné konzumace (přepuštěné máslo) jako součást stravy, nebo i masáže hlavy teplým sezamovým olejem, jako součást paňčakarmy (pětinásobného sezónního čistění). Sušruta ztotožňuje ucpání kanálů (\"šroty\"), které v těle dopravují tekutiny z jednoho místa na druhé s blokacemi, které způsobují revmatismus, epilepsii, ochrnutí a křeče tím, že se tekutiny dostanou na nesprávné místo v těle. Pocení doporučuje ájurvéda jako nejvhodnější způsob jak ucpané kanály otevřít a oslabit vliv dóši, která tyto blokace způsobuje.\n\nV Indii se výzkumu ájurvédských metod a preparátů ujala přímo indická vláda v národní síti výzkumných institutů. V Americe byl založen Dr. Scottem Gersonen, M.D., Ph.D. (ájurvéda) v roce 1982 \"The National Institute of Ayurvedic Medicine (NIAM)\", který poskytuje informace o ájurvédě a klinických zkušenostech posledních dvaceti let.\n\nV prestižním lékařském časopise \"The Journal of the American Medical Association\" byla v květnu roku 2008 publikována recenze knihy o Ájurvédě - tradiční indické medicíně, ve které autor zdůrazňuje \"biopsychoduchovní\" (biopsychospiritual) aspekty a srovnává ájurvédu s moderní psychiatrií.\n\nDawne Burrowes, ředitel \"Ayurvedic Rejuvenation and Wellnes Center\" tvrdí, že nakupují všechny součásti od producentů, kteří obchodují s těmito produkty více jak 12 let. Chopra Center nakupuje některé součásti i od importéra bylinných ájurvédských produktů v Berkeley, Kalifornie; Některé z těchto preparátů byly dle analýzy Dr. Sapera kontaminované olovem, rtutí nebo arsenem. Dr. David Simon, ředitel Chopra Center for Well-Being říká, že je správné provést analýzu všech rostlinných preparátů nezávislou laboratoří, a že všechny doporučené byliny jsou bez jakýchkoliv toxických látek.\n\nPrestižní lékařský časopis \"The Journal of the American Medical Association\" publikoval v srpnu roku 2008 výsledky analýzy rostlinných preparátů pro ájurvédu prodávaných v USA prostřednictvím internetu. Více než pětina takových preparátů byla kontaminována olovem, rtutí nebo arsenem.\n\nV americkém časopise New York Times byl v reakci na výše zmíněnou analýzu v září 2008 publikován článek \"Starobylá, ale jak bezpečná?\" (\"Ancient, but how safe?\"), ve kterém jsou rozebírána některá rizika používání ájurvédských preparátů.\n\nJ.Šrámek v kritickém textu na webu Českého klubu skeptiků Sisyfos rozebírá v lékařském časopise publikovaný případ akutní otravy olovem způsobené ájurvédským preparátem. Upozorňuje na to, že se nejedná o náhodnou nebo neúmyslnou kontaminaci, použití těžkých kovů je jako Rasa Shastra významou součástí ájurvédské medikace.\n\nVědec Richard Dawkins zcela otevřeně ájurvédskou medicínu kritizuje a říká: \"Myšlenka, že starověkost je to samé jako nahromaděné vědomosti v průběhu let, je zcela mylná ...oživení ájurvédy v této době je to samé jako pokoušet se zastavit krvácení pijavicemi.\"\n\n\n\n"}
{"id": "391156", "url": "https://cs.wikipedia.org/wiki?curid=391156", "title": "Dějepisná olympiáda", "text": "Dějepisná olympiáda\n\nDějepisná olympiáda je soutěž z oboru historie určená dětem ve věku cca 15 let (žákům 8. a 9. tříd ZŠ a odpovídajících ročníků víceletých gymnázií). Koná se od počátku 60. let 20. stol. (v r. 2021 50. ročník). Jejím garantem byl nejprve Národní institut dětí mládeže MŠMT, od 1. 1. 2014 její pořádání garantuje Národní institut pro další vzdělávání, s nímž byl NIDM sloučen. \n\nDějepisná olympiáda probíhá ve čtyřech postupových kolech: školním, okresním, krajském a celostátním. Žádné z kol neprobíhá formou domácí práce. Doma soutěžící píší pouze písemnou práci, která je podmínkou účasti v celostátním kole. Zadání všech soutěžních kol vytváří Ústřední komise dějepisné olympiády, která spolu se zástupci NIDM také organizuje celostátní kolo. Ústřední komise se skládá především z učitelů základních a středních škol.\n\nCelostátní kolo trvá pět dní a koná se každý rok v některém z měst České republiky. Spojuje soutěž samotnou (prezentace a obhajoba písemné práce, vyplňování testu, hledání odpovědí na otázky na historických památkách v terénu...) s exkurzemi, výlety a návštěvami historicky zajímavých míst. Celostátního kola se pravidelně účastní okolo 35 nejúspěšnějších žáků z celé republiky.\n\nKaždý ročník Dějepisné olympiády má specifické sjednocující téma. \nV minulosti to byla například témata:\n\n"}
{"id": "391157", "url": "https://cs.wikipedia.org/wiki?curid=391157", "title": "Mezinárodní geofyzikální rok", "text": "Mezinárodní geofyzikální rok\n\nMezinárodní geofyzikální rok proběhl od 1. července 1957 do 31. prosince 1958. Jednalo se o významnou mezinárodní akci, na níž spolupracovali odborníci z několika desítek zemí. Hlavním cílem byla mezinárodní spolupráce při výzkumu fyziky atmosféry, kosmického prostoru a zemského tělesa. V rámci geofyzikálního roku vyslaly SSSR i USA své první výzkumné družice.\n\nNa základě návrhů Lloyda Berknera, ředitele Národní akademie věd Spojených států amerických z roku 1950 vydala Mezinárodní rada vědeckých svazů (ICSU) (International Council of Scientific Unions) usnesení podle něhož se má konat rozsáhlá série geofyzikálních aktivit, které se mají odehrát od července 1957 do prosince 1958. Organizačně měl být Mezinárodní geofyzikální rok postaven na modelu Mezinárodních polárních roků, pořádaných v letech 1882-1883 a 1932-1933. Hlavním cílem bylo umožnit spolupráci všem vědcům ze všech zemí světa, původně se na pořádání Mezinárodního geofyzikálního roku podílelo 46 zemí, ale později dosáhl počet účastníků 67 zemí. Přípravou akce byl pověřen od ISCU vytvořený výbor CSAGI, v jehož čele byl britský geofyzik Sydney Chapman. V CSAGI byli vědci různých států, i z Akademie věd SSSR.\n\nNačasování bylo perfektní, protože roky 1957-58 byly dobou rozvoje moderních technologií, které umožňovaly dříve nemyslitelná měření a výpočty. Důležitými nástroji se staly vysoko létající balóny, spektrometry, detektory záření a nové elektronické počítače. Největší pokrok znamenal rozvoj raket, které otevřely dveře ke studiu horních vrstev atmosféry a umožnily zkoumat prostor za hranicí atmosféry. Seznam činností zahrnoval studium: polární záře, gravitace, geomagnetismu, kosmické záření, fyziky ionosféry, meteorologie, oceánografie, glaciologie, raketové techniky a seismologie.\n\nV USA se měl stát Mezinárodní geofyzikální rok, rokem vypuštění jejich prvního umělého satelitu. Přípravy na tuto událost probíhaly již několik let předem a v roce 1955 existovaly tři slibné projekty, které se ucházely o vynesení prvního amerického satelitu. Americké letectvo plánovalo využít upravenou raketu SM-65 Atlas, Wernher von Braun a ABMA měli projekt Orbiter, který počítal s upravením armádní rakety Redstone. Poslední projekt s raketou Vanguard patřil kanceláři námořního výzkumu (Office of Naval Research) a šlo o upravenou sondážní raketu Viking, která již v roce 1954 dosáhla výšky 250 km. Rozhodnutí vypustit první satelit v období Mezinárodního geofyzikálního roku oznámil prezident Eisenhower 29. července 1955. V září padlo rozhodnutí zrušit projekt Orbiter a zelenou tak dostala raketa Vanguard, program Atlas byl v té době zpožděn a byl vyřazen již dříve. Testovací suborbitální lety rakety Vanguard probíhaly od dubna do října 1957.\n\nMezitím sovětští vědci pod vedením Sergeje Koroljova pracovali na raketě R-7 a 4. října 1957 vypustili historicky první umělý satelit - Sputnik 1. V USA vypukla takzvaná „Sputnik crisis“ (krize Sputnik), program Orbiter byl oživen a 31. října ho prezident Eisenhower jmenoval jako záložní k programu Vanguard. Vanguard však zklamal a první americký satelit Explorer 1 tak byl vypuštěn až raketou Juno I (výsledek projektu Orbiter) 1. února 1958.\n\nPrvní satelity se zaměřovaly na měření kosmického záření, ultrafialového záření, rentgenových paprsků a dalších forem radiace. V oblasti kosmického záření se nejvíce angažovaly první družice americké série Explorer, jejichž data vedla k objevu Van Allenových radiačních pásů. Van Allenovy pásy nesou název po Jamesi Van Allenovi, který prosazoval umístění Geiger-Müllerůvých počítačů na sondy Explorer. Van Allenovy pásy jsou jedním z nejvýznamnějších objevů Mezinárodního geofyzikálního roku. Sovětský program Sputnik, jmenovitě mise Sputnik 2 prokázala, že živá bytost je schopna přežít kosmický let, když byl na jeho palubě vynesen pes Lajka.\n\nMezinárodní geofyzikální rok odstartoval intenzivní průzkum Antarktidy, který trval 18 měsíců a podílelo se na něm přibližně 70 agentur z celého světa. V roce 1956 zde byla založena polární výzkumná stanice Halley Research Station, pojmenovaná po britském astronomovi Edmundu Halleym. Přibližně ve stejném období byla postavena polární stanice Amundsen-Scott na jižním pólu, dokončena stanice Vostok a též byl objeven nejjižnější ostrov světa, Berknerův ostrov.\n\n"}
{"id": "391159", "url": "https://cs.wikipedia.org/wiki?curid=391159", "title": "Jerome", "text": "Jerome\n\nJerome může být:\n\n"}
{"id": "391160", "url": "https://cs.wikipedia.org/wiki?curid=391160", "title": "Václav Kotal", "text": "Václav Kotal\n\nIng. Václav Kotal (* 2. října 1952 v Náchodě) je bývalý československý fotbalový útočník a poté fotbalový trenér. Získal ocenění „Trenér měsíce Synot ligy“ za březen 2015 (jako kouč Zbrojovky Brno).\n\n\nPo ukončení hráčské kariéry krátce trénoval FK Kolín a FK Baumit Jablonec, poté působil několik let v pražské Spartě jako trenér B-týmu a skaut. Poprvé na sebe výrazně upozornil v sezoně 2009/10, když s týmem Hradce Králové vyhrál druhou ligu a po sedmi letech dovedl tento klub zpět do první ligy. V následující sezoně s ním hrál odvážný fotbal a vybojoval 41 bodů, které stačily na 8. místo. I další rok dokázal tým udržet v nejvyšší české fotbalové soutěži. V červenci 2012 byl jmenován trenérem v Jablonci, ale po nepřesvědčivých výsledcích byl na jaře 2013 odvolán.\n\nOd září 2013 trénoval Zbrojovku Brno, kterou postupně herně stabilizoval a opakovaně ji dovedl k záchraně v české lize. V sezoně 2015/16 se Brno umístilo na 6. místě, což byl nejlepší výsledek klubu od roku 2008. Smlouva trenéru Kotalovi ale nebyla po vypršení prodloužena a v červnu 2016 ve Zbrojovce skončil. Poté měl převzít českou reprezentaci do 19 let, nakonec převzal českou reprezentaci do 17 let.\nDne 18.února 2020 se stal hlavním trenérem klubu AC Sparta Praha. \n\n"}
{"id": "391163", "url": "https://cs.wikipedia.org/wiki?curid=391163", "title": "Burkittův lymfom", "text": "Burkittův lymfom\n\nBurkittův lymfom, též non-Foltysův lymfom, ve francouzské literatuře le lymphom non-Foltys, je lymfom (typ nádorového onemocnění) postihující především B-lymfocyty. Příčinou je určitý typ mutace v těchto imunitních buňkách. Je pojmenován po objeviteli tohoto lymfomu, chirurgovi D. P. Burkittovi.\n\nPřesnou příčinou je translokace (tzn. přemístění určité sekvence DNA z jednoho místa na jiné) onkogenu c-myc z 8. chromozomu na jiný chromozom, kde se vloží do genu, který kóduje část molekuly imunoglobulinu. Tyto geny jsou na chromozomech 2, 14 a 22, translokace tedy probíhá mezi osmým a některým z těchto chromozomů. Následující problémy (malignita) souvisí s velkou transkripční aktivitou těchto imunoglobulinových genů. \n\nInfekce virem Epsteina a Barrové (EBV) je nezbytná, avšak nedostačující pro vývoj Burkittova lymfomu. Potřebné kofaktory jsou jak chromosomální translokace, tak imunosuprese.\n\n"}
{"id": "391173", "url": "https://cs.wikipedia.org/wiki?curid=391173", "title": "Lázeňský dům v Bohdanči", "text": "Lázeňský dům v Bohdanči\n\nLázeňský dům v Bohdanči je kubistická lázeňská budova postavená podle projektu architekta Josefa Gočára v letech 1912–1913 v Lázních Bohdaneč. Je největší stavbou, které Josef Gočár pro město vyprojektoval. Slavnostní otevření budovy, realizované pražským stavitelem Josefem Novotným, proběhlo 1. května 1913. Jednotný architektonický styl budovy byl narušen přístavbou druhého mansardového patra v roce 1926.\n\nPřízemí stavby s předsunutou krytou kolonádou slouží k léčbě rašelinou, první a druhé patro je určeno k ubytování lázeňských hostů.\n\nČeská národní banka vydala v letech 2001–2005 cyklus deseti zlatých mincí pojmenovaný Deset století architektury. Devátá zlatá mince, vydaná v roce 2005, byla věnována období kubismu a objevil se na ní právě Gočárův lázeňský dům v Lázních Bohdanči. Autorem výtvarného návrhu mince je akademický sochař Jiří Věneček.\n\n\n"}
{"id": "391177", "url": "https://cs.wikipedia.org/wiki?curid=391177", "title": "Konference CECC09", "text": "Konference CECC09\n\nKonference CECC09, plným názvem \"9th Central European Conference on Cryptography\", byla devátým mezinárodním setkáním odborníků z kryptografie, které se každoročně koná v jedné ze středoevropských zemí a které se uskutečnilo 23.–26. června 2009 v Třebíči.\n\n\n"}
{"id": "391182", "url": "https://cs.wikipedia.org/wiki?curid=391182", "title": "Herma Svozilová-Johnová", "text": "Herma Svozilová-Johnová\n\nHerma Svozilová-Johnová (29. srpna 1914 v Prostějově – 5. dubna 2009 v Praze) byla česká spisovatelka a básnířka, orientovaná zejména na tematiku společenských a citových vztahů; autorka próz pro mládež.\n\nNarodila se na samém začátku 1. světové války do známé prostějovské rodiny. Otec Cyril Svozil (1886–1935) byl prostějovský advokát, poslanec a sběratel výtvarného umění. Josef Svozil (1847–1931), její děd, se proslavil jakožto průkopník v oboru chmelařství a pivovarnictví na Litovelsku. Byl rovněž vydavatelem olomouckých Selských listů a litovelské Selské stráže.\n\nJejí osobnost formovalo kultivované rodinné prostředí paralelně se vzděláním, kterého se jí dostalo. Nejprve v letech 1926 až 1928 studovala na klasickém gymnáziu v Prostějově a poté mezi lety 1928 a 1930 na lyceu Saint-Germain-en-Laye ve Francii. Maturovala v roce 1934 na francouzském reálném gymnáziu v Praze. V letech 1935 a 1937 absolvovala pobyt na univerzitě v Oxfordu.\n\nBěhem svého života vystřídala mnohá občanská povolání. Pracovala například na státních statcích na zámku Kačina u Kutné Hory či v Žacléři nebo v zelinářství v Praze-Jinonicích.\n\nV letech 1958 až 1960 působila v zahraničním oddělení Ústředního domu lidové tvořivosti a mezi lety 1966 a 1970 v zahraničním oddělení Svazu československých spisovatelů.\n\nDo literatury vstoupila již v roce 1929, kdy začala publikovat drobné články v regionálním tisku.\n\nV prvních novelách a románech věnovala pozornost životu na rodném Prostějovsku a zajímavě popsala nerovný vztah muže a ženy. Do tohoto období náležejí zejména díla\n\n\nS okupační tematikou úspěšně pracovala v díle \"Vysoké napětí\" z roku 1948. Traumata padesátých let vylíčila v knize \"Justina je svědek\" (1968). K válečné atmosféře se vrátila v knize \"Odskok z Oxfordu\" (1978), zasazené do moravské vesnice v předvečer 2. světové války. V \"Mořském dně\" (1994) se pokusila o beletristickou reflexi československé společnosti v převratných letech 1988 až 1991. Vytěžila-li kolorit své jedné z posledních knih \"Švédské epizody\" z prostředí dalekého severu, vrací se v próze \"Zvláštní zážitek\" na sever rodné Moravy.\n\nJejí básnická tvorba opsala oblouk od začátečnicky roztěkané \"Neděle\" (1938) přes intimní deník válečných dnů \"Kavalkáda\" (1946) a příklon k budovatelskému patosu poúnorové doby ve sbírce \"Tvé nové kráse\" (1949) až po \"Náčrtník\" (1974), shrnující lyriku životní a citové vyrovnanosti.\n\nV roce 2000, ve svých 86 letech, vydala \"Hanáckou ságu\", rozsáhlou vzpomínkovou knihu, v níž zachycuje mnohé peripetie svého života i politickou dráhu svého manžela.\n\nV roce 1937 se provdala za Oldřicha Johna (1907–1961), sociálně demokratického politika a od roku 1948 předsedu Národního shromáždění. Za okupace byl zatčen a prošel koncentračními tábory Dachau a Buchenwald.\n\nSyn Oldřich John (1940) je matematik. Syn Cyrill John (1947) je politolog a fyzioterapeut; v roce 1968 emigroval do Švédska.\n\nJejí sestřenicí byla herečka Světla Svozilová. Osobně se znala s matkou Jiřího Wolkera. Za svou básnickou sbírku \"Kavalkáda\" z roku 1945 získala Cenu Petra Bezruče.\n\n\nObec spisovatelů\n\n"}
{"id": "391194", "url": "https://cs.wikipedia.org/wiki?curid=391194", "title": "Laparotomie", "text": "Laparotomie\n\nLaparotomie je pojem označující chirurgické otevření dutiny břišní.\n\nPodle vedení řezu se rozližuje několik druhů laparotomie:\nMnohé výkony, které se dříve prováděly zásadně z laparotomického přístupu, se dnes s výhodou provádějí laparoskopicky. Výhodou laparotomie je přehlednější terén pro operujícího chirurga a tedy možnost rozsáhlejších výkonů nebo snadného přehledu celé oblasti. Mezi výhody laparotomie by se mohla zařadit i menší anesteziologická zátěž operovaného. Nevýhodou laparotomie je větší rozsah výkonu a z toho plynoucí delší doba rekonvalescence. Uvádí se, že ve srovnání s laparoskopiskými výkony je u laparotomie vyšší riziko infekčních komplikací. Vzhledem k omezení laparoskopie se při prakticky každém laparoskopiském výkonu počítá s tím, že vlivem okolností může být nutná konverze na laparotomii.\n\n"}
{"id": "391195", "url": "https://cs.wikipedia.org/wiki?curid=391195", "title": "Floating tank", "text": "Floating tank\n\nFloating tank, (zařízení má mnoho dalších názvů, například deprivační nádrž) je nádrž s vodou, sloužící k oddělení člověka od vnějších podnětů. Jedná se o nádrž s vodou o teplotě lidského těla, odizolovanou od vnějších zvuků, světla a zápachu. V současnosti je voda v lázni obvykle slaná, aby měla vyšší hustotu než lidské tělo. Poprvé tuto nádrž použil psychiatr John C. Lilly v roce 1954 při zkoumání senzorické deprivace. \n\nV současnosti je různě modifikovaná deprivační nádrž (obvykle s menším stupněm izolace a často více podobná běžné vířivé koupeli) v ČR pod obchodním názvem floating tank využívána v alternativní medicíně jako relaxační či meditační prostředek.\nFloating tank pro tyto účely může být uvnitř vybaven i zařízením pro poslech hudby, světlem, dorozumívacím zařízením s obsluhou, vodními tryskami a odklápěcím víkem. \n\n"}
{"id": "391198", "url": "https://cs.wikipedia.org/wiki?curid=391198", "title": "Lobaň", "text": "Lobaň\n\nLetka ( ) je řeka v Kirovské oblasti v Rusku. Je dlouhá 169 km. Povodí řeky je 2810 km².\n\nVzniká soutokem Bílé a Černé Lobaně. Teče na jihojihovýchod bažinatou nížinou. Ústí zprava do Kilmezi (povodí Vjatky).\n\nZdrojem vody jsou převážně sněhové srážky. Průměrný roční průtok vody ve vzdálenosti 56 km od ústí u vesnice Kazaň činí 14,3 m³/s a maximální 625 m³/s.\n\nJe splavná pro vodáky.\n"}
{"id": "391205", "url": "https://cs.wikipedia.org/wiki?curid=391205", "title": "General Dynamics", "text": "General Dynamics\n\nGeneral Dynamics je konglomerát zabývající se vojenskou výrobou a výzkumem. Dnešní podoba společnosti vznikla fúzemi s jinými firmami, odkupy konkurenčních společností a prodeji vlastních závodů. Aktivita společnosti je rozdělena do čtyř hlavních segmentů: námořní systémy, bojové systémy, informační systémy a technologie a letectví a kosmické systémy. Světově nejznámějším produktem General Dynamics je bezesporu F-16 Fighting Falcon, jehož výrobu však převzal v roce 1993 Lockheed. V současné době (leden 2009) se jedná o čtvrtou největší zbrojní společnost na světě, s čistým ziskem 2,07 miliardy dolarů ročně (za rok 2007).\n\nSpolečnost General Dynamics vznikla v roce 1952 sloučením společností Electric Boat Company, Canadair Ltd. a dalších. O rok později odkoupila Společnost Convair, která vyvíjela balistické rakety SM-65 Atlas a později i kosmické nosné rakety Atlas. Společnost dále odkupovala další firmy a rostla až do roku 1976, kdy byla divize Canadair odprodána zpět Kanadské vládě a společnost se pomalu začala zaměřovat na pozemní systémy. Začátkem 90. let 20. století se firma začala rychle zbavovat divizí zabývajících se leteckou výrobou a přecházet na výrobu obrněných vozů.\n\n\nGeneral Dynamics je v současné době největším dodavatelem amerických obrněných vozidel a podílí se na výrobě všech typů používaných americkou armádou.\n\n\n"}
{"id": "391206", "url": "https://cs.wikipedia.org/wiki?curid=391206", "title": "SSO", "text": "SSO\n\nZkratka SSO, z písmen S a O, může znamenat:\n\n"}
{"id": "391207", "url": "https://cs.wikipedia.org/wiki?curid=391207", "title": "ATC kód G01", "text": "ATC kód G01\n\nATC kód G01 Gynekologika, antiinfektiva a antiseptika je hlavní terapeutická skupina anatomické skupiny G. Urogenitální systém a pohlavní hormony.\n\n\n"}
{"id": "391208", "url": "https://cs.wikipedia.org/wiki?curid=391208", "title": "ATC kód G02", "text": "ATC kód G02\n\nATC kód G02 Jiná gynekologika je hlavní terapeutická skupina anatomické skupiny G. Urogenitální systém a pohlavní hormony.\n\n\n"}
{"id": "391209", "url": "https://cs.wikipedia.org/wiki?curid=391209", "title": "ATC kód G03", "text": "ATC kód G03\n\nATC kód G03 Pohlavní hormony a léky ovlivňující genitální systém je hlavní terapeutická skupina anatomické skupiny G. Urogenitální systém a pohlavní hormony.\n\n\n"}
{"id": "391210", "url": "https://cs.wikipedia.org/wiki?curid=391210", "title": "ATC kód G04", "text": "ATC kód G04\n\nATC kód G04 Urologika je hlavní terapeutická skupina anatomické skupiny G. Urogenitální systém a pohlavní hormony.\n\n\n"}
{"id": "391226", "url": "https://cs.wikipedia.org/wiki?curid=391226", "title": "ATC kód H01", "text": "ATC kód H01\n\nATC kód H01 Hormony hypofýzy a hypotalamu je hlavní terapeutická skupina anatomické skupiny H. Systémové hormonální přípravky kromě pohlavních hormonů a inzulinu.\n\n\n"}
{"id": "391229", "url": "https://cs.wikipedia.org/wiki?curid=391229", "title": "ATC kód H02", "text": "ATC kód H02\n\nATC kód H02 Kortikosteroidy pro systémové užití je hlavní terapeutická skupina anatomické skupiny H. Systémové hormonální přípravky kromě pohlavních hormonů a inzulinu.\n\n\n"}
{"id": "391230", "url": "https://cs.wikipedia.org/wiki?curid=391230", "title": "ATC kód H03", "text": "ATC kód H03\n\nATC kód H03 Léky štítné žlázy je hlavní terapeutická skupina anatomické skupiny H. Systémové hormonální přípravky kromě pohlavních hormonů a inzulinu.\n\n\n"}
{"id": "391231", "url": "https://cs.wikipedia.org/wiki?curid=391231", "title": "ATC kód H04", "text": "ATC kód H04\n\nATC kód H04 Hormony pankreatu je hlavní terapeutická skupina anatomické skupiny H. Systémové hormonální přípravky kromě pohlavních hormonů a inzulinu.\n\n\n"}
{"id": "391232", "url": "https://cs.wikipedia.org/wiki?curid=391232", "title": "ATC kód H05", "text": "ATC kód H05\n\nATC kód H05 Homeostasa kalcia je hlavní terapeutická skupina anatomické skupiny H. Systémové hormonální přípravky kromě pohlavních hormonů a inzulinu.\n\n\n"}
{"id": "391239", "url": "https://cs.wikipedia.org/wiki?curid=391239", "title": "Jespák tundrový", "text": "Jespák tundrový\n\nJespák tundrový (\"Calidris fuscicollis\") je tažný pták z podřádu bahňáci. Jeho délka je 16 až 18 cm a hmotnost 31 až 51 g. Hnízdí v arktických oblastech Severní Ameriky a přezimuje v Jižní Americe jižně od obratníku Kozoroha. Někdy se objeví i v Evropě, zejména na Britských ostrovech. V Česku byl zaznamenán jednou. Dva přezimující jedinci byli objeveni i v Antarktidě.\n"}
{"id": "391241", "url": "https://cs.wikipedia.org/wiki?curid=391241", "title": "Kopanina (Ještědsko-kozákovský hřbet)", "text": "Kopanina (Ještědsko-kozákovský hřbet)\n\nKopanina (německy \"Kopainberg\") je vrch v okrese Jablonec nad Nisou rozkládající se nad jihozápadním okrajem vesnice Kopanina. Nadmořská výška vrcholu je 657 metrů.\n\nJe to suk tvaru ploché kupy na tektonicky vyklenuté hřbetnici hrásťového hřbetu, tvořený prekambrickými chlorit-sericitickými fylity s vložkami kambrických metadiabasů. V dolní části příkřejšího vyššího jihozápadního svahu jsou výrazné nesouměrné kuželovité bazaltandezitové suky (např. \"Mandlová hora\" s nalezištěm polodrahokamů). Vrch se zvedá při hraně širokého uzávěru údolí Vranského potoka. Ve vrcholové části se rozprostírají louky, svahy jsou převážně zalesněny, zejména smrkem.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kopaninský hřbet a podokrsku Javornický hřbet.\n\nRoku 1894 byla na částečně zalesněném kopci zásluhou Klubu českých turistů postavena 18 metrů vysoká cihlová rozhledna s cimbuřím. V roce 1936 byl její vrchol zastřešen a opatřen okny. Z rozhledny se naskytuje kruhový výhled na nedaleký hrad Frýdštejn, Malou Skálu v údolí Jizery, Krkonoše a Jizerské hory, za dobré viditelnosti lze dohlédnout na Ještěd, Bezděz, Kozákov a Házmburk.\n\nAutomobilem lze přijet k Myslivecké chatě ve vsi Kopanina. Přes vrchol vede modrá turistická značka Pelíkovice – Frýdštejn. U rozhledny je situováno třinácté zastavení Naučné stezky manželů Scheybalových. Na jižní straně Kopaniny nad obcí Frýdštejn se nachází lyžařský vlek. Vrchol s rozhlednou leží těsně mimo hranice Přírodního parku Maloskalsko.\n\nNa západním svahu kopce se rozkládá \"Les zelené energie\", kde jsou vysazovány stromy za zákazníky Skupiny ČEZ.\n\n"}
{"id": "391244", "url": "https://cs.wikipedia.org/wiki?curid=391244", "title": "Muďoul", "text": "Muďoul\n\nMuďoul (\"Asimina\") je rod nižších dvouděložných rostlin z čeledi láhevníkovité (\"Annonaceae\"). Jsou to opadavé dřeviny s jednoduchými střídavými listy a poměrně velkými květy. Rod zahrnuje 8 druhů a je rozšířen v jihovýchodních oblastech USA, zejména na Floridě. Plody muďoulu trojlaločného jsou jedlé.\n\nMuďouly jsou opadavé keře nebo malé stromy, dosahující výšky 2 až 12 m. Borka je tenká, tmavě hnědá, podélně praskající. Dřevo je zelenožluté, lehké, měkké, hrubě zrnité a houbovité. Pupeny jsou malé, hnědé a chlupaté. Listy jsou jednoduché, střídavé, vejčité, celokrajné, lysé nebo chlupaté, 20 až 35 cm dlouhé a 10 až 15 cm široké. Zcela vyvinuté jsou hladké, na lící sytě zelené, na rubu světlejší, na podzim se zbarvují rezavě žlutě. Vůně rozdrcených listů připomíná zelenou papriku.\n\nPáchnoucí květy vyrůstají jednotlivě nebo po 7 až 8 v úžlabních svazečcích. Jsou velké, 4 – 6 cm v průměru, se 3 kališními a 6 korunními lístky ve dvou nestejných kruzích. Kališní lístky jsou zelené, chlupaté, korunní jsou bílé, fialové až červenohnědé. Na bázi korunních lístků jsou přítomna nektária. Tyčinky jsou velmi četné, s krátkými tlustými nitkami, nahloučené do kulovitého útvaru kolem pestíků. Gyneceum obvykle ze 2 až 8, nebo až z 12 volných plodolistů s několika až mnoha vajíčky. Plody jsou velké bobule, obvykle v souplodí po 3-5 z jednoho květu, 3 až 16 cm dlouhé, se 3 až mnoha semeny.\n\nRod zahrnuje celkem 8 druhů rozšířených v jihovýchodních USA. Muďoul trojlaločný nepatrně přesahuje i do Kanady. Je to jediný rod čeledi láhevníkovité zasahující do mírného pásu. Nejvíce druhů roste na Floridě, nejrozsáhlejší areál mají druhy \"Asimina parviflora\" a \"A. triloba\".\n\nRostou nejčastěji na písčitých půdách v boro-dubových (\"Quercus laevis\" a \"Pinus palustris\") lesích a na savanách.\n\nNejstarší informace o rodu moďoul jsou z roku 1541. Ve zprávě expedice Hernanda de Soto je zmínka, že domorodí Američané pěstují muďoul na východ od řeky Mississippi. Badatelé Lewis a Clark byli na plodech muďoulů během svých cest závislí. Chlazené ovoce bylo oblíbeným dezertem George Washingtona a Thomas Jeffersona. Sdružení pěstitelů z Ohio lobbovalo za muďoul, aby se stal ovocem státu Ohio v roce 2006, což bylo úředně potvrzeno v roce 2009.\n\nRostlina obsahuje látky, které jsou testovány pro alternativní léčbu rakoviny. Produkce účinných látek se však u jedinců muďoulu velmi liší. Nemohou nahradit odpovídající léčbu, neboť pouze standardizované extrakty jsou přijatelné.\n\n\nPlody muďoulu jsou největším původním ovocem Severní Ameriky. Jsou velmi populární, avšak mají za zralosti krátkou trvanlivost. Chuť oplodí je podobná banánu a mangu, výrazně se liší podle kultivaru, a má více bílkovin než většina ostatních druhů ovoce.\n\nPlody lze sušit do marmelád nebo želé, nebo kompotovat. V Západní Virginii jsou oblíbené v ořechovém dortu, nebo zapečené v ovocném koláči.\n\nSemena obsahují toxické acetogeniny (polyketidy) s insekticidními vlastnostmi, podobně jako semena láhevníků (\"Annona sp\".). Některé indiánské kmeny používají suchý prášek ze semen na hlavy dětí proti vším.\n\nMuďoul trojlaločný (\"Asimina triloba\") je jediný zástupce čeledi, který je schopen přežít středoevropské zimy a je zde vzácně pěstován v parcích a botanických zahradách. V našich podmínkách dosahuje pouze keřovitého vzrůstu.\nMuďoul trojlaločný (\"Asimina triloba\") je potravou housenek otakárka fenyklového.\n\nOpylují ji ovocné mušky, mouchy a brouci, květiny produkují slabý pach, který láká málo, pokud vůbec. opylovače, a tím omezují produkci ovoce. Větší pěstitelé někdy přidávají hnijící ovoce nebo hnijící maso do blízkosti stromů v době květu ke zvýšení počtu opylovačů.\n\n"}
{"id": "391246", "url": "https://cs.wikipedia.org/wiki?curid=391246", "title": "Mato Grosso", "text": "Mato Grosso\n\nMato Grosso je vnitrozemský brazilský spolkový stát, jenž se nachází v Středozápadním regionu Brazílie. Jeho hlavní město se jmenuje Cuiabá.\n\nMato Grosso má na jihozápadě krátkou hranici s Bolívií. Dále sousedí s brazilskými spolkovými státy (ve směru hodinových ručiček od západu) Rondônia, Amazonas, Pará, Tocantins, Goiás a Mato Grosso do Sul.\n\nMato Grosso má rozlohu 903 357 km² a přes 3 milióny obyvatel. S hustotou zalidnění 3,45 obyv/km² patří k nejřidčeji osídleným oblastem Brazílie.\n\nNejvyšším bodem spolkového státu je 1118 metrů vysoká Serra Monte Cristo. Mezi nejdůležitější řeky patří Paraguay, Juruena, Teles Pires, Xingu, Araguaia, Piqueri, Cuiabá, São Lourenço das Mortes. V jihovýchodní části Mato Grossa se nachází vnitrozemské bažiny Pantanal, které jsou světovým dědictví UNESCO.\n\nNejvětší města brazilského státu Mato Grosso, počet obyvatel k 1. červenci 2004:\n\n"}
{"id": "391248", "url": "https://cs.wikipedia.org/wiki?curid=391248", "title": "Pink Floyd v Pompejích", "text": "Pink Floyd v Pompejích\n\nPink Floyd v Pompejích (též Pink Floyd: Živě v Pompejích, v anglickém originále Pink Floyd: Live at Pompeii) je koncertní film z roku 1972 britské skupiny Pink Floyd, která v říjnu 1971 odehrála koncert bez diváků v antickém amfiteátru v italských Pompejích. Film režíroval Adrian Maben a premiéru na edinburském filmovém festivalu měl v září 1972. Později byl promítán v kinech a vydán na VHS, laserdiscu a DVD.\n\nNa tento film tematicky navázal David Gilmour, kytarista a zpěvák Pink Floyd, který v pompejském amfiteátru odehrál v roce 2016 dva koncerty v rámci svého sólového turné. Audio- i videozáznam vyšel o rok později pod názvem \"Live at Pompeii\".\n\nV Pompejích byly natočeny pouze skladby „Echoes“, „A Saucerful of Secrets“ a „One of These Days“. Natáčení tohoto koncertu v pompejském amfiteátru v pozadí se sopkou Vesuv, jehož diváky byli pouze technici filmové společnosti, se konalo od 4. do 7. října 1971. Ostatní skladby vznikly v pařížském studiu, kde skupina odehrála zbylé písně osvětlená reflektory, či před projekcí Pompejí. Záběry z Paříže vznikly na přelomu let 1971 a 1972.\n\nFilm \"Pink Floyd v Pompejích\" byl vydán v několika verzích. Ta původní o délce přibližně 60 minut, která byla v roce 1972 distribuována do kin, obsahuje pouze koncert z Pompejí a pařížského studia. Později se objevila jako bonus na DVD vydání filmu.\n\nVerze o délce 80 minut byla zveřejněna v roce 1974 a kombinuje původní koncert se záběry ze studií Abbey Road (včetně rozhovorů se členy kapely), kde Pink Floyd nahrávají album \"The Dark Side of the Moon\". Tyto záběry, vzniklé v lednu 1973, se nachází mezi jednotlivými skladbami z Pompejí a jsou poměrně unikátní. Tato verze filmu byla v roce 1980 vydána na VHS a laserdiscu.\n\nPro vydání filmu na DVD v roce 2003 vznikl takzvaný režisérský sestřih (Director's Cut) o délce 92 minut. Jedná se o rozšířenou verzi se záběry z Abbey Road Studios, která je doplněna počítačovou grafikou vesmíru, Pompejí a dalšími záběry ze studií v Abbey Road a vesmírné lodi Apollo.\n\nSoundtrack, obsahující pouze audiozáznam koncertu (bez rozhovorů ze studia) a bez písně „Mademoiselle Nobs“, byl vydán v roce 2016 v boxsetu \"The Early Years 1965–1972\".\n\n\n\n\n\n"}
{"id": "391255", "url": "https://cs.wikipedia.org/wiki?curid=391255", "title": "Albertonykus", "text": "Albertonykus\n\nAlbertonykus (\"dráp z Alberty\") byl rodem dravého (teropodního) dinosaura z čeledi Alvarezsauridae. Žil v období svrchní křídy (stupeň maastricht) na území dnešní Kanady (formace Horseshoe Canyon v Albertě). Z tohoto dinosaura známe několik jedinců, z nichž byly objeveny pozůstatky předních i zadních končetin. \"Albertonykus\" se pravděpodobně živil termity, jak napovídají jeho hrabavé přední končetiny (kterými nejspíš rozhrabával termitiště). Fosilie tohoto dinosaura byly objeveny již před dlouhou dobou, nikdy však nedaly dohromady kompletnějšího jedince, který by mohl být oficiálně popsán. Teprve v roce 2008 popsali tohoto malého teropoda paleontologové Nicholas Longrich a Philip J. Currie pod druhovým jménem \"A. borealis\" (druhové jméno znamená \"severní\").\n\n\"Albertonykus\" dosahoval délky asi 0,9 až 1,1 metru a hmotnosti kolem 5 kilogramů.\n\n"}
{"id": "391275", "url": "https://cs.wikipedia.org/wiki?curid=391275", "title": "Dolní Libchava", "text": "Dolní Libchava\n\nDolní Libchava () je vesnicí, která byla připojena k městu Česká Lípa v roce 1964. Vesnice je západně od města a vede přes ní silnice mezi Českou Lípou a Děčínem. Souvislou výstavbou domů při spojovací silnici se stala součástí města.\n\nNejstarší informace o existenci vesničky pochází z roku 1371. Po třicetileté válce patřila Řádu maltézských rytířů společně s celým hornolibchavským panstvím. Sídlo panství bylo na zámečku v Horní Libchavě. Dolní Libchava a Horní Libchava byly a jsou spojeny prašnou cestou. Místní vesničané se zabývali chovem dobytka a zemědělstvím, od 19.století za prací dojížděli hlavně do nedaleké České Lípy.\n\nPrvní zprávy o existenci školy ve vsi jsou z roku 1670. V letech 1847-1848 byla postavena nová dvoutřídka, o 60 let později byla přestavěna.Po druhé sv.válce byla budova opravena a stala se z ní trojtřídka. Nyní je zde mateřská školka, odloučené pracoviště MŠ Arbesova v České Lípě.\n\n\n\n\nMimo hlavní, dopravně exponované Děčínské ulice jsou zde čtyři další místní ulice. Ulicí U Šporky vede turistická žlutě značená cesta do Horní Libchavy. Zajíždí sem z České Lípy autobusová linka č.205 MHD provozované BusLine a zastavuje zde meziměstská doprava ČSAD Česká Lípa. Vlak zde nejezdí.\n\n\n"}
{"id": "391277", "url": "https://cs.wikipedia.org/wiki?curid=391277", "title": "Parazitární onemocnění", "text": "Parazitární onemocnění\n\nParazitární onemocnění čili parazitóza je infekční onemocnění způsobené parazity. Mohou se vyskytovat u lidí, zvířat i rostlin. V Mezinárodní statistické klasifikaci nemocí a přidružených zdravotních problémů MKN-10 jsou pro parazitární onemocnění vyhrazeny kódy B50 až B89.\n\nOdborné názvy parazitárních nemocí jsou odvozeny od latinského rodového jména parazita s přidáním přípony -óza. Například \"Schistosoma\" (krevnička), \"Enterobius vermicularis\" (roup dětský) → schistosomóza, enterobióza. Někdy se může blíže specifikovat nemoc a původce přídáním českého druhového jména: \"Schistosoma haematobium\" (krevnička močová) → schistosomóza močová. Pro řadu nemocí existuje v českém jazyce řada originálních vžitých názvů, které se běžně používají i v odborném názvosloví (terminologii). Například svrab (synonymum prašivina), zavšivení, motoličnatost atd. \n\nPod pojmem parazit se rozumí eukaryotický organismus s dočasným nebo trvalým parazitickým způsobem života. Mezi parazity patří zástupci prvoků, helmintů (tasemnice, motolice, hlístice a vrtejši) a některých členovců.\n\nVybraní paraziti a odpovídající onemocnění:\n\nParazitózy se dělí na endoparazitózy (parazit napadá vnitřní orgány) a ektoparazitózy (parazit napadá kůži).\n\nPrepatentní perioda (PPP) je časový interval od počátku parazitární infekce do prvních klinicky zjistitelných stadií v trusu, moči, sputu či krvi. Jinými slovy jde o období od vstupu infekčního stadia do hostitele až do objevení se prvních vajíček, larev či oocyst v organismu, jež se dají diagnostikovat klasickými laboratorními metodami. Většinou se prepatentní perioda uvádí v souvislosti s infekcí u definitivních hostitelů. U helmintů představuje prepatentní doba období, kdy infekční stadium parazita vstoupí do hostitele, roste a vyvine se do pohlavně dospělého jedince a dojde k pohlavnímu rozmnožování s tvorbou vajíček nebo larev. Ty jsou potom laboratorně zjistitelné v trusu, krvi, moči nebo sputu. Délka prepatentní periody je druhově závislá a pohybuje se v rozmezí několika dní až několika týdnů, u některých parazitů i měsíců. Například některé střevní hlístice mají prepatentní periodu 2–3 týdny, motolice jaterní 8–12 týdnů. Dlouhou prepatentní periodu mají třeba velcí strongylidi u koní – okolo 6–7 měsíců. U jednobuněčných parazitů se o prepatentní periodě mluví nejčastěji v souvislosti s kokcidiemi, případně jinými střevními prvoky, jako je \"Giardia\", \"Entamoeba\". U kokcidií proběhne během prepatentní doby nejprve nepohlavní rozmnožování (merogonie) a poté pohlavní rozmnožování s tvorbou oocyst, jež odcházejí trusem do prostředí. U malárie je prepatentní perioda interval od počátku nákazy (bodnutí nakaženým komárem) do prvních stadií plasmodií v krvi.\n\nPatence nebo také patentní perioda v parazitologii je časový interval označující aktivní infekci. Je tím myšleno období, ve kterém je parazit v hostiteli klinicky detekovatelný. Rovněž může znamenat délku života parazita v hostiteli nebo dobu, po kterou je parazit schopen produkovat vajíčka, larvy či oocysty.\n\nLék proti parazitům se nazývá antiparazitikum. Mezi antiparazitika patří např. anthelmintika (proti červům).\n\nVěda, která se zabývá parazity, jejich hostiteli a vztahy mezi nimi, se nazývá parazitologie. \n\n\n"}
{"id": "391280", "url": "https://cs.wikipedia.org/wiki?curid=391280", "title": "Headdy", "text": "Headdy\n\nHeaddy je zlínský rapper, textař a hudební producent, člen skupiny Defuckto (založena roku 1999, znovuobnovena v roce 2010 na základě úspěšného koncertu k 10. výročí crew v roce 2009). Z velké části produkčně a z poloviny textově je podepsán pod alby této skupiny. Kromě neoficiálně vydaného alba \"Demo 99\", vydali pod hlavičkou labelu P.A.trick records tyto alba: \"Pár vět (2002)\", \"Sólo pro dva (2004)\". \nPo rozpadu kapely v roce 2006, vydal dvě sólová alba - \"Hlava nehlava (2006)\" a \"Ante Portas\" \"(2008)\". Poslední jmenovaná vyšla pod labelem Base records. Následně po znovuobnovení kapely vyšlo v dubnu 2010 album Deja vu.\n\nKoncertní sestavu tvoří společně s trojnásobným mistrem České republiky v DJingu, DJem Lowou a bývalým členem Defuckto, Jazzym. Sám je také součástí DJské crew s názvem Lion Movement zaměřené na reggae a dancehall. \nSpolu s RnB zpěvákem Tomem Malarem působil na Rádiu Zlín, kde v roce 2006 uvedli svůj pořad Ghetto Jamz o hip hopu a RnB. Pořad se znovu objevil v pozměněné podobě koncem roku 2008.\n\n\n\n\n"}
{"id": "391283", "url": "https://cs.wikipedia.org/wiki?curid=391283", "title": "Těptín", "text": "Těptín\n\nTěptín je vesnice jižně od Prahy, v okrese Praha-východ ve Středočeském kraji. Administrativně je součástí obce Kamenice, od jejíhož centra leží 2 km jihozápadně (směrem k Jílovému u Prahy). Rozkládá se ve výšce 430–450 m n. m. na severním okraji Hornopožárských lesů.\n\nV katastrálním území leží i část Skuheř.\n\nSeverně od Těptína se nachází Ringhofferova hrobka.\n\n"}
{"id": "391291", "url": "https://cs.wikipedia.org/wiki?curid=391291", "title": "Rack unit", "text": "Rack unit\n\nRack Unit (zkratka U nebo méně častěji RU) je jednotka míry používaná v informačních technologiích k popisu výšky zařízení určeného pro upevnění v racku šíře 19 nebo 23 palců. Jedna racková jednotka je 1,75 palce (44.45 mm) a označuje se zkratkou „U“ (např. „1U“, „2U“, …). Udává výšku zařízení umisťovaného do racku nebo celkovou výšku racku.\n\nPoloviční racková jednotka ( ) obvykle popisuje celek, který zapadá do určitého počtu rackových jednotek, ale obsadí pouze polovinu šířky 19 palcového racku (tj. 9,5 palce, resp. 241 mm). Poloviční šířka se používá v případě, že zařízení nevyžaduje plnou šířku racku, ale může vyžadovat více, než 1U výšky. Například DVCAM deska s rozměrem „4U half-rack“ obsadí 4U (7 palců) výšky a 9,5 palce šířky. Teoreticky mohou být vedle sebe upevněny dvě 4U half-rack desky.\n\nAby bylo možné do racku umisťovat více komponent a nebyly z důvodu drobných nepřesností potíže s jejich sesazením, jsou výška komponent menší o 0,031 palce ( palce, tj. 0,79 mm), než plná výška rackové jednotky. To znamená, že přední panel 1U je 1,719 palce (43,66 mm) vysoký. Pokud je \"n\" počet rackových jednotek, je vzorec pro výšku panelu:\n\nShodou okolností je racková jednotka shodná se zastaralou ruskou jednotkou délky \"veršok\" ( ).\n"}
{"id": "391300", "url": "https://cs.wikipedia.org/wiki?curid=391300", "title": "Diagnosis-related group", "text": "Diagnosis-related group\n\nDiagnosis-related group (DRG, česky: \"klasifikační systém DRG\") je systém klasifikace klinických případů do přibližně 500 skupin, též označovaných jako DRG, majících podobné nároky na využití zdrojů. Systém byl vyvinut pro americký systém zdravotní péče Medicare, jako budoucí platební systém. Skupiny se přiřazují pomocí \"grouperu\" (seskupovacího programu) na základě diagnóz Mezinárodní klasifikace nemocí, procedur, věku, pohlaví a přítomnosti komplikací nebo přidružených onemocnění. Systém DRG se používá od roku 1983 k určení, kolik se v systému Medicare platí nemocnicím, protože pacienti v každé kategorii jsou po klinické stránce podobní a očekává se, že budou využívat stejný objem prostředků nemocnice. Skupiny DRG lze dále sdružovat do skupin MDC (Major Diagnostic Category, česky \"Hlavní diagnostická třída\").\n\n\n\n\n\n"}
{"id": "391307", "url": "https://cs.wikipedia.org/wiki?curid=391307", "title": "Filosofie mysli", "text": "Filosofie mysli\n\nFilosofie mysli je obor filosofie, který studuje povahu mysli, duševních schopností a vědomí a jejich vztah k fyzickému tělu, především k mozku.\n\nZa ústřední téma filosofie mysli se obvykle považuje tzv. problém mysli a těla (též \"psychofyzický problém\"). Existují ovšem i další sporné otázky, které se netýkají vztahu mysli a fyzického těla.\n\nDvěma základními přístupy snažícími se řešit problém mysli a těla jsou dualismus a monismus.\n\nDualistický přístup lze vysledovat až k Platónovi, Aristotelovi a hinduistickým učením sánkhja a jóga. Nejjasněji byl formulován René Descartem, představitelem substančního dualismu. Substanční dualismus prohlašuje, že mysl je zásadně jiná než tělo a je na tělu nezávislá. Dualismus vlastností tvrdí, že mysl a tělo jsou vzájemně neredukovatelnými aspekty téže bytosti.\n\nMonismus je přesvědčení, že mysl a tělo nejsou ontologicky rozdílné entity. Tento postoj zaujímal v západní filosofii nejprve Parmenides a později jej přijal Baruch Spinoza. Fyzikalismus tvrdí, že existují pouze entity obsažené ve fyzikálních teoriích, a že vědecký rozvoj nakonec umožní vysvětlit mysl v pojmech této teorie. Idealismus tvrdí, že existuje pouze mysl a že vnější svět je buď sám mentální, nebo se jedná o myslí vytvořenou iluzi. Neutrální monismus postuluje existenci nějaké další, neutrální substance, a hmotu a mysl považuje za vlastnosti této neznámé substance.\n\nNa otázku mysli a duše navázala v moderní době filosofie umělé inteligence. Otázky, nakolik je lidské vědomí, vnímání, myšlení, emoce i duše spjata s fyzikální podstatou lidského mozku a je-li možné jej nahradit komplexním počítačovým programem, by se nyní mohly stát podstatnými pro budoucí vývoj technologií UI. Zároveň je otázka mysli aktuálním tématem pro bioetiky zabývající se otázkou práva na potrat, eutanázii, rizikovou léčbou psychiatrických poruch, léky ovlivňující vnímání či genetickým vylepšování lidí.\n"}
{"id": "391308", "url": "https://cs.wikipedia.org/wiki?curid=391308", "title": "Roženecké Paseky", "text": "Roženecké Paseky\n\nRoženecké Paseky () jsou osada ležící v kraji Vysočina, v okrese Žďár nad Sázavou a spadají pod obec Věcov, od které leží asi 1 km jižním směrem.\n\nV roce 2001 zde žilo 121 obyvatel. Součástí jsou také Osada Štarkov a Spálený Dvůr.\n\nOsada Roženecké Paseky byla založena v roce 1724 a je nejmladší osadou v okrese. Obecní pamětní kniha byla založena v roce 1928 dle zákona ze dne 30. 1. 1920. Kronikářem byl zvolen Prudký František č. 12, narozený 3. 2. 1877 v Pavlovicích.\n\n"}
{"id": "391317", "url": "https://cs.wikipedia.org/wiki?curid=391317", "title": "Dubice (Česká Lípa)", "text": "Dubice (Česká Lípa)\n\nDubice (něm. \"Klein Aicha / Klein Eicha\") je původně samostatnou obcí, která je od 30. června 1960 součástí města Česká Lípa. Rozprostírá se pod Mnišským vrchem, který je součástí hřebenu k 596 metrů vysokému vrchu Kozel.\n\nNejstarší informace o existenci vesničky \"in villa Dubycz\" pochází z roku 1391. V tzv.Berní rule z roku 1654 byl název vsi Malé Duby. Patřila k panství novozámeckému (jehož centrum byly dnešní Zahrádky), které patřilo mocnému Albrechtu z Valdštejna. Ten ji odtud administrativně vyňal a protože tehdy v České Lípě založil klášter augustiniánů, zdejší dvorec mu roku 1627 přidělil jako zdroj obživy. Tehdy zde žilo 27 obyvatel. Dvorec kolem roku 1850 přestavěl továrník Schreiner na kartounku, později se z něj staly byty a krátce před rokem 2000 byl zbořen.\n\nVe vsi, která je již stavebně s Českou Lípou spojena, byla také pila, parní mlýn a hlavně cihelna. Ta kvůli potřebě surovin vybagrovala četné naplaveniny Ploučnice a Robečského potoka. Ty pak byly zavodněny a u vzniklých vodních ploch bylo postaveno mnoho rekreačních chalup a koupaliště Dubice. Za ním začíná cesta přes osadu Robeč kolem rybníka Peklo (zvaným také Roubice) do romantického údolí s národní přírodní památkou Peklo, kudy Robečský potok protéká. V roce 1854 se obec jmenovala úředně Klein-Aicha.\n\nPři sčítání lidu koncem roku 1970 zde žilo 438 obyvatel v 171 bytech, 77 domech..\n\nSoučásti Dubice se stala administrativně 1. ledna 2007 osada Robeč.\n\nMimo zmíněných podniků zde v roce 1901 byly postaveny nové jatky a za první republiky zde vznikla stáčírna plynu, také výrobny baterií a dehtového papíru.\n\nPo roce 1990 se z Dubice stala průmyslová čtvrť. Je zde několik velkých firem z oboru automobilového průmyslu, zaměstnávajících zhruba 5000 pracovníků. Jedná se především o pobočku nadnárodního koncernu Johnson Controls, který zde pohltil výrobny firem Baterie, Varta a v roce 2012 se rozhodl v lokalitě U obecního lesa postavit další halu. Mimo ně zde má své provozovny bývalá Vagónka, nyní patřící firmě Bombardier, Fehrer Bohemia a řada firem menších. Vzhled čtvrti se zásadně změnil.\nU přírodního koupaliště Dubice z někdejší pískovny byl vybudován autokemp na ploše 7500 m² pro 100 osob. V roce 1989 byl zařazený do kategorie B, provozovatelem byla Drobná provozovna MěstNV Česká Lípa. Na ploše bylo postaveno 20 pětilůžkových chatek.\n\nVe vsi má své zázemí vč.hřiště ženský fotbalový tým TJ Spartak Dubice, hrající v sezóně 2009/2010 III.ženskou ligu. Dále zde působí fotbalový tým mužů, který skončil v čtrnáctičlenné tabulce I.B třídy Libereckého kraje v sezoně 2010/2011 na 6. místě. O rok později si své umístění zopakoval.\n\nV sousedství jejich hřiště má svou klubovnu oddíl \"tomíků\", patřící do Asociace TOM při Klubu českých turistů.\n\n"}
{"id": "391319", "url": "https://cs.wikipedia.org/wiki?curid=391319", "title": "Švadlenka", "text": "Švadlenka\n\nŠvadlenka může být:\n\n\n…nebo také název vodního toku:\n\n"}
{"id": "391325", "url": "https://cs.wikipedia.org/wiki?curid=391325", "title": "Claude Berri", "text": "Claude Berri\n\nClaude Berri (narozen jako Claude Berel Langmann 1. července 1934, Paříž, Francie – 12. ledna 2009, Paříž) byl francouzský filmový režisér, herec, scenárista a producent.\n\nBerri byl dvanáctkrát nominován na cenu César a získal v roce 1966 Oscara za krátký film \"„Le Poulet“\". Byl také producentem filmu Romana Polanského \"„Tess“\", který byl nominován na Oscara v roce 1981.\n\n\n\n"}
{"id": "391334", "url": "https://cs.wikipedia.org/wiki?curid=391334", "title": "Jaslovské Bohunice", "text": "Jaslovské Bohunice\n\nJaslovské Bohunice (do roku 1958 odděleně \"Jaslovce\" a \"Bohunice\") jsou obec na Slovensku v okrese Trnava přibližně 12 km severně od města Trnava.\n\nV obci se nachází římskokatolický kostel sv. Michaela postavený v roce 1836.\n\nV obci se nachází sportovní klub ŠK Blava Jaslovské Bohunice založený v roce 1928.\n\nObec je především známá díky jaderné elektrárně Jaslovské Bohunice (EBO) a podniku \"Jadrová a vyraďovacia spoločnosť\" (JAVYS).\n\n"}
{"id": "391335", "url": "https://cs.wikipedia.org/wiki?curid=391335", "title": "Projektová rizika", "text": "Projektová rizika\n\nDefinice projektu říká, že se jedná o činnost, která je jedinečná (unikátní) a omezená v čase. Tyto dvě klíčové charakteristiky odlišují projekt od procesu. Jedná se o činnost, která není realizována opakovaně za dosažením stejných výsledků. Projekt je ohraničen zdroji - lidskými, materiálními, finančními. Trojice skutečností, které projekt ovlivňují (čas, zdroje, výstupy) se nazývá Trojimperativ. S ohledem na tyto tři parametry jsou s projektem spojená i jeho rizika. De-facto neexistuje projekt bez rizik. Úspěšnou realizací projektu se zabývá činnost Projektové řízení jehož nedílnou součástí je i Řízení projektových rizik.\n\nIdentifikace rizik vyplývá z charakteru konkrétního projektu. Existuje několik možností jak členit základní projektová rizika:\n\n\n- jedná se o nedorozumění, přílišnou nebo naopak nedostatečnou zainteresovanost a iniciativu při spolupráci\n\n\n- přidělení pracovníků s neodpovídající kvalifikací, problémy se spoluprací v týmu, ochrana proti lovcům mozků, problémy s motivací pracovníků\n\n\n- chyby při návrhu workflow, ztráta nebo poškození dokumentů a dat\n\n\n- jedná se o rizika, která se nedají ovlivnit, změny úrokových sazeb, inflace, cen na trhu práce pro klíčové zaměstnance, postoj veřejnosti vůči IT, legislativa, daňové a politické změny\n\n\n- podnikové strategie, změny likvidity solventnosti a bonity\n\nRizika všeobecná projektová\n\nVýznamnou skupinu těchto rizik tvoří tzv. rizika politická, která mívají často drtivější dopad než rizika technologická. Mezi všeobecná projektová rizika patří zejména:\n\n\n- Je nutné počítat s odstoupením některých členů z projektu z důvodů jako je nemoc, vážné rodinné problémy, závažné nedostatky v pracovní činnosti, výpověď pracovníka. Proto je vhodné správné nastavení sdílení všech informací získaných nejen od uživatele, ale i od ostatních pracovníků týmu.\n\n\n- V plánu projektu jasně vymezit způsoby a techniky interní komunikace.\n\n\n- Jasné nastavení odpovědností v plánu projektu zamezí možným budoucím konfliktům při řešení problémů v určité oblasti.\n\n\n- Souvisí se špatnou motivací pracovníků na projektu, která může být dána špatným nastavením kritérií a pravidel hodnocení nebo neschopností vedoucího projektu (nedostatečné manažerské a vůdcovské dovednosti).\n\n\n- V plánu projektu jasně vymezit způsoby a techniky externí komunikace. Uživatel často dostává produkt, který vůbec nechtěl, nesplňuje jeho požadavky, očekávání bylo odlišné nebo obsahuje nepotřebnou funkcionalitu. To vše může být způsobeno zanedbávanou zpětnou vazbou od skutečných uživatelů (nezapomenout: uživatel je nejdůležitější subjekt pro závěrečné hodnocení projektu).\n\n\n- Od samého počátku příprav na projektu (projektový záměr) by měla být uvolňována část informací pro veřejnou sféru.\n\n\n- Ve společnosti, kde probíhá řada projektů najednou, je problematické zajistit, aby byl náš projekt vnímán jako prioritní ⇒ snaha přesvědčit představitele společnosti už při úvodní prezentaci projektového záměru o důležitosti našeho projektu.\n\n\n- I přes to, že je komunikace mezi členy vyřešena v plánu projektu kvalitně, tak komunikace face to face stále přináší řadu přínosů pro všechny zúčastněné strany ⇒ zabudovat plán porad do plánu projektu a vyškolit pracovníka (nejčastěji vedoucí projektu) pro profesionální vedení porady.\n\n\n\n\n- Toto riziko významně souvisí s předchozími dvěma, neboť právě prodlužování konce projektu a změnová řízení s sebou nesou nemalé zvýšení nákladů.\n\n\n- Sponzor nemusí akceptovat projekt i přes to, že skončil ve stanoveném termínu a s nepřekročeným rozpočtem, když zjistí, že uživatelé daný produkt nejsou schopni ovládat a efektivně používat.\n\n\n- Zatímco počet uživatelů není možné z naší strany ovlivnit, tak počet členů projektového týmu by měl být koncipován s ohledem na velikost a složitost projektu. Je účelné, vyhýbat se zapojení pracovníků, kteří se vyznačují specifickou oblastí působnosti.\n\n\n\n\n\n\n\nRizika specifická pro daný projekt\nJe nutné si uvědomit, že existuje řada dalších rizik, která se v předcházejících projektech nevyskytla a ani nemohla vyskytnout vzhledem k jeho jedinečnosti a neopakovatelnosti v určité sféře (soukromý sektor × veřejný sektor, subjekt zabývající se výrobou × subjekt nabízející služby).\n\nMožnosti, jak členit rizika se do jisté míry překrývají, nicméně rozdělení rizik a jejich členění není to nejdůležitější. Nejpodstatnější je, abychom všechna rizika dokázali identifikovat. Pokud se nám podaří identifikovat všechna rizika spojená s projektem dokážeme se na ně připravit a vypracovat tzv. Plán rizik, dle kterého tyto rizika dokážeme odvrátit nebo je minimalizovat, popřípadě minimalizovat jejich následky.\n\nSoučástí plánu každého projektu musí být vypracování plánu projektových rizik. V tomto plánu je nutné identifikovat všechna potenciální i reálná rizika; určit pravděpodobnost a závažnost každého z nich a navrhnout mechanismy řešení. Plán rizik určuje a definuje odpovědné osoby spojené s plněním krizových opatření. Do činností, které jsou při tvorbě plánu rizik nezbytné, patři: Identifikace rizik, Hodnocení rizik a samotné Zhotovení tabulky plánu rizik.\n\nPři identifikaci rizik dochází k jejich rozdělení na interní a externí. Interní rizika souvisí s činností na projektu, dají se lépe ovlivnit a řídit. Rizika externí jsou neovlivnitelná, může docházet i k neočekávaným rizikům na počátku i v průběhu realizace. S identifikací tedy souvisí průběžná aktualizace a úpravy plánu rizik. I když ve většině projektů nebudeme schopni odhalit všechna rizika, správným plánem a návrhy řešení je můžeme významně minimalizovat.\n\nVstupy pro identifikaci rizik by měly být:\nProjektový záměr, plán projektu, projektový deník, zprávy z ukončení jednotlivých etap projektu, zkušenosti z minulých projektů.\n\nTechniky identifikace rizik\n\n\n\n\n\n\n\n\"Dále pak různé typy analýz:\"\n\n\n- Sledování průběhu procesu na základě dvou událostí – příznivé a nepříznivé. Jedná se o graficko-statistickou metodu – vznik rozvětveného stromu ze kterého se stanovují rizika.\n\n\n- Posouzení vlivu lidského činitele na výskyt nehod, havárií apod. či jejich dopadů. Jde o posouzení činitelů lidského faktoru a lidské chyby. Zahrnuje přístupy mikroergonomické (vztah „člověk – stroj“) a makroergonomické (vztah „člověk – technologie“). Vztah s platnými prac. předpisy.\n\n\n- Zjišťujeme jak se změní vybraný parametr – např. zisk v závislosti na změně vybraných parametrů projektu – např. objem prodeje, inflace, úrokových sazbách, mzdách. Analýzou citlivosti jsme schopni definovat \"pásmo bezpečnosti\" projektu tj. za jak velkých změn vstupních veličin je ještě projekt realizovatelný a nese minimální hodnotu výnosu.\n\n\n- Využívá postupů analýzy citlivosti. Sleduje, do jaké míry se může zvolená proměnná (z okolí) měnit, až je docíleno \"0\" hodnoty závislého parametru, tzn. \"Bodu zvratu\". Rovněž zde definujeme pásmo bezpečnosti, v němž bude projekt vyhovovat minimálním požadavkům na realizaci\n\n\n- Jedná se o možnost projektu jako celek sestavit s podporou především softwarových produktů. Umožňuje měnit vstupní veličiny a vytvářet tak jednotlivé alternativy projektu. Kvalitní simulační nástroje umožní simulovat také vývoj veličin v čase.\n\n\n- Představuje jednoduchou empirickou metodu pro analýzu rizika projektů. Je vhodná pro středně velké firemní projekty. Chápe analýzu rizika jako proces, který se skládá ze tří činností: Identifikace rizika, Kvantifikace rizika, Snižování rizika\n\nVýstupy z identifikace rizik\n\n- zdroje rizik (přímé – změny požadavků, nedorozumění, nedostatečné zadání, špatně definované odpovědnosti, chybné odhady, nezkušení pracovníci apod.)\n- potenciální rizikové události (události vykazující známky rizika)\n- rizikové symptomy (příznaky rizik – např. špatná morálka týmu)\n\nZ předchozí činnosti máme známé vstupy pro hodnocení rizik, těmito vstupy jsou zdroje rizik a potenciální rizikové události, můžeme tedy přikročit k samotnému hodnocení těchto rizik.\n\nMusíme stanovit pět základních parametrů, ke každému riziku:\n\n\n\n\n\n\nDále existují různé techniky a metody pro měření rizik:\n\n\nVýstupy z této metody tedy jsou: váhy rizik, pravděpodobnosti rizik, hodnoty rizik.\n\nZdrojem pro vyhotovení tabulky plánu je seznam jednotlivých rizik, kde každé riziko je popsáno na jednom řádku. Dále je definována rizikům určená váha rizika, pravděpodobnost jeho výskytu, stanovení míry tolerance rizika, určení jeho dopadu na projekt a stanovená hodnota rizika.\n\nDalší činnosti, které musí následovat:\n\n\n\n\n\nPo dobu trvání celého projektu je potřeba sledovat a případně aktualizovat plán rizik. U krátkých projektů (jeden či několik dnů) není aktualizace tak důležitá v případě, že jsme neopomněli žádné významné riziko. U delších projektů by se mělo počítat s intervalem, ve kterém bude plán rizik kontrolován nebo aktualizován.\n\n\n\n"}
{"id": "391338", "url": "https://cs.wikipedia.org/wiki?curid=391338", "title": "Bitva u Dolních Věstonic", "text": "Bitva u Dolních Věstonic\n\nBitva u Dolních Věstonic se odehrála 5. srpna 1619 u Dolních Věstonic na Moravě. Byla to jedna z bitev, v nichž konfederační stavy během českého stavovského povstání zvítězily. Střetli se zde císařský důstojník Jindřich Duval Dampierre, který táhl skrz bojem neponičenou Moravu, a moravský plukovník Fridrich z Tiefenbachu, který byl vyslán, aby Dampierrovo dobývání zastavil. Bitva byla nad poměry tvrdá a nekompromisní, dokonce došlo k boji muže proti muži.\n\nNa konci července se oddělil Dampierre od Buquoyovy armády, aby napadl Moravské markrabství, které již bylo nepřátelské, ale k žádným bojům nedošlo. Dampierre disponoval asi osmi tisíci muži, včetně oddílů Albrechta z Valdštejna a Maxmiliána z Lichtenštejna. Nejprve vytáhl na Mikulov a pokračoval dále, plenil a pálil. Od Dolních Věstonic vytlačil Tiefenbachův oddíl, který ustoupil za Dyji a nechal strhnout most. Dampiere přebrodil řeku a 5. srpna 1619 se střetl s 3600 jezdci Tiefenbacha a 1300 jezdci Ladislava Velena z Žerotína.\n\nAčkoli moravské jednotky byly slabší, svou agresivní taktikou dokázaly výrazně poškodit nepřítele. Navíc Tiefenbach, dobrý stratég, si ponechal část mužů v záloze a použil je na konci několikahodinové bitvy, kdy už na obou stranách docházelo střelivo. Toto vítězství napravilo stavovskou reputaci, pošramocenou bitvou u Záblatí. Dampiere ustoupil na lednické panství Karla z Lichtenštejna.\n\nNicméně sám Dampierre neztratil svoji bojechtivost a 29. srpna vyplenil okolí Břeclavi, Bílovic a Vlasatic. Vzhledem k tomuto počínání se obávali čeští stavové, aby nenapadl nějaké další velké město, byla zde možnost obsazení Brna a Špilberku. Mezitím se Karel Bonaventura Buquoy stáhl z Českých Budějovic do Rakous a poté se 18. října u Břeclavi spojil s Dampierrem.\n\nToto nebezpečí odvrátil Jindřich Matyáš Thurn, když se vydal již potřetí na Vídeň a Gabriel Betlen, který se také vydal na Rakousy. Takže se císařští museli stáhnout. Na druhou stranu v této době také vyslal katolík a polský král Zikmund III. lisovčíky na pomoc svému příbuznému Ferdinandovi do Horních Uher, takže Bethlen se musel stáhnout také.\n\n"}
{"id": "391344", "url": "https://cs.wikipedia.org/wiki?curid=391344", "title": "Stará Lípa", "text": "Stará Lípa\n\nStará Lípa byla původně samostatnou obcí, nyní je městskou čtvrtí okresního města České Lípy v Libereckém kraji. Leží na východ od středu města směrem k Zákupům, u říčky Ploučnice, na pokraji pozvolna se zvyšujícího návrší ke Špičáku. \n\nKdysi to byla ves samostatná, dokonce zřejmě starší, než je dnešní historické jádro města Česká Lípa. První zmínka je z roku 1409 (\"circa antiquam Lipam\"), v roce 1854 byl úřední název Lípa stará – \"Alt Leipa\". V 16. století byla mezi Starou Lípou a městem část nazývaná Anewand, ta časem se Starou Lípou splynula.\n\nZ původních staveb se téměř nic nezachovalo. Část plochy byla zastavěna velkou nemocnicí a tak jen někdejší hostinec \"U vévody ze Zákup\" (dosud funkční restaurace \"Arbes\") připomíná někdejší vzhled. Klasicistní budova restaurace \"Arbes\" je zapsána na Ústředním seznamu nemovitých kulturních památek ČR. \n\nÚzemí je zastavěno povětšinou rodinnými domky v sousedství nemocničního areálu, je zde i velké parkoviště, kotelna a zasahuje sem panelové sídliště pod Špičákem. Ulice k němu se jmenovala Špičáková. Empirová stavba zmiňované restaurace sloužila zčásti v 19. století jako porotní sál krajského soudu, zde se konal roku 1873 soud s novinářem Jakubem Arbesem, který byl nedaleko odtud poté uvězněn. Zde se také konala shromáždění socialistů na počátcích prvomájových pochodů, během 1. světové války tu byli ubytováni vojáci a zažila i jejich vzpouru. Na břehu Ploučnice je možné spatřit zarostlé zbytky základů zdejší plovárny, která byla hojně využívána v první polovině 20. století. \n\nV roce 1970 zde žilo 394 obyvatel v 82 domech, z nichž 68 bylo rodinných domků. Číslování domů je dodnes odlišné, než v samotné České Lípě.\n\n"}
{"id": "391345", "url": "https://cs.wikipedia.org/wiki?curid=391345", "title": "Kostel Saint-Étienne-du-Mont", "text": "Kostel Saint-Étienne-du-Mont\n\nKostel Saint-Étienne-du-Mont (neboli \"svatého Štěpána na kopci\") je římskokatolický farní kostel v Paříži v 5. obvodu na vrcholku kopce Sainte-Geneviève. Leží v sousedství Pantheonu a Lycea Jindřicha IV.. Jsou zde pohřbeni např. Blaise Pascal a Jean Racine. A dále se tu nachází i relikviář, ve kterém byly do roku 1793 uchovávány ostatky sv. Jenovéfy, patronky Paříže. Kostel je známý svým lektoriem z roku 1545, které je jediné dochované v Paříži, a nejstarší varhanní skříní (1631) ve městě. Stavba je od roku 1862 chráněná jako historická památka.\n\nKostel Saint-Étienne-du-Mont se nachází v prostoru bývalého kláštera sv. Jenovéfy, kde byla světice v 6. století pohřbena. V roce 1222 papež Honorius III. povolil založení samostatného kostela zasvěceného sv. Štěpánovi, tedy stejnému světci jako bývalá pařížská katedrála, která se nacházela na místě současné katedrály Notre-Dame. Kostel vznikl severně od kaple, v jejíž kryptě byla pohřbena sv. Jenovéfa.\n\nNový kostel začal sloužit jako farní pro zvyšující se populaci ve vznikající Latinské čtvrti, kde byla založena Sorbonna a další koleje Pařížské univerzity. Kostel byl rozšířen v roce 1328, ale v 15. století proběhla jeho opětovná kompletní rekonstrukce.\n\nV roce 1492 mniši věnovali pozemek na stavbu nového kostela. Stavba probíhala v několika etapách, díky čemuž získal kostel svůj současný vzhled. Stavbu prováděl architekt Étienne Viguier. V roce 1494 začala stavba apsidy a zvonice, první zvony byly zhotoveny roku 1500. Chór v pozdněgotickém slohu byl dokončen roku 1537. V letech 1530-1535 bylo vybudováno lektorium. Roku 1541 vysvětil Guy, biskup z Mégare, oltáře v kaplích apsidy. Téhož roku byly pořízeny vitráže a sochy. Loď v renesančním slohu byla zaklenutá před rokem 1584. Základní kámen průčelí položila v roce 1610 královna Margot, která věnovala na stavbu kostela osobní dar 3000 liber.\n\nKostel vysvětil 25. února 1626 první pařížský arcibiskup Jean-François de Gondi. I přesto stavba pokračovala. V roce 1636 byly instalovány velké varhany (autor Pierre Pescheur), jejich varhanní skříň pochází z roku 1630 (autor Jean Buron). V roce 1651 byla v kostele zřízena nová kazatelna.\n\nV 17. a 18. století získal kostel Saint-Étienne-du-Mont vysokou prestiž, když z něj byla vypravována procesí s relikviářem sv. Jenovéfy do katedrály Notre-Dame a zpět. V roce 1711 byly do kostela přeneseny ostatky Jeana Racina z kláštera Port-Royal. Velké varhany byly v roce 1760 byly těžce poškozeny požárem a v roce 1777 obnoveny. V roce 1863 a 1873 je restauroval Aristide Cavaillé-Coll. Menší chórové varhany pocházejí z roku 1902.\n\nZa Velké francouzské revoluce byl kostel uzavřen a později přeměněn na Chrám synovské úcty. V roce 1801 kostel opět začal sloužit katolickým bohoslužbám po uzavření konkordátu. Během Druhého císařství byl kostel restaurován a na fasádu se vrátily sochy zničené revolucionáři. Při té příležitosti byla vybudována kaple katechismu.\n\nDne 10. ledna 1805 zde sloužil mši papež Pius VII. Dne 3. ledna 1857 byl v kostele zavražděn pařížský arcibiskup Marie Dominique Auguste Sibour knězem Jeanem Louisem Vergerem nesouhlasícím s dogmatem o neposkvrněném početí. Pamětní deska u vchodu do lodi upomíná na místo, kde k tragédii došlo. Okultista Eliphas Lévi byl nepřímo angažován v tomto atentátu, o kterém se zmiňuje v jedné ze svých knih.\n\nDne 23. srpna 1997 zde papež Jan Pavel II. celebroval mši během své návštěvy Paříže u příležitosti Světových dnů mládeže.\n\nRenesanční fasáda z let 1610-1622 znamenala ukončení stavebních prací na kostele. V úrovni ulice připomíná řecký chrám se čtyřmi korintskými sloupy. Reliéf v tympanonu zobrazuje umučení sv. Štěpána, kterému anděl podává mučednický palmový list, zatímco vpravo sedící velekněz dává souhlas s jeho ukamenováním. Ve frontonu je zobrazen vítězící Kristus. Kamenné sochy sv. Jenovéfy a sv. Štěpána po stranách rozety jsou kopiemi originálů zničených během Francouzské revoluce. Střední část fasády má římský styl a ukazuje Zvěstování Panny Marie a nad rozetou znak Jindřicha IV. Špičaté zakončení průčelí připomíná malou pyramidu a symbolicky směřuje k nebesům. Jednoznačnou asymetrii na fasádě vytváří malá věžička na levé straně, která nemá protějšek na opačné straně. Označovala hranici mezi jurisdikcí kláštera sv. Jenovéfy a pařížskou diecézí. Výrazně vysoká zvonice byla postavena na přání obyvatel, neboť zvuk zvonů z nízkých zvonic vytvářel v úzkých uličkách značný hluk.\n\nKostel je známý především díky svým prvkům v interiéru, ke kterým patří lektorium z bílého mramoru (1545), kazatelna (1751) a varhanní skříň (1631). Barokní kazatelna má schody zdobené výjevy ze života sv. Jeronýma. Kolem samotné kazatelny jsou alegorie čtyř kardinálních ctností (např. \"Statečnost\" žena s palicí, \"Mírnost\" – žena se džbánem na vodu) a tří teologálních ctností (např. \"Láska\" – matka s dětmi, \"Naděje\" – žena s kotvou). Kazatelna je podpírána Samsonem držícím v pravici srp.\n\nLektorium zdejšího kostela je jediné v celé Paříži a jedno z mála, které nebylo ve Francii odstraněno při změnách v pojetí liturgie. Pravděpodobně byla z liturgických důvodů odstraněna jen zadní stěna lektoria, ale jinak si farníci přáli jeho zachování. Má gotickou stavbu s renesanční výzdobou. Nástroje utrpení Krista, které drželi andělé v oblouku, byly za Francouzské revoluce nahrazeny vítěznou palmou a věncem. Protože také toto jsou křesťanské symboly, byly zde ponechány i po Revoluci.\n\nV kostele je uložen též relikviář sv. Jenovéfy. Moderní sarkofág z 19. století upomíná na středověké relikviáře a obsahuje též zachovanou část původního sarkofágu sv. Jenovéfy. Vitráže kolem rakve sv. Jenovéfy zobrazují na jedné straně procesí s ostatky světice a na druhé straně hlavní výjevy z jejího života (misionářství, povolání, vysvěcení, sen, stravování chudých, ochrana před Huny, přijetí za řádovou sestru, smrt).\n\nFrancouzský spisovatel Joris Karl Huysmans označil kostel ve svém díle \"En route\" (1895) jako nejkrásnější kostel ve Francii.\n\n"}
{"id": "391349", "url": "https://cs.wikipedia.org/wiki?curid=391349", "title": "Lara Fabian", "text": "Lara Fabian\n\nLara Fabian, původním jménem Lara Crokaert (* 9. ledna 1970 Etterbeek, Belgie), je belgicko-italská zpěvačka známá pro svou charakteristickou práci s hlasem. Zpívá především francouzsky, italsky, španělsky a anglicky, přičemž všemi těmito jazyky hovoří plynně. Nazpívala též skladby v portugalštině a v roce 1988 vydala německou verzi písně \"Croire\" (\"Glaub\"), a to i přesto, že ani jedním z těchto dvou jazyků nehovoří. Na svém kontě má dále písně v nizozemštině, ruštině, hebrejštině či nově v turečtině. Prodala přes 12 milionů nosičů a nahrávací společnosti spolu s některými médii o ní hovoří jako o \"nové Céline Dion\". V roce 1994 se stala kanadskou občankou. Žije v Montréalu.\n\nLara měla vlámského otce a sicilskou matku. Její křestní jméno \"Lara\" je inspirováno úvodní melodií filmu \"Doktor Živago\". Přestože se narodila v Etterbeeku v Belgii, strávila prvních pět let v Catanii na Sicílii, kde se před návratem zpět do Bruselu naučila svůj první jazyk – italštinu. Už ve velmi raném věku začala brát hodiny klavíru. V osmi letech začala navštěvovat Královskou konzervatoř v Bruselu. Během deseti let studií na konzervatoři psala a upravovala své vlastní písně. Před studiem na konzervatoři chtěla studovat práva. Její písně jsou do značné míry ovlivněné klasickým zpěvem a hudební teorií stejně jako u současných umělců jako Barbra Streisandová nebo skupina Queen.\n\nLara Fabian píše také pro jiné umělce a vybírá si především francouzské zpěvačky jako Chimène Badi, Nolwenn Leroy nebo Myrial Abel. Komponuje též pro Daniel Levy a v současné době spolupracuje s bývalou soutěžící z \"Nouvelle Star 3\", Roland.\n\n"}
{"id": "391351", "url": "https://cs.wikipedia.org/wiki?curid=391351", "title": "Jiří Parma", "text": "Jiří Parma\n\nJiří Parma (* 9. ledna 1963 Frenštát pod Radhoštěm, Československo) je bývalý československý a později český reprezentant ve skoku na lyžích.\n\nČtyřikrát (z toho třikrát za Československo) reprezentoval na olympijských hrách, startoval na ZOH 1984, 1988, 1992 a 1994. Jeho největším úspěchem je bronzová medaile v závodě družstev, kterou vybojoval společně s Goderem, Ježem a Sakalou v Albertville 1992. V individuálních závodech se umístil nejlépe pátý na velkém můstku rovněž v Albertville. Ze světových šampionátů má čtyři medaile, z toho jednu zlatou z MS 1987 ze závodu na středním můstku.\n\n"}
{"id": "391352", "url": "https://cs.wikipedia.org/wiki?curid=391352", "title": "Štírek knihový", "text": "Štírek knihový\n\nŠtírek knihový (\"Cheiridium museorum\") je malý druh štírka, který dorůstá velikosti 1,5 mm a který vzhledem trochu připomíná klíště. Štírek knihový má čtyři páry nohou a makadla (pedipalpy). Je vybaven jedovými žlázami. Žije pod kůrou stromů, ale i synantropně ve starších domech.\n\nMá nestejnočlenně článkované tělo. Nejmohutnější končetiny, makadla, jsou zakončeny klepítky a ústí do nich jedová žláza. Chelicery má též klepítkovité a ústí na nich snovací žlázy. Dýchá vzdušnicemi. Zadeček je oválného tvaru, navazuje na hlavohruď a jeho články jsou stejně široké. Živí se různými roztoči v knihách.\n\nNemají žádné speciální kopulační orgány. Sameček vypouští z pohlavního otvoru spermatofor. Spermatofor je obalený tuhnoucím sekretem, který též vytváří dlouhou stopku ukotvující spermatofor k podkladu. Samička si spermatofor nasune do svého pohlavního otvoru. Během tohoto procesu probíhá zvláštní rituál, kdy se samice se samečkem navzájem drží makadly. Pohlavní otvor se nalézá na 8. článku těla stejně jako u pavouků.\n\n"}
{"id": "391361", "url": "https://cs.wikipedia.org/wiki?curid=391361", "title": "Petr Kozák", "text": "Petr Kozák\n\nPetr Kozák (* 13. březen 1965 Praha) je bývalý československý reprezentant v orientačním běhu. Stal se zároveň s Janou Cieslarovou prvním československým mistrem světa v orientačním běhu na MS 1991 s centrem v Mariánských Lázních.\n\n"}
{"id": "391362", "url": "https://cs.wikipedia.org/wiki?curid=391362", "title": "Ford GT", "text": "Ford GT\n\nFord GT je sportovní automobil s motorem uprostřed značky Ford vyráběný v první generaci od roku 2005 do 2006 a v druhé generaci od roku 2017. Vůz byl původně navržen jako koncept k příležitosti stého výročí automobilky Ford v roce 2003 a je duchovním nástupcem závodního speciálu Ford GT40, který čtyřikrát po sobě vyhrál závod 24 hodin Le Mans.\n\nFord GT začal být vyvíjen na začátku 21. století z důvodu blížícího se stého výročí automobilky a ve snaze Fordu oživit své kdysi ikonické modely jako například Mustang či Thunderbird. Koncept, pojmenovaný GT40 Concept, byl představen na Autosalonu v Detroitu 2002. Na vývoji konceptu, interně označovaném jménem Petunia, se podílel i Carroll Shelby.\n\nVzhled vozu silně připomínal původní GT40, značně však narostl do všech směrů včetně výšky - ta činila 44 palců, původně se proto spekulovalo o názvu GT44. V roce 2003, během oslav výročí Fordu, byly představeny tři předprodukční kusy a do prodeje se vůz dostal na podzim roku 2004 pod jménem Ford GT. Ke zvýraznění faktu, že jde o vůz oslavující sté výročí, byla do předních světlometů zakomponována číslice sto.\n\nVůz přišel s několika inovativními technologiemi, jako například s karoserií využívající superplasticity, s hliníkovými panely karosérie, se středovým tunelem využívajícím princip třecího svařování promíšením a pokrytým hořčíkem, se speciální závodní palivovou nádrží či s hliníkovo-karbonovým krytem motoru.\n\nVůz využívá speciální závodní hliníkové brzdy značky Brembo.\n\nMotor je 5,4 litrový celohliníkový vidlicový osmiválec Modular uložen podélně vzadu s kompresorem Eaton. Motor produkuje 550 koní (410 kW) při 6 500 ot/min a dosahuje maximálního točivého momentu 678 N⋅m při 4 500 ot/min. Převodovka je manuální šestistupňová značky Ricardo se samosvorným diferenciálem. Magazín \"Car and Driver\" v lednu 2004 naměřil zrychlení z 0 na 97 km/h za 3,3 sekundy, samotný Ford uvádí 3,8 sekundy. Maximální rychlost je dle Fordu 330 km/h.\n\nFord GT byl v prodeji v modelových letech 2005 až 2006. Základní konstrukce byla stavěna v Norwalku v Ohiu a lakovány a dodetailovány byly v továrně výrobce Saleen ve městě Troy v Michiganu. Motor byl stavěn zvlášť v továrně Fordu v Romeu, taktéž v Michiganu. Instalován do vozu, společně s převodovkou, byl ve Wixenu v továrně sportovní divize Fordu SVT, kde se také dodělával interiér.\n\nPůvodním plánem bylo vyrobit 4500 vozů. Většina se měla prodat na domácím americkém trhu, pouze 200 kusů mělo být určeno pro Kanadu a 100 pro Evropu. Plán se však nepodařil naplnit a výroba skončila v září 2006 s 4038 vyrobenými vozy. V roce 2004 se postavilo přibližně 550 vozů, v roce 2005 1900 vozů a v roce 2006 1600 vozů. Posledních 11 konstrukcí bylo ještě v Norwalku rozebráno a sloužily jako náhradní díly. Posledních pár kusů vyrobených v roce 2006 se prodalo ještě v roce 2007.\n\nFord GT zaujal veřejnost hned při svém představení a objednávky zprvu převyšovaly nabídku, Ford proto vůz zdražil. První vůz byl prodán 4. srpna 2004 a jeho majitelem se stal bývalý prezident Microsoftu Jon Shirley. Právo na první GT získal na charitativní aukci a stál jej 557 000 dolarů (12,7 mil. korun). Základní cena vozu činila na začátku prodeje 140 000 dolarů (3,2 mil. korun), u prvních kusů byla ale obvyklá přirážka 100 000 dolarů za exkluzivitu. V roce 2005 se základní cena zvýšila na 150 000 dolarů (3,4 mil. korun). Do výbavy na přání patřily nabarvené brzdové třmeny, kola z kované slitiny, audiosystém McIntosh a závodní pruhy - tyto položky cenu navýšily o 13 500 dolarů.\n\nVůz byl silně propagován v závodních videohrách - objevil se na obalu hry \"Gran Turismo 4\" a byl například ve hrách \"Gran Turismo 5\", \"Need for Speedː Carbon\" či \"Need for Speedː ProStreet\".\n\nFord GT druhé generace se veřejnosti představil na Autosalonu v Detroitu v roce 2015 při příležitosti představení videohry Forza Motorsport 6 s plánovaným startem výroby v roce 2016. Vůz měl oslavovat 50 let od vítězství v závodě 24 hodin Le Mans v roce 1966 a sám byl nasazen do závodu v roce 2016, kde v kategorii LMGTE Pro zvítězil.\n\nVůz je poháněný 3,5 litrovým vidlicovým šestiválcem Ford EcoBoost s twin-turbem, který produkuje 647 koní (482 kW) a maximální točivý moment dosahuje 746 N⋅m. Základ motoru je převzat z pick-upu Ford F-Series, se kterým sdílí hlavy válců, blok válců a palivový systém, liší se však ve velikosti turba, způsobu mazání či velikosti sání.\n\nVýroba Fordu GT druhé generace začala v prosinci 2016 v Markhamu v kanadské provincii Ontario. Původně měla být výroba omezena na 500 kusů, což bylo později posunuto na 1000 kusů a v roce 2018 Ford oznámil výrobu dalších 350 kusů. Vozy vyrobené v letech 2017 a 2018 putovaly k Fordem vybraným zákazníkům - ten, kdo neuspěl, se vozu dočkal až v roce 2019. Vozy roku 2020 jsou určeny pro nové zákazníky.\n\n4. července 2019 Ford na Festivalu rychlosti v Goodwoodu představil okruhový speciál GT Mk II. Celkem se vyrobí 45 kusů tohoto speciálu, který nesmí na silnice. Proti standardnímu GT je vůz o 90 kilogramů lehčí a výkon se navýšil na 700 koní. Exteriér vozu je převzatý ze závodních speciálů - vůz má tedy například masivní zadní křídlo či zvětšený difuzor. Cena vozu byla stanovena 1,2 milionu dolarů (27,3 miliónů korun), což z GT Mk II činí nejdražší Ford všech dob.\n\n"}
{"id": "391368", "url": "https://cs.wikipedia.org/wiki?curid=391368", "title": "Tetanie", "text": "Tetanie\n\nTetanie je syndrom vyvolaný obvykle extrémně sníženou hladinou hořčíku v krvi a projevující se nedobrovolnou kontrakcí svalů. Léčba spočívá v odstranění příčiny. Příznaky tetanie jsou např. mravenčení, svědění, pálení na jazyku, rtech, prstech, chodidlech, pocit nedostatku vzduchu, křeče, křečové záchvaty, neúmyslné trhavé pohyby (tiky), desorientace, podrážděnost, agresivita. Když nemocný reaguje zrychleným dýcháním, dochází k ještě většímu poklesu hořčíku v krvi a tím i ke zhoršení stavu. Důsledky tetanie jsou i psychického rázu. Pacienti často trpí depresemi, změnami nálad, poruchami soustředění, rozsáhlou nervozitou apod.\n\nTetanie je stav zvýšené dráždivosti (hyperiritability) nervosvalového ústrojí. Je způsobena buď nedostatkem vápníku a nebo hlavně nedostatkem hořčíku (Mg). Tato choroba se projevuje buď sklonem ke křečím (tzv. latentní forma), různými křečovými stavy (tzv. manifestní forma), také však rozsáhlými křečovými záchvaty, stavy hluboké deprese, rozšířené agresivity, nervozity. Příznaky se mohou projevovat velmi dramaticky, sama o sobě ale tetanie není život ohrožující, ale může dojít k případům, kdy pacient může kvůli křečím přestávat dýchat či může dýchat příliš, v důsledku čehož vznikají poruchy acidobazické rovnováhy. Silné křeče však můžou způsobit natržení nebo jinou deformaci svalu, a tak pak může vést k trvalému poškození.\n\nTetanický záchvat může vypadat velmi dramaticky, ale není život ohrožující.\n\n\nV případě manifestní tetanie se setkáváme s bolestivými svalovými křečemi (obličeje, rukou, nohou), patří sem:\n\n\nZáchvat trvá minuty až hodiny a může u něj vzácněji dojít i ke ztrátě vědomí. To může vést k podezření na epileptický záchvat (na rozdíl od epiparoxu jsou nejdříve parestezie a tonické spasmy – pacient si je uvědomuje, nejsou nepříjemné, bolestivé, pak event. ztráta vědomí).\n\nMezi příznaky nedostatku hořčíku patří také nespavost, úzkost, únava (pocit jakoby bez energie).\n\nStimulem ke vzniku tetanie může být nízká hladina volného krevního vápníku (hypokalcemie), např. při nedostatečnosti příštítných tělísek (hypoparatyreóza), nedostatku vitaminu D nebo při hlubokém a déle trvajícím rychlém dýchání v klidu (tzv. hyperventilaci, která vede následně k respirační alkalóze). Podle toho se tetanie dělí.\n\nV popředí je hypokalcémie (u hypoparatyreózy, poruch vstřebávání vápníku) nebo alkalózu (při zvracení, většímu přívodu alkálií, intoxikacích).\nDnes se za nejvýznamnější udává deficit hořčíku.\n\nTéž označována jako spazmofilie. Vyskytuje se nejčastěji jako funkční porucha (vegetativně labilní jedinci, snížená adaptace na zátěžové situace a stres, hyperventilace při psychické nebo fyzické zátěži). I při těchto funkčních poruchách se sekundárně uplatňují metabolické vlivy (hlavně nedostatek hořčíku, respirační alkalóza při hyperventilaci, aj.).\n\nTaké některé léky nepříznivě ovlivňují metabolizmus hořčíku a vedou k jeho záporné bilanci. Jsou to diuretika (zároveň s nedostatkem draslíku), také srdeční glykosidy, laxantia, sulfonamidy, kortikosteroidy, zvláště jsou-li tyto léky dlouhodobě užívány, dále také hladovění a redukční diety se mohou podílet na vzniku nedostatku hořčíku.\nJsou známy studie, kdy při zvláště chronické stresové situaci uvolněním katecholaminů dochází ke zvýšenému vylučování hořčíku močí, k následné hypomagnezémii a ta vede k projevům tetanické ataky. Tak se mohou psychogenní příčiny konvertovat na biochemické.\n\nIncidence onemocnění je značná, tito nemocní patří do pravidelného kontingentu obvodních lékařů, ale také interních, neurologických, psychiatrických a i jiných ambulancí, tak to odpovídá povaze potíží v jednotlivých případech. Od roku 1975 pozorujeme neustálý nárůst počtu těchto nemocných ovšem také z důvodů zlepšení diagnostických kriterií, zvláště zavedením rutinního elektromyografického (EMG) a biochemického vyšetření hladin Mg v krvi. Častěji jsou postiženy ženy než muži, vždy však jde o mladé jedince nejčastěji mezi 20–30 lety věku.\n"}
{"id": "391370", "url": "https://cs.wikipedia.org/wiki?curid=391370", "title": "Síran hořečnatý", "text": "Síran hořečnatý\n\nSíran hořečnatý (MgSO) je síran hořčíku. Je silně hygroskopický, po doplnění krystalové vody má formu heptahydrátu MgSO·7HO, zvaného epsomská sůl (epsomit) nebo hořká sůl.\n\nSíran hořečnatý byl objeven v 17. století ve městě Epsom v anglickém hrabství Surrey.\n\nHořká sůl se používá k vnitřně i zevně. Vnitřně se užívá ve formě projímadla s cílem čištění organismu, zevně formou koupelových solí. V této formě se epsomská sůl užívá ke zklidnění organismu, proti migréně, bolestem kloubů a proti zadržování vody v organismu. Vzhledem k poklesu množství hořčíku v lidském těle při nadbytku stresu, je epsomské soli někdy přisuzována schopnost odbourávat stres, zlepšovat spánek a podporovat dobrou náladu.\n\nAčkoliv se epsomská sůl používá k léčebným účelům už několik století, existence jejích léčivých účinků nebyla nikdy vědecky prokázána a podle některých názorů jde pouze o placebo efekt.\n\nJe významnou součástí mořské vody i některých českých minerálních vod (Šaratica, Zaječická hořká).\n\nBezvodý síran hořečnatý je velmi hygroskopický ale zároveň ve většině organických kapalin nerozpustný. Je proto velmi dobrým desikantem, na vysoušení kapalných substancí se často přidává přímo do kapaliny a následně je filtrován. U vysoušení pevných látek se někdy používá i v eksikátorech (zvláště v amatérské chemii), pokud je však dostupný oxid fosforečný, používáme raději jej. \n"}
{"id": "391372", "url": "https://cs.wikipedia.org/wiki?curid=391372", "title": "Dušan Pašek", "text": "Dušan Pašek\n\nDušan Pašek (7. září 1960 Bratislava, Československo – 14. března 1998 Bratislava, Slovensko) byl československý hokejový útočník.\n\nV letech 1982–1988 byl pravidelným účastníkem světových šampionátů, na kterých v letech 1982 a 1983 pomohl vybojovat stříbrné medaile, v roce 1985 získal titul mistra světa a v roce 1987 bronz. Zúčastnil se dvou zimních olympiád, v roce 1984 v Sarajevu byl členem stříbrného mužstva, v roce 1988 v Calgary se československý tým umístil na 6. místě.\n\nKoncem 80. let odešel do NHL, kde hrál za Minnesotu North Stars. Po návratu do Evropy pak působil ve švýcarském Luganu, italském SHC Fassa a finském Kuopiu. Kariéru hráče pak ukončil v roce 1993. Je členem Klubu hokejových střelců deníku Sport.\n\nPo ukončení aktivní hráčské kariéry působil ve Slovanu Bratislava a Slovenském hokejovém svazu jako funkcionář. V prosinci 1997 se stal jeho předsedou a vedl tým Slovenska na hrách v Naganu v roce 1998. Dne 14. března 1998 spáchal sebevraždu. V roce 2007 byl uveden do Síně slávy slovenského hokeje.\n"}
{"id": "391382", "url": "https://cs.wikipedia.org/wiki?curid=391382", "title": "Benzoylperoxid", "text": "Benzoylperoxid\n\nBenzoylperoxid je organická sloučenina ze skupiny organických peroxidů. Její molekula se skládá ze dvou benzoylových skupin spojených peroxidovou skupinou.Použitelný kondenzovaný strukturní vzorec by byl CH-COO-OOC-CH, PhCO-O-O-COPh nebo (PhCO)O. Často se zkracuje jako BzO.\n\nBenzoylperoxid se používá jako iniciátor radikálů. Homolytické štěpení slabé vazby kyslík-kyslík tvoří volné radikály, které spouští další reakce.\n\nJack Breitbart z laboratoří Revlon nejprve ve 20. letech 20. století objevil použití benzoylperoxidu pro léčbu akné. Benzoylperoxid se typicky nanáší na příslušná místa ve formě gelu nebo krému, v koncentraci od 2,5 %, přes obvykle účinných 5 % až do 10 %. Výzkumy naznačují, že koncentrace 5 nebo 10 % není významně účinnější než 2,5 %, přičemž koncentrace 2,5 % je obvykle lépe tolerována. Aplikace běžně způsobuje počáteční vysušení, případně podráždění, ovšem kůže si během cca týdne zvykne. Malé procento lidí je mnohem citlivější a benzoylperoxid u nich způsobuje pálení, svědění, olupování kůže, případně otok. Je rozumné aplikovat nejnižší koncentraci a zvyšovat ji podle potřeby. Jakmile se vytvoří tolerance, opětovné zvýšení množství nebo koncentrace a získání tolerance na tuto vyšší úroveň obvykle umožňuje lepší následné vyčištění akné. Benzoylperoxid funguje jako olupovací činidlo, urychluje obměnu kůže a čistí póry, čímž snižuje počet bakterií navíc k přímému antibakteriálnímu účinku.\n\nMezi jiná běžná použití benzoylperoxidu patří barvení vlasů a systémy pro bělení zubů. Benzoylperoxid se používá též při přípravě mouky a lze ho použít jako iniciátor a katalyzátor do polyesterových pryskyřic (jako alternativu k mnohem nebezpečnějšímu methylethylketonperoxidu).\n\nV maximalizačním testu prováděném na lidech ve studii v roce 1977 získalo 76 % osob kontaktní citlivost na benzoylperoxid. Používala se koncentrace 5 a 10 %.\n\nČistý benzoylperoxid je silně hořlavý, výbušný a jedovatý. Může působit jako karcinogen a mutagen, je proto potřeba s ním zacházet opatrně.\n\nZředěný v masti se benzoylperoxid používá k léčbě akné a vztahují se k němu následující bezpečnostní opatření. Je potřeba dodržovat bezpečnostní pokyny uvedené u výrobku.\n\nVe Spojených státech je typická koncentrace benzoylperoxidu 2,5 až 10 %. Přípravky pro léčbu akné jsou k dispozici jak na lékařský předpis, tak i bez něho. Vyšší koncentrace se používají pro odbarvování vlasů a bělení zubů. Benzoylperoxid, jako většina peroxidů, je silným bělidlem. Kontakt s látkou (včetně oblečení a povlečení) nebo s vlasy způsobuje trvalé odbarvení, většinou okamžité. Také druhotný kontakt může způsobit odbarvení – například kontakt s ručníkem, který byl použit při smývání výrobků obsahujících benzoylperoxid.\n\nBenzoylperoxid se při styku s kůží rozkládá na kyselinu benzoovou a kyslík, ani jedna z těchto látek není významně toxická. Je důležité připomenout, že bezpečnost produktů rozkladu neznamená, že je látka sama bezpečná – podstatné je, že benzoylperoxid účinkuje jako oxidační činidlo. Peroxid vodíku je žíravý, jedovatý a karcinogenní, ale rozkládá se na vodu a kyslík. Chlornan sodný má také tyto vlastnosti, rozkládá se na bezpečné látky (chlorid sodný a kyslík).\n\nBenzoylperoxid se obvykle připravuje reakcí peroxidu sodného s benzoylchloridem, kdy vzniká benzoylperoxid a chlorid sodný.\n\nPoločas benzoylperoxidu je jedna hodina při 92 °C; při 131 °C je jedna minuta.\n\n"}
{"id": "391384", "url": "https://cs.wikipedia.org/wiki?curid=391384", "title": "Helena Šmahelová", "text": "Helena Šmahelová\n\nHelena Šmahelová, provdaná Helena Trostová (14. července 1910 Řestoky – 5. listopadu 1997 Rakovník), byla česká spisovatelka, autorka rozhlasových her, sestřenice českého filmaře Alexandra Hackenschmieda a přítelkyně spisovatele Jaromíra Johna, manželka jazykovědce Pavla Trosta.\n\nPocházela z východočeské mlynářské rodiny. Prožila poměrně rušné dětství a mládí. S rodiči pobývala na Moravě a později na Slovensku v Bratislavě, kde také zahájila své středoškolské studium na reálce. To však nedokončila, neboť se vrátila do Čech za nemocnou matkou do Ledče nad Sázavou. Po smrti obou rodičů se odstěhovala k babičce do Chrudimi, v Jaroměři se vyučila knihkupkyní. Od roku 1931 pracovala jako úřednice v chrudimské nemocenské pojišťovně. Zde se seznámila s Jaromírem Johnem, se kterým později žila a pracovala od roku 1943. Od roku 1937 až do roku 1943 pracovala v nemocenské pojišťovně v Praze, od roku 1943 žila s Jaromírem Johnem ve Slatiňanech. Od roku 1946 bydlela v Olomouci, kde John získal místo profesora na Univerzitě Palackého. Na jeho popud si také po válce dokončila vzdělání, nejprve v roce 1948 maturitou a později studiem na Filosofické fakultě Palackého univerzity, kde v roce 1952 obhájila doktorát filosofie. V roce 1952 se provdala za docenta olomoucké univerzity Pavla Trosta. Od roku 1952 do roku 1956 pak pracovala jako psycholožka v brněnské protialkoholní léčebně. V roce 1956 se odstěhovala z Olomouce do Prahy a působila jakožto spisovatelka z povolání. Kromě toho také pečovala o dílo a literární odkaz svého přítele Jaromíra Johna.\n\n\n\n\n\n\n"}
{"id": "391392", "url": "https://cs.wikipedia.org/wiki?curid=391392", "title": "Thomas Rundqvist", "text": "Thomas Rundqvist\n\nThomas Rundqvist (* 4. května 1960 Vimmerby, Švédsko) je bývalý profesionální lední hokejista a v současnosti pracuje jako generální manažer klubu Färjestads BK. Jako hráč švédského reprezentačního týmu vybojoval dvě bronzové olympijské medaile, v roce 1984 v Sarajevu a v roce 1988 v Calgary. V roce 1992 v Albertville skončil na 5. místě. Je dvojnásobným světovým šampionem (1987, 1991) a třikrát získal na mistrovství světa stříbro (1986, 1990, 1993).\n\nRundqvist zahájil svoji seniorskou kariéru v roce 1978 ve švédském klubu Färjestads BK. Za tento klub hrál až do roku 1984, kdy odešel do klubu Montreal Canadiens americké NHL. Zde však odehrál pouhé dva zápasy v sezoně 1984-1985, jinak nastupoval za Sherbrooke Canadiens v AHL. V následujícím roce se tedy opět vrací do Färjerstadu, kde odehrál osm sezón. V roce 1993 odchází do rakouského Feldkirchu, za který odehrál pět sezón. V roce 1998 ukončil hráčskou kariéru. V roce 1991 vyhrál anketu o hokejistu roku ve švédské lize (Zlatý puk)\n\n"}
{"id": "391399", "url": "https://cs.wikipedia.org/wiki?curid=391399", "title": "Laura Pausini", "text": "Laura Pausini\n\nLaura Pausini (* 16. května 1974) je italská zpěvačka pop music, populární v několika evropských zemích, v Latinské Americe a na Středním východu. Hovoří plynně několika jazyky a nahrála píseň v italštině, portugalštině, španělštině, francouzštině a angličtině.\n\nNarodila se a vyrůstala ve městě Solarolo v provincii Ravenna, oblast Emilia-Romagna. Už od svých osmi let se aktivně podílela na hudebním poli a společně se svým otcem Fabriziem (hudebník a zpěvák) začala zpívat v místních piano barech. Ve 13 letech přišla první zkušenost s nahráváním alba \"I sogni di Laura\" (\"Laura's Dreams\"), vydané jejím otcem roku 1987. V roce 1993 vyhrála s jednou ze svých nejznámějších písní \"La solitudine\" („Osamělost“) prestižní italský hudební festival Sanremo.\n\nJako přirozený důsledek soutěže podepsala smlouvu s nahrávací společností Warner Music Itálie a vydala své první profesionální album \"Laura Pausini\" (1993), jež mělo obrovský úspěch především v Itálii, Francii, ale i Holandsku. Její druhé album \"Laura\" vydané v roce 1994 mělo takový úspěch, že jí nahrávací společnosti začaly nabízet nahrávání ve španělštině. Na konci roku 1994 bylo uvolněno španělské album, byla to kompilace s upravenými verzemi hitů z jejich prvních dvou italských alb. Album bylo natolik úspěšné, že se o jejím jméně začalo mluvit i ve španělsky mluvících zemích. Píseň \"Se fue\" byla jedna z nejvíce hraných písní roku 1995 na latinském žebříčku.\n\nJejí první kompilace hitů přišla v roce 2001 v italské a španělské verzi: \"The Best of Laura Pausini\". V roce 2003 opět dostává od Luciana Pavarottiho pozvánku na koncert \"Pavarotti and Friends\". V roce 2004 byla vydána deska \"Resta in ascolto\", která potvrdila její velký úspěch jak doma v Itálii, tak v zahraničí. Španělská verze alba \"Escucha\" vynesla Lauře cenu Latin Grammy Award v kategorii nejlepší ženské popové album v únoru 2006. 2. června 2007 se Laura Pausini stala první zpěvačkou, která zpívala na stadionu San Siro v Miláně před davem cca 70 000 diváků. Později ve stejném roce byl koncert vydán na CD a DVD a stal se velmi úspěšný v Itálii a ve Španělsku. Dne 8. listopadu 2007, Laura vyhrála Latin Grammy Award za nejlepší ženské album \"Yo Canto\" (ve španělské verzi alba \"Io Canto\") s prodejem přes 2 miliony kusů po celém světě. V roce 2008 Laura strávila většinu svého času ve studiu nahráváním dalšího nového alba. Její nové CD s názvem \"Primavera in Anticipo\" bylo vydáno 14. listopadu 2008 v Itálii. V roce 2009 proběhne World Tour 2009, během kterého zpěvačka navštíví všechny kontinenty. Z roku 2011 je album \"Inedito\", nahrané opět i ve španělské verzi.\n\n\n\n\n\n\n\n\n\nInedito special edition 2012\n\n"}
{"id": "391400", "url": "https://cs.wikipedia.org/wiki?curid=391400", "title": "Hirsch", "text": "Hirsch\n\nHirsch (Hirschová) nebo Hirš (Hiršová) (z něm. \"der Hirsch\", jelen) může znamenat:\n\n\n\n\n"}
{"id": "391409", "url": "https://cs.wikipedia.org/wiki?curid=391409", "title": "Vegard Ulvang", "text": "Vegard Ulvang\n\nVegard Ulvang (* 10. října 1963, Kirkenes, Norsko) je bývalý norský běžec na lyžích, trojnásobný olympijský vítěz a dvojnásobný mistr světa.\n\nVegard Ulvang patří k legendám norského běžeckého lyžování, byl sportovním vzorem pro \"nejlepšího norského sportovce 20. století\", o čtyři roky mladšího Bjørna Dæhlieho. Ulvang ve své kariéře devětkrát vyhrál závod světového poháru, z toho dvakrát slavný Holmenkollen (1989, 1991, vyhrál ho i v roce 1992, kdy nebyl součástí SP). V sezóně 1989/90 se stal celkovým vítězem Světového poháru. Je držitelem šesti medailí ze zimních olympijských her a osmi medailí z mistrovství světa. V roce 1992 na olympiádě v Albertville se těsně před závodem v běhu na 10 km poprvé v kariéře rozhodl závodit bez vosku na lyžích – a suverénně zvítězil. Na zimních olympijských hrách 1994 v Lillehammeru pronesl při slavnostním zahájení olympijský slib za sportovce. Svou sportovní kariéru ukončil v roce 1997 ve svých 33 letech. Poté se věnoval podnikání – založil značku sportovního vlněného oblečení, která se i poté, co ji v roce 2003 prodal, nadále jmenuje \"Ulvang\". V současnosti působí v několika správních radách – např. ve Swixu. Od května 2006 je předsedou komise běžeckého lyžování FIS. Spolu s ředitelem běžeckého úseku FIS Jürgem Capolem je duchovním otcem série závodů Tour de Ski. Právě Ulvangovým nápadem bylo, aby Tour vrcholila výběhem na Alpe Cermis.\n\nVegard Ulvang je proslulý svou zálibou v extrémních výpravách. V létě 1989 s průvodcem Pierrem Gay-Perretem zdolal Mont Blanc. V létě 1990 se svým bratrem Ketilem a s Gay-Perretem vystoupili na vrchol Mount McKinley. Při sestupu se jeho bratr Ketil propadl na jezeře Wonder Lake, společně jej však zachránili. O rok později opět s Gay-Perretem podnikl během dvou týdnů 570 km dlouhý přechod na lyžích napříč Grónskem a napodobili tak průkopnickou výpravu Fridtjofa Nansena z roku 1888. V létě 1992 se skupinou norských dobrodruhů zdolával nejvyšší vrcholy jednotlivých kontinentů − Kilimanjaro, Puncak Jaya, Elbrus, pokus o výstup na Aconcaguu musel kvůli větrné bouři vzdát 800 m pod vrcholem. V dalším roce se s lyžařským kolegou Vladimirem Smirnovem z Kazachstánu vypravili na cestu na koních napříč Mongolskem. Se Smirnovem rovněž splouval sibiřské řeky. Dalším partnerem při dobrodružných výpravách z řad kolegů z lyžování se mu stal Rus Alexej Prokurorov, s nímž byl dvakrát na lyžích na Čukotce (naposledy 260 km dlouhý přechod z Neškanu do Uelena v dubnu 2008, půl roku před Prokurorovou tragickou smrtí). V roce 2011 napodobil výpravu Roalda Amundsena na jižní pól. Na cestu dlouhou 1311 km se vydal se třemi společníky Jan-Gunnarem Wintherem, Steinem P. Aasheimem a Haraldem Dag Jøllem na lyžích z Velrybího zálivu na začátku listopadu a k pólu dorazili přesně 100 let po Amundsenovi 14. prosince 2011.\n\nV Norsku se proslavil i populárním televizním cestovatelským pořadem Travelling boys. V němž s Björnem Dähliem jezdili do přírody po celém světě, cestovali, lovili zvěř a spolu s kuchařem si ji pak připravovali na ohni. Byl to jeden ze čtyř nejoblíbenějších pořadů v zemi.\n\nJeho rodiči jsou učitelé z Kirkenes Arne a Ingrid Ulvangovi. Měl dva bratry − staršího Kjetila a mladšího Mortena, Kjetil však v roce 1993 zahynul. Kjetil zmizel 13. října 1993, když si šel zaběhat poblíž svého domova v Kirkenes. Bylo po něm vyhlášeno pátrání, do nějž se zapojila armáda, stovky dobrovolníků a také Vegard Ulvang, který kvůli tomu přerušil předolympijskou přípravu v Itálii. Po měsíci však bylo pátrání bezvýsledně ukončeno. V červnu 1994 bylo tělo Kjetila Ulvanga nalezeno v jezeře u Kirkenes, do něhož se zřejmě ve sněhové vánici probořil. Dva dny po nalezení těla se narodilo dítě, které před svým zmizením počal se svou přítelkyní Trine Saeternes.\n\nManželkou Vegarda Ulvanga je bývalá norská běžkyně na lyžích a biatlonistka Grete Ingeborg Nykkelmo, mají spolu dvě dcery.\n\n"}
{"id": "391415", "url": "https://cs.wikipedia.org/wiki?curid=391415", "title": "Bitter Automobile", "text": "Bitter Automobile\n\nSpolečnost Erich Bitter Automobile GmbH (dříve Bitter GmbH & Co. KG) je výrobce luxusních vozidel na bázi General Motors se sídlem v Německu ve městě Ennepetal.\n\nErich Bitter se narodil 11. srpna 1933 v Německu. Svoji kariéru započal jako profesionální cyklistický závodník, později přesedlal na závodní auta značek Ferrari a Porsche a stal se firemním závodníkem Abarth.\n\n"}
{"id": "391416", "url": "https://cs.wikipedia.org/wiki?curid=391416", "title": "Alicja Rosolská", "text": "Alicja Rosolská\n\nAlicja Rosolská (* 1. prosince 1985, ve Varšavě, Polsko) je současná polská profesionální tenistka. Ve své dosavadní kariéře vyhrála 2 turnaje WTA ve čtyřhře.\n\nAlicja Rosolská se zúčastnila 18 zápasů ve Fed Cupu za tým Polska s bilancí 14-4 ve čtyřhře.\n\n\n"}
{"id": "391420", "url": "https://cs.wikipedia.org/wiki?curid=391420", "title": "Klaudia Jansová-Ignaciková", "text": "Klaudia Jansová-Ignaciková\n\nKlaudia Jansová-Ignaciková, rodným jménem Klaudia Jans (* 24. září 1984 Gdyně) je polská profesionální tenistka. Ve své dosavadní kariéře vyhrála na okruhu WTA Tour dva turnaje ve čtyřhře. V rámci okruhu ITF získala do srpna 2012 jeden titul ve dvouhře a jedenáct ve čtyřhře.\n\nNa žebříčku WTA byla ve dvouhře nejvýše klasifikována v srpnu 2004 na 410. místě a ve čtyřhře pak v říjnu 2011 na 40. místě.\n\nFinále na grandslamu si zahrála v soutěži smíšené čtyřhry French Open 2012, ve kterém spolu s Mexičanem Santiagem Gonzálezem nestačili na indický pár Sania Mirzaová a Mahesh Bhupathi.\n\nVe fedcupovém týmu Polska debutovala v roce 2002 utkáním 1. skupiny zóny Evropy a Afriky proti Jugoslávii, v němž vyhrála čtyřhru. Do srpna 2012 v soutěži nastoupila k třiceti mezistátním utkáním s bilancí 0–1 ve dvouhře a 20–8 ve čtyřhře.\n\nPolsko reprezentovala s Alicjou Rosolskou na londýnských Letních olympijských hrách 2012 v soutěži ženské čtyřhry.\n\nDne 2. července 2011 se provdala za sportovního novináře Bartosza Ignacika. Na facebookovém profilu zveřejnila 31. prosince 2012 informaci, že očekává narození prvního potomka a celou sezónu 2013 vynechá. V plánu má vrátit se v roce 2014.\n\n"}
{"id": "391422", "url": "https://cs.wikipedia.org/wiki?curid=391422", "title": "Metaetika", "text": "Metaetika\n\nMetaetika, nazývaná někdy též \"analytická etika\", je odvětví etiky, jež zkoumá povahu etických (morálních) pojmů, postojů a soudů, tj. jejich předpoklady metafyzické, epistemologické, sémantické, psychologické. Na rozdíl od tzv. normativní etiky, která se snaží odpovídat na otázky po tom, co je dobré či špatné či jak máme jednat, metaetika prověřuje možnosti samotné etiky: např. na základě čeho můžeme hovořit o něčem, jako je dobro, morálka či správnost.\n\nMetaetický způsob tázání bývá shledáván již v raných sókratovských dialozích, systematicky se však rozvíjí zejména v anglosaských zemích od 20. století, kdy začalo být uplatňováno logické zkoumání jazyka etiky. Zároveň zde vzniklo rozlišení etiky na metaetiku, etiku normativní a etiku aplikovanou.\n\nV rámci metaetiky se střetávají mj. následující koncepce:\n\nAčkoliv metaetika může být pro doplňkem normativní etiku, panuje mezi oběma disciplínami často napětí. Radikální podoba metaetiky nezřídka slouží k destrukci normativně etických myšlenek. Klíčovým momentem sporu etických odvětví je mravní neutralita filosofické etiky, přičemž radikální metaetika si tuto mravně neutrální pozici nárokuje pro sebe. Stejný argument lze ale použít i proti metaetice. Osoba provádějící metaetické zkoumání se zajisté řídí určitými mravními zásadami, které pak mají vliv na následné zkoumání.\n\n"}
{"id": "391423", "url": "https://cs.wikipedia.org/wiki?curid=391423", "title": "Mara Santangelová", "text": "Mara Santangelová\n\nMara Santangelová (* 28. června 1981, v Latině, Itálie) je současná italská profesionální tenistka. Ve své dosavadní kariéře vyhrála 1 turnaj WTA ve dvouhře a 9 turnajů ve čtyřhře.\n\nMara Santangelová se zúčastnila 7 zápasů ve Fed Cupu za tým Itálie s bilancí 2-3 ve dvouhře a 2-1 ve čtyřhře.\n\n\n"}
{"id": "391424", "url": "https://cs.wikipedia.org/wiki?curid=391424", "title": "Jan Baptista Bárta", "text": "Jan Baptista Bárta\n\nJan Baptista Bárta (18. března 1921 Příbram – 9. prosince 1982 u Hradce Králové) byl český skaut, katolický kněz a františkánský řeholník, teolog, překladatel teologických děl a lektor tajné teologie, vůdčí osobnost františkánského katolického disentu a politický vězeň komunistického režimu v Československu.\n\nPro svoji činnost za komunistického režimu je označován za „divokého teologa“ či „teologa originálního jednání“. Jaroslav Cuhra jej charakterizoval jako „vůdčí postavu františkánského řeholního života v časech komunistické totality“. Michaela Rozbrojová jej ve své diplomové práci věnované pronásledování československých františkánů za komunistického režimu označuje za asi nejvýznamnější postavu československých františkánů 20. století.\n\nV mládí se byl skautem, později se rozhodl stát františkánem, byl totálně nasazen v Německu, což jeho vstup do řádu oddálilo. Po návratu do vlasti dokončil františkánský noviciát a v roce 1947 byl vysvěcen na kněze a poté působil v českém pohraničí.\n\nV roce 1949 byl zatčen a v roce 1950 po tzv. Akci K internován a umístěn v želivském koncentráku. V září 1950 z Želiva uprchl, poté se skrýval a vedl podzemní církevní činnost. V roce 1951 byl zatčen, krutě mučen a v roce 1952 odsouzen ke dvaceti letům vězení. Prošel jáchymovskými doly, kde organizoval mezi trestanci tajné náboženské kroužky, pročež byl přemístěn do věznice, kde byl styk vězňů více omezen. Propuštěn byl v roce 1966, nějakou dobu pracoval v příbramských dolech.\n\nZa Pražského jara organizoval obnovu františkánského řádového života i podpůrné programy a exercicie pro ženské řády. Přišel s myšlenku malých maskovaných komunitních domů, někdy i smíšených, která byla postupně realizována především v Liberci, Praze, Brně, Bratislavě a Košicích. Časem si každý dům vytvořil svá specifika. Po sametové revoluci tato forma soužití postupně zanikla.\n\nBárta připravoval a organizoval podzemní řádová teologická studia, pro něž překládal a vytvářel učební texty, jeho koncepci přebíraly i ostatní řehole. V roce 1969 se usadil ve Vrchlabí, kde žil v komunitě mladých františkánů, které připravoval ke kněžství.\n\nV různých podzemních školách a kurzech vyučoval teologii a religionistiku a produkoval křesťanský samizdat. V roce 1980 byl znovu zatčen a odsouzen k šestnácti měsícům věznění za „maření státního dozoru nad církvemi“, nástup trestu byl ale ze zdravotních důvodů odložen. Zemřel za volantem svého vozu na infarkt, jeho pohřeb se stal manifestací přežívajícího řeholního života v Československu. Čtrnáct dní po pohřbu došla na jeho adresu výzva k nástupu trestu.\n\nPohřben je v Liberci-Ruprechticích. V roce 2004 obdržel od Institutu františkánských studií \"in memoriam\" Plaketu sv. Anežky České „\"za dlouholetou heroickou činnost pro záchranu františkánské spirituality v našich zemích v období totalitního režimu a organizaci teologického studia Provincie sv. Václava OFM.\"“\n\n\n\n\n\n"}
{"id": "391427", "url": "https://cs.wikipedia.org/wiki?curid=391427", "title": "ATC kód J01", "text": "ATC kód J01\n\nATC kód J01 Antibakteriální látky pro systémové užití je hlavní terapeutická skupina anatomické skupiny J. Protiinfekční léčiva pro systémové použití.\n\n\n"}
{"id": "391428", "url": "https://cs.wikipedia.org/wiki?curid=391428", "title": "ATC kód J02", "text": "ATC kód J02\n\nATC kód J02 Antimykotika pro systémové užití je hlavní terapeutická skupina anatomické skupiny J. Protiinfekční léčiva pro systémové použití.\n\n\n"}
{"id": "391429", "url": "https://cs.wikipedia.org/wiki?curid=391429", "title": "ATC kód J04", "text": "ATC kód J04\n\nATC kód J04 (Tuberkulostatika kromě streptomycinu) je hlavní terapeutická skupina anatomické skupiny J. Protiinfekční léčiva pro systémové použití.\n\n\n"}
{"id": "391430", "url": "https://cs.wikipedia.org/wiki?curid=391430", "title": "ATC kód J05", "text": "ATC kód J05\n\nATC kód J05 Antivirotika pro systémové užití je hlavní terapeutická skupina anatomické skupiny J. Protiinfekční léčiva pro systémové použití.\n\n\n"}
{"id": "391431", "url": "https://cs.wikipedia.org/wiki?curid=391431", "title": "ATC kód J06", "text": "ATC kód J06\n\nATC kód J06 Imunitní séra a imunoglobuliny je hlavní terapeutická skupina anatomické skupiny J. Protiinfekční léčiva pro systémové použití.\n\n\n"}
{"id": "391432", "url": "https://cs.wikipedia.org/wiki?curid=391432", "title": "ATC kód J07", "text": "ATC kód J07\n\nATC kód J07 Vakciny je hlavní terapeutická skupina anatomické skupiny J. Protiinfekční léčiva pro systémové použití.\n\n\n"}
{"id": "391435", "url": "https://cs.wikipedia.org/wiki?curid=391435", "title": "Žežice", "text": "Žežice\n\nNázev Žežice má více sídel:\n"}
{"id": "391436", "url": "https://cs.wikipedia.org/wiki?curid=391436", "title": "ATC kód L01", "text": "ATC kód L01\n\nATC kód L01 Cytostatika je hlavní terapeutická skupina anatomické skupiny L. Antineoplastika a imunomodulující léčiva.\n\nL01C Rostlinné alkaloidy a jiná přírodní léčiva\n\n\n"}
{"id": "391437", "url": "https://cs.wikipedia.org/wiki?curid=391437", "title": "ATC kód L02", "text": "ATC kód L02\n\nATC kód L02 Endokrinní terapie je hlavní terapeutická skupina anatomické skupiny L. Antineoplastika a imunomodulující léčiva .\n\n\n"}
{"id": "391438", "url": "https://cs.wikipedia.org/wiki?curid=391438", "title": "ATC kód L03", "text": "ATC kód L03\n\nATC kód L03 Imunomodulační látky je hlavní terapeutická skupina anatomické skupiny L. Antineoplastika a imunomodulující léčiva .\n\n\n"}
{"id": "391439", "url": "https://cs.wikipedia.org/wiki?curid=391439", "title": "ATC kód L04", "text": "ATC kód L04\n\nATC kód L04 Imunosupresiva je hlavní terapeutická skupina anatomické skupiny L. Antineoplastika a imunomodulující léčiva .\n\n\n"}
{"id": "391446", "url": "https://cs.wikipedia.org/wiki?curid=391446", "title": "ATC kód M01", "text": "ATC kód M01\n\nATC kód M01 Antirevmatika a protizánětlivá léčiva je hlavní terapeutická skupina anatomické skupiny M. Muskuloskeletální systém.\n\n\n"}
{"id": "391447", "url": "https://cs.wikipedia.org/wiki?curid=391447", "title": "ATC kód M02", "text": "ATC kód M02\n\nATC kód M02 Lokální léčiva k terapii bolestí svalů a kloubů je hlavní terapeutická skupina anatomické skupiny M. Muskuloskeletální systém.\n\n\n"}
{"id": "391448", "url": "https://cs.wikipedia.org/wiki?curid=391448", "title": "ATC kód M03", "text": "ATC kód M03\n\nATC kód M03 Myorelaxancia je hlavní terapeutická skupina anatomické skupiny M. Muskuloskeletální systém.\n\n\n"}
{"id": "391449", "url": "https://cs.wikipedia.org/wiki?curid=391449", "title": "ATC kód M04", "text": "ATC kód M04\n\nATC kód M04 Antiuratika je hlavní terapeutická skupina anatomické skupiny M. Muskuloskeletální systém.\n\n\n"}
{"id": "391450", "url": "https://cs.wikipedia.org/wiki?curid=391450", "title": "ATC kód M05", "text": "ATC kód M05\n\nATC kód M05 Léčiva k terapii nemocí kostí je hlavní terapeutická skupina anatomické skupiny M. Muskuloskeletální systém.\n\n\n"}
{"id": "391451", "url": "https://cs.wikipedia.org/wiki?curid=391451", "title": "ATC kód M09", "text": "ATC kód M09\n\nATC kód M09 Jiná léčiva pro léčbu poruch muskuloskeletárního systému je hlavní terapeutická skupina anatomické skupiny M. Muskuloskeletální systém.\n\n\n"}
{"id": "391452", "url": "https://cs.wikipedia.org/wiki?curid=391452", "title": "Vajenga", "text": "Vajenga\n\nVajenga ( ) je řeka v Archangelské oblasti v Rusku. Je dlouhá 218 km. Plocha povodí měří 3370 km².\n\nProtéká lesnatou a místy bažinatou krajinou. Ústí zprava do Severní Dviny.\nHlavním přítokem je zleva Nondrus.\n\nPrůměrný roční průtok vody u vesnice Filimonovskaja činí 30,4 m³/s.\n\nVýznamné je plavení dřeva.\n"}
{"id": "391469", "url": "https://cs.wikipedia.org/wiki?curid=391469", "title": "Vileď", "text": "Vileď\n\nVileď nebo Viljať ( nebo ) je řeka na jihovýchodě Archangelské oblasti v Rusku. Je dlouhá 321 km. Plocha povodí měří 5610 km².\n\nÚstí zprava do Vyčegdy (povodí Severní Dviny).\n\nNejvětším přítokem je Velká Ochta zleva.\n\nPrůměrný roční průtok vody u osady Inajevskaja činí 42,7 m³/s.\n\nNepravidelná vodní doprava je provozována k ústí přítoku Naryčug.\n"}
{"id": "391474", "url": "https://cs.wikipedia.org/wiki?curid=391474", "title": "Nádi (jóga)", "text": "Nádi (jóga)\n\nNádí je sanskrtské slovo a znamená \"trubice\" nebo \"kanál\". Nádí jsou podle tradičního indického lékařství energetické kanály, kterými proudí životní energie (prána). V tradiční čínské medicíně se pro nádí používá většinou pojem \"meridián\".\n\nNádí nejsou nervová soustava, ale kanály, kterými proudí vědomí. Význam nádí je tedy v \"proudění\". Tak jako pozitivní a negativní elektrický proud proudí v uzavřeném elektrickém obvodu, proudí životní energie (\"pram šako\") a mentální energie (\"mano šako\") do každého místa těla těmito nádí. Podle níže citovaného upanišadského verše je 101 nádí, které spojují všechny části těla se srdcem. Podle tanter je těchto kanálů celkem 72 tisíc.\n\nNejranější zmínky o nádí jsou v Čhándogja upanišadě VIII.6.6:\n\nV těle existuje deset hlavních nádí: Idá, Pingalá, Sušumná, Gándhárí, Gadžadžihvá, Púšá, Jašá, Alambušá, Kuhú a Šankhiní.\n\nGadžadžihvá se nazývá též Hastidžihvá. Obě slova znamenají \"sloní jazyk\".\nBěhem praktikování jógy pečlivě zablokoval šest nádí zvaných idá, šušummá, medhyá, pingalá, náliní a dhruvá.\nKdyž pracují zároveň idá a pingalá, nastává smrt.\n\nNádí procházející páteří.\n\nNádí procházející páteří. Pracuje střídavě s idou.\n\nNádí procházející páteří. Pracuje střídavě s pingalou.\n\n\n\n"}
{"id": "391477", "url": "https://cs.wikipedia.org/wiki?curid=391477", "title": "Vodivý polymer", "text": "Vodivý polymer\n\nVodivý polymer je polymer, který se chová jako vodič nebo polovodič elektrického proudu. Mezi nejznámější vodivé polymery patří polyanilin, polypyrrol a polyacetylen.\n\nV roce 1963 popsali Australan D.E. Weiss se spolupracovníky poměrně vysokou elektrickou vodivost polypyrrolu po oxidaci (dopování) jodem. Práce však nevyvolala velký ohlas, podobně jako některé další pozdější pionýrské objevy. Objev vodivých polymerů je proto přisuzován až Američanům Alanu J. Heegerovi a Alanu MacDiarmidovi a Japonci Hidekimu Širakawovi, kteří v roce 1977 popsali kovovou vodivost polyacetylenu dopovaného jodem. V roce 2000 za tento objev získali Nobelovu cenu za chemii.\n\nBěžné organické polymery, jako např. polystyren, polyethylen nebo polymethylmethakrylát, jsou elektrické izolanty, s pevně vázanými valenčními sp hybridizovanými elektrony. Pokud se ve struktuře (v hlavním řetězci) polymeru pravidelně střídají jednoduché a dvojné (případně trojné) chemické vazby, jde o konjugovaný polymer. Elektrony v sp hybridizaci jsou v takovém polymeru více či méně delokalizovány, což mj. vede k tomu, že se povaha jednoduchých vazeb začne podobat dvojným vazbám a naopak - podobně jako v molekule benzenu a dalších aromatických uhlovodíků. Přesto jsou takové polymery obvykle v čistém stavu izolanty nebo polovodiče a elektrické vodiče se z nich stávají až účinkem dopování sloučeninami, které polymeru odebírají elektrony nebo je naopak do polymeru dodávají (např. alkalické kovy nebo halogeny). Pohyblivost elektronů a/nebo dalších nosičů elektrického náboje po polymerním řetězci se tím výrazně zvýší. Elektrická vodivost může dopováním vzrůst o několik řádů a dosáhnout vodivosti mědi nebo stříbra.\n\nVe srovnání s anorganickými polovodiči nebo vodiči jsou organické polymerní polovodiče nebo vodiče obecně méně stabilní vůči vyšším teplotám a účinkům kyslíku i dalších chemikálií. Naopak mezi jejich výhody patří podstatně nižší energetická náročnost výroby, u některých z nich dobrá zpracovatelnost běžnými plastikářskými technologiemi (lití, lisování apod.), lepší mechanické vlastnosti (pružnost, ohebnost) a možnost jemně ladit jejich vlastnosti úpravou chemické struktury. Některé vodivé polymery se už proto komerčně vyrábějí, např. poly(3,4-ethylendioxythiofen) neboli PEDOT. Tento průhledný vodivý polymer se ve formě směsi se sodnou solí polystyrensulfonové kyseliny využívá např. jako antistatický prostředek. Další konjugované/vodivé polymery jsou nadějnými kandidáty pro využití v displejích na bázi organických svítivých diod (OLED ), v polymerních fotovoltaických článcích, v organických tranzistorech, v biochemických a chemických senzorech atd.\n\n\n"}
{"id": "391492", "url": "https://cs.wikipedia.org/wiki?curid=391492", "title": "Stefan Gustavsson", "text": "Stefan Gustavsson\n\nStefan Gustavsson (* 29. března 1960 Lund) je švédský evangelikální teolog.\n\nGustavsson je generálním tajemníkem Švédské evangelické (evangelikální) aliance (\"Svenska Evangeliska Alliansen\"). V minulosti byl členem členem Švédské církve i jejího synodu.\n\nZabývá se zejména apologetikou.\n"}
{"id": "391496", "url": "https://cs.wikipedia.org/wiki?curid=391496", "title": "Jan Baptista Lambl", "text": "Jan Baptista Lambl\n\nJan Baptista Lambl (9. srpna 1826, Letiny – 7. listopadu 1909, Praha) byl český chemik, první profesor vyučující zemědělství na Českém vysokém učení technickém v Praze (ČVUT), autor teorie o depekoraci. Jan Baptista Lambl učil celý svůj život zemědělské obory na ČVUT, inicioval vznik samostatného zemědělského útvaru (1874, 1881) – nebyl schválen – založil zemědělské školy v Táboře a Libverdě a v roce 1891 se stal rektorem ČVUT. Jeho předchůdcem na poli výuky agronomie byl PhDr. JUDr. Josef Tadeáš Lumbe.\n\nJan Křtitel Lambl se narodil dne 9. srpna 1826 v Letinech jako syn Františka Lambla, hospodářského správce letinského velkostatku a lázní. Shodně jako jeho bratři František a Dušan Vilém studoval na gymnáziu v Plzni a pokračoval studiem na univerzitě v Praze. Roku 1849 promoval jako magistr farmacie a nastoupil u firmy W. Batka v Praze jako chemik. Koncem roku 1851 přijal místo profesora chemie a fyziky ve vojenské škole v Bělehradě. V té době podnikl studijní cestu do Německa, Francie, Belgie a Anglie.\n\nV roce 1855 přijal místo učitele chemie, chemické technologie a přírodních věd na německé hospodářské škole v Libverdě, kde byl jeho bratr Karel ředitelem. Zřejmě pod jeho vlivem začal intenzivně studovat hospodářství. Po osmi letech v roce 1863 opustil tento ústav a vstoupil do služeb Jana Harracha a stal se ředitelem nové rolnické školy ve Střežerech. Dále intenzivně studoval a pro své žáky zpracoval vlastní studijní skripta \"Österreichisch Feldbausysteme a Rübenzuker und Spiritusfabrikation\".\n\nPo zániku školy vlivem bitvy u Sadové v roce 1866 se habilitoval na docenta hospodářství na Polytechnice v Praze a v letech 1867-82 zde byl mimořádným profesorem. Po rozdělení Polytechniky na část německou a českou zůstal na českém ústavu a v roce 1891 byl zvolen rektorem. Publikoval četné odborné spisy. Psal česky i německy. Významný byl jeho spis \"Nauka o kamení a zeminách, o pracích a nářadí k nim sloužící, o chovu bravu vepřového\". Mimořádný zájem odborné veřejnosti způsobil svým spisem \"Depocoration in Europe\"\" vydaný v Lipsku v roce 1878, ve kterém poukazuje na souvislosti mezi ubýváním dobytka a narůstáním počtu obyvatel. \"Důchod pozemkový\" vydal v roce 1880 německy i česky. O osm let později vydal k oslavě císaře \"Rukověť zemědělství\" a založil časopis Bibliotéka polního hospodářství.\n\nByl zvolen poslancem zemského sněmu a ustanoven do funkce ředitele vyššího zemského hospodářského ústavu v Táboře .\n\nPo další studijní cestě po Evropě předkládá zemskému výboru návrh na organizaci zemědělského školství, na jehož základě byly budovány zemědělské školy všech stupňů.\n\nZa jeho odbornou, organizační a publicistickou činnost byl Jan Baptista Lambl jmenován čestným doktorem techniky. Zemřel v Praze 7. listopadu 1909.\n\nJan Baptista byl spolu se svým bratrem Karlem Milanem spoluzakladatelem Pomologického ústavu, který sídlil v Praze-Troji na pozemcích viniční usedlosti Popelářka. Byl též majitelem nedaleké trojské usedlosti U lisu.\n\n\n\n"}
{"id": "391505", "url": "https://cs.wikipedia.org/wiki?curid=391505", "title": "Kodina", "text": "Kodina\n\nKodina, Koděma, Kandina nebo Kejdina ( , , nebo ) je řeka v Archangelské oblasti v Rusku. Je dlouhá 183 km. Plocha povodí měří 2700 km².\n\nÚstí zprava do Oněgy.\n\nZdrojem vody jsou převážně sněhové srážky. Průměrný roční průtok vody ve vzdálenosti 86 km od ústí činí 20 m³/s. Zamrzá v listopadu a rozmrzá květnu.\n\nJe splavná pro vodáky.\n"}
{"id": "391514", "url": "https://cs.wikipedia.org/wiki?curid=391514", "title": "Bessemerův konvertor", "text": "Bessemerův konvertor\n\nBessemerův konvertor bylo první metalurgické zařízení, umožňující velkovýrobu oceli ze surového železa. Vynalezl jej Henry Bessemer (a je po něm pojmenován), který si konvertor i celý proces, nazývaný dnes \"bessemerizace\", nechal patentovat v říjnu 1855. Nezávisle na něm objevil tento proces dříve Američan William Kelly a podobná metoda (byť jen v malém měřítku) byla známa již dříve.\n\nHlavní myšlenkou bessemerizace je odstranění nečistot z roztaveného železa pomocí jejich oxidace vháněným vzduchem. Bessemerův konvertor je okolo 6 metrů velká nádoba hruškovitého tvaru, do níž je nalito roztavené surové železo. Ve dně nádoby jsou kanály, jimiž je do železa vháněn vzduch. Ten oxiduje nežádoucí příměsi, jako je uhlík, křemík nebo mangan. Vznikající oxidy pak ve formě par unikají otevřeným ústím konvertoru.\n\nPokud je vyzdívka konvertoru provedena ze zásaditých látek (například dolomit), může konvertor sloužit i k odstranění nežádoucích příměsí fosforu. Toto vylepšení se nazývá Thomasův konvertor, a vynalezl jej Sidney Gilchrist Thomas.\n"}
{"id": "391517", "url": "https://cs.wikipedia.org/wiki?curid=391517", "title": "Josef Tadeáš Lumbe", "text": "Josef Tadeáš Lumbe\n\nJosef Tadeáš Lumbe šlechtic z Malonic též Josef Thaddäus Lumbe (26. února 1801 Praha – 1. června 1879 Malonice, \"uváděno též úmrtí roku 1875 na Smíchově\") ,byl český politik a vysokoškolský pedagog, profesor přírodních věd, přednášející na \"Českém stavovském polytechnickém ústavu\" a poslanec Českého zemského sněmu a Říšské rady.\n\nNarodil se v rodině profesora Akademického gymnázia v Praze Josefa Daniela Lumbeho. Po filozofických studiích na Karlo-Ferdinandově univerzitě v Praze v letech 1819–1822, kde získal titul doktora filozofie, se roku 1824 stal adjunktem \"fysicko-matematické stolice\" na Karlo-Ferdinandově univerzitě. Zde setrval do roku 1827. V letech 1826-1834 byl vychovatelem u svobodného pána Lexy z Aehrenthalu. Zde se v souvislosti s návštěvami statku Doksany, patřícího jeho zaměstnavateli, začal zabývat problematikou zemědělského hospodaření. Od roku 1829 vyučoval zemědělské hospodářství na Českém stavovském polytechnickém ústavu (nynější ČVUT). Roku 1832 byl jmenován profesorem hospodářství na Karlo-Ferdinandově univerzitě a roku 1837 i profesorem na Českém stavovském polytechnickém ústavu. Zároveň byl v letech 1848-1864 i ředitelem této školy. Jeho předchůdcem v oboru zemědělském byl Emanuel Petr Michna, nástupcem pak Jan Baptista Lambl. Po mnoho let byl také prezidentem Vlastenecké hospodářské společnosti. V letech 1835–1853 rovněž působil ve funkci jednatele Pomologického spolku.\n\n25. dubna 1867 byl za zásluhy a rozvoj průmyslu a zemědělství v Čechách povýšen do šlechtického stavu s přídomkem „z Malonic“ (\"von Mallonitz\").\n\nAngažoval se i v politickém životě. Od roku 1861 zasedal jako poslanec Českého zemského sněmu, který ho roku 1867 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval velkostatkářskou kurii. Opětovně byl do Říšské rady zvolen v roce 1870 (slib složil 7. března 1871). Na zemském sněmu se profiloval jako odborník na problematiku zemědělského školství a zasloužil se o legislativu v oblasti vodního hospodářství.\n\nOd roku 1846 vlastnil zámeček v Malonicích na Klatovsku. V majetku dědiců zámeček zůstal až do roku 1945, do 1. světové války zde také provozovali pivovar. Poslední majitelkou byla Marie Lumbe z Malonic.\n\nJeho bratrem byl MUDr. Karel Lumbe.\n\n"}
{"id": "391532", "url": "https://cs.wikipedia.org/wiki?curid=391532", "title": "Adi", "text": "Adi\n\nPojem Adi nebo zkratka ADI mají více významů:\n\n\n\n"}
{"id": "391533", "url": "https://cs.wikipedia.org/wiki?curid=391533", "title": "ATC kód N01", "text": "ATC kód N01\n\nATC kód N01 Anestetika je hlavní terapeutická skupina anatomické skupiny N. Nervová soustava.\n\n\n"}
{"id": "391534", "url": "https://cs.wikipedia.org/wiki?curid=391534", "title": "ATC kód N02", "text": "ATC kód N02\n\nATC kód N02 Analgetika je hlavní terapeutická skupina anatomické skupiny N. Nervová soustava.\n\nQN02AB73 Fentanyl, kombinace s psycholeptiky\n\n\n"}
{"id": "391535", "url": "https://cs.wikipedia.org/wiki?curid=391535", "title": "ATC kód N03", "text": "ATC kód N03\n\nATC kód N03 Antiepileptika je hlavní terapeutická skupina anatomické skupiny N. Nervová soustava.\n\n\n"}
{"id": "391536", "url": "https://cs.wikipedia.org/wiki?curid=391536", "title": "ATC kód N04", "text": "ATC kód N04\n\nATC kód N04 Antiparkinsonika je hlavní terapeutická skupina anatomické skupiny N. Nervová soustava.\n\n\n"}
{"id": "391537", "url": "https://cs.wikipedia.org/wiki?curid=391537", "title": "ATC kód N05", "text": "ATC kód N05\n\nATC kód N05 Psycholeptika je hlavní terapeutická skupina anatomické skupiny N. Nervová soustava.\n\n\n"}
{"id": "391538", "url": "https://cs.wikipedia.org/wiki?curid=391538", "title": "ATC kód N06", "text": "ATC kód N06\n\nATC kód N06 Psychoanaleptika je hlavní terapeutická skupina anatomické skupiny N. Nervová soustava.\n\n\n"}
{"id": "391539", "url": "https://cs.wikipedia.org/wiki?curid=391539", "title": "ATC kód N07", "text": "ATC kód N07\n\nATC kód N07 Jiná léčiva CNS včetně parasympatomimetik je hlavní terapeutická skupina anatomické skupiny N. Nervová soustava.\n\n\n"}
{"id": "391547", "url": "https://cs.wikipedia.org/wiki?curid=391547", "title": "ATC kód P01", "text": "ATC kód P01\n\nATC kód P01 Antiprotozoika je hlavní terapeutická skupina anatomické skupiny P. Antiparazitika, insekticidy, repelenty.\n\n\n"}
{"id": "391548", "url": "https://cs.wikipedia.org/wiki?curid=391548", "title": "ATC kód P02", "text": "ATC kód P02\n\nATC kód P02 Anthelmintika je hlavní terapeutická skupina anatomické skupiny P. Antiparazitika, insekticidy, repelenty.\n\n\n"}
{"id": "391549", "url": "https://cs.wikipedia.org/wiki?curid=391549", "title": "ATC kód P03", "text": "ATC kód P03\n\nATC kód P03 Léčiva proti ektoparazitům včetně skabicidních je hlavní terapeutická skupina anatomické skupiny P. Antiparazitika, insekticidy, repelenty.\n\n\n"}
{"id": "391553", "url": "https://cs.wikipedia.org/wiki?curid=391553", "title": "Tonight: Franz Ferdinand", "text": "Tonight: Franz Ferdinand\n\nTonight: Franz Ferdinand je třetí studiové album skotské indie rockové kapely Franz Ferdinand vydané 26. ledna 2009 (v Austrálii vyšlo 24. ledna, v USA 27. ledna 2009).\n\nNa desce začala skupina pracovat až začátkem roku 2007, ačkoliv Alex Kapranos měl v zásobě asi osm skladeb, jenž napsal během turné v roce 2005. Chtěl totiž, aby nové písně zněly naprosto odlišně od všeho, co doposud vydali a také, aby s albem nespěchali. To bylo také příčinou nekonečného odkládání jeho vydání (opět u Domino Records). Původně měl být producentem Brian Higgins, v březnu 2008 se však po vzájemných neshodách domluvili s Danem Careym. Oficiální zprávy hovořily o tom, že práce na albu byly ukončeny 20. září 2008, přesto si však kapela vyhradila poměrně dlouhý časový prostor k tomu, aby mohli dolaďovat jednotlivé skladby.\n\n\n\n\n"}
{"id": "391554", "url": "https://cs.wikipedia.org/wiki?curid=391554", "title": "Kuloj", "text": "Kuloj\n\nKuloj může znamenat:\n\n"}
{"id": "391556", "url": "https://cs.wikipedia.org/wiki?curid=391556", "title": "Kuloj (přítok Bílého moře)", "text": "Kuloj (přítok Bílého moře)\n\nKuloj ( ) je řeka v Archangelské oblasti v Rusku. Je dlouhá 235 km. Pokud započítáme i zdrojnici Sotku činí délka 350 km. Plocha povodí měří 19 000 km².\n\nÚstí do Mezenské zátoky Bílého moře.\n\nZdrojem vody jsou převážně sněhové srážky. Průměrný roční průtok vody na horním toku činí 34 m³/s. Zamrzá v říjnu a rozmrzá květnu.\n\nNa řece je možná vodní doprava. Na horním toku je spojena s Piněgou vodním kanálem Kuloj.\n"}
{"id": "391557", "url": "https://cs.wikipedia.org/wiki?curid=391557", "title": "Take Me Out (píseň)", "text": "Take Me Out (píseň)\n\nTake Me Out je druhým singlem skotské indie-rockové kapely Franz Ferdinand. Jeden z prvních hitů skupiny vyšel 12. ledna 2004, v USA byl vydán 9. února 2004.\n\n"}
{"id": "391562", "url": "https://cs.wikipedia.org/wiki?curid=391562", "title": "The Dark of the Matinée", "text": "The Dark of the Matinée\n\nThe Dark of the Matinée (nebo také jen Matinée) je singl skotské indie-rockové kapely Franz Ferdinand, který se objevil jako čtvrtá píseň na eponymním albu \"Franz Ferdinand\" vydaném 9. února 2004. O dva měsíce později vyšel na CD, DVD a gramodesce.\n\nMimo singlu The Dark of the Matinée obsahuje nahrávka i dříve nevydané písně \"Better In Hoboken\" a \"Forty Feet\".\n\n\n\n\n\n"}
{"id": "391573", "url": "https://cs.wikipedia.org/wiki?curid=391573", "title": "Ketamin", "text": "Ketamin\n\nKetamin je léčivo používané v humánní i veterinární medicíně jako anestetikum např. pod obchodními názvy Ketanest, Ketaset, Ketalar, Narkamon a Calypsol. Působí jako antagonista NMDA receptorů, ve vysokých, plně anestetických dávkách obsazuje i opioidní receptory a sigma-receptory. Podobně jako fencyklidin (PCP) vyvolává stavy nazývané disociativní anestezie a zhruba od roku 1965 je zneužíván i jako rekreační droga. Kromě anestetického účinku způsobuje halucinace a hypertenzi. Ketamin je chirální sloučenina a často se prodává jako směs obou izomerů (enantiomerů), (\"S\")-ketaminu a (\"R\")-ketaminu.\n\nKetamin na začátku 60. let 20. století objevil Calvin Stevens z Wayne State University. V 70. letech už byla látka používána na bojištích války ve Vietnamu, už tam se však začaly objevovat zprávy o zvláštních halucinacích v období, kdy pacienti přicházeli k vědomí. Od ketaminu se v humánní medicíně rychle ustoupilo a dnes ho využívají hlavně veterinární lékaři. Od 80. let se však ketamin zneužívá jako klubová droga (ač v menším rozsahu než metamfetamin či extáze).\n\nKetamin je disociativní anestetikum. Na rozdíl od ostatních anestetik stimuluje kardiovaskulární i dechové centrum a je potentním analgetikem. Myorelaxace je slabá, naopak tonus horních cest dýchacích je zachovaný (nedochází k zapadnutí jazyka). Spolehlivého účinku je dosaženo i po nitrosvalovém podání. Účinek nastupuje rapidně, většinou do tří minut po podání, jelikož ketamin je až 10× více liposolubilní než thiopental. Tyto vlastnosti ho předurčuji k použití v medicíně katastrof, protože je bezpečný i v rukou nevyškoleného anesteziologa. Širšímu použití v klinické praxi zabraňují nežádoucí účinky, zejména vysoký výskyt psychických fenoménů – děsivé sny, dezorientace, senzorické a percepční iluze. Tyto mají pravděpodobně podklad v redistribuci a pomalém uvolňování ketaminu z tukových tkání (viz tiopental). Mírně zvyšuje nitrolební tlak.\n\nKetamin se obvykle aplikuje intravenózní nebo intramuskulární injekcí. V humánní medicíně se občas používá jako anestetikum u dětských či naopak starších pacientů (u nichž má zřejmě méně vedlejších účinků než ostatní látky tohoto typu), vždy však v kombinaci se sedativy, aby se zabránilo halucinacím. Zkoumá se také jeho využití při léčbě alkoholismu, závislosti na heroinu, léčbě deprese nebo bolestí. Ve veterinární medicíně se ketamin používá hlavně v kombinaci s xylazinem k anestezi nebo analgezi u koček, psů a jiných malých zvířat (90 % ketaminu prodaného legálně v USA jde do veterinárního lékařství).\n\nKetamin se zneužívá pro své disociativní účinky podobné účinkům fencyklidinu (PCP) a dextromethorfanu (DXM). Účinek trvá od 45 minut do několika hodin, ale osoba se cítí v pořádku až přibližně za 24–48 hodin. Aplikuje se v této souvislosti injekčně, šňupáním nebo kouřením. Vyvolává ketaminový trip, projevující se např. halucinacemi, pocity depersonalizace, derealizace a oddělení od vlastního těla. Ve vyšších dávkách vede disociace k extrémním stavům typu \"k-hole\" až \"ego death, tj. pocit splynutí mysli s okolním světem, např. má člověk pocit, že je nehmotná entita vznášející se vesmírem. Na rozdíl od jiných látek s halucinogenními účinky (psychedelických tryptaminů a fenethylaminů) může vyvolat poměrně silnou psychickou závislost, zvlášť pokud je zneužíván soustavně. Subanestetická dávka má rychlý, ale přechodný antidepresivní efekt, neboť dojde k indukci synaptogeneze přes mTOR a efekt je blokován rapamycinem.\n\nChronické užívání ketaminu může vést ke zhoršení kognitivních funkcí včetně paměti.\nV roce 1989 profesor psychiatrie John Olney publikoval, že ketamin způsobil nezvratné změny ve dvou malých oblastech mozku pokusných krys. Nicméně, zrovna tyto dvě oblasti člověka a krysy se svými metabolickými procesy značně liší, tudíž ten samý proces nemusí u člověka probíhat.\nPrvní širší, dlouhodobá studie uživatelů ketaminu zjistila, že lidé často zneužívající tuto látku (nejméně 4 dny v týdnu a zároveň 20 dní v měsíci) jsou více depresivní a mají zhoršené různé úseky paměti včetně verbální, krátkodobé a vizuální.\nU méně častých uživatelů ketaminu (užití 4 dny v měsíci) nebyly na poli pozornosti, paměti a psychické pohody zjištěny rozdíly vůči kontrolní skupině. Stejně na tom byli bývalí uživatelé ketaminu. To podporuje názor, že méně časté užívání ketaminu nezpůsobuje kognitivní deficit a že kognitivní deficit u častých uživatelů je vratný při abstinenci. Ovšem bývalí uživatelé, častí i ti méně častí, měli vyšší skóre v testu bludných příznaků než kontrolní skupina.\n\n\n"}
{"id": "391580", "url": "https://cs.wikipedia.org/wiki?curid=391580", "title": "Avery Dulles", "text": "Avery Dulles\n\nAvery Robert kardinál Dulles (24. srpna 1918 Auburn New York – 12. prosince 2008 Bronx v New Yorku) byl americký katolický duchovní, jezuita a teolog, jeden z velkých amerických teologů 20. století.\n\nJeho otcem byl John Foster Dulles, ministr zahraničí USA v letech 1953–1959, jeho strýc Allen Dulles byl prvním civilistou řídícím CIA. Ačkoliv vyrůstal v baptistickém prostředí, během studií na Harvardu se stal agnostikem, aby nakonec v roce 1940, kdy školu ukončil, definitivně konvertoval ke katolicismu. V roce 1946 vstoupil do jezuitského řádu a o deset let později se stal knězem. Doktorát získal v roce 1960 na Papežské Gregoriánské univerzitě v Římě, jako profesor teologie poté působil na Woodstock College (1960–1974), Catholic University of America (1974–1988) a poté až do své smrti na Fordham University v New Yorku. V roce 2001 jej papež Jan Pavel II. jmenoval (jako prvního amerického teologa bez biskupského svěcení) do kolegia kardinálů. Za svůj život napsal 24 knih a přes 800 studií. Často se dotýkal myšlenek druhého vatikánského koncilu. Během jeho života mu bylo uděleno 38 čestných doktorátů a řada různých ocenění. Působil i jako prezident amerických teologických společností Catholic Theological Society of America či American Theological Society. Byl taktéž členem Papežské mezinárodní teologické komise.\n\n\n\n"}
{"id": "391584", "url": "https://cs.wikipedia.org/wiki?curid=391584", "title": "Goiás", "text": "Goiás\n\nGoiás je brazilský spolkový stát, jenž se nachází na Středozápadním regionu Brazílie. Jeho hlavní město se jmenuje Goiânia.\n\nGoiás hraničí (od západu ve směru hodinových ručiček) s brazilskými spolkovými státy Mato Grosso, Tocantins, Bahia, Minas Gerais a Mato Grosso do Sul. Na jihovýchodě státu Goiás se nachází (coby enkláva) Distrito Federal do Brasil s hlavním městem Brazílie Brasília.\n\nHlavní město spolkového státu Goiás Goiânia má přibližně 1,4 miliónu obyvatel. Bylo založeno v roce 1933 náhradou za původní hlavní město státu Goiás Goiás Velho, které je dnes málo významným městem. Další významnější města státu jsou Aparecida de Goiânia, Anápolis, Luziânia či Rio Verde.\n\nNejvyšším bodem státu Goiás je 1691 metrů vysoký Chapada dos Veadeiros. Nejvýznamnější řeky jsou Paranaíba, Aporé, Rio Araguaia, São Marcos, Corumbá, Claro, Paranã, Maranhão.\n\nNejvětší města brazilského státu Goiás, počet obyvatel k 1. červenci 2004:\n\n"}
{"id": "391585", "url": "https://cs.wikipedia.org/wiki?curid=391585", "title": "ATC kód R01", "text": "ATC kód R01\n\nATC kód R01 Nosní léčiva je hlavní terapeutická skupina anatomické skupiny R. Dýchací ústrojí.\n\n\n"}
{"id": "391586", "url": "https://cs.wikipedia.org/wiki?curid=391586", "title": "ATC kód R02", "text": "ATC kód R02\n\nATC kód R02 Krční léčiva je hlavní terapeutická skupina anatomické skupiny R. Dýchací ústrojí.\n\n\n"}
{"id": "391588", "url": "https://cs.wikipedia.org/wiki?curid=391588", "title": "ATC kód R03", "text": "ATC kód R03\n\nATC kód R03 Antiastmatika je hlavní terapeutická skupina anatomické skupiny R. Dýchací ústrojí.\n\n\n"}
{"id": "391589", "url": "https://cs.wikipedia.org/wiki?curid=391589", "title": "ATC kód R05", "text": "ATC kód R05\n\nATC kód R05 Léčiva při kašli a nachlazení je hlavní terapeutická skupina anatomické skupiny R. Dýchací ústrojí.\n\n\n"}
{"id": "391590", "url": "https://cs.wikipedia.org/wiki?curid=391590", "title": "ATC kód R06", "text": "ATC kód R06\n\nATC kód R06 Antihistaminika pro systémové užití je hlavní terapeutická skupina anatomické skupiny R. Dýchací ústrojí.\n\n\n"}
{"id": "391591", "url": "https://cs.wikipedia.org/wiki?curid=391591", "title": "ATC kód R07", "text": "ATC kód R07\n\nATC kód R07 Jiná léčiva respiračního systému je hlavní terapeutická skupina anatomické skupiny R. Dýchací ústrojí.\n\n\n"}
{"id": "391598", "url": "https://cs.wikipedia.org/wiki?curid=391598", "title": "Pjoza", "text": "Pjoza\n\nPjoza ( ) je řeka v Archangelské oblasti v Rusku. Je dlouhá 363 km. Plocha povodí měří 15 100 km².\n\nPramení na Timanském krjaži. Teče v široké dolině. V povodí řeky je velké množství jezer. Zleva se do ní vlévá řeka Blednaja. Ústí zprava do Mezeně.\n\nZdrojem vody jsou převážně sněhové srážky. Průměrný roční průtok vody činí přibližně 130 m³/s, maximální dosáhl 2500 m³/s. Zamrzá v listopadu a rozmrzá v první polovině května.\n\nJe splavná pro vodáky. Na dolním toku je na jaře, kdy jsou vyšší vodní stavy, v délce 300 až 320 km od ústí možná vodní doprava.\n"}
{"id": "391601", "url": "https://cs.wikipedia.org/wiki?curid=391601", "title": "Ježek alžírský", "text": "Ježek alžírský\n\nJežek alžírský (\"Atelerix algirus\") se vyskytuje na pobřeží Středozemního moře od Španělska po Francii. Tento druh, který se ježku západnímu velice podobá, lze rozpoznat podle světlejšího zbarvení a menší tělesné velikosti.\n\n"}
{"id": "391603", "url": "https://cs.wikipedia.org/wiki?curid=391603", "title": "Ježek ušatý", "text": "Ježek ušatý\n\nJežek ušatý či ježek dlouhouchý (\"Hemiechinus auritus\") se vyskytuje v okolí Kaspického moře (jižní oblasti Ruska, Ukrajina, Mongolsko až do západního Pákistánu). V zajetí je občas chovaný i v Česku, má noční aktivitu. Jeho charakteristickým znakem jsou výrazné ušní boltce. \nVáží kolem 0,30–0,80 kg. Má svislý směr růstu bodlin. Při nepřízni vydrží dlouho hladovět a při dlouhodobých vedrech upadá do tzv. letního spánku = estivace. Dlouho hibernuje – až 0,5 roku. Jeho potravou je hmyz a drobní obratlovci.\nV ČR je chován v ZOO Jihlava. Vyhýbá se sluníčku.\n\nSamice rodí po 35–42 dnech v dlouhých norách (až 1,50 metru) 2–7 mláďat. Porod závisí na zeměpisném rozšíření (od května do října v Indii, ale v Pákistánu od dubna do srpna).\n\n"}
{"id": "391605", "url": "https://cs.wikipedia.org/wiki?curid=391605", "title": "Rejsek malý", "text": "Rejsek malý\n\nRejsek malý (\"Sorex minutus\"), či také rejsek zakrslý, je nejmenším zástupcem čeledi rejskovití (\"Soricidae\") a nejmenším savcem v České republice.\n\nCelková délka hlavy s tělem se pohybuje od 4,3 do 6,4 centimetrů a délka ocasu od 3,1 do 4,9 centimetrů. Je vysoký 0,9 až 1,2 centimetrů a váží 2,5 až 7,5 gramů. Je velmi podobný rejskovi obecnému, je však menší, světlejší a často šedě zbarvený. Ocas mívá delší a porostlý hustší srstí.\n\nNachází se v různých biotopech, především však v místech dobře zarostlých hustými křovinami s bohatou vegetací. Vyhýbá se uzavřenému lesu. V zimě se často zdržuje v blízkosti lidských obydlí. V Česku se jedná o běžného živočicha.\n\nRejsek malý má několik vrhů za rok a na jeden vrh se průměrně narodí 2 až 9 mláďat.\n\nŽiví se malými živočichy např. hmyzem či bezobratlovými živočichy. Bez potravy hyne během 5-9 hodin.\n\nRejsek malý se nevyskytuje na ostrovech celého Středomoří.\n\n"}
{"id": "391606", "url": "https://cs.wikipedia.org/wiki?curid=391606", "title": "Rejsek horský", "text": "Rejsek horský\n\nRejsek horský (\"Sorex alpinus\") je drobným zástupcem čeledi rejskovití (\"Soricidae\"), obývajícím především horské polohy.\n\nHlava s tělem měří 60–80 mm, ocas 53–71 mm, hmotnost 5-14 g. Tlama se dopředu zašpičaťuje. Špičky zubů jsou tmavě červené. Středně velký druh s poměrně dlouhým ocasem a velkými zadními tlapkami. Celé tělo má jak na hřbetě, tak i na bocích a na břiše jednobarevný černošedý tón, čímž se liší od ostatních našich rejsků. Další rozlišení je u zubů, první spodní stoličku má dvouhrotovou, jiní rejsci mají zub jednohrotový. Ocas je krátce osrstěný, dvoubarevný a minimálně stejně dlouhý jako hlava a tělo. Mláďata jsou světlejší.\n\nObývá horské oblasti Evropy od Pyrenejí přes Alpy a pohoří střední Evropy po Karpaty a Balkán.\n\nPři mapování výskytu savců byl zjištěn na Šumavě a jejím podhůří, v Blanském lese a Novohradských horách, na severu pak od Lužických hor přes Jizerské hory, Krkonoše, Orlické hory, Králický Sněžník, Hrubý Jeseník, Nízký Jeseník a Oderské vrchy po Beskydy, Javorníky a Bílé Karpaty. Mimo to byl jeho výskyt zaznamenán také ve Žďárských vrších. V Českém lese byl zjištěn pouze na německé straně.\n\nVyskytuje se především v horských oblastech v hustých travních porostech, lesích, ale i v oblastech nad hranicí lesa. Vyhledává vlhká místa a jehličnaté lesy ve výškách mezi 200–2500 m n. m.\n\nPodobně jako rejsek obecný. Samice vrhá jednou až dvakrát ročně zhruba pět mláďat.\n\n"}
{"id": "391608", "url": "https://cs.wikipedia.org/wiki?curid=391608", "title": "Rejsec vodní", "text": "Rejsec vodní\n\nRejsec vodní (\"Neomys fodiens\") je největší zástupce rodu rejsků (\"Neomys\").\n\nHlava s tělem dosahuje velikosti 7,2 až 9,6 centimetrů, ocas 4,7 až 7,7 centimetrů, výška 1,6 až 2 centimetry a hmotnost 9 až 23 gramů. Ušní boltec je zcela skrytý v srsti. Tlama trochu širší než u příslušníků rodu rejsků. Špičky zubů tmavě červené. Poměrně velký. Spodina ocasu lemována brvitým, stříbřitě šedým kýlem, který funguje jako kormidlo. Zadní tlapky poměrně velké, na vnějším okraji opatřené plovacími brvami, které umožňují lépe plavat. Zbarvení těla je velmi různorodé, od hnědé do šedé až k černé na hřbetu. Břicho zpravidla světlejší. Občas se za okem a na vnitřním okraji uší objeví bílá skvrna. Červenými špičkami zubů připomínají druhy rodu \"Sorex\", k nimž ale nenáleží.\n\nV celé Evropě kromě středomořské oblasti a Irska. Obývá čisté, neznečištěné vody, lze se s ním ale občas setkat i daleko od vody. Jedná se přitom pravděpodobně o jedince, kteří hledají nové teritorium. Nalezen i ve studních. Vyskytuje se až do výšky 2500 m n. m. V Česku se objevuje ve všech nadmořských výškách na území celého státu.\n\nBěhem doby rozmnožování svá teritoria brání. Doba rozmnožování trvá od dubna do září. V průběhu roku má 2 až 3 vrhy se 4 až 8 mláďaty, která na svět přicházejí holá a slepá. Pohlavní dospělosti mohou dosáhnout ještě v témže roce. Předpokládaná délka života jeden až dva roky.\n\nHmyz a jiní bezobratlí živočichové, vodní měkkýše, malé ryby a žáby, které občas bývají větší než sám rejsec vodní. Má vynikající čich. Kořist někdy požírá i pod vodou.\n\nNa spodní čelisti jsou žlázy produkující slabý jed, který má ochromující účinky na kořist. Pro člověka však není nebezpečný. Zdravý rejsek má natolik hustý a dobře promaštěný kožíšek, že je po opuštění vody zcela suchý.\n\n"}
{"id": "391626", "url": "https://cs.wikipedia.org/wiki?curid=391626", "title": "Jerga", "text": "Jerga\n\nJerga ( ) je řeka v Archangelské oblasti v Rusku. Je dlouhá 159 km. Plocha povodí měří 1660 km².\n\nTeče převážně po bažinatém dně dolině Severní Dviny. Ústí zprava do Severní Dviny.\n\nZdrojem vody jsou převážně sněhové srážky.\n"}
{"id": "391632", "url": "https://cs.wikipedia.org/wiki?curid=391632", "title": "Isaac Mayer Wise", "text": "Isaac Mayer Wise\n\nRabín Isaac Mayer Wise, původně Isaac Mayer Weis (29. března 1819, \"Steingrub\" (dnes Lomnička), Čechy, Rakouské císařství – 26. března 1900, Cincinnati, Ohio, Spojené státy americké) byl český reformní rabín, působící v Americe. Také byl náboženský reformátor, redaktor a spisovatel.\n\nStudoval na ješivě v Golčově Jeníkově, později i na univerzitách v Praze a Vídni. V roce 1842 složil před rabínským soudem (\"Bejt din\") v Praze zkoušky. Působil jako soukromý učitel v dnes zaniklé obci Lučina (Grafenried, okr. Domažlice). Jeho posledním působištěm v Čechách bylo městečko Radnice u Plzně, kde od roku 1843 zastával funkci rabína. V roce 1846 opustil Evropu a přesídlil i s rodinou do USA, kde si změnil příjmení z \"Weis\" na \"Wise\". Působil v Cincinnati ve státě Ohio, odkud zásadně reformoval americký judaismus prostřednictvím Unie amerických hebrejských kongregací a Union College, které založil a vedl. Vždy se hrdě hlásil ke svým českým kořenům.\n\n"}
{"id": "391633", "url": "https://cs.wikipedia.org/wiki?curid=391633", "title": "Blanka Navarrská", "text": "Blanka Navarrská\n\nBlanka Navarrská je jméno těchto navarrských princezen:\n"}
{"id": "391634", "url": "https://cs.wikipedia.org/wiki?curid=391634", "title": "ATC kód V01", "text": "ATC kód V01\n\nATC kód V01 Alergeny je hlavní terapeutická skupina anatomické skupiny V. Různé.\n\n\n"}
{"id": "391635", "url": "https://cs.wikipedia.org/wiki?curid=391635", "title": "ATC kód V03", "text": "ATC kód V03\n\nATC kód V03 Všechny jiné terapeutické přípravky je hlavní terapeutická skupina anatomické skupiny V. Různé.\n\n\n"}
{"id": "391636", "url": "https://cs.wikipedia.org/wiki?curid=391636", "title": "ATC kód V04", "text": "ATC kód V04\n\nATC kód V04 Diagnostika je hlavní terapeutická skupina anatomické skupiny V. Různé.\n\n\n"}
{"id": "391637", "url": "https://cs.wikipedia.org/wiki?curid=391637", "title": "ATC kód V06", "text": "ATC kód V06\n\nATC kód V06 Nutriční přípravky je hlavní terapeutická skupina anatomické skupiny V. Různé. \n\n\n"}
{"id": "391640", "url": "https://cs.wikipedia.org/wiki?curid=391640", "title": "ATC kód V07", "text": "ATC kód V07\n\nATC kód V07 Všechny další neléčebné přípravky je hlavní terapeutická skupina anatomické skupiny V. Různé.\n\n\n"}
{"id": "391641", "url": "https://cs.wikipedia.org/wiki?curid=391641", "title": "ATC kód V08", "text": "ATC kód V08\n\nATC kód V08 Kontrastní látky je hlavní terapeutická skupina anatomické skupiny V. Různé.\n\n\n"}
{"id": "391643", "url": "https://cs.wikipedia.org/wiki?curid=391643", "title": "ATC kód V11", "text": "ATC kód V11\n\nATC kód V11 Fytofarmaka je hlavní terapeutická skupina anatomické skupiny V. Různé.\n\nV11 Fytofarmaka - přehled léčivých přípravků na stránce Státního ústavu pro komtrolu léčiv. \n\n\n"}
{"id": "391644", "url": "https://cs.wikipedia.org/wiki?curid=391644", "title": "Dmitrij Jakovenko", "text": "Dmitrij Jakovenko\n\nDmitrij Jakovenko, celým ruským jménem Дмитрий Олегович Яковенко, (28. června 1983, Omsk) je ruský šachový mezinárodní velmistr.\n\nJakovenko se narodil v Omsku, ale dětství prožil v sibiřském městě Nižněvartorsk. Šachy se naučil pod vedením svého otce hrát ve třech letech a ve čtrnácti letech se pod vedením bývalého trenéra Garry Kasparova Alexandra Nikitina stal mezinárodním mistrem. Roku 2001 zvítězil na mistrovství světa juniorů do osmnácti let a v tom samém roce se stal mezinárodním velmistrem.\n\nV letech 1999 až 2004 vystudoval s vynikajícími výsledky Matematickou fakultu Moskevské státní univerzity a po skončení studia se rozhodl pro profesionální šachovou kariéru. Roku 2006 skončil druhý na mistrovství Ruska v šachu, když prohrál v play-off s Jevgenijem Alexejevem.\n\nK dalším významným Jakovenkovým úspěchům patří vítězství na turnaji Pojkovskij 2008 a vítězství na třetím turnaji série Grand Prix FIDE v Elistě v závěru roku 2008 (společně s Alexandrem Griščukem a Tejmurem Radžabovem).\n\nJakovenko patří k nejsilnějším současným šachistům. Svědčí o tom i jeho FIDE ELO k říjnu 2015, které jej s počtem bodů 2748 řadí do první dvacítky nejlepších světových šachistů.\n\n"}
{"id": "391650", "url": "https://cs.wikipedia.org/wiki?curid=391650", "title": "Jeřáb břek", "text": "Jeřáb břek\n\nJeřáb břek (\"Sorbus torminalis\") je listnatý strom, zřídka keř, z čeledi růžovitých, dosahující výšky až 25 metrů.\n\nVyrůstá do výšky 5 až 15, někdy až 25 metrů, průměr kmenu může dosáhnout až 1,3 metru. Dožívá se 100-150 let.\n\nBorka je šedavá, zpočátku hladká, u starších jedinců se odlupuje v přibližně čtvercových dílech; po odpadnutí se objevuje hnědavé zabarvení kmene. Peřenoklané až peřenodílné listy mají špičaté laloky a dosahují délky 6 až 14 centimetrů; mladé listy jsou na svrchní straně chlupaté. Na podzim získávají bronzové, žlutočervené až zářivě červené zbarvení.\n\nBílé pětičetné květy o průměru 10 až 15 milimetrů vytvářejí řídké laty o velikosti 5 až 12 centimetrů, objevují se v květnu. Květy jsou oboupohlavné, opylované hmyzem. Plodem je kulovitá či kulovitě vejcovitá malvice o velikosti 1 až 1,5 cm, dozrávající na podzim. Plody jsou po dozrání hnědé a tečkované, v přezrálém stavu jsou jedlé (v přiměřeném množství, pokud nejsou hořké) a chutí připomínají datle.\n\nPloidie druhu je 2n = 34.\n\nJeřáb břek se objevuje jako součást teplomilných doubrav a sušších dubohabřin, vyskytuje se také ve vápnomilných bučinách a v lesních pláštích, nejčastěji na suchých, skeletovitých půdách. Vzhledem ke své malé konkurenční schopnosti roste jen jako vtroušená dřevina, která nevytváří souvislé porosty.\n\nJe rozšířen ve větší části Evropy od Anglie a Walesu po Polsko, dále se vyskytuje v severozápadní Africe, jihozápadní Asii, pohoří Alborz a na Kavkaze. V ČR se hojně objevuje jako lesní příměs v termofytiku a teplejších oblastech mezofytika.\n\nRozlišují se dvě variety břeku:\n\nJeho tvrdé, těžké, pevné, ale pružné dřevo se někdy využívá pro výrobu dechových hudebních nástrojů, např. fléten, nebo dřevěných šroubů. Plody jsou jedlé, ale slouží především jako potrava lesní zvěři. Jako okrasný strom se místy vysazuje do stromořadí nebo jako solitéra.\n\nV Česku patří k památným břekům asi 300 let starý exemplář u kostela v obci Železná, břek u Horního Hradu u Stráže nad Ohří nebo břek na Dřínové u Babic nad Svitavou.V Tišnově asi 280 let a 27m. vysoký.\n\n"}
{"id": "391653", "url": "https://cs.wikipedia.org/wiki?curid=391653", "title": "Huxley", "text": "Huxley\n\nHuxley [\"haksli\"] může znamenat:\n\n\n"}
{"id": "391656", "url": "https://cs.wikipedia.org/wiki?curid=391656", "title": "Jayne Soliman", "text": "Jayne Soliman\n\nJayne Campbell Soliman (rozená Campbell) (1968 Oxford – 7. ledna 2009 tamtéž) byla britská krasobruslařka a později krasobruslařská trenérka, mistryně Velké Británie v krasobruslení. \n\n7. ledna 2009 ráno náhle zkolabovala v ložnici svého rodného domu. Lékaři po převozu do nemocnice konstatovali mozkovou smrt v důsledku krvácení do mozku, nicméně protože byla ve 25. týdnu těhotenství, udržovali tělesné funkce ještě dva dny na přístrojích a poté císařským řezem přivedli na svět holčičku, která dostala od svého otce Mahmúda jméno Aya (v arabštině „Zázrak“).\n\n"}
{"id": "391662", "url": "https://cs.wikipedia.org/wiki?curid=391662", "title": "Keltská oppida v Česku", "text": "Keltská oppida v Česku\n\nKeltská oppida v Česku byla zakládána od počátku 2. století př. n. l., a to především v jižnější polovině země podél toku Vltavy.\n\nKeltové jsou nejstarším historicky doloženým národem na českém území. Západní a jižní Čechy byly součástí keltské pravlasti, jejímž těžištěm byla oblast severních Alp a horního Dunaje. Z časně keltské doby (6. − 5. století př. n. l.) pochází téměř padesát hradišť v západních, jižních a středních Čechách, která na počátku 4. století př. n. l. v souvislosti se společenskými změnami zanikla. Od přelomu 5. a 4. postupně v několika vlnách expandovaly do střední Evropy nové keltské kmeny ze západní Evropy. Jejich sídla ležela původně ve východní Francii, jihozápadním Německu a v přilehlé části Švýcarska. Ve 4. století př. n. l. obsadili západní Keltové nejúrodnější části českých zemí.\n\nNa českém území vznikají oppida městského charakteru až v druhé polovině doby, po kterou zde Keltové sídlili. Před tím žili ve dvorcích a vesnicích roztroušených poblíž zemědělsky příhodných oblastí. Opevněná hradiště budovali, ale sloužila jako dočasná útočiště v době války. Městská oppida začali budovat z několika důvodů – rostoucí movitý majetek jednotlivých rodin potřeboval lepší formu ochrany, touha lépe se zapojit do dálkového obchodu vyžadovala jistou formu centralizace a v neposlední řadě byla i nutnost chránit se před germánskými nájezdy ze severu a rozmáhajícím se římským impériem z jihu.\n\nZ původního stylu života a jeho pozměněného obrazu v oppidech lze usuzovat, že se Keltové sdružovali v rodinných klanech. Tyto klany žily nejdříve v otevřených dvorcích, později se některé (ty řemeslně zdatnější) sestěhovaly do městských oppid, kde si založily podobné dvorce a žily v nich odděleny od sebe navzájem. K míchání klanů docházelo nejspíše svatbami, ale dá se předpokládat, že pouze dívky se přestěhovaly do dvorce svého nového muže. Je pravděpodobné, že nejmocnější a nejbohatší klany tvořily keltskou elitu a na jistém území určovaly podmínky života. Větší správní celky v keltské společnosti (pokud vůbec vznikaly) však neměly dlouhého trvání. Pod jednou vládou bylo sdruženo obyvatelstvo oppida a jeho okolí, které mu poskytovalo zemědělské zázemí. Zda spočívalo vedení takovéhoto lidu v rukou jedince, jednoho klanu či rady starších, se mohlo lišit kraj od kraje a i v jednotlivých historických obdobích. Politický význam oppid byl v jejich pevnostním charakteru – tvořily útočiště pro okolní lid v případě ohrožení a také bylo dozajista zázemím pro ozbrojence. V ranějších dobách musel perfektně vládnout mečem či kopím každý (včetně žen, které se mnohých bitev účastnily jako bojovnice), později se však, nejspíš mezi elitou, část vojska profesionalizovala a tím na sebe brala úděl chránit ostatní.\n\nÚpadek keltské kultury je přičítán právě jejich neschopnosti vytvořit větší správní celek. V případě nájezdů Germánů a římských útoků právě jejich decentralizovaná moc způsobila, že prohrávali a mizeli oblast po oblasti, opouštěli oppida jedno po druhém, až nakonec z území Čech zmizeli úplně. V posledním století př. n. l. se k území Čech z východu a jihu přibližovala hranice Římského impéria a vojenský tlak Římanů se pro Kelty především v Čechách stával neúnosným. Ve stejném období také začaly keltská území ze severu napadat germánské kmeny (především Markomani) a tento dvojitý tlak vedl k rozpadu keltské společnosti na českém území. Keltské kmeny se stahovaly na západ nebo byly roztroušeny a asimilovány ostatními národy.\n\nTermín oppidum je převzatý od Římanů, kteří takto nazývali opevněná místa, zpravidla v těžko dostupných polohách. Tento termín není svázaný jen s opevněními Keltů, ale i jiných starověkých národů. Podle archeologických výzkumů je možné oppida (nejen keltská) dělit do tří skupin:\n\nRefugia jsou nejstaršími nalezenými keltskými oppidy nejen v Česku. Jejich poloha byla vždy vybrána tak, aby byla strategicky co nejvýhodnější – vrcholky skalnatých kopců, ostrohy kryté alespoň z jedné strany skalní stěnou apod. Hradiště Věnec se nachází v nadmořské výšce 736 metrů a jeho opevnění využilo přírodní možnosti (mohutný sráz a skalní stěny) kombinované s dostavěnou hradbou. Hradiště Sedlo bylo opevněno podobnou technikou a jeho nadmořská výška necelých 900 metrů z něj činí jedno z nejvýše postavených hradišť v Česku.\n\nHrady patřící keltské šlechtě se na našem území příliš nenalézají. Pocházejí z doby 6.–4. století př. n. l., kdy byl keltský národ na vrcholu (roku 390 př. n. l. dobyli Řím), a tudíž jsou nejčastěji k nalezení v oblastech, které v té době patřily k centrům keltské moci – v jihozápadním Německu a východní Francii.\n\nOppida městského typu měla na svou lokalitu několik základních požadavků – obranný charakter sídliště byl v tomto období kvůli germánským nájezdům velmi důležitý, proto bylo nutné volit strategicky výhodné polohy. Avšak krom ochrany obyvatelům poskytovala i prostor pro řemeslnou výrobu a obchod. K tomu byly důležité tedy další dva požadavky – snadná dostupnost základních surovin (podle tohoto faktoru se lišil charakter řemeslné výroby na tom či onom hradišti) a samozřejmě také obchodní spojení nejen s okolními obyvateli a hradišti, ale i se vzdálenějšími národy (např. keltské šperky byly v jižních oblastech Evropy jednu dobu dosti populární).\n\nOppidum Stradonice nedaleko Berouna leží na pravém břehu Berounky v nadmořské výšce 380 m a měří asi 82 ha. Nejvýznamnější je po archeologické stránce – nálezy odtud jsou nejbohatší na celém území Česka. Místo však nebylo soustavně zkoumáno – díky nálezu pokladu 200 zlatých mincí roku 1877 bylo toto místo po další tři roky překopáváno nejrůznějšími sběrateli a hledači pokladů. Zajímavostí je, že jak zájem o nálezy ze Stradonic rostl, objevili se podnikavci, kteří začali vyrábět falzifikáty. Údajně jsou k nalezení ještě dnes v některých evropských muzejních sbírkách. Podle nálezů se zde pěstovalo mnoho řemesel – kovolitectví, kovářství, emailerství, hrnčířství aj. Také se zde razily mince. Kolem přelomu letopočtů ztratilo toto oppidum keltskou svrchovanost a dožívalo ještě chvíli v prvním století n. l., patrně však již pod germánskou nadvládou.\n\nNejlidnatějším a nejrozsáhlejším známým oppidem je oppidum Závist u Zbraslavi. Jde o velký pevnostní komplex, který se rozkládá na dvou kopcích a táhne se i přes mezi nimi ležící údolí. Vlastní hradiště stálo na jižnějším kopci, kde jsou dodnes patrné terasy, kterými byl srovnáván svah patrně kvůli stavbám budov. Severní kopec Šance je obehnán obdobným valem jako jižní a navíc je vybaven příkopem. Tento však není dokončen – mohlo by to znamenat, že na přelomu letopočtů (dokdy se zhruba datuje osídlení této lokality) byli Keltové ohrožováni (nejspíše germánskými kmeny) a již nestihli své opevňovací systémy plně zdokonalit a byli vyhnáni.\n\nVýznamným oppidem jsou Hrazany v okrese Příbram nad soutokem Vltavy a Mastníku. Současná situace oppida je silně zkleslena jezerem Slapskou přehradou, před napuštěním dosahovalo převýšení mezi řekou a sedlem vrcholů Doubí a Červenka, na kterých se oppidum rozkládalo, zhruba 100 metrů. Třináctiletý průzkum byl zahájen v letech 1949–1950 pod vedením PhDr. Libuše Jansové. Stavba oppida byla zahájena okolo poloviny 2. století před naším letopočtem. Prostor bývá členěn na čtyři části: předhradí na severním svahu vrchu Červenka s bránou, vrchol Červenky se vstupem do oppida a obydlenými svahy, sedlo Hrádnice nazývané střední úval a vrcholová část Doubí a jeho severní a severovýchodní svahy. Celková rozloha plochy chráněné fortifikací je 39 ha. Z archeologických nálezů jsou doloženy kovářská, kovolijecká a šperkařská dílna, dřevozpracující činnost a výroba textilií. Poloha oppida na okraji zlatonosného jílovského pásma byla pravděpodobně jedním z důvodů založení oppida a rýžování zlata bylo patrně jedním ze zaměstnání obyvatel.\n\nOppidum Třísov u Holubova se rozkládá na severovýchodním okraji obce. Výzkum začal už před 2. světovou válkou a pokračoval po roce 1954 (archeolog Jiří Břeň). Nálezy jsou uloženy v Národním muzeu a dosud nejsou důkladně zpracovány. Oppidum leží na ostrožně nad Vltavou u soutoku s Křemžským potokem. Skalnaté srázy jsou až 120 metrů vysoké. Oppidum nepatřilo k největším, 26 hektarů je rozčleněno na dva vrcholy opevněné vnitřními valy. Oppidum leželo patrně na obchodní stezce do Podunají. Pro jeho založení určitě měla význam i nedaleká naleziště tuhy (používaná pro výrobu keramiky) i ložiska železné rudy. Nálezy  keramiky a spon oděvů dovolují stanovit archeologickými metodami dobu trvání oppida. Na oppidu byly nalezeny stopy po požáru i náznaky rychlého budování vnějšího valu. Pravděpodobně oboje svědčí o tom, že život obyvatel asi nebyl stále klidný.\n\nOppidum České Lhotice u vsi Hradiště v okrese Chrudim na severním okraji Železných hor je dosud jediné známé oppidum ve východních Čechách. Plocha oppida zaujímá prostor cca 23 ha na vrcholové plošině široké ostrožny v meandru řeky Chrudimky v nadmořské výšce 430–460 metrů. Na západě a severozápadě spadá ostrožna prudce do údolí Chrudimky, na S strany je spád mírnější, z východní a jižní strany ostrožna chráněna není a zde bylo postupně vybudováno trojité opevnění; valy jsou dosud zcela zřetelné. K vnitřnímu opevněné ploše oppida přiléhá předhradí cca 8 ha. Svahy i valy jsou dnes zalesněné, plocha oppida je zemědělsky využívána. Místo původního hlavního vchodu (klešťovitá brána) bylo zcela rozrušeno stavbou silnice, rekreačními chatami a budovami evangelické fary, kostela a hřbitova. Všechny stavby včetně silnice a rekreačních chat byly postaveny před prohlášením území za památkovou rezervaci.  \n\nOppidum bylo objeveno již v polovině 19. století, kdy při orbě byly nacházeny kousky keramiky, sklo nebo kamenné žernovy. V roce 1943 provedl odbornou prohlídku I. Borkovský, který odborně popsal, zaměřil a oficiálně označil místo jako keltské oppidum. Odborným výzkumem byl v 70. letech 20. století pověřen archeolog Milan Princ.\n\nOppidum i s předhradím je vybudováno na ostrožně nad řekou Chrudimkou. Vnitřek opevněné části oppida se dělí na hlavní centrální část s akropolí na výraznější vyvýšenině a ostatní část oppida. Centrem oppida procházela hlavní cesta od klešťovité brány na jihovýchodě k bráně na severozápad. Opevněná část měřila cca 23 ha, postupně byly vybudovány trojité hradby s dvěma příkopy. Pozornost archeologů poutala především dobře zřetelná východní část opevnění, průzkum se pokusil objasnit její konstrukci i vývoj a prokázal nejméně dvě stavební fáze. Nejprve byl vybudován kamenný val cca 2 metry vysoký, před kterým byl hluboký příkop. Postupně byla vybudována další zeď zpevněná dřevěnými kůly. Dodnes jsou patrné trojité valy se dvěma příkopy, pozůstatek nejmladší přestavby opevnění. Stále však zůstává málo jasný rozsah a struktura osídlení. Usuzuje se, že hustší zástavba se soustřeďovala především v rovinatějších částech oppida, na akropoli a v blízkosti hlavní cesty. Chybí nálezy kompletních půdorysů staveb. Většina zjištění značí, že na oppidu byly povrchové stavby, určitou rekonstrukci je zřetelná jen u málo staveb na akropoli. Život v oppidu je možno rekonstruovat nejen z pozůstatků staveb, ale především z nálezů předmětů denní potřeby. Nezastavěné části vlastního oppida a předhradí mohly být určitou rezervou pro další zástavbu nebo mohly být využívány jako políčka a pastviny. Důležité byly komunikace – hlavní cesta vedla z jihovýchodu od hlavní klešťovité brány přes oppidum k bráně na severozápadě k Chrudimce k možnému brodu přes řeku. Na severní straně lze předpokládat třetí bránu.\n\nÚzemím vede naučná stezka z Nasavrk (v zámku je expozice Po stopách Keltů) do Hradiště přes rozhlednu Boika (celoročně přístupná), po oppidu je okruh se šesti zastaveními.\n\nNejvýznamnějším moravským oppidem je Staré Hradisko na Drahanské vrchovině. Nálezy z této lokality řadí toto oppidum do mladé doby laténské a není tedy vyloučeno, že mohlo jít o nejpozději obývané oppidum na českém území.\n\nVnitřní členění oppida úzce souviselo s jeho rozlohou a konkrétním vzhledem lokality, ale i zde jsou tendence, jež by se daly zobecnit. Všechna oppida byla obehnána hradbou, vstupy dovnitř tvořily brány. Vnitřní prostor opevnění byl mnohdy rozdělen dalšími opevněními na několik (zpravidla dvě až tři) prostor. Na té nejvýše postavené bylo zpravidla centrum oppida – nejhustěji zastavěné a nejlépe opevněné. Předhradí (či podhradí) sloužila možná jako prostor pro výběh či letní ustájení dobytka, mohly zde také probíhat trhy a samozřejmě sem expandovala i zástavba, pokud se již do vnitřního prostoru nevešla.\n\nPodle dosavadních nálezů se dá soudit, že vnitřní (městská) část oppida se dále dělila do tzv. dvorců – prostorů zpravidla čtyřúhelníkového půdorysu ohraničeného cestami. Uvnitř se nacházelo několik staveb sloužící různým účelům. Byly zde samozřejmě obytné stavby a také stavby vhodné pro řemeslnou výrobu – např. kovárny, hrnčířské pece apod. – dále pak již menší stavby sloužící buď jako chlévy či jiná útočiště pro domácí zvířenu a stavby nejspíše skladovacího charakteru. Celé oppidum se pak mohlo skládat z 10 až 30 takovýchto dvorců.\n\nU většiny oppid na území Česka byl pro stavbu opevnění použit tzv. \"typ Kelheim\" (používající trámy svisle zaklíněné do země, mezi něž se z kamení vyzdila vnější stěna a zevnitř byl hliněný násep). U některých hradišť byla opevnění posílena i baštami, které nejspíše zároveň sloužily jako strážnice a úkryt hlídek v době nepřízně počasí. Brány do hradeb byly konstruovány dvěma způsoby – prvnímu se říká \"klešťovitý\" a je proveden zalomením hradby na obou stranách brány směrem dovnitř, čímž se vytvoří jakási ulička, která vede mezi hradbami k bráně. Tento úsek mohl být dlouhý i přes 30 metrů, což jej činilo dobře chráněným prostorem. Druhý způsob konstrukce brány používal \"bránu zdvojenou\" – na obou stranách brány se hradba vidlicovitě dělila a vytvořila tak jakési malé nádvoří, které mělo vnitřní bránu a v některých případech i vnější, která však častěji používána nebyla. Tento způsob, většinou podpořen právě baštovými konstrukcemi, byl také dobře obranyschopný.\n\nVzhledem k polohám hradišť bylo mnohdy nutné pro obytnou a užitkovou zástavbu upravit vnitřní svažitý terén oppida. Často se používal terasovitý způsob srovnávání terénu. Z archeologických nálezů vyplývá, že naprosto nejčastějším stavebním materiálem bylo dřevo a nejčastější stavby byly celodřevěné sruby. U větších staveb (s delší stranou přes 4 m) se však nalezly i kamenné plenty (podezdívka po celém obvodě s nízkou výškou) a i 70 cm vysoké základové stěny, které byly lícovány dovnitř, protože domy byly zpravidla zahlubovány. Stavby určené pro bydlení měly jednu, až dvě místnosti. Zatímco v nížinné zástavbě byly delší strany domů zpravidla situovány na východo-západní osu, v oppidech se již taková pravidelnost a přesnost doložit nedá – nejspíše kvůli terasovitému a dvorcovému charakteru zástavby.\n\nU některých oppid (např. Staré Hradisko) se nalezly i doklady, které svědčí o tom, že dvorce tvořící urbanistické centrum oppida byly oplocené a tím i vzájemně uzavřené. Vstupy se však nacházely na všech stranách hrazení, většinou zhruba uprostřed. Zajímavostí je dětská oběť, jež byla nalezena v kamenných základech jednoho z domů na Starém Hradisku (a nejen tam). Keltové se tak patrně snažili naklonit si ducha či boha bydlení, nebo možná odvrátit od domu požár – největší nebezpečí pro oppidum vystavěné povětšinou ze dřeva.\n\nOppida byla obchodními a výrobními centry, soustřeďovala řemeslnou výrobu − nejčastěji hrnčířství, kovářství, kovolitectví, mincovnictví, koželužství, košíkářství a další. V nezastavěných prostorách oppid se konaly trhy s obilím a s dobytkem. Oppida byla patrně závislá na zemědělské výrobě samostatně stojících dvorců v blízkém okolí. Oppida byla zakládána u obchodních stezek, aby sloužila také jako centra dálkového obchodu. Vývozním artiklem byly hlavně šperky (spony a jiné drobnosti) z různých materiálů (oblíbený byly jantar, v jehož opracování byli keltští šperkaři jedni z nejlepších) a keramika. Naopak dováželo se například víno, umělecké předměty a mnoho dalšího.\n\n"}
{"id": "391664", "url": "https://cs.wikipedia.org/wiki?curid=391664", "title": "Praga T-3", "text": "Praga T-3\n\nDělostřelecký tahač Praga T-3 byl československý lehký dělostřelecký pásový traktor standardní konstrukce. Jeho výrobce byl podnik ČKD Praha. Výroba probíhala v roce 1935. V době druhé světové války byl tahač používán wehrmachtem, 3 kusy vlastnila armáda samostatného Slovenského státu.\n\n\n"}
{"id": "391669", "url": "https://cs.wikipedia.org/wiki?curid=391669", "title": "Botanická zahrada a arboretum Štramberk", "text": "Botanická zahrada a arboretum Štramberk\n\nBotanická zahrada a arboretum Štramberk je nedávno založená přírodní botanická zahrada. Nachází se v západní části města Štramberk. Jejím těžištěm je starý vápencový lom, zvaný Dolní Kamenárka. Zahrada zabírá taky okolí lomu – suťový les a louky. Hlavními exponáty je vápnomilná a teplomilná flóra typická pro Štramberk (ve 20. století silně poničená těžbou vápence). Areál má velice členitý terén a rozkládá se na ploše téměř 10 ha. V lomu se nachází různé skalky, jezírka, kamenný labyrint a také jeskyně.\n\nV Dolní Kamenárce se těžil vápenec od r. 1860 do dvacátých let minulého století. Poté byl lom využíván jako skládka komunálního odpadu. Později byl povrch skládky překryt škvárou a vzniklo tak fotbalové hřiště. V roce 1993 se o místo začal zajímat biolog Petr Pavlík a přišel se záměrem vybudovat zde botanickou zahradu. Lokalita byla chráněným ložiskovým územím pro budoucí těžbu vápence a již dříve bylo vydáno rozhodnutí o rozšíření těžby velkolomu Kotouč na toto území. Bylo tedy potřeba administrativně zařídit odpis ložiska. Poté bylo možno začít s rekultivací. Při likvidaci ekologické zátěže bylo z Kamenárky vyvezeno 986 plně naložených nákladních aut. Na odhaleném dně začaly první výsadby v roce 1998 až 1999.\n\nVzniká zde expozice původní Štramberské vegetace, tedy vápnomilných a teplomilných rostlin, většinou velmi ohrožených. Některé vzácné rostliny sem byly introdukovány především z lomu Kotouč Štramberk (kde byly původní lokality těžbou zcela zničeny či jim zničení hrozí). \n\nČlenitý terén dna lomu (jezírka, skalky) umožňuje růst mokřadní i suchomilné vegetace vedle sebe na jedné lokalitě. Z mokřadních druhů se zde vyskytují např. přeslička různobarvá, orobinec sítinovitý, orchidej kruštík bahenní, masožravá rostlina tučnice obecná či kriticky ohrožený keř židoviník německý. U velké řady vzácných a ohrožených druhů rostlin se vedou spory o jejich původnosti.\n\nMokřadní část lomu s jezírky obývá řada obojživelníků. Žije zde ropucha obecná, ropucha zelená, rosnička zelená, kuňka žlutobřichá, čolek obecný a čolek velký. Na skalních výchozech, suťových polích a lukách se vyskytuje řada zajímavých živočichů, například suchomilka bělavá, saranče modrokřídlá, svižník polní, soumračník skořicový, dlask tlustozobý, bělozubka šedá, plch lesní. Bylo zde zjištěno více než 1100 druhů motýlů. Běžně zde létá jasoň červenooký (Štramberk je jeho jedinou lokalitou v ČR, reintrodukován). Štramberk je taky jedinou lokalitou v ČR s výskytem ještěrky zední (zda původní?). Žije v sousední Horní Kamenárce a je možné, že se již rozšířila i do Dolní Kamenárky.\n\nNa dně Dolní Kamenárky se nachází jeskyně. Byla objevena v květnu 1999 v době konání Štramberské pouti, dostala proto jméno Pouťová jeskyně. Speleologové pokračují v jejím průzkumu, ten však ztěžuje vápnitý písek, kterým je jeskyně zasypána. V roce 2006 se dostali do hloubky 53 metrů. O deset let později, v roce 2016, je to už 58 metrů. Zatím prozkoumaná část jeskyně má propasťový charakter s průměrným sklonem 52 stupňů.\n\nUprostřed lomu postavil zakladatel a majitel zahrady Petr Pavlík kamenný labyrint. Má symbolizovat středomořskou oblast (o Štramberku se někdy říká, že z botanického hlediska se jedná o nejsevernější výběžek Středomoří).\n\nV některých místech lomu jsou skály a kamení poměrně bohaté na zkameněliny. Dají se zde najít například články lilijic, ostny a destičky ježovek, žraločí zuby, schránky ramenonožců, části kolonií mechovek, schránky mlžů a mnohé další.\n\nNa některých stěnách se nacházejí horolezecké cesty, kterých lze využít po dohodě s majitelem. Délka cest dosahuje až 30 m a obtížnosti (UIAA) od 3 do 6+.\n\n\n"}
{"id": "391671", "url": "https://cs.wikipedia.org/wiki?curid=391671", "title": "Praga T-9", "text": "Praga T-9\n\nDělostřelecký tahač Praga T-9 byl československý těžký dělostřelecký pásový traktor. Jeho výrobcem byl podnik ČKD Praha. Výroba probíhala od roku 1937, kdy byl určen i na vývoz (např. do Turecka) až do roku 1943. Za druhé světové války byl tahač používán wehrmachtem i jednotkami Waffen-SS, kde byl užíván k tažení těžkých 88 mm kanónů Flak. 5 kusů vlastnila armáda samostatného Slovenského státu.\n\n"}
{"id": "391672", "url": "https://cs.wikipedia.org/wiki?curid=391672", "title": "Praní surové vlny", "text": "Praní surové vlny\n\nPraní surové vlny je proces, kterým se před zpracováním vláken na přízi z ovčího rouna odstraňuje velká část nežádoucích příměsi, kterých je v rounu 30 až 60 %. Rostlinné příměsi se pak z vyprané vlny odstraňují karbonizací. \n\nPrůměrné složení neprané australské vlny (v %):\n\nNečistoty pochází z pastviny. Jsou to zejména úlomky rostlin, zaschlé bláto a exkrementy, písek.\nVlnní tuk se nemá vyprat beze zbytku. Pro zpracování je výhodné ponechat na vláknech na česanou přízi asi 1 % a na mykanou přízi 2 % mastnoty. \n\nSrsti některých hrubovlákenných ovcí se někdy perou přímo na zvířeti, tím se předem odstraní asi třetina nečistot. Všechny surové vlny se pak perou na průmyslových zařízeních, při čemž se rozlišují dvě technologie: \n\n se provádí na tzv. \"leviatanech\", což jsou kontinuální linky se 4-6 vanami, mezi kterými jsou odmačkávací válce. Materiál se přivádí do stroje pomocí nakládače a linka je zakončena sušárnou. \n\nJednotlivé vany pojmou 6000-13 000 litrů tekutiny, zařízení s pracovní šířkou cca 2-3,5 m bývá až 50 metrů dlouhé a dá se na něm vyprat 500-800 kg vlny za hodinu.\n\nKe strojnímu zařízení obvykle patří lanolinová stanice na těžení tuku z pracích vod.\n\nVoda ve vanách se ohřívá na cca 50 °C a přidává se do ní uhličitan sodný a prací prostředek. Vlákenný materiál je při praní v neustálém pohybu, který je způsoben\n\n\n Princip spočívá v praní při izoelektrickém bodě (pH 4,9), kde vlna má nejmenší bobtnavost a reakční schopnost, takže se sníží riziko poškození vláken na nejnižší míru. Vrstva vláken na perforovaném dopravníku se postřikuje hexanem, směsí vody a isopropyalkoholu a znovu hexanem. Směs vody s alkoholem zbaví vlnu potních látek a hexan ji odmastí.\n\nZařízení sestává z hermeticky uzavřeného extraktoru a sušárny. Mezi každým oddílem extraktoru jsou odmačkávací válce, pod strojem je umístěna \"dekantační\" nádrž (oddělení nerozpuštěných látek od kapaliny). Prací a sušicí linka je asi 40 metrů dlouhá, při pracovní šíři 2 m se ní nechá dosáhnout 2-3násobného výkonu oproti praní na leviatanu.\n\nSoučástí linky je zařízení, na kterém se zušlechťuje získaný lanolin (85-90 % množství obsaženého v surové vlně), čistí voda a recyklují rozpouštědla.\n\nVlna praná tímto způsobem má být čistější a obsahuje méně krátkých vláken než materiál praný ve vodním prostředí.\nK sušení vlákenných vloček se používají jednopásové nebo bubnové sušicí stroje. Na odpaření 1 kilogramu vody je zapotřebí 1,5-2 kg páry.\n\nKarbonací se odstraňují z vyprané vlny rostlinné nečistoty. Jako chemikálie se nejčastěji používá kyselina sírová, kterou se spálí celulózové příměsi.\n\nK vlastní karbonaci se dají použít stejné stroje (leviatany) jako na praní vlny. Ty se seřazují spolu se sušicími, klepacími a dopravními zařízeními do linky o délce 60-100 m. Karbonační linka může zpracovat až 300 kg vlny za hodinu.\n"}
{"id": "391673", "url": "https://cs.wikipedia.org/wiki?curid=391673", "title": "Praga T-4", "text": "Praga T-4\n\nDělostřelecký tahač Praga T-4 byl československý střední dělostřelecký pásový traktor. Jeho výrobce byl podnik ČKD Praha. Výroba probíhala v letech 1935-1939.\n\n\n"}
{"id": "391676", "url": "https://cs.wikipedia.org/wiki?curid=391676", "title": "ATC kód S03", "text": "ATC kód S03\n\nATC kód S03 Oftalmologika a otologika je hlavní terapeutická skupina anatomické skupiny S. Smyslové orgány.\n\n\n"}
{"id": "391678", "url": "https://cs.wikipedia.org/wiki?curid=391678", "title": "ATC kód S02", "text": "ATC kód S02\n\nATC kód S02 Otologika je hlavní terapeutická skupina anatomické skupiny S. Smyslové orgány.\n\n\n"}
{"id": "391681", "url": "https://cs.wikipedia.org/wiki?curid=391681", "title": "ATC kód S01", "text": "ATC kód S01\n\nATC kód S01 Oftalmologika je hlavní terapeutická skupina anatomické skupiny S. Smyslové orgány.\n\n\n"}
{"id": "391682", "url": "https://cs.wikipedia.org/wiki?curid=391682", "title": "Praga T-6", "text": "Praga T-6\n\nDělostřelecký tahač Praga T-6 byl nejúspěšnější československý dělostřelecký pásový traktor. Jeho výrobcem byl podnik ČKD Praha. Výroba probíhala v letech 1937 až 1944. Několik set vozidel bylo exportováno do Rumunska, Turecka, Švédska a Portugalska. Za druhé světové války byl tahač používán wehrmachtem, zvlášť byl objednán jednotkami Waffen-SS. Armáda samostatného Slovenského státu si v roce 1943 objednala 30 kusů, dodáno bylo pouze 8 kusů.\n\n"}
{"id": "391686", "url": "https://cs.wikipedia.org/wiki?curid=391686", "title": "Praga T-7", "text": "Praga T-7\n\nDělostřelecký tahač Praga T-7 byl modifikací československého dělostřeleckého pásového traktoru Praga T-6. Jeho výrobcem byl podnik ČKD Praha. Vyráběl se od roku 1937, byl užíván v druhé světové válce.\n\n"}
{"id": "391688", "url": "https://cs.wikipedia.org/wiki?curid=391688", "title": "Dóša", "text": "Dóša\n\nDóša je sanskrtské slovo a znamená \"porucha\". Podle ájurvédy je dóša základní energetická charakteristika a základem trvalého zdraví je rovnováha tří dóš (\"tridóša\"); \"váta\", \"pitta\" a \"kapha\". Každý člověk má již od narození zcela specifický a vyvážený poměr tří dóš (tridóša), který se nazývá sanskrtským termínem \"prakrti\" (příroda nebo přirozenost).\n\nDiagnostická metoda, kterou používá ájurvédský lékař (\"vaidja\") jak ke stanovení základní konstituce (rovnováha dóš při narození) zvané \"prakrti\", tak ke stanovení současné rovnováhy zvané \"vikrti\", se nazývá \"nádí vidžňán\" (pulsová diagnóza). Stanovením \"vikriti\" a \"prakrti\" se zároveň stanoví nerovnováha, kterou je nutné vyrovnat. Vaidja tedy nediagnostikuje následek, ale příčinu a vrací zpět do rovnováhy tu dóšu, která se dostala do nerovnováhy. Existují následující kombinace dóš na základě testovacích otázek zjišťujících tělesné znaky jednotlivých dóš:\n\n\nJe tedy patnáct teoreticky možných kombinací rozdělených do jednotlivých dóš, dvojitých dóš a trojitých dóš. Na prvním místě je vždy převládající aspekt atd. Při pulsové diagnóze se nestanovuje poměr dóš, ale jejich nerovnováha a v praxi se posuzuje jenom sedm kombinací:\n\n\nVáta znamená \"pohyb\". Všechno, co souvisí s vátou, má něco společného s pohybem, jak fyziologickým, tak psychickým. Váta reguluje krevní oběh, nervový systém, dýchání, aj. Tradiční ájurvéda nazývá všechen pohyb v těle \"větrem\" (\"váju\" nebo \"prána\") a přírodní síly jako je éter a vzduch vátu ovlivňují nejvíce a způsobují často její nerovnováhu.\n\n\"Pitta\" znamená \"žár\". Pitta je zodpovědná za všechny biochemické procesy v těle a ovlivňuje látkovou výměnu a vylučování. Nachází se v žaludku, střevech, játrech, slezině, srdci, očích a kůži. Z přírodních sil ji nejvíce ovlivňuje oheň a voda.\n\nKapha znamená \"stabilita\" a ve spojitosti s tělem je kapha ve všem, co souvisí se stabilitou - kostra, zuby, nehty apod. Vlastnosti jako starostlivost, odvaha, dobrota apod. jsou charakteristické pro kapha typy.\n\n\n\n"}
{"id": "391689", "url": "https://cs.wikipedia.org/wiki?curid=391689", "title": "Praga T-8", "text": "Praga T-8\n\nDělostřelecký tahač Praga T-8 byl modifikací československého dělostřeleckého pásového traktoru Praga T-6 se silnějším motorem i větší hmotností. Jeho výrobcem byl podnik ČKD Praha. Vyráběl se od roku 1937, před válkou byl vyvážen do zahraničí, byl užíván zejména v druhé světové válce.\n\n"}
{"id": "391696", "url": "https://cs.wikipedia.org/wiki?curid=391696", "title": "Škoda Z", "text": "Škoda Z\n\nDělostřelecký tahač Škoda Z byl československý 4x2 dělostřelecký tahač konstrukce Praga, který byl vyráběn Škodovkou. Výroba probíhala v letech 1921–1923. Původní kola měla ocelové ráfky, později plné pryžové obruče. Pro Československou armádu bylo vyrobeno 106 kusů.\n\n"}
{"id": "391698", "url": "https://cs.wikipedia.org/wiki?curid=391698", "title": "Škoda MTH", "text": "Škoda MTH\n\nDělostřelecký tahač Škoda MTH (zkratka Malý Traktor Housenkový) byl československý lehký pásový dělostřelecký traktor vyráběný firmou Škoda v Plzni v letech 1935 – 1939. \n\nVe třech sériích bylo vyrobeno celkem 55 kusů.\nTahače byly užívány československými dělostřeleckými pluky od roku 1936 až do roku 1939. Po obsazení Československa německou armádou v březnu 1939 se nacházelo 11 tahačů na Slovensku, ostatní byly převzaty Wehrmachtem, kde získaly označení \"Leichter Raupenschlepper MTH\". Po druhé světové válce byly tahače tohoto typu používány v Československé armádě do padesátých let.\n\nTahač MTH byl postaven na podvozku tančíku Škoda MU-4. Jeho motor Škoda HT18 mohl pracovat bez přerušení po dobu šesti hodin bez doplňování paliva, avšak při velmi nízké rychlosti. Tahač mohl dopravovat zařízení o hmotnosti až 1800 kg a vézt zatížení 600 kg.\n\n\n"}
{"id": "391700", "url": "https://cs.wikipedia.org/wiki?curid=391700", "title": "Škoda STH", "text": "Škoda STH\n\nDělostřelecký tahač Škoda STH (Střední traktor housenkový) byl československý lehký pásový dělostřelecký traktor. Podle dispozic měl být určen k tažení houfnic ráže 150 mm. V letech 1932 – 1936 byly vyrobeny dva rozdílné prototypy. Sériová výroba nebyla nikdy zahájena.\n\nStroje o hmotnosti 4030 kg byly osazeny čtyřválcovým motorem o objemu 5520 cm³ o výkonu 47,3 kW a šestistupňovou převodovkou. Maximální rychlost na silnici byla 22 km v hodině.\n\n\n"}
{"id": "391704", "url": "https://cs.wikipedia.org/wiki?curid=391704", "title": "Tatra 27", "text": "Tatra 27\n\nTatra 27 byl třítunový nákladní automobil se znakem náprav 4×2, vyráběný podnikem Tatra, a. s. v Kopřivnici. Mezi lety 1930–1946 bylo postaveno 7208 vozů ve verzích T27, T27a, T27b, poháněných zážehovým motorem, T27/64 se vznětovým motorem a T27H s pohonem na dřevoplyn. Stal se jedním z nejúspěšnějších předválečných nákladních automobilů značky Tatra. Značné počty těchto vozidel využívala Československá armáda i Wehrmacht. Od tohoto modelu byla odvozena třínápravová varianta Tatra 28, vyrobená pouze v několika kusech.\n\nTatra 27, střední nákladní automobil o nosnosti 2,5 tuny, byla uvedena na trh v roce 1930. Jednalo se o dvounápravový vůz klasické koncepce Tatra, s páteřovým rámem a zadní hnanou nápravou s výkyvnými poloosami a jednoduchou montáží. Stal se prvním nákladním automobilem značky, vybaveným hydraulickými brzdami. Charakteristickým znakem vozu byl rozměrný mezikus obsahující palivovou nádrž, umístěný mezi kabinou a kapotou motoru. Ten přetrval i u všech dalších vývojových verzí, včetně poválečného nástupce Tatra 114 a 115. Pohon vozidla zajišťoval čtyřdobý vodou chlazený zážehový čtyřválec zdvihového objemu 4,25 l a výkonu 52 k. \n\nPřidáním další hnané nápravy vznikl roku 1932 odvozený třínápravový typ Tatra 28, postavený ve dvou kusech pro československou armádu. \n\nTato modifikace vstoupila do výroby v roce 1936. Byla opatřena budkou oblejších tvarů a novým motorem se zdvihovým objemem 4,7 l a výkonem 63 k. Vozidla určená pro armádu dostala nové odpružení zadní nápravy příčným půleliptickým perem, některé civilní modifikace si zachovaly původní odpružení dvěma šikmými čtvrteliptickými pery. Celkem vzniklo 2079 vozů verzí T27 a T27a.\n\nČeskoslovenské ministerstvo národní obrany (MNO) v roce 1936 objednalo 1512 vozů, v úpravě speciální rychlý nákladní automobil. Zesílením páteřového rámu se zvýšila nosnost na 3 tuny. Vozy měly zkrácený zadní převis a taktické pneumatiky 9,75×20\" s hrubým terénním vzorkem. Objednané vozy Tatra předala armádě během února 1937 až února 1938. Další objednávky na 116 a 33 vozů následovaly v letech 1937 a 1938. Do září 1938 armáda dostala 85 vozů, dalších 34 se povedlo získat před záborem Kopřivnice (součást odstoupeného území Sudet), objednávka zbylých 30 byla zrušena. Více než 1600 vozů Tatra 27a tvořilo nejpočetnější typ značky Tatra v československé armádě. Byl to zároveň druhý nejpočetnější typ nákladního automobilu československé armády (po speciálu Praga RV). \n\nNěmecká armáda v roce 1939 převzala celkem 67 vozů Tatra 27a, vyrobených na základě původních objednávek MNO.\n\nRoku 1937 byla uvedena Tatra 27/64a vzniklá nahrazením stávající zážehové pohonné jednotky za vznětový, vodou chlazený čtyřválec T64, vyráběný v licenci firmy MAN. Motor zdvihového objemu 4,8 l dosahoval výkonu 60 k. Mezi lety 1936–1940 bylo vyrobeno 165 vozidel. Roku 1937 bylo na podvozku T27/64a postaveno 17 autobusů s bezkapotovou karoserií, která dostaly označení Tatra 27/91.\n\nTaké z této verze byla odvozena třínápravová modifikace Tatra 28a, vyrobená v deseti kusech. \n\nHlavní změnou se u této verze stalo osazení zadní nápravy dvojmontáží kol. Všechny vyrobené vozy již měly zadní nápravu odpruženou příčným půleliptickým perem. Pohonnou jednotku tvořil zážehový čtyřválec, stejný jako u verze T27a. Během let 1940–1943 vzniklo 3171 vozů, které sloužily převážně v německých ozbrojených silách. Dalších 250 kusů převzala roku 1942 slovenská armáda a kolem 50 vozidel bylo v letech 1940–1942 exportováno do Finska. Jistý počet vozů obdrželo i Rumunsko. Roku 1946 ještě vznikla série 194 vozidel.\n\nVálečný nedostatek benzinu dal vzniknout typu Tatra 27bH (Tatra 27H), uzpůsobenému k provozu na dřevoplyn. Byl vybaven dřevoplynovým generátorem Imbert. Motor převrtaný na zdvihový objem 5,2 l dosahoval nejvyššího výkonu 51 k, trvale použitelného však jen 41 k. Produkce v letech 1941–1943 dosáhla 1582 kusů. \n\nNástupcem řady T27 se stala Tatra 114, v podstatě modifikace typu T27b vybavená novým, vzduchem chlazeným motorem.\n\n\n"}
{"id": "391705", "url": "https://cs.wikipedia.org/wiki?curid=391705", "title": "I Am… Sasha Fierce", "text": "I Am… Sasha Fierce\n\nI Am… Sasha Fierce je třetí sólové studiové album americké Rhythm and bluesové zpěvačky Beyoncé, které vyšlo 12. listopadu 2008 v USA. \"I Am… Sasha Fierce\" je řazený časopisem Entertainment Weekly na druhé místo žebříčku deseti nejlepších alb roku 2008. Bylo to také desáté nejprodávanější album v roce 2008 ve Spojených státech amerických.\n\nAlbum vystoupalo na první místo hitparád 32 zemí. Album debutovalo na prvním místě americké hitparády Billboard 200 chart, což dělá z Beyoncé druhou nejúspěšnější zpěvačku R & B v tomto desetiletí. \n\nAlbum obsahuje hity \"If I Were a Boy\", \"Single Ladies (Put a Ring on It)\", \"Halo\", v Austrálii a ve Velké Británii v Top dominují písně \"Sweet Dreams, v USA \"Diva\"a \"Ego\".\n\nI Am… Sasha Fierce (Platinum Edition) byla vydána 4. září 2009.\n\nPrvními singly z alba \"I Am… Sasha Fierce\" jsou \"If I Were a Boy\" a \"Single Ladies (Put a Ring on It)\", které měly svou první premiéru v amerických rádiích a tudíž v celém USA 7. října 2008 . Ve stejný den natočila pro tyto singly u společnosti Columbia Records hudební videa (\"If I Were a Boy\" a \"Single Ladies (Put a Ring on It)\") a nafotila k oběma singlům a k albu obaly.\n\n\n\n"}
{"id": "391706", "url": "https://cs.wikipedia.org/wiki?curid=391706", "title": "Praga RV", "text": "Praga RV\n\nPraga RV byl československý 6×4 nákladní automobil. Byl vyvinut speciálně pro armádu jako lehký nákladní automobil, ambulance, radiovůz, dělostřelecký tahač atd. Jeho výrobcem byl podnik Praga. Výroba probíhala v letech 1935–1939. Vyrobeno bylo přes 3 000 kusů pro Československou armádu, byl exportován do Polska, Švédska, Íránu, Švýcarska a Turecka.\n\n\n"}
{"id": "391712", "url": "https://cs.wikipedia.org/wiki?curid=391712", "title": "Škoda L (nákladní automobil)", "text": "Škoda L (nákladní automobil)\n\nŠkoda L byl československý 6x4 lehký nákladní automobil. Jednalo se o konstrukci čistě vojenského nákladního automobilu, který byl Československou armádou užíván jako nákladní automobil, dělostřelecký tahač, radiovůz či ambulance. Jeho výrobcem byl podnik Škoda Mladá Boleslav. Výroba probíhala v letech 1932 – 1935.\n\n"}
{"id": "391719", "url": "https://cs.wikipedia.org/wiki?curid=391719", "title": "Škoda 6 ST 6-L", "text": "Škoda 6 ST 6-L\n\nŠkoda 6 ST 6-L byl československý střední nákladní automobil 6×4. Pro československou armádu bylo postaveno 400 kusů, po okupaci Československa byl užíván wehrmachtem. Jeho výrobcem byl podnik Škoda Plzeň. Výroba probíhala v letech 1935 – 1939. \n\n\n"}
{"id": "391729", "url": "https://cs.wikipedia.org/wiki?curid=391729", "title": "Wubi", "text": "Wubi\n\nWubi ([ˈwuːbi]; Windows-based Ubuntu Installer) byl oficiální instalátor linuxového systému Ubuntu (a některých jeho variant) pro MS Windows mezi lety 2008 a 2013. Původně se jednalo o nezávislý projekt, nicméně od verze Ubuntu 8.04 po 12.10 se Wubi nalézalo přímo na instalačním CD. V Ubuntu 13.04 (Raring Ringtail) a následujících již Wubi absentoval; důvodem byla jeho inkompatibilita s Windows 8, jakož i nedostatečná podpora a ukončený vývoj.\n\nNevytvářel virtuální stroj, ale speciální diskový obraz (virtuální disk). Na tento disk, který se z pohledu Windows tváří jako soubor, se následně nainstalovala vlastní distribuce. Ke spuštění používal zavaděč Windows, do jehož konfiguračního souboru zapsal údaje pro spuštění.\n\nTento instalátor byl určen především pro ty uživatele, kteří si chtěli Ubuntu neinvazivně vyzkoušet: Live CD jim nepostačovalo, nicméně se jim nechtělo rozdělovat disk, například z obavy o ztrátu dat. Wubi umožňovalo snadnou odinstalaci takto nainstalovaného Ubuntu jako klasickou aplikaci.\n\nPříbuzným projektem je Lubi [luːbi], které jako hostující systém používá GNU/Linux či BSD.\n\n\n\n"}
{"id": "391741", "url": "https://cs.wikipedia.org/wiki?curid=391741", "title": "Radek Novotný (orientační běžec)", "text": "Radek Novotný (orientační běžec)\n\nRadek Novotný (* 20. října 1974 Hradec Králové) je bývalý český reprezentant v orientačním běhu. Největšího úspěchu dosáhl v roce 2001, kdy na MS získal bronzovou medaili ve štafetě ve složení Michal Horáček, Michal Jedlička, Radek Novotný a Rudolf Ropek. Mezi lety 2002-2018 působil jako trenér státní reprezentace v orientačním běhu.\n\n"}
{"id": "391742", "url": "https://cs.wikipedia.org/wiki?curid=391742", "title": "Bo Ericsson", "text": "Bo Ericsson\n\nBo Ragnar Ericsson (* 23. ledna 1958 Stockholm, Švédsko) je bývalý profesionální lední hokejista. Byl členem bronzového švédského týmu na olympijských hrách v Sarajevu v roce 1984 a ve stejném roce stříbrného na Canada Cupu. Dále reprezentoval v roce 1983 (4. místo) a 1985 (5. místo) na mistrovství světa\n"}
{"id": "391744", "url": "https://cs.wikipedia.org/wiki?curid=391744", "title": "Michal Jedlička", "text": "Michal Jedlička\n\nMichal Jedlička (* 19. září 1973 Hradec Králové) je český reprezentant v orientačním běhu. Mezi jeho největší úspěchy patří bronzová medaile z mistrovství světa 2001 ve Finsku a stříbrná medaile z Mistrovství Evropy 2000 na Ukrajině. V současnosti běhá za český klub Slávia Hradec Králové a za finský klub Tampereen Pyrintö za který startuje ve skandinávii.\n\n"}
{"id": "391745", "url": "https://cs.wikipedia.org/wiki?curid=391745", "title": "Svatojiřský průliv", "text": "Svatojiřský průliv\n\nSvatojiřský průliv ( , , ) je průliv v Atlantském oceánu spojující Keltské moře s Irským mořem.\n\nOdděluje Irsko na západě a Wales na východě. Nejužší je na spojnici mysů St. David's Head ve Walesu a Carnsore Point v Irsku. \n\nNa pobřeží průlivu leží několik významných přístavů; na irské straně Rosslare Harbour, Wexford, na velšské Milford Haven, Pembroke a Fishguard.\n\nHistoricky bylo jako Svatojiřský průliv označováno celé moře mezi Irskem a jihozápadní částí Velké Británie mezi poloostrovem Lleyn až k Land’s End resp. mysem Cornwall. Jméno nese na základě legendy ze 14. století, podle které Svatý Jiří připlul tímto průlivem při své cestě z Byzantské říše do Británie.\n"}
{"id": "391746", "url": "https://cs.wikipedia.org/wiki?curid=391746", "title": "Nuria Llagosteraová Vivesová", "text": "Nuria Llagosteraová Vivesová\n\nNuria Llagosterová Vivesová (* 16. května 1980, Palma de Mallorca, Španělsko) je současná španělská profesionální tenistka. Ve své dosavadní kariéře vyhrála 2 turnaje WTA ve dvouhře a 13 turnajů ve čtyřhře.\n\nV červenci 2013 Llagosterová odstoupila kvůli zdravotním potížím své tenisové partnerky Francesky Schiavoneové z turnaje ve Stanfordu. Byla ale náhodně vybrána k dopingové kontrole a test byl pozitivní. Na základě toho byla potrestána dvouletým zákazem činnosti, který vyprší 7. září 2015.\n\nNuria Llagosteraová Vivesová se zúčastnila 10 zápasů ve Fed Cupu za tým Španělska s bilancí 5-6 ve dvouhře a 3-3 ve čtyřhře.\n\n\n"}
{"id": "391751", "url": "https://cs.wikipedia.org/wiki?curid=391751", "title": "Šuchovova věž", "text": "Šuchovova věž\n\nŠuchovova věž na Šabolovce v Moskvě (Rusko) je 160 m vysoká konstrukce nesoucí televizní a rozhlasový vysílač, sestává ze šesti na sebe posazených segmentů zborcených hyperboloidů. Vystavěna byla v letech 1920–1922. Původně měla být složena z 9 segmentů a vysoká 350 metrů, ale z důvodů úsporných opatření během občanské války musel Vladimir Šuchov projekt zredukovat.\n\n\n\n\n\n\n"}
{"id": "391752", "url": "https://cs.wikipedia.org/wiki?curid=391752", "title": "Úsudek", "text": "Úsudek\n\nÚsudek je nejsložitější myšlenka a spočívá ve vyvození soudu z jiných soudů. Druhy úsudku jsou induktivní úsudky, které směřují od zvláštních případů k obecné poučce, a deduktivní úsudky, směřující od obecného ke zvláštnímu, úsudek z analogie směřuje od zvláštního k zvláštnímu.\n"}
{"id": "391753", "url": "https://cs.wikipedia.org/wiki?curid=391753", "title": "Nikolaj Nenovsky", "text": "Nikolaj Nenovsky\n\nNikolaj Nenovsky (* 26. června 1963 Veliko Tarnovo) je bulharský ekonom, jehož základní oblasti zkoumání je měnová politika a teorie, dějiny měnových systémů, dějiny ekonomického uvažování a politická ekonomie. Zkoumá problémy měnové rady v Bulharsku. Sympatizuje s teoriemi rakouské ekonomické školy.\n\nV letech 1984-1989 studoval ekonomiku na Moskevské státní Lomonosovově univerzitě a v letech 1990-1996 ekonomiku a finance ve Francii a Švýcarsku.\nV roce 1995 obhájil doktorát v Ekonomickém institutu BAN Bulharská akademie věd.\n\nV období 1988-1989 pracoval v komisi RVHP v Moskvě.\nV roce 1994 pracoval jako finančník v SOGENAL, Luxemburg.\nOd roku 1997 přednáší teorii peněz a mezinárodní finance na Univerzitě pro státní a mezinárodní hospodářství na katedře financí a účetnictví.\nOd roku 2000 přednáší na Orleánské univerzitě ve Francii.\nOd roku 2006 působí jako asociovaný badatel v ICER v Turíně.\nOd roku 1996 pracuje v Bulharské Národní Bance a v období 2002 -2008 byl členem dozorčí rady.\nOd srpna 2008 je poradcem ministra financí. Jedná se o spoluzakladatele „Bulharské makroekonomické asociace“ (2003) a bulharského sdružení „Friedrich Hayek” (2002).\nJe synem prof. Neno Nenovského (1934-2004), známého bulharského právníka a člena Ústavního soudu Bulharské republiky.\n\n\n"}
{"id": "391756", "url": "https://cs.wikipedia.org/wiki?curid=391756", "title": "Deodorant", "text": "Deodorant\n\nDeodorant je látka, které se aplikují na tělo, zvláště do podpaží, hlavně k omezení tělesného pachu způsobovaného bakteriálním rozkladem potu. Podskupinou deodorantů jsou antiperspiranty, které navíc kromě vůně brání vzniku pachu snižováním produkce potu určitými částmi těla.\n\nNejčastější aktivní složkou bývají sloučeniny hliníku (např. aluminium chlorohydrát). V USA jsou podle FDA antiperspiranty klasifikovány jako léčivo. Někdy se v deodorantech používá pro antibiotické účinky i stříbro. Antiperspiranty se typicky aplikují do podpaží, některé se mohou používat také na nohy nebo jiné části těla, jsou-li ve formě spreje.\n\nRůzné kultury i jednotlivci se liší v pocitu, zda potřebují používat deodorant a zda je tělesný pach odporný.\n\nKomerčně vyráběné deodoranty mohou být zaměřeny i na jiné části těla než podpaží, například genitálie, zvláště ženské. Takové produkty občas bývají terčem sexuálního kresleného humoru.\n\nRomán \"I na kovbojky občas padne smutek\" od Toma Robbinse obsahuje humorný fabulový příběh související se zálibou v přirozeném tělesném pachu, a prezentuje pohled na věc z obou stran.\n\nV epizodě z Foster's Home For Imaginary Friends je hlavní postava, Bloo, vyobrazena jako maskot neúčinného deodorantu nazývaného \"Deo\".\n\n\"Óda na deodorant\" byla první písní natočenou britskou skupinou Coldplay.\n\nAluminium zirconium tetrachlorohydrex gly (označení podle INCI), běžný základ antiperspirantů, je příčinou \"podpažních skvrn\" na oblečení. Reaguje s potem za tvorby žlutých skvrn.\n\nDeodoranty obsahující sloučeniny hliníku a parabeny jsou podezřívány za zvýšené riziko rakoviny (prokázáno je jejich ukládání v těle, např. v prsech žen ). Nové typy deodorantů se proto vyráběji bez těchto potenciálně škodlivých látek. Proto je mnohdy doporučováno\n\n"}
{"id": "391766", "url": "https://cs.wikipedia.org/wiki?curid=391766", "title": "Život je pes", "text": "Život je pes\n\nŽivot je pes je česká filmová komedie z roku 1933 natočená režisérem Martinem Fričem.\n\nZačínající hudební skladatel Viktor Honzl (Hugo Haas) se snaží prorazit na hudební scénu, ale příliš se mu nedaří. Aby měl z čeho zaplatit účty, musí se protloukat jak to jde a přijímat podřadná zaměstnání. Jednoho dne se vypraví do hudebního vydavatelství, aby se zeptal, proč jeho píseň s názvem \"To nevadí\" nevydali. V kanceláři ředitele firmy, pana Durdyse (Theodor Pištěk) píseň přehraje i přezpívá a zdá se, že pana Durdyse přesvědčil. Vinou zlomyslných náhod a Viktorovy smůly, která se mu lepí na paty za každých okolností ale píseň vydána být nemá. Viktor ale zklamaný není, protože v nakladatelství potká Durdysovu dceru Evu (Adina Mandlová), do které se okamžitě zamiluje. Evě Durdysové je ale Viktor spíše k smíchu. Viktor se ale nevzdá a rozhodne se, že stůj co stůj získá zaměstnání v nakladatelství. Na místo hudebního znalce ale hledají výhradně staršího a seriózního pána. Ani to ale Viktora neodradí. Přestrojí se za starého pána a vydává se za svého vlastního strýčka. Místo skutečně dostane a pan šéf je s ním nesmírně spokojen. Jenže přijde zádrhel v podobě druhé dcery pana Durdyse Heleny (Světla Svozilová), která se do pana znalce zamiluje. Viktor se čím dál víc zaplétá do svých výmyslů, ale podaří se mu získat náklonnost slečny Evy. Největší malér ale přijde ve chvíli, kdy pan Durdys ohlásí svatbu svých dvou dcer se strýčkem a synovcem Honzlovými. Viktor pochopí, že je zle, ale snaží se z posledních sil předstírat, že strýček existuje. Dlouho se mu to ale nedaří, Durdysovi na všechno přijdou a zjistí, že strýček a synovec Honzlovi jsou jedna a tatáž osoba. Situaci ale zachrání nenadálý příjezd Heleniny velké lásky, profesora hudby, kvůli kterému ihned zapomene na nějakého strýčka Honzla. Viktorovi a Evě tak už nic nebrání ve štěstí.\n"}
