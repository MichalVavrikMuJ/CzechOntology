{"id": "466852", "url": "https://cs.wikipedia.org/wiki?curid=466852", "title": "Česko", "text": "Česko\n\nČesko, úředním názvem Česká republika, je stát ve střední Evropě. Samostatným státem se Česko stalo 1. ledna 1993, přičemž navazuje na tradice státnosti Československa, Českého království, Českého knížectví a Velké Moravy, sahající do 9. století. Podle české ústavy je parlamentní, demokratický právní stát s liberálním státním režimem a politickým systémem založeným na svobodné soutěži politických stran a hnutí. Hlavou státu je prezident republiky, vrcholným a jediným zákonodárným orgánem je dvoukomorový Parlament České republiky, na vrcholu moci výkonné stojí vláda České republiky.\n\nČesko je země s tržním hospodářstvím, která podle ekonomických, sociálních a politických indikátorů, jako je HDP na obyvatele, index lidského rozvoje, index svobody tisku, index svobody internetu od cenzury, patří k vysoce rozvinutým státům světa. Ekonomicky patří dle Světové banky do skupiny 31 nejbohatších států světa s nejvyššími finančními příjmy. Naopak, v porovnání s jinými státy má velmi malý podíl obyvatel žijících pod prahem chudoby. Vykazuje též poměrně nízkou nerovnost mezi nejbohatšími a nejchudšími obyvateli a relativně vyvážené přerozdělování bohatství napříč populací. Míra nezaměstnanosti je dlouhodobě nízká a pod průměrem vyspělých zemí. V indexu ekologické stopy je Česko oproti některým jiným vyspělým zemím menším ekologickým dlužníkem. Podle \"Global Peace Index\", který vypracovává každoročně Institute for Economics and Peace, je Česko šestou nejbezpečnější zemí na světě (index zohledňuje hrozbu válečného konfliktu i úroveň vnitřní násilné kriminality).\n\nČesko je členem Organizace spojených národů, Severoatlantické aliance, Organizace pro hospodářskou spolupráci a rozvoj, Světové obchodní organizace, Mezinárodního měnového fondu, Světové banky, Rady Evropy, Organizace pro bezpečnost a spolupráci v Evropě, Evropské celní unie, Evropské unie, součástí Schengenského prostoru, Evropského hospodářského prostoru, členem Visegrádské skupiny a jiných mezinárodních struktur.\n\nČesko je vnitrozemský stát tvořený částmi historických českých zemí, které byly po dlouhá období svého dějinného vývoje součástí zemí Koruny české. Jsou to Čechy a Morava, k nimž byly roku 1920 připojeny i České Rakousy a České Slezsko. Česko má rozlohu 78 866 km. Sousedí na západě s Německem (délka hranice 810 km), na severu s Polskem (762 km), na východě se Slovenskem (252 km) a na jihu s Rakouskem (466 km). Administrativně se Česko dělí na osm územních a zároveň na 14 samosprávných krajů. Hlavním městem je Praha, která je rovněž i jedním z krajů. V roce 2018 v Česku žilo přibližně 10,6 milionu obyvatel. Výrazná většina obyvatelstva se hlásí k české, případně moravské národnosti.\n\nPrvním doloženým státním útvarem na území dnešní České republiky byl nadkmenový svaz Sámovy říše, ve druhé polovině 9. století pak vznikla Velkomoravská říše. Když kolem roku 907 zanikla pod náporem kočovných maďarských kmenů, těžiště státního vývoje se přesunulo do Čech. Tamní panovníci z rodu Přemyslovců vybudovali středověký přemyslovský stát, též nazývaný český stát (České knížectví, později České království), od přelomu 10. a 11. století tvořící součást Svaté říše římské. Od doby Karla IV. (1348) se pro země podléhající českému králi užívalo rovněž pojmu země Koruny české, kterýžto pojem zahrnoval i Moravské markrabství a Vévodství Horní a Dolní Slezsko.\n\nOd roku 1526 byly České země postupně začleňovány do habsburské monarchie, jejíž vládci využili svého vítězství v bitvě na Bílé hoře nad českými stavy (1620) k výraznému omezení dřívější samostatnosti Českého království. Země Koruny české, po roce 1749 navzájem státoprávně nespojité, zůstaly korunními zeměmi Habsburků až do konce první světové války v roce 1918. Od roku 1804 měla habsburská monarchie oficiální název Rakouské císařství a od roku 1867 se mocnářství nazývalo Rakousko-Uhersko.\n\nPo zániku Rakouska-Uherska v roce 1918 vzniklo Československo jako unitární stát s republikánským zřízením. Roku 1939 bylo území současné České republiky okupováno německou armádou a vznikl loutkový protektorát Čechy a Morava. Československo bylo obnoveno v roce 1945, od roku 1960 mělo oficiální název Československá socialistická republika. Ta byla roku 1969 federalizována, přičemž v rámci tohoto procesu vznikla Česká socialistická republika, formálně svrchovaný národní stát, z hlediska mezinárodního práva přímý předchůdce současné České republiky. Tento oficiální název nese český stát od 6. března 1990, kdy bylo po pádu komunistického režimu vypuštěno z názvu slovo „socialistická“. Československo získalo v roce 1990 nový oficiální název: Česká a Slovenská Federativní Republika. Krátce nato, ke konci roku 1992, však zaniklo a místo něj vznikly dva nové státy, Česko a Slovensko. Dne 1. ledna 1993 vstoupila v platnost Ústava České republiky, podle jejíž preambule navazuje nový stát na tradice státnosti Československa a bývalých zemí Koruny české.\n\nExistenci České republiky jako subjektu mezinárodního práva uznávají všechny státy světa. Do 8. září 2009, kdy byly navázány diplomatické vztahy, nebyla uznávána jako samostatný stát ze strany Lichtenštejnska.\nLichtenštejnsko kladlo jako předběžnou podmínku uznání a navázání diplomatických styků český souhlas dvoustranně jednat o tématech majetkového charakteru (majetkové spory existovaly již mezi Lichtenštejnskem a Československem od vzniku Československa, nově šlo i o vyvlastnění majetku rodu Lichtenštejnů podle Benešových dekretů). Lichtenštejnská snaha zabránit přijetí Česka do mezinárodních organizací nebyla úspěšná.\n\nOficiálním názvem státu podle ústavy je \"Česká republika\"; jednoslovný název \"Česko\" se v ústavě nevyskytuje (stejně jako se v ní nevyskytovalo Československo – zeměpisný název nemusí být nutně součástí ústavy), je však součástí oficiální databáze OSN coby jednoslovný název státu. V květnu 2016 vláda oficiálně schválila též překlady zeměpisného názvu Česko do angličtiny (\"Czechia\") a dalších světových jazyků (fr. \"Tchéquie\", šp. \"Chequia\" atd.).\n\nČást veřejnosti slovo Česko odmítá zejména pro nezvyk – obdobně, jako byl zpočátku odmítán např. i název Československo. První užití výrazu Česko je doloženo v roce 1704 jako zeměpisné označení zahrnující všechny České země, v roce 1777 pak jako synonymum ke slovu Čechy. V době národního obrození se používaly i tvary češský a Češsko odvozené ze základu „Čechy“. Nesprávně se v té době užíval i tvar čechský. Vliv na vypadnutí jednoho „s“ z termínu měla také jazyková úspornost. Od 19. století se výraz Česko opět objevuje též jako označení pro všechny České země. V tomto významu jej od roku 1938 začal prosazovat moravský jazykovědec František Trávníček. Slovník spisovného jazyka českého v roce 1960 jej uvádí v obou významech a jako zastaralý, Slovník spisovné češtiny z roku 1978 již archaičnost konstatuje jen u prvního významu, zatímco ve významu označení české části federace stylovou příznačnost neuvádí. Na jaře 1993 jej Český úřad zeměměřický a katastrální na základě pověření vlády určil jako jednoslovné označení čerstvě osamostatněné České republiky, po vášnivých sporech, po podpoře Českou geografickou společností a navzdory odporu prezidenta Havla a dalších osobností se termín výrazně rozšířil, zachoval si však jistou míru kontroverznosti a někteří jej pociťují jako novotvar.\n\nStátní symboly České republiky jsou velký a malý státní znak, státní vlajka (republika po rozpadu federace převzala i původní vlajku Československa, jelikož Slovensko nemělo zájem tuto vlajku použít), standarta prezidenta, státní pečeť, státní barvy a státní hymna \"Kde domov můj.\" Státní symboly poukazují na tradice středověkého českého státu (znak), husitského hnutí (heslo na prezidentské standartě), národního obrození (hymna) a Československa (vlajka).\n\nÚzemí dnešní České republiky bylo člověkem osídleno již před asi 750 000 lety. O osídlení území Česka z doby od 28 000 let př. n. l. svědčí řada archeologických nálezů (kultura s nálevkovitými poháry, únětická kultura, lengyelská kultura ad.). Od 3. století př. n. l. obývali tuto oblast Keltové (Bojové) a v 1. století n. l. přicházely kmeny Germánů (Markomani a Kvádové). Prvním historicky doloženým panovníkem na českém území byl markomanský král Marobud.\n\nOd konce 5. století se na území dnešního Česka objevovali první Slované. V 7. století vytvořily slovanské kmeny pod vedením franského kupce Sáma tzv. Sámovu říši (asi 623–659), jednalo se však spíše o nadkmenový svaz. V letech 830–833 na Moravě, na Slovensku, v severním Maďarsku a na západním Zakarpatsku vznikla pod nadvládou dynastie Mojmírovců Velkomoravská říše, která postupně zahrnula i Čechy (890–894), Slezsko, Lužici, Malopolsko a zbytek Maďarska. Velkomoravská říše byla již plnohodnotným státním útvarem. Byla christianizována, mj. za pomoci byzantské misie Cyrila a Metoděje, již pozval panovník Rostislav. Za jeho následníka Svatopluka I. říše dosáhla maxima své moci. Po jeho smrti však přišel rychlý pád. Čechy se od Velké Moravy odtrhly v roce 894 a v roce 906 nebo 907 byla rozvrácena tehdy ještě kočovnými Maďary.\n\nPočátky českého státu spadají do druhé poloviny 9. století, kdy byl mimo jiné pokřtěn první doložený český kníže z dynastie Přemyslovců Bořivoj I. V průběhu 10. a 11. století se stát konsolidoval a bylo k němu připojeno území Moravy. České knížectví postupně získalo znaky víceméně autonomního středověkého státu, který byl součástí Svaté říše římské (pražské biskupství založeno roku 973, hlavním národním světcem se stal svatý Václav).\n\nČeské království nicméně vzniklo až roku 1198, kdy německý král uznal český královský titul jako dědičný, což potvrdil císař Fridrich II. Štaufský roku 1212 Zlatou bulou sicilskou vystavenou přemyslovskému králi Přemyslu Otakarovi I. včetně dalších privilegií Českého království. Český panovník byl napříště osvobozen od všech povinností vůči Svaté říši římské až na účast na říšských sněmech. Václav I., ale zejména jeho syn Přemysl Otakar II., pak vybudovali rozsáhlou državu, která sahala až za Alpy a k Jaderskému moři. Václav II. obrátil svou pozornost také na sever a východ, kde se mu podařilo nabýt území přes Polsko až k Baltskému moři a pro svého desetiletého syna Václava III. získal dočasně uherskou královskou korunu. Po zavraždění Václava III. se České království ocitlo v chaosu, ale volba Jana Lucemburského českým králem umožnila nový vzestup, který vyvrcholil zejména za panování Janova syna Karla IV. (1316–1378). V letech 1319–1329 byla k Českému království připojena Horní Lužice a v roce 1335 také město Vratislav, k němuž přiléhala značná část Slezska. Po roce 1348 bylo načas připojeno Braniborsko.\n\nUž v době vlády Karla IV. lze spatřovat počátky českého reformního hnutí, které usilovalo o prohloubení osobní zbožnosti a o nápravu zesvětštělé církve, a tím i o obrodu celé společnosti. Náboženské spory vygradovaly za vlády Karlova syna Václava IV. Po upálení Mistra Jana Husa v roce 1415 v německé Kostnici napětí mezi Husovými příznivci a jeho odpůrci přešlo v otevřené nepřátelství a události vyústily v husitské války. Radikální husité založili město Tábor, které se stalo centrem husitské revoluce. Jan Žižka z Trocnova a Prokop Holý poté porazili všechny čtyři křížové výpravy do Čech. Války byly ukončeny dohodou mezi Basilejským koncilem a umírněnými husity tzv. Basilejskými kompaktáty v roce 1436. V osobě Jiřího z Poděbrad si země dokonce zvolila umírněného husitu jako krále. Avšak vnější tlak krále Jiřího přiměl přepustit z taktických důvodů český trůn rodu Jagellonců. Když však v bitvě u Moháče (1526) padl druhý Jagellonec na českém trůnu, Ludvík, získali ho Habsburkové, kteří, společně s následující dynastií habsbursko-lotrinskou, vládli zemi dalších téměř 400 let.\n\nV roce 1526 byl na český trůn zvolen Ferdinand I. Habsburský a s ním dynastie Habsburků, která zemi postupně včlenila do habsburské monarchie. Ferdinandův vnuk Rudolf II. si ještě (jako poslední Habsburk) zvolil Prahu za sídelní město a, ač katolík, byl částečně tolerantní vůči českému protestantismu (Rudolfův majestát). Po jeho smrti však éra tolerance skončila a náboženské napětí znovu vzrostlo. V roce 1618 vypuklo proti katolickému panovníkovi ozbrojené povstání českých protestantských stavů. Defenestrace císařských místodržících v roce 1618 se stala i počátkem třicetileté války. Vojsko českých stavů bylo roku 1620 v bitvě na Bílé hoře poraženo a stavovští vůdcové byli veřejně popraveni v Praze.\n\nZačala násilná rekatolizace českých protestantů. Rozsáhlý majetek české exilové šlechty a inteligence připadl věrným stoupencům Habsburků. Do poloviny 17. století klesla populace v Čechách a na Moravě o necelých 30 % na zhruba 1,75 milionu obyvatel. Roku 1627 bylo pro Čechy vydáno Obnovené zřízení zemské, kterým Habsburkové získali český královský titul dědičně, za jediné povolené náboženství bylo prohlášeno katolické a jazyk německý byl formálně zrovnoprávněn s českým, fakticky byl ale upřednostněn.\n\nSprávními reformami Marie Terezie v roce 1749 byly země Koruny české de facto spojeny s Rakouskem do unitárního státu, ale i nadále se korunovali čeští králové v rámci Českého království. Během hladomoru v letech 1771–1772 zemřelo nejméně 250 000 lidí, což vedlo k rozsáhlým nevolnickým nepokojům. Náboženskou toleranci a zrušení nevolnictví přinesly až reformy Josefa II. v roce 1781. Josef rovněž zvýšil důraz na centralizaci monarchie. Této centralizaci napomáhalo preferování německého jazyka ve státní i církevní správě. V odpověď na poněmčování národa a jeho kultury se koncem 18. století začalo v českých zemích vzmáhat české národní obrození, tedy snaha o obnovu české kultury a jazyka a později i o získání politické moci stranami zastupujícími zájmy českého etnika.\n\nV druhé polovině 19. století za dlouhého panování císaře Františka Josefa I. nastal v Česku významný hospodářský rozvoj. Většina (asi 70 %) průmyslu Rakouska-Uherska se soustředila v českých zemích včetně oblastí osídlených Němci. České politické elity, zejména František Palacký a František Ladislav Rieger, dospěly k názoru, že federalizované a vcelku demokraticky uspořádané Rakousko (resp. Předlitavsko) by mohlo být nejvýhodnějším životním prostorem pro český národ i jiné slovanské národy střední a jižní Evropy (tzv. austroslavismus). Mocnářství mělo být ochranou proti mocným státům na západě i na východě, jmenovitě proti Německu a Ruskému impériu.\n\nJazyková nařízení z dubna 1897, která zrovnoprávnila češtinu s němčinou, vedla k pádu vlády a k národnostním nepokojům mezi Čechy a Němci. Volební zákon z roku 1907 zavedl všeobecné hlasovací právo pro muže. Období všestranného rozmachu českého národa v oblastech politiky, hospodářství, kultury a vzdělání v rámci Rakouska-Uherska skončilo vypuknutím první světové války v červenci 1914. Tento posléze celosvětový ničivý konflikt započali vídeňští politici po Sarajevském atentátu na rakousko-uherského následníka trůnu Františka Ferdinanda d'Este, a to v domnění, že válka proti malému Srbskému království bude pro zdánlivě mocné Rakousko-Uhersko snadnou záležitostí. Do války se však rychle zapojily další mocnosti a Rakousko-Uhersko se postupně stalo pouhým přívěskem Německé říše, tzv. vilémovského Německa, což zasadilo austroslavismu smrtelnou ránu. Pro Rakousko-Uhersko nakonec skončila válka naprostou katastrofou a jeho rozpadem.\n\nV první světové válce bojovalo 1,5 milionu mužů odvedených z českých okresů, z nichž padlo 138 000 na straně monarchie a asi pět a půl tisíce (jen do konce války) v Československých legiích na druhé straně válečného soupeření. Více než 90 000 dobrovolníků zformovalo Československé legie ve Francii, Itálii a Rusku, kde bojovali proti centrálním mocnostem (tedy i rodnému Rakousko-Uhersku) a posléze i proti ruským bolševikům. Po porážce Rakouska-Uherska byly po 28. říjnu 1918 země Koruny české, části Uherského království včetně Podkarpatské Rusi spojeny do nového státního útvaru, Československa. Jeho prvním prezidentem byl zvolen Tomáš Garrigue Masaryk, který od roku 1914 pracoval pro českou resp. československou samostatnost v zemích Dohody a v Rusku s podporou zejména Edvarda Beneše a Milana Rastislava Štefánika. V období od vzniku státu až do zániku tzv. první republiky (oficiálně \"Republiky československé\") bylo Československo unitárním státem a zůstalo i po roce 1933 jediným skutečně demokratickým státem ve střední Evropě.\n\nPřes svůj deklarovaný národní charakter, založený na čechoslovakismu, bylo Československo multietnickým státem, ve kterém žilo 6 747 000 Čechů, 3 124 000 Němců, 2 014 000 Slováků, 745 000 Maďarů, 462 000 Rusínů, 181 000 občanů židovské národnosti a 76 000 Poláků.\nPo vyhlášení nezávislosti došlo k pohraničním konfliktům s Polskem a Maďarskem, stejně jako k nepokojům v německých oblastech země. Problém nepřátelských sousedů se Československo, zvláště jeho dlouholetý ministr zahraničí Edvard Beneš, pokusilo vyřešit spojenectvím zvaným Malá dohoda, systémem spojeneckých smluv s Francií a od roku 1935 i smlouvou se Sovětským svazem. Sudetští Němci, žijící převážně v pohraničních oblastech přilehlých k Německu a Rakousku, se v důsledku Velké hospodářské krize, masivní nezaměstnanosti (která však postihla všechny národnosti) a od roku 1933 také intenzivní nacistické propagandy radikalizovali a začali požadovat odtržení od Československa. Tyto snahy reprezentovala Sudetoněmecká strana (\"Sudetendeutsche Partei, SdP\") vedená Konradem Henleinem. Na nátlak Německé říše (posílené tzv. anšlusem Rakouska v březnu 1938) a evropských mocností Francie, Spojeného království a Itálie bylo v září roku 1938 Československo Mnichovskou dohodou donuceno postoupit Německu rozsáhlé pohraniční oblasti (tzv. Sudety). Mnichovská dohoda bývá také označována jako Mnichovská zrada či Mnichovský diktát, jelikož zástupci československé strany nebyli přizváni k jednání a Německá říše zároveň hrozila vojenským přepadením Československa. Přitom se platná vojenská aliance Československa s Francií ukázala jako zcela neúčinná. Kromě postupného záboru sudetských oblastí Německem (mnohdy s početným českým obyvatelstvem) připadly jižní oblasti Slovenska a Podkarpatské Rusi s maďarsky mluvícím obyvatelstvem Maďarsku. Malou část československého území, zejména oblast Těšínska, zabralo Polsko. Název takto okleštěného státního útvaru se začal psát se spojovníkem (Česko-Slovensko). Pro zbývající krátké období od Mnichovské dohody až do úplného rozbití Československa v březnu 1939 se vžilo označení druhá republika.\n\nDne 14. března 1939 Slovensko vyhlásilo samostatnost a po okupaci německými vojsky 15. března 1939 byl na zbytku československého území (tedy v Česku bez Sudet, připojených v roce 1938 k Německu, a východní části československého Těšínska, připojené ve stejném roce k Polsku) vyhlášen Protektorát Čechy a Morava. Prezident Edvard Beneš v Londýně zorganizoval exilovou vládu (tzv. prozatímní státní zřízení). Německá okupace Československa se setkala s masivním odbojem obyvatel země a skupin podporovaných ze zahraničí (zejm. operace Anthropoid), na který nacisté reagovali terorem (např. vyhlazení Lidic). V průběhu druhé světové války nacisté realizovali politiku totálního nasazení českých pracovních sil na území Německa, stejně jako likvidaci židovské diaspory na území Protektorátu. Nejznámější údaj o počtu obětí nacistické okupace pochází z výzkumu zveřejněného Gustavem Hajčíkem a Jaroslavem Voleníkem roku 1956, podle něhož během války zemřelo 360 000 Čechoslováků. Konečné řešení české otázky zapadalo do Generalplánu Ost, nacistického plánu na likvidaci, poněmčení a vysídlení příslušníků pěti slovanských národů, který měl vytvořit životní prostor pro německé obyvatelstvo.\n\nV květnu 1945 bylo dokončeno osvobozování Československa spojenci a byl obnoven formálně demokratický stát. Období 1945–1948 je někdy nazýváno třetí republika.\n\nPři osvobozování Československa zahynulo okolo 140 000 sovětských vojáků. Po jejich boku zemřelo okolo 11 700 Čechoslováků, příslušníků 1. čs. armádního sboru, kterému velel Ludvík Svoboda. Tento armádní sbor se vyznamenal v bojích u Sokolova a o Kyjev a krutě krvácel v karpatsko-dukelské operaci, jejímž cílem bylo pomoci Slovenskému národnímu povstání. Při osvobozování Československa dále zemřelo 66 495 Rumunů, 1 302 Poláků a 351 Američanů. K osvobození Československa také pomohlo české květnové povstání, jehož ve světě nejznámější součástí bylo Pražské povstání.\n\nPo osvobození Slovenska postupovala Rudá armáda od března 1945 na české území z Ostravska a od Bratislavy (zde společně s rumunskou armádou).) Později byla zahájena i Pražská ofenzíva Rudé armády ze severu k Praze, které se zúčastnily také jednotky rumunské a polské armády.) Sovětská vojska postupovala až k dohodnuté demarkační linii s americkou armádou a osvobodila přitom zhruba dvě třetiny Čech. Zbytek českého prostoru západně od linie Karlovy Vary – Plzeň – České Budějovice osvobodila americká armáda.\n\nV období 1945 až do února 1948 došlo k jevům, které jsou podle některých historiků sporné, jako bylo vysídlení Němců z Československa do Německa a Rakouska, omezení stranické soutěže, rozsáhlé znárodňování těžkého průmyslu, energetiky, filmového průmyslu, bank, pojišťoven, větších stavebních podniků atd. (tzv. Benešovy dekrety). Nicméně například odsun Němců v roce 1945 odsouhlasily tři vítězné mocnosti na Postupimské konferenci.\n\nV parlamentních volbách 1946 zvítězila Komunistická strana Československa a tyto volby bývají označované jako poslední svobodné demokratické volby na dobu více než čtyřiceti let. V únoru 1948 se komunisté chopili moci pučem a zlikvidovali zbytky demokratického systému. Těžce nemocný prezident Edvard Beneš abdikoval a ještě v roce 1948 zemřel. Na jeho místo nastoupil vůdce komunistů Klement Gottwald. Země se stala totalitním státem a součástí východního bloku pod dominancí Sovětského svazu. Byly potlačeny svobody a struktury občanské společnosti počínaje zrušením samosprávných zemí (1949) až po potlačení svobodného spolkového a ekonomického života. Došlo k vlně emigrace lidí do zemí neovládaných komunismem. Kolektivizace zemědělství a měnová reforma (1953) připravily miliony občanů o majetek. Tisíce občanů se staly obětí politický procesů, mnohdy i justičních vražd – k nejznámějším obětem perzekucí patří Milada Horáková, Rudolf Slánský či Heliodor Píka.\n\nPo Gottwaldově smrti v roce 1953 se stal prezidentem Antonín Zápotocký, po jeho smrti pak Antonín Novotný.\n\nKoncem 50. let a v 60. letech docházelo k postupné liberalizaci, která vyvrcholila v roce 1968. Počátkem roku 1968 abdikoval prezident ČSSR Novotný a jeho nástupcem se stal armádní generál ve výslužbě Ludvík Svoboda. Novým generálním tajemníkem KSČ byl zvolen Slovák Alexandr Dubček. Liberalizační hnutí známé jako pražské jaro bylo však potlačeno invazí vojsk Sovětského svazu a dalších zemí Varšavské smlouvy 21. srpna 1968. Trvalejším státoprávním důsledkem pražského jara zůstala federalizace, nastolená k 1. lednu 1969, jež unitární stát formálně změnila na federaci dvou suverénních národních států. Po obsazení Československa emigrovalo kolem 100 000 především vzdělaných lidí do demokratických zemí. Tato další ztráta kvalifikovaných odborníků ještě umocnila postupný hospodářský úpadek Československa, kterému byla země vystavena již od připojení k sovětskému bloku. Území Československa bylo fakticky okupováno Sovětskou armádou, která definitivně odešla až roku 1991. Režim takzvané normalizace na dvacet let potlačil občanské svobody, čemuž se snažilo vzdorovat zejména hnutí Charta 77. Prezidentem ČSSR v letech 1975 až 1989 byl Slovák Gustáv Husák.\n\nSametová revoluce, zahájená 17. listopadu 1989, svrhla komunistický režim a umožnila obnovu demokracie a svobodného podnikání. Již 29. prosince 1989 byl prezidentem republiky zvolen dosavadní disident a dramatik Václav Havel. Společenská transformace zároveň způsobila dramatický nárůst kriminality, značné zadlužení státu a prohlubování federalizace až k rozpadu společného státu Čechů a Slováků.\n\nOd roku 1990 totiž začala být opožděně uváděna do praxe federalizace, která sice formálně platila již od roku 1969, ale prakticky byla do značné míry zmrazena. Mezi oběma složkami federace, Českou republikou a Slovenskou republikou, rychle narůstaly rozpory (viz pomlčková válka), které nakonec vedly k rozpadu společného státu. Československo zaniklo mírovou cestou ke 31. prosinci 1992. Dosavadní národní republiky převzaly právní řád zanikající federace a rozdělily si její majetek a závazky.\n\nSubjektem mezinárodního práva se Česká republika stala 1. ledna 1993, se zánikem federace. Zapojila se do západoevropských politických struktur. 12. března 1999 byla přijata do NATO a 1. května 2004 vstoupila do Evropské unie. Roku 2004 přistoupila k Schengenským dohodám, na jejichž základě se 21. prosince 2007 stala součástí Schengenského prostoru.\n\nPrezidentem České republiky byl až do března 2003 Václav Havel, který byl již československým prezidentem. Jeho nástupcem byl zvolen Václav Klaus, poprvé nastoupil do funkce 7. března 2003, podruhé v březnu 2008. Od března 2013 je prezidentem republiky Miloš Zeman, který je prvním prezidentem zvoleným v lidovém hlasování. Ve volbách v roce 2018 svůj mandát obhájil.\n\nČesko se nachází ve střední Evropě a sousedí se čtyřmi státy. Na západě jde o Německo, na severovýchodě o Polsko, na jihovýchodě o Slovensko a jižní hranici sdílí s Rakouskem. Délka západní společné hranice s Německem činí 810,7 km, s Rakouskem je dlouhá 466,1 km, se Slovenskem 251,8 km a s Polskem na severu 761,8 km. Celková rozloha činí 78 866 km², z toho 2 % tvoří vodní plochy.\n\nPřevážná část území náleží ke geologicky stabilnímu Českému masivu, vyzdviženému hercynským vrásněním v období devonu a karbonu (v prvohorách). Oblast Západních Karpat na východě území je mladší a byla vyzdvižena alpínským vrásněním v období třetihor.\n\nZ geomorfologického hlediska leží Česko na rozhraní dvou horských soustav. Západní a střední část vyplňuje Česká vysočina, mající převážně ráz pahorkatin až vrchovin (Šumava, Český les, Krušné hory, Děčínská vrchovina, Jizerské hory, Krkonoše, Orlické hory, Králický Sněžník, Jeseníky, Českomoravská vrchovina). Do východní části státu zasahují Západní Karpaty (Moravskoslezské Beskydy, Bílé Karpaty, Javorníky). Z celkové plochy Česka leží 52 817 km (67 %) v nadmořské výšce do 500 m, 25 222 km (32 %) ve výšce 500 až 1 000 m a pouze 827 km (1,05 %) ve výšce nad 1 000 m; střední nadmořská výška činí 430 m. Nejvyšším českým vrcholem je hora Sněžka s 1603 m n. m., nejnižším pak Labe na odtoku ze země u Hřenska se 115 m n. m. Hranická propast je nejhlubší zatopenou jeskyní na světě. Nejrozsáhlejším krasovým územím je Moravský kras.\n\nZ vyvřelých hornin v ČR převládají žula, čedič a znělec. Z usazených pískovec, vápenec a břidlice. Z přeměněných rula, svor a fylit.\n\nPůdní pokryv se vyznačuje značnou variabilitou. Nejrozšířenějším typem půd v Česku jsou hnědé půdy. V nížinách se nachází úrodné černozemě.\n\nZ hlediska členění krajiny jsou na území ČR zastoupeny čtyři biogeografické podprovincie: Celé území Čech zaujímá hercynská podprovincie, na Moravě a ve Slezsku pak lze identifikovat polonskou podprovincii, západokarpatskou podprovincii a severopanonskou podprovincii. V podobné typologii ekoregionů, již užívá Světový fond na ochranu přírody, tvoří území Čech převážně středoevropský smíšený les a na Moravě a ve Slezsku se nacházejí malé enklávy panonského smíšeného lesa, západoevropského listnatého lesa a karpatského jehličnatého lesa.\n\nČeským územím prochází hlavní evropské rozvodí oddělující úmoří Severního, Baltského a Černého moře. Hlavní říční osy jsou v Čechách Labe (370 km) s Vltavou (433 km), na Moravě řeka Morava (246 km) s Dyjí (306 km) a ve Slezsku Odra (135 km) s Opavou (131 km). Dlouhý tok mají na území ČR též Ohře (246 km), Sázava (225 km), Jihlava (180 km), Svratka (168 km), Jizera (167 km), Lužnice (157 km), Berounka (139 km) a Otava (111 km). Největším přírodním jezerem Česka je Černé jezero na Šumavě.\n\nPodnebí je v Česku mírné, přechodné mezi kontinentálním a oceánickým typem. Typické je střídání čtyř ročních období. Je charakterizováno převládajícím západním prouděním a intenzivní cyklonální činností. Přímořský vliv se projevuje hlavně v Čechách, na Moravě a ve Slezsku již přibývá kontinentálních podnebných vlivů. Největší vliv na podnebí v Česku však má nadmořská výška a reliéf.\n\nTypické jsou hojné srážky a přechody frontálních systémů – ročně jich v průměru přes území Česka projde 140. Nejvíce srážek spadne v červnu nebo červenci, nejméně v lednu nebo únoru. Nejsrážkovějším místem v ČR jsou Jizerské hory (zejm. oblast Bílého Potoka). Nejsušším pak Libědice v okrese Chomutov, ležící ve srážkovém stínu Krušných hor.\n\nPrůměrná roční teplota se pohybuje mezi 5,5 °C až 9 °C. Nejchladnějším měsícem roku je leden, nejteplejším červenec. V dlouhodobém průměru je dělí 20 °C. Tropických dnů je zaznamenáváno průměrně 12 ročně, tropické noci jsou velmi vzácné. Arktické dny bývají 1–2 ročně. Nejteplejšími místy jsou oblasti Dyjsko-svrateckého a Dolnomoravského úvalu a pak velká města, zejména Praha, kde teplotu zvyšuje hustá zástavba. Nejstudenějším místem je vrchol Sněžky. Největrnějším místem České republiky je vrchol Milešovky. Zároveň jde o místo s největším počtem bouří v roce.\n\nFlóra a fauna v Česku svědčí o vzájemném prolínání hlavních směrů, kterými se v Evropě šířilo rostlinstvo a živočišstvo. Lesy zaujímají 33 % celkové rozlohy země. Pro Českou republiku jsou typické smíšené dubové, jedlové a smrkové lesy. V druhové skladbě ovšem převládají jehličnany (asi ze dvou třetin) oproti listnáčům, byť přirozený původní poměr byl obrácený. Za tuto změnu může masivní výsadba zejména smrčin, jež začala na našem území v 18. století. V českých lesích se vyskytuje živočišstvo typické pro biom smíšených lesů mírného podnebného pásu. Na území ČR roste zhruba 3,5 tisíce druhů rostlin, z toho přes 2,5 tisíce je původních. Pěstováno je 500 běžnějších druhů dřevin a přibližně 2 000 taxonů dřevin. Nejběžnějšími druhy divoce žijících zvířat jsou zajíci, vydry a kuny. V lesích a na polích převládají bažanti, koroptve, divoká prasata, vysoká zvěř, kachny a husy. Vzácnější jsou orli a volavky. Na severovýchodě Moravy se vyskytují i vlci a medvěd hnědý, byť vzácně. Celkový počet druhů živočichů v Česku je odhadován na 40 000, z toho nejméně 28 124 druhů je bezobratlých.\n\nPodle \"Environmental Performance Index\", který vypracovává Yaleská univerzita, je ČR 27. nejohleduplnější zemí k životnímu prostředí na světě (k roku 2016). Zachovalá příroda je chráněna v chráněných územích. Nejvyšším orgánem ochrany přírody a životního prostředí v Česku je Ministerstvo životního prostředí České republiky. V Česku se nachází čtyři oblasti s nejvyšší mírou ochrany, tzv. národní parky: Krkonošský národní park (od 17. května 1963), Národní park Šumava (od 20. března 1991), Národní park Podyjí (od 20. března 1991) a Národní park České Švýcarsko (od 1. ledna 2000). Ministerstvo životního prostředí v roce 2009 oznámilo, že připravuje vyhlášení Národního parku Křivoklátsko.\n\nMezi chráněná území patří (v závorce jejich počet k 3. 8. 2016):\n\nČeská republika je zastupitelská demokracie, parlamentní republika. Výkonnou mocí disponuje prezident a vláda, přičemž vláda je vrcholným orgánem výkonné moci. Vláda je odpovědná Poslanecké sněmovně.\n\nHlavou státu je prezident, volený přímou volbou. Prezident jmenuje se souhlasem Senátu soudce Ústavního soudu, za určitých podmínek může rozpustit Poslaneckou sněmovnu a vetovat zákony (kromě státního rozpočtu a ústavních zákonů). Jmenuje také předsedu vlády a další její členy jmenuje na jeho návrh. Přijímá demisi předsedy vlády a jeho prostřednictvím i od jednotlivých členů vlády. Prezident tradičně sídlí na Pražském hradě, k dispozici má též zámek v Lánech. Uděluje či propůjčuje státní vyznamenání. Nejvyššími státními vyznamenáními jsou Řád Bílého lva, Řád Tomáše Garrigua Masaryka, Medaile Za hrdinství a Medaile Za zásluhy.\n\nCentrální bankou státu je nezávislá Česká národní banka, která mj. vydává českou měnu, českou korunu.\n\nParlament České republiky je dvoukomorový, s Poslaneckou sněmovnou a Senátem. Do Poslanecké sněmovny se volí 200 poslanců každé čtyři roky na základě poměrného zastoupení. Jednou za dva roky se volbami obmění třetina Senátu na základě dvoukolových většinových voleb. Každý z 81 senátorů má šestiletý mandát. Sněmovna sídlí v Thunovském paláci, Senát ve Valdštejnském paláci na Malé Straně.\n\nÚstavní soud o celkem 15 soudcích je garantem ústavnosti, poskytuje ochranu základním (ústavním) právům a může i rušit zákony či jejich ustanovení. Není ale součástí systému obecných soudů, vrcholnými orgány jsou zde Nejvyšší soud, působící v civilní i trestní justici, a Nejvyšší správní soud s agendou správního soudnictví.\n\nVláda České republiky je vrcholný orgán výkonné moci v České republice. Její postavení vymezuje Ústava České republiky. Vláda se skládá z předsedy vlády (premiéra), místopředsedů vlády (vicepremiérů) a ministrů. Úřad vlády České republiky sídlí v budově Strakovy akademie v Praze na Malé Straně. Tradičním sídlem premiéra je Kramářova vila.\n\nPremiéry samostatné ČR byli: Václav Klaus (1993–1997), Josef Tošovský (1997–1998), Miloš Zeman (1998–2002), Vladimír Špidla (2002–2004), Stanislav Gross (2004–2005), Jiří Paroubek (2005–2006), Mirek Topolánek (2006–2009), Jan Fischer (2009–2010), Petr Nečas (2010–2013), Jiří Rusnok (2013–2014), Bohuslav Sobotka (2014–2017) a Andrej Babiš (od 2017).\n\nSoučástí všech vlád ČR bylo ministerstvo financí, zahraničních věcí, vnitra, obrany, práce a sociálních věcí, pro místní rozvoj, dopravy, kultury, průmyslu, spravedlnosti, školství, zdravotnictví, zemědělství a životního prostředí. V letech 1993–1996 existovalo ministerstvo národního majetku a privatizace, v letech 2003–2007 ministerstvo informatiky. Ministerstvo vnitra řídí mj. Policii ČR a Hasičský záchranný sbor, ministerstvo dopravy Ředitelství silnic a dálnic a Státní fond dopravní infrastruktury, ministerstvo kultury Národní památkový ústav, ministerstvo financí Celní správu České republiky, ministerstvo obrany Armádu ČR a Vojenské zpravodajství, ministerstvo práce Českou správu sociálního zabezpečení a Úřad práce, ministerstvo průmyslu Českou obchodní inspekci, ministerstvo spravedlnosti Vězeňskou službu České republiky (soudní moc je proti tomu nezávislá), ministerstvo školství Českou školní inspekci, ministerstvo zahraničí zastupitelské úřady ČR v zahraničí a Česká centra, ministerstvo zemědělství Státní veterinární správu, Státní zemědělskou a potravinářskou inspekci, Státní pozemkový úřad, Český úřad zeměměřický a katastrální a Státní zemědělský intervenční fond, ministerstvo životního prostředí Agenturu ochrany přírody a krajiny, Českou inspekci životního prostředí a Český hydrometeorologický ústav, ministerstvo pro místní rozvoj Státní fond rozvoje bydlení.\n\nVíceméně samostatnými ústředními orgány státní správy jsou Národní bezpečnostní úřad, Český telekomunikační úřad, Úřad průmyslového vlastnictví, Český statistický úřad, Český báňský úřad, Energetický regulační úřad, Úřad pro ochranu hospodářské soutěže (antimonopolní úřad), Správa státních hmotných rezerv, Státní úřad pro jadernou bezpečnost, Úřad pro mezinárodněprávní ochranu dětí, Úřad pro zahraniční styky a informace, Rada pro rozhlasové a televizní vysílání, Úřad pro ochranu osobních údajů a Bezpečnostní informační služba. Zcela mimo moc výkonnou, soudní i zákonodárnou je Nejvyšší kontrolní úřad.\n\nSociální smír v zemi zajišťuje tzv. tripartita, tedy pravidelná trojstranná jednání mezi vládou, největší odborovou centrálou v zemi (Českomoravskou konfederací odborových svazů) a zaměstnavateli reprezentovanými Hospodářskou komorou ČR a Svazem průmyslu a dopravy ČR.\n\nV éře samostatné ČR se na vládě podílely politické strany ODS, KDU-ČSL, KDS, ODA, ČSSD, US-DEU, Zelení, TOP 09, VV, LIDEM a ANO. V československé historii to byly navíc národní demokraté, agrárníci, národní socialisté, živnostníci, ľuďáci, němečtí agrárníci, němečtí křesťanští sociálové, němečtí sociální demokraté, Národní sjednocení, Strana národní jednoty, Demokratická strana, Strana slobody, KSČ, KSS, Strana slovenskej obrody, Občanské fórum, Verejnosť proti násiliu, KDH, ODÚ, HZDS, OH a HSD-SMS. Historicky prvními českými politickými stranami byli staročeši (1848), mladočeši (1874) a sociální demokraté (1878, pod názvem Sociálně demokratická strana českoslovanská v Rakousku).\n\nČeský právní řád je součástí germánské větve kontinentálního typu právní kultury (někdy zvané též římské právo, v anglických zemích \"civil law\"). Je tvořen předpisy přijímanými českými zákonodárci, právem Evropské unie, mezinárodními dohodami, které jsou ratifikovány českým parlamentem a některými nálezy Ústavního soudu (těmi, které nějakou část zákonů označují za protiústavní). Tyto předpisy jsou pravidelně vydávány ve Sbírce zákonů a Sbírce mezinárodních smluv. Česká republika je unitární stát, což znamená, že jednotlivé jeho části nemohou mít vlastní legislativu (jako je tomu například ve federacích). Základem právního systému je Ústava ČR přijatá v roce 1993. Nový trestní zákoník je účinný od roku 2010, občanský zákoník od roku 2014. Tradici soukromého práva v Česku silně formoval rakouský všeobecný občanský zákoník.\nSoudní moc České republiky je tvořena Ústavním soudem a soustavou obecných soudů, Ústavní soud je ale zvláštním ústavním orgánem soudního typu. Jeho úkolem je zejména provádět kontrolu ústavnosti a plnit některé úkoly volebního a politického soudnictví. Ústavní soud sídlí v Brně, v budově bývalé moravské Zemské sněmovny. Předsedy Ústavního soudu samostatného Česka byli Zdeněk Kessler (1993–2003), Miloš Holeček (2003) a Pavel Rychetský (od 2003). Soustava obecných soudů se skládá ze soudů okresních, krajských a vrchních. Na jejím vrcholu stojí Nejvyšší soud a Nejvyšší správní soud. Obě instituce sídlí také v Brně, stejně jako Nejvyšší státní zastupitelství. Jak je v tradici germánského římského práva obvyklé, soustava obecných soudů se dělí na tři větve: soudnictví civilní, trestní a správní.\n\nČeská republika má zavedenou strukturu zahraničních vztahů. Je členem OSN, Evropské unie (EU), NATO, Organizace pro hospodářskou spolupráci a rozvoj (OECD) a Rady Evropy. Je pozorovatelem Organizace amerických států. Všechny státy (138 států ke dni 3. května 2016, z toho je devět států zastoupeno diplomaty v hodnosti chargé d’affaires) a mezinárodní resp. nadstátní organizace, které mají diplomatické styky s Českou republikou, mají velvyslanectví v Praze, a některé z nich mají generální konzuláty nebo konzuláty v určitých městech, zejména v Brně. Česká republika má ve státech a u mezinárodních resp. nadstátních organizací, se kterými má diplomatické styky, recipročně svá velvyslanectví (ambasády) a konzuláty.\n\nDle tzv. \"Visa Restriction Indexu\" z roku 2016 mají čeští občané možnost bezvízového vstupu do 167 zemí, čímž se zařazují mězi nejméně vízy omezené národy.\n\nHlavní roli v zaměřování a upřesňování zahraniční politiky mají premiér a ministr zahraničních věcí. Pro zahraniční politiku České republiky je zásadní členství v Evropské unii. Té ČR v první polovině roku 2009 i předsedala. Česká republika má silné vazby se Slovenskem, Polskem a Maďarskem, mj. jako člen Visegrádské skupiny. Rozsáhlé styky má Česká republika se sousedním Německem a dalšími členskými státy Evropské unie, se Spojenými státy americkými a s Izraelem. Na Blízkém východě je důležitým partnerem Saúdská Arábie. Česká republika má špatné vztahy s Ruskem a Čínou.\n\nČeští představitelé podporovali disidenty v Barmě, Bělorusku, Moldavsku a na Kubě.\n\nKe slavným českým diplomatům minulosti patřili Edvard Beneš, Jan Masaryk či Jiří Dienstbier.\n\nArmáda České republiky se skládá z letectva, pozemních sil a podpůrných jednotek. Prezident České republiky je vrchním velitelem ozbrojených sil. V roce 2004 byla zrušena základní vojenská služba a armáda se tak stala plně profesionální organizací. 12. března 1999 země vstoupila do Severoatlantické aliance, v rámci níž plní své vojenské závazky. Počet aktivních vojáků je přibližně 29 300 včetně civilních zaměstnanců.\n\nČeské jednotky se podílely na operacích UNPROFOR, SFOR, EUFOR v Bosně a Hercegovině, KFOR v Kosovu a ISAF v Afghánistánu. Od roku 2003 působí čeští vojáci v Iráku. České letectvo se také podílí na obraně vzdušného prostoru Pobaltských států a Islandu.\n\nVysokou prestiž mají tradičně čeští vojenští chemici (dnes 31. pluk radiační, chemické a biologické ochrany v Liberci). Od svého prvního nasazení v mezinárodních silách v operaci Pouštní bouře roku 1991, patří k hlavním českým příspěvkům ke spojeneckým akcím. Od roku 2003 liberečtí chemici pravidelně velí mnohonárodnímu praporu radiační, chemické a biologické ochrany Sil rychlé reakce NATO (\"NATO Response Force\").\n\nVýzbroj Armády České republiky zahrnuje nadzvukové stíhačky JAS-39 Gripen, bojové letouny Aero L-159 Alca, útočné helikoptéry Mil Mi-35, obrněné transportéry: Pandur II, BVP-1, BVP-2, OT-90 a modernizované tanky T-72M4CZ.\n\nNejznámějšími českými, potažmo československými, vojáky a vojevůdci minulosti byli Jan Žižka, Albrecht z Valdštejna, Jan Radecký z Radče, Ludvík Svoboda, Jan Kubiš, Jozef Gabčík či František Fajtl.\n\nLidská práva v Česku jsou garantována Listinou základních práv a svobod a mezinárodními smlouvami o lidských právech. Přesto se vyskytují případy porušování lidských práv jako diskriminace romských dětí, kvůli kterým Evropská komise požádala Česko o podání vysvětlení, nebo nezákonné sterilizace romských žen, za které se vláda omluvila. Dochází také k porušování lidských práv v některých zařízeních pro seniory a v psychiatrických léčebnách.\n\nRoku 2000 byl k ochraně základních práv a svobod zřízen úřad Veřejného ochránce práv (ombudsmana). Autorita ombudmana je však spíše neformální.\n\nPodle indexu ekonomické svobody, který vytváří \"The Heritage Foundation\" a \"The Wall Street Journal\", je Česko 24. nejsvobodnější zemí na světě z hlediska obchodu. Podle Světového indexu svobody tisku, vytvářeného organizací \"Reporters without borders\", má ČR 21. nejsvobodnější mediální prostředí na světě. (Oba údaje platí k roku 2016.)\n\nPraha je sídlem Radio Free Europe/Radio Liberty. Stanice dnes sídlí na Hagiboru. Na začátku 90. let ji do Československa osobně pozval Václav Havel.\n\nOsoby stejného pohlaví mohou v ČR uzavřít tzv. registrované partnerství (viz LGBT práva v Česku).\n\nK nejznámějším českým aktivistům patří pražská rodačka Berta von Suttnerová, která za svůj pacifistický boj získala Nobelovu cenu za mír, či Jan Palach, který se v roce 1969 upálil v protestu proti sovětské okupaci.\n\nÚzemí Česka se dříve dělilo na sedm krajů podle zákona o územním členění státu v novelizovaném znění. Tyto kraje byly zavedeny spolu se slovenskými kraji v roce 1960, ještě před federalizací Československa. Z hlediska zákona tyto kraje stále existují, v praxi jsou však zastíněny existencí nových, samosprávných krajů. Osmou, samostatnou územní jednotkou, která je z některých hledisek postavena na roveň krajům, je hlavní město Praha.\n\nKraje se dále dělí na okresy, dohromady je v Česku 76 okresů (poslední z nich – okres Jeseník – vznikl až 1. ledna 1996). Dnes je území krajů definováno výčtem okresů.\n\nPůvodní krajské národní výbory (KNV), podobně jako národní výbory obcí a okresů, nebyly samosprávné v dnešním smyslu, protože samosprávné činnosti a pravomoci nebyly legislativně rozlišeny od výkonu státní správy, měly však své volené orgány (plénum a radu), jejichž pravomoci byly stanoveny. KNV byly zrušeny v roce 1990, kraje jako územní článek existují dále, ale nemají žádný volený sbor ani obecný správní úřad; jejich obvodům pouze odpovídají obvody působnosti krajských soudů, státních zastupitelství a některých dalších orgánů státní správy.\n\nOd 1. ledna 2000 bylo ústavním zákonem č. 347/1997 Sb. zřízeno 14 vyšších územních samosprávných celků, jejichž názvy obsahovaly slovo kraj. Současně byly novelizací Ústavy tyto nové celky nazvány kraji, přestože dosud nebyly zrušeny územní kraje z roku 1960. Krajský úřad je krajským orgánem vykonávajícím též přenesenou působnost státní správy; v jeho čele stojí ředitel. Hlavou každého kraje je hejtman; pouze hlavou Prahy je primátor. Územní kraje ani samosprávné kraje nerespektují hranice historických Českých zemí. Území Jihočeského kraje, Jihomoravského kraje, Pardubického kraje a kraje Vysočina se nachází jak v Čechách, tak na Moravě a území Olomouckého kraje a Moravskoslezského kraje se nachází jak na Moravě, tak v Českém Slezsku.\n\nV roce 1990 byly rovněž okresní národní výbory transformovány na okresní úřady, namísto sboru voleného občany je řídila okresní shromáždění volená krajským zastupitelstvem. Ke dni 1. ledna 2003 byly okresní úřady zrušeny. Okresy jako jednotka státní správy nadále existují, okresy také zůstávají jednotkou statistickou.\n\nV roce 1990 byly místní a městské národní výbory přeměněny v obecní a městské úřady, přičemž volené orgány získaly takzvanou samostatnou působnost, která začala být rozlišována od přenesené působnosti státní správy. Pro výkon státní správy na nejnižší úrovni byl zvolen smíšený model: obecní úřad je obecním orgánem. Česká republika se 1. ledna 1993 stala samostatným státem, ale na vnitřní územní členění to vliv nemělo.\n\nZ hlediska všeobecné státní správy se kraje dělí na správní obvody obcí s rozšířenou působností (někdy též zvané „malé okresy“ nebo „obce III. typu“). Takovými obcemi se stala všechna dosavadní okresní města, přibyla k nim však řada dalších měst. Tyto obvody se někde dále dělí na správní obvody obcí s pověřeným obecním úřadem (tzv. „obce II. typu“), které vykonávají některé specifické pravomoci státní správy i pro okolní obce. Ještě menší bývají některé správní obvody matrik. Některé působnosti státní správy vykonávají pro své území všechny obce.\n\nČlenění na jednotky NUTS 1, které odpovídají území o velikost 3–7 miliónů obyvatel, nebylo v Česku zavedeno. Jednotku NUTS 1 tak tvoří celé území Česka.\n\nNěkteré kraje se, směrem nahoru, sdružují do statistických oblastí zvaných též NUTS 2, které mají mít srovnatelný počet obyvatel, aby mohly být centrálně řízeny v projektech partnerství Evropské unie, a při financování místních projektů.\n\nPlzeňský a Jihočeský kraj jsou tak sdruženy do oblasti NUTS Jihozápad, Karlovarský a Ústecký do oblasti NUTS Severozápad, Liberecký, Královéhradecký a Pardubický do oblasti NUTS Severovýchod, Vysočina a Jihomoravský do oblasti NUTS Jihovýchod, Olomoucký a Zlínský do oblasti NUTS Střední Morava. Oblast NUTS Praha, NUTS Střední Čechy a NUTS Moravskoslezsko je každá tvořená jediným krajem.\n\nKraje jsou umístěny na úrovni NUTS 3, přičemž NUTS Praha, NUTS Střední Čechy a NUTS Moravskoslezsko zároveň i na úrovni NUTS 2.\n\nPro posílení regionální spolupráce v Evropě vznikají takzvané euroregiony, a to zpravidla v regionech dělených státními hranicemi. Nejstarší z nich je Euroregion Nisa, který leží na trojmezí Čech, Německa a Polska především v povodí Lužické Nisy. Zabírá plochu 13 033 km, z toho na českém území 3 163 km.\n\nHospodářství českých zemí tradičně patří k nejrozvinutějším v Evropě. Hrubý domácí produkt dosahuje výše vyspělých států světa. V roce 2015 byl hrubý domácí produkt (HDP) na osobu v paritě kupní síly 31 600 amerických dolarů. Výkonnost české ekonomiky činla v roce 2018 89 % průměru EU. Česká ekonomika je tak 16. nejsilnější v EU. Svou výkonností předběhla v roce 2005 ekonomiku Portugalska, poté Řecka, Kypru a nyní se blíží úrovni Itálie a Španělska. Světová banka (WB) již Česko vyřadila ze seznamu „rozvojových zemí“. Z investičního hlediska banka JPMorgan Chase v roce 2017 české státní dluhopisy zařadila do indexu „rozvíjejících se trhů“ (emerging markets). Přesto dnes patří k třicítce nejvyspělejších států, tzv. „plátcům“, kteří z rozpočtu Světové banky neberou peníze, ale naopak je do ní vkládají. Podle Indexu společenského rozvoje (Social Progress Index), který vytváří nezisková organizace Social Progress Imperative a společnost Deloitte, je ČR 22. nejrozvinutějším státem světa (k 2015). Dle Indexu lidského rozvoje, který vypočítává OSN, pak 28. nejrozvinutějším. V žebříčku bohatství svých občanů, který sestavuje skupina Allianz, byla v roce 2015 Česká republika taktéž na 28. místě na světě. Jmění je podle studie Global Wealth Report společnosti The Boston Consulting Group v ČR rozloženo poměrně rovnoměrně: pět procent nejbohatších Čechů vlastní 45 procent celkového finančního bohatství (v USA je to 77 procent). Také příjmová nerovnost mezi lidmi patří v ČR k nejnižším v Evropě. S tím souvisí i odhad OECD, že v ČR je nejmenší míra chudoby v celé Evropě. V roce 2018 žilo na hranici chudoby 9,6 procenta lidí.\n\nČR je silně exportní ekonomikou, český export překonal v roce 2018 hranici 4,4 bilionu korun, čímž byl vytvořen nový historický rekord. V roce 2018 mířilo 84,1 procenta vývozu z ČR do zemí Evropské unie. Z hlediska států dominoval vývoz do Německa (32,4 procenta), s odstupem následovaly Slovensko (7,6 procenta), Polsko (6,1) a Rakousko (4,5). Dominoval dovoz z Německa (25,0 procenta), Číny (14,1) a Polska (7,7). Zdanění bylo v roce 2015 v ČR na úrovni 39,6 procenta HDP. Pro strukturu zdanění je typická nízká míra přímých daní, průměrná míra nepřímých a velmi vysoká míra sociálních příspěvků (sociální a zdravotní pojištění). Typickým rysem české ekonomiky je relativně nízká míra nezaměstnanosti, v březnu 2016 dosáhla ČR nejnižší nezaměstnanosti v celé Evropské unii. Její zadlužení bylo k roku 2015 sedmé nejnižší v EU.\n\nK roku 2016 činil státní dluh 1,836 bilionu korun, což představovalo 40,3 procenta hrubého domácího produktu (průměr EU 85,2 procenta HDP, eurozóny 90,7 procenta HDP). Dluhy českých domácností byly k červnu 2016 1,369 bilionu korun, dluhy firem vůči bankám 1,176 bilionu korun. V roce 2016 ve formě dividend odplynulo z Česka do zahraničí 289 miliard korun a podle některých odhadů se ročně vyvádí z Česka do zahraničí až 700 miliard korun, což je ovšem přímý důsledek zahraničních investic. K roku 2016 bylo v ČR 23 200 dolarových milionářů. Mezinárodní ratingová agentura Standard & Poor's oceňuje od roku 2011 úvěrovou spolehlivost České republiky stupněm AA-. Podle poradenské sítě BDO bylo k roku 2016 Česko 26. nejatraktivnější zemí světa pro investory. K významným hospodářským institucím patří Pražská burza (a její index PX). S korupcí se v Česku setkalo 60 % dotázaných podnikatelů.\n\nOficiální českou měnou je koruna česká (zkratka Kč). Vydává ji Česká národní banka, zcela nezávislá na vládě. Členy jejího vedení – bankovní rady – jmenuje prezident republiky. Kurz měny je plovoucí, pokud se Česká národní banka nerozhodne jinak, například od 7. listopadu 2013 intervenovala na devizovém trhu s cílem držet kurz koruny vůči euru přibližně na hladině 27 korun za euro. Důvodem k opatření byly obavy z deflace. Intervence byly ukončeny na jaře 2017 a koruna brzy posílila.\n\nPřístupovou smlouvou z roku 2003 se Česko zavázalo přijmout evropskou měnu euro. Vládou však dosud nebyl stanoven termín přijetí ani termín vstupu do mechanismu směnných kurzů ERM II (kurz koruny by byl od té chvíle navázán na kurz eura a kopíroval by ho), který musí přijetí eura předcházet. Vstup do mechanismu ERM II je poslední z pěti konvergenčních kritérií, které ČR dosud nesplnila. Přijetí eura brání obavy z dluhové krize v eurozóně a nízká podpora přijetí eura u veřejnosti – podle průzkumu CVVM z dubna 2017 si zavedení eura přálo jen 21 % respondentů, tedy podobně jako po předchozích šest let. Do roku 2005 se podpora pohybovala nad 50 %, v následujících letech mírně poklesla a k prudkému nárůstu odporu došlo mezi lety 2009 a 2011.\n\nK historickým měnám užívaným v Česku patří československá koruna, protektorátní koruna, rakousko-uherská koruna či rakousko-uherský zlatý. K významným mincím minulosti patří pražský groš či jáchymovský tolar, od nějž je patrně odvozeno i slovo dolar.\n\nV českých zemích se počátky moderního průmyslu dají vysledovat do časů panování císaře Rudolfa II., kdy se začaly spolu se zárodky moderní vědy objevovat i první průmyslové technologie a myšlení. Proces přerušila třicetiletá válka a i po ní ve střední Evropě došlo k jisté prodlevě v navázání na tuto tradici. Počátky industrializace zde souvisejí s ideologií merkantilismu a osvícenským absolutismem Marie Terezie a Josefa II. Průkopníky zde byli zejména šlechtici. První průmysl, který se začal v českých zemích masově rozvíjet, byl textilní, v 18. století ještě osamocený.\n\nZlom přišel na začátku 19. století, kdy se české země začaly rychle industrializovat, došlo k tzv. průmyslové revoluci. Rozvíjely se nové obory (zejm. cukrovarnictví, sklářství, pivovarnictví, výroba porcelánu, chemický průmysl, těžký průmysl a strojírenství) a od 20. a 30. let 19. století se tento průmysl také mechanizoval, za pomoci parního stroje, klíčového vynálezu epochy. Ve 2. polovině století se objevily nové technologie (elektřina, telegraf, telefon), rodilo se kapitalistické finančnictví (Živnobanka), mohutnělo strojírenství, jednak za pomoci fúzí a koncentrace kapitálu (např. koncerny Škoda a ČKD), a také tím, že začalo vyrábět stroje pro rozvíjející se železnici a systémy městské hromadné dopravy. Na konci století se objevuje výroba automobilů a motocyklů (Laurin a Klement). Do konce 19. století se staly české země nejprůmyslovější částí tehdejší Rakousko-uherské monarchie.\n\nZa První republiky rozmach pokračoval, objevila se i nová dynamicky expandující odvětví (např. obuvnictví – firma Baťa či zbrojařství – Zbrojovka Brno). Podle kritéria „národního důchodu na obyvatele“ byla meziválečná československá ekonomika 14. nejvyspělejší v Evropě a 18.–20. na světě. Průmyslová produkce byla desátá nejvyšší na světě. Silně exportní ekonomiku ovšem těžce zasáhla světová krize, jež začala roku 1929. Vlekla se takřka až do konce 30. let. Po druhé světové válce byl průmysl v mimořádné míře zestátněn a po nástupu komunistů k moci začalo být hospodářství centrálně řízené a plánované. Navíc se podvolilo potřebám Rady vzájemné hospodářské pomoci, jež sdružovala socialistické státy, takže došlo v 50. letech k přílišné orientaci na těžký průmysl.\n\nOd 60. let se dal prostor širší a vyváženější škále odvětví, navázalo se na dobrou strojírenskou a chemickou tradici. Na konci 60. let vedení KSČ plánovalo větší ekonomickou reformu (Oty Šika), která by centrálně řízenou ekonomiku skloubila s volným trhem, ale vpád sovětských vojsk ji znemožnil. Nové vedení KSČ tak zvolilo cestu velkých infrastrukturních a energetických projektů, u nichž bylo centrální řízení částečně výhodou (rozsáhlá výstavba sídlišť, dálnic, jaderných elektráren, přehrad, doindustrializace Slovenska). Hospodářství ovšem nedokázalo pružně reagovat na potřeby spotřebitelů a nezachytilo ani technologický převrat té doby, počítačovou a digitální revoluci. Specifickou linií, snad v některých ohledech i podvratnou, bylo družstevnictví, kde se objevila i nečekaná pružnost a efektivita (např. výroba počítačů v JZD Slušovice). Během tzv. perestrojky, přestavby hospodářství, k níž impulsy přišly z Moskvy, byl této linii dán větší prostor a stejně tak bylo částečně dovoleno soukromé podnikání (např. i jedna z největších současných českých firem, antivirová společnost Avast, začínala jako perestrojkové družstvo). Reformy byly však příliš pomalé a nesetkaly se ani s takovou podporou veřejnosti jako reformy konce 60. let.\n\nPolitická revoluce roku 1989 ukončila komunistickou vládu i pokusy o reformy na jejím konci. Došlo k transformaci centrálně řízeného hospodářství a privatizaci státního majetku (viz kuponová privatizace, velká privatizace, malá privatizace). V rámci restitucí byla také navrácena část majetků znárodněných po roce 1948. Důsledky otevřené konkurence nejvíce postihly odvětví těžkého průmyslu a těžkého strojírenství, které nebyly konkurenceschopné, nebo byly chybně privatizovány. Velká část podniků byla začleněna do nadnárodních korporací. Podíl průmyslu na tvorbě HDP klesl ve srovnání s rokem 1990 na polovinu a jeho místo zabral sektor služeb.\n\nPo vstupu země do Evropské unie roku 2004 následovalo období hospodářského růstu. Pomohly i přímé dotace, od momentu vstupu do půlky roku 2016 Česko získalo z rozpočtu EU o 627,8 miliardy korun více, než do něj odvedlo. Tak jako většinu států světa, i Česko zasáhla světová ekonomická krize, jež vypukla roku 2008. Projevila se zejména poklesem HDP o 4,5 % v roce 2009, zvyšováním nezaměstnanosti a růstem zadlužení státu. Bankovní systém oproti tomu krizi odolal a negativní jevy nebo přímo krachy bank jako v jiných státech EU se neuskutečnily. ČR se vyhnula i dluhové krizi, která postihla některé státy eurozóny. Po roce 2011 se obnovil hospodářský růst a česká ekonomika prokazuje vysokou výkonnost.\n\nI po rozsáhlé privatizaci 90. let zbyl v ekonomice silný veřejný sektor s velkými zaměstnavateli (Česká pošta, České dráhy, Dopravní podnik hl. m. Prahy, Český Aeroholding, Lesy České republiky, Čepro, ČEPS) a v případě energetické firmy ČEZ i s jednou z nejziskovějších firem.\n\nNejvětším soukromým zaměstnavatelem se časem stala potravinářsko-chemická skupina Agrofert (Andrej Babiš). Jakýmsi vítězem „loterie kuponové privatizace“ se stala skupina PPF Petra Kellnera, která se specializuje zejména na finanční podnikání (Home Credit, Air Bank atd.). Výkladní skříní nového režimu se stali mezinárodně úspěšní podnikatelé, kteří založili firmu po revoluci tzv. na zelené louce (tedy ne na bázi starších podniků) – k takovým patří firma Seznam.cz (Ivo Lukačovič), softwarové antivirové firmy Avast (Pavel Baudiš, Eduard Kučera) a AVG (původně česká, později prodaná do zahraničí, posléze odkoupená Avastem) či internetový obchod Alza.cz (Aleš Zavoral).\n\nPrůmysl se výrazně orientoval na automobily a s nimi spjatou výrobu, jako je výroba plochých skel, součástek a gumárenství (Škoda, Hyundai, TPCA, Johnson Controls, AGC, MTX, Sungwoo Hitech, Brose CZ, Continental Automotive, ČGS Holding, Continental Barum, Automotive Lighting, TRW, Witte), podobně jako na Slovensku. Také výroba vlakových souprav, kolejových zařízení a autobusů se udržela (Škoda Transportation, Bonatrans Group, Iveco).\n\nMinulý režim vybudoval základnu především pro rozvoj potravinářského, (petro)chemického průmyslu a energetiky. V potravinářství se krom Agrofertu prosadily firmy Hruška, Kofola či Hamé. O vytvoření české fast foodové sítě se pokusila firma Crocodille (sendvičérie Crocodille a bageterie Bageterie Boulevard).\n\nV petrochemii to byla skupina KKCG Karla Komárka (MND, Vítkovice Holding ad.), ENI, Slovnaft, OMV, Shell, Synthos, Armex, Tank ONO, v energetice Energetický a průmyslový holding (Daniel Křetínský), RWE, Unipetrol, Pražská plynárenská, Alpiq, E.ON, Lama Energy Group, Eriell, Pražská energetika. I přes mnoho potíží se drží stále ještě silní hráči i v těžkém průmyslu, těžařství a těžkém strojírenství (OKD, ArcelorMittal Ostrava, Třinecké železárny, Czech Coal Pavla Tykače, Sokolovská uhelná, Severočeské doly, Ferona či Finitrading Tomáše Chrenka). V elektronice a přesném strojírenství fungují především továrny Siemens, Bosch, Foxconn, Panasonic, ABB, AT Computers, eD' system, SWS, AVX Czech Republic a Inventec.\n\nRozvinuly se i firmy v některých netradičních odvětvích, jako je personalistika (ManpowerGroup), outsourcing (ISS Facility Services), výherní automaty (European Data Project) či zdravotní služby (Phoenix, Alliance Healthcare). V oblasti realit a developmentu dominuje CPI Group (Radovan Vítek). Klíčovými hráči v bankovním sektoru jsou Česká spořitelna, Komerční banka, ČSOB, Česká pojišťovna a Kooperativa pojišťovna, ve stavebnictví Metrostav, Skanska, OHL ŽS, Strabag a Eurovia, v mobilních komunikacích O2, T-Mobile a Vodafone. Významnou roli hrají i mnohostranné finanční skupiny – BMM Group (Zdeněk Bakala), Penta Investments (Marek Dospiva, Jaroslav Haščák, Martin Kúšik), Unimex Group (Jiří Šimáně) či GES Group Ivana Zacha. K velkým firmám patří i vodárenská Veolia nebo tabákové Imperial Tobacco a Philip Morris.\n\nPěstuje se hlavně obilí (pšenice, ječmen, kukuřice), brambory, cukrová řepa; z technických plodin len a řepka. Význam má i pěstování chmele, sadařství a vinohradnictví. Základem živočišné výroby je chov skotu, prasat a drůbeže, dále včelařství nebo chov sladkovodních ryb (zvláště kaprů).\n\nZemědělci k roku 2016 hospodařili na 4,26 milionů hektarů zemědělské půdy, což představovalo 54 procent celkové rozlohy státu. Na jednoho obyvatele České republiky připadlo 0,42 hektaru zemědělské půdy, z toho 0,30 ha půdy orné, což odpovídá evropskému průměru. Třetinu půdního fondu tvoří lesy.\n\nOd roku 1995 ubývá zemědělské půdy, k roku 2016 asi 15 tisíc hektarů, oproti tomu výměra lesů vzrostla o 16 tisíc hektarů. Podobně klesá výměra orné půdy na úkor trvalých travních porostů, tedy lučin a pastvin. Těch v uvedeném období přibylo 71 tisíc hektarů.\n\nTypické pro ČR je vysoké procento zemědělských podniků vlastněných právnickými osobami, po Francii (29,2 %) jsme v tomto ohledu s 13,5 % na druhém místě v EU. Typický pro české zemědělství je rovněž velký podíl pronajaté půdy (asi 90 %). Také velikostní struktura zemědělských podniků v ČR se výrazně liší od struktury podniků v ostatních zemích Evropské unie. Velké podniky, tedy ty s více než 50 hektary obdělávané zemědělské půdy, v ČR obhospodařují 92,2 % z celkové výměry zemědělské půdy. Ve zbytku EU jsou obvyklejší menší podniky. Důvodem je mj. česká tradice družstevnictví i kolektivizace 50. let.\n\nK roku 2004 pracovalo v zemědělství 141 000 osob, ve struktuře zaměstnanosti to představovalo 2,9 % pracovníků v ČR. Typické je, že počet pracovníků v zemědělství od 90. let trvale klesá.\n\nK zásadním výsledkům českého chovatelství a šlechtitelství patří plemena jako československý vlčák, český teriér, pražský krysařík, chodský pes, český fousek či starokladrubský kůň. Unikátní byl rovněž projekt na záchranu huculského koně.\n\nPrůmysl vytváří 35 % hrubého produktu českého hospodářství. Hlavními průmyslovými centry jsou Praha, Brno, Ostravsko, Plzeň a Mladá Boleslav. Mezi hlavní odvětví v Česku patří průmysl chemický, strojírenský, hutnický a potravinářský. Další významná odvětví jsou energetický průmysl, stavebnictví a výroba spotřebního zboží. Méně významná odvětví jsou zbrojní průmysl a např. sklářství, které ovšem má v Čechách dlouhou tradici.\n\nVelký význam, zvláště pro export, má automobilový průmysl. Největším výrobcem automobilů je společnost Škoda Auto. V roce 2015 vyrobily v České republice společnosti Škoda (patřící německému koncernu Volkswagen), TPCA, která sdružuje japonskou firmu Toyota a francouzskou Peugeot-Citroën, a jihokorejská firma Hyundai dohromady rekordních 1 298 236 osobních automobilů.\n\nTradice českého automobilového průmyslu sahá do roku 1897, kdy byl v Kopřivnici vyroben první český automobil se spalovacím motorem značky President. O dva roky později mladoboleslavská továrna Laurin & Klement začala vyrábět motocykly Slavia, avšak roku 1905 se i v Mladé Boleslavi přeorientovali na automobily. Továrna Laurin & Klement se stala základnou, na níž vyrostla automobilka Škoda. Nejprodávanějšími škodovkami současnosti jsou Škoda Octavia, Škoda Fabia, Škoda Superb a Škoda Kodiaq. V minulosti uspěly Škoda Yeti, Škoda Felicia, Škoda Roomster, Škoda Favorit či řada Škoda 742 (vč. modelu Škoda 120).\n\nK dalším automobilovým značkám patří též Tatra (těžké nákladní automobily, třetí nejstarší výrobce automobilů na světě), Avia (střední nákladní automobily), k historickým pak Praga, Liaz a Karosa. Tatra se proslavila nákladním vozem Tatra 815 či armádní Tatrou 813. Nejznámějšími osobními automobily z kopřivnické továrny byly Tatra 603 a Tatra 97. Tatra 77 byla prvním sériově vyráběným vozem s aerodynamickou karosérií na světě. Ve voze Tatra 87 podnikli cestovatelé Jiří Hanzelka a Miroslav Zikmund své slavné cesty do Afriky a Jižní Ameriky. Autobusy dnes vyrábí firmy Iveco Czech Republic a SOR Libchavy, nejznámějšími českými autobusy jsou Škoda 706 RTO či Karosa ŠM 11. Trolejbusy dříve vyráběla Škoda Ostrov (např. typ Škoda 9Tr), nyní především Škoda Electric. Dalšími českými výrobci dopravních a zemědělských prostředků jsou Zetor (traktory), Kaipan (roadstery), Jawa (motocykly) a Čezeta (elektrické skútry).\n\nKolejová vozidla vyrábí především Škoda Transportation (tramvaje, trolejbusy, metro). Historicky je však nejslavnějším českým drážním vozidlem tramvaj Tatra T3 z ČKD Praha, s 14 tisíci vyrobenými kusy nejpočetnější tramvaj na světě. Mezi železničními vozidly pak motorový vůz řady M 290.0, tzv. Slovenská strela z Tatry Kopřivnice (1936).\nVýroba letounů probíhá v Aero Vodochody (armádní) a v Letu Kunovice (civilní), v minulosti také v pražské Avii. K nejslavnějším českým letounům patřily Avia B-534 a Avia S-199 (důležitá zbraň v izraelsko-arabské válce roku 1948). Bitevník Aero L-159 Alca zase sehrává značnou roli v boji irácké armády proti Islámskému státu. Jako cvičné vojenské letouny se v minulosti osvědčily Aero L-29 Delfín či Aero L-39 Albatros. V Kunovicích se specializovali na kluzáky (zejm. Let L-13 Blaník), ale i jejich Let L-410 Turbolet se stal jedním z nejpoužívanějších českých letadel, uplatnil se především v Sovětském svazu. V minulosti probíhala výroba zemědělských a akrobatických letounů také v Otrokovicích (Z-42, Z-50, Z-37 Čmelák).\n\nPrvní republika hodně vsadila na zbrojní průmysl, založeny byly tehdy Česká zbrojovka Strakonice, Zbrojovka Brno a Česká zbrojovka Uherský Brod (nejznámějšími českými zbraněmi ve světě jsou tank LT vz. 38, samopal vzor 61 („škorpion“), pistole CZ 75, lehký kulomet vz. 26, samopal vzor 58, SKOT (OT-64) či pistole vz. 52).\n\nDříve silný textilní a obuvnický průmysl (Baťa ad.) již v ČR významné zastoupení nemá. Prodej českých hodinek PRIM také výrazně klesl, z více než půl milionu prodávaných kusů ročně na konci 80. let.\n\nTradičním odvětvím je pivovarnictví. Pivo se v Česku pilo a vyrábělo minimálně od roku 993, z toho roku máme dochovánu zprávu o tom, že biskup Vojtěch zakázal mnichům Břevnovského kláštera pivo vyrábět. V Plzni vznikl roku 1842 druh piva (pils, pilsner, pivo plzeňského typu), který je dnes nejrozšířenějším na světě. V produkci piva je ČR na 15. místě na světě. V zemi je 40 velkých průmyslových pivovarů a k tomu mnoho pivovarů malých. Největšími pivovary jsou Plzeňský Prazdroj (značky Pilsner Urquell, Gambrinus, Velkopopovický Kozel, Radegast), Pivovary Staropramen (Staropramen), Heineken Česká republika (Starobrno, Krušovice), Budějovický Budvar (Budvar) a PMS Přerov. K malým pivovarům patří například Bernard v Humpolci.\n\nVýznamnou roli hrála v minulosti výroba skla a bižuterie (viz České sklo).\n\nKe klíčovým nerostným surovinám těženým v Česku patří černé a hnědé uhlí, dál kaolín, jíl, grafit, vápenec nebo jiné stavební hmoty. Naleziště uranu se nachází u obce Dolní Rožínka. V roce 2016 byly v oblasti Krušných hor objeveny velké zásoby lithia. V malém rozsahu se na jihu Moravy těží ropa a zemní plyn, ale větší objem těchto surovin je dovážen z Ruska. Jelikož třetinu země pokrývají lesy, patří dřevo též k vývozním artiklům.\n\nV zemi se prudce rozvíjejí telekomunikace. Největší telefonní operátor v zemi Český Telecom se spojil s globální společností Telefónica a přejmenoval se na O2 Czech Republic. Tato společnost je také, spolu se společnostmi T-Mobile, Vodafone a , jedním z největších mobilních operátorů a poskytovatelů internetu v zemi. Česko má nejvíce předplatitelů bezdrátového připojení v Evropské unii. V roce 2014 bylo v ČR 1,89 milionu pevných telefonních linek, 14 milionů mobilních telefonů a přes 4 miliony internetových připojení. Internet užívalo 8,2 milionu Čechů, tedy 77,5 procent obyvatel země. Národní internetová doména nejvyššího řádu pro Českou republiku je .cz. Ke konci roku 2016 bylo zaregistrováno přes 1 280 000 adres s doménou .cz.\n\nDvě antivirové obří společnosti Avast a AVG byly založeny v České republice. V červenci 2016 bylo oznámeno, že Avast získal konkurenční AVG za 1,3 miliard $, spolu mají tyto společnosti uživatelskou základnu okolo 400 milionů lidí a 40% podíl na trhu mimo Čínu.\n\nPraha je sídlem evropské agentury GSA, která řídí navigační systém Galileo. Tato agentura EU sídlí v budově bývalé Státní plánovací komise v Holešovicích.\n\nDélka silniční dopravní sítě v roce 2015 činila 55 737,5 km. Z toho 776 km tvořily dálnice a 6 244,9 km silnice I. třídy (včetně 459,4 km rychlostních komunikací).\n\nDálniční síť je stále ve výstavbě. Páteřní komunikací bude po svém dokončení dálnice D1, která spojí Prahu, Brno a Ostravu s Polskem (směr Katovice). Již dokončenými komunikacemi jsou dálnice D2, spojující Brno a Bratislavu, dálnice D5 spojující Prahu, Plzeň a Německo (směr Norimberk), dálnice D8 z Prahy přes Ústí nad Labem do Německa (směr Drážďany), dálnice D10 (Praha–Turnov) a dálnice D46 (Vyškov–Olomouc). V různě pokročilém stavu výstavby jsou dále dálnice D0, dálnice D3, dálnice D4, dálnice D6, dálnice D7, dálnice D11, dálnice D35, dálnice D43, dálnice D48, dálnice D49, dálnice D52, dálnice D55 a dálnice D56. Maximální povolená rychlost na dálnici činí 130 km/h. Za užívání dálnic platí motoristé dálniční poplatek, přičemž od roku 2007 existuje systém elektronického mýtného.\n\nÚmrtnost na českých silnicích byla v přepočtu na obyvatele v roce 2004 přibližně 1,6× vyšší než v Německu, přestože intenzita dopravy je nižší. Počet 1286 usmrcených z roku 2005 se kolísavě snižuje. V roce 2010 zemřelo na silnicích 802 lidí.\n\nKaždé registrované vozidlo v ČR musí mít státní poznávací značku. Její současná podoba pochází z roku 2001.\n\nČesko má se svými 9 568 km jednu z nejhustších železničních sítí v Evropě. Z toho je 3 212 km tratí elektrizováno a 1 906 km je dvou- a vícekolejných. Správcem a provozovatelem naprosté většiny železniční infrastruktury je státní organizace Správa železniční dopravní cesty. České dráhy provozují vysokorychlostní vlaky Pendolino, ale jelikož žádné tratě nejsou vysokorychlostní, je jejich maximální rychlost omezena na 160 km/h.\n\nPřepravní výkon necelých 165 milionů cestujících při 6 590 milionech osobokilometrů i 13 770 milionů tunokilometrů v nákladní dopravě znamená za poslední desetiletí značný pokles.\n\nOd roku 1991 je Česko zapojeno do sítě mezinárodních vlaků EuroCity, od roku 2005 zajišťují některá z mezinárodních spojení i vlaky SuperCity, jejichž těžiště je na lince Praha – Ostrava.\n\nNejvětším železničním dopravcem jsou České dráhy. Nákladní železniční trh je liberalizován, liberalizace v osobní dopravě probíhá. Většina osobní železniční dopravy je podporována z veřejných rozpočtů prostřednictvím dlouhodobých smluv s dopravci.\n\nHlavním železničním uzlem je Hlavní nádraží v Praze. Jeho stará budova je památkově chráněnou secesní stavbou z dílny architekta Josefa Fanty. Mezinárodně využívaný je unikátní Železniční zkušební okruh Cerhenice.\n\nV Česku je celkem 91 civilních letišť, z toho 46 má zpevněný povrch. Pouze 5 letišť vypravuje pravidelné lety. Většina letecké dopravy se v Česku realizuje přes pražské letiště Václava Havla Praha, které v roce 2016 přepravilo 13 milionů pasažérů. V zimní sezóně 2016/17 se z něj létalo do 105 destinací v 39 zemích světa. Mezi další letiště s pravidelným, ale méně hustým civilním provozem patří letiště Brno-Tuřany, Ostrava-Leoše Janáčka, Pardubice a Karlovy Vary.\n\nPůsobí zde tři hlavní pravidelné letecké společnosti. Nejstarší z nich jsou České aerolinie, největší letecká společnost je Travel Service, pod který spadá také nízkonákladová společnost SmartWings. Mezi další české letecké společnosti patří Van Air Europe, Silver Air a další letecké společnosti poskytující služby aerotaxi, například ABS Jets, CTR Flight Services, G-JET či Silesia Air.\n\nVodní doprava v Česku je provozována na řekách Labe a Vltava a dalších uzavřených vodních plochách, pro rekreační účely. Nejvýznamnějším provozovatelem vodní dopravy je Československá plavba labská.\n\nČR disponuje i vlastním přístavním územím v areálu námořního přístavu v Hamburku v Německu. Přístavy Moldauhafen a Saalehafen byly na základě Versailleské smlouvy pronajaty v roce 1929 na 99 let (do roku 2028) Československu. Téhož roku Československo zakoupilo i přístav Peutehafen. Od roku 1993 je spravuje Česko. Přístavy využívala Československá námořní plavba, dnes Česká námořní plavba.\n\nVelkou tradici (již od Jakuba Krčína) má vodohospodářství, splavňování, budování jezů a přehrad. Největšími přehradami v ČR jsou Orlík, Lipno, Švihov (Želivka), Nechranice, Slapy, Slezská Harta, Vranov, Dalešice, Rozkoš a soustava nádrží Nové Mlýny.\n\nV České republice existuje velká tradice městské hromadné dopravy. Systémy MHD se začaly rozvíjet od 60. let 19. století – koněspřežná tramvaj v Brně byla zavedena již roku 1869, v roce 1875 pak v Praze. První parní tramvaj mělo také Brno, do provozu zde byla uvedena roku 1884. Prvenství při zavádění elektrických tramvají si zajistily Teplice, kde elektřinou poháněná tramvaj vyjela na trať roku 1895. Rok poté se přidala Praha (zde již od roku 1891 fungovala převážně předváděcí Křižíkova elektrická dráha na Letné), roku 1897 Liberec, v roce 1899 Olomouc, Plzeň a Ústí nad Labem, 1900 Brno a Jablonec nad Nisou, 1901 Most a Litvínov a Ostrava, 1902 Mariánské Lázně, 1905 Opava, 1909 České Budějovice a Jihlava, 1911 Těšín a 1916 Bohumín.\n\nOd 70. let 20. století funguje v ČR sedm tramvajových systémů: v Praze, Brně, Ostravě, Plzni, Liberci, Olomouci a meziměstská tramvaj mezi Mostem a Litvínovem. Ve 20. století je patrný trend úbytku tramvajové dopravy na úkor autobusové. Autobusová městská doprava se od 90. let integruje s příměstskou, větší roli od začátku 21. století také hraje městská železnice (např. Esko Praha). Okrajovou roli v systému hromadné dopravy hrají lanové dráhy (Karlovy Vary, Praha) či vodní doprava (pět pražských přívozů, doprava na Brněnské přehradě).\n\nJediným městem v ČR, kde byl vybudován systém městské podzemní dráhy, takzvaného metra, je Praha. Provoz pražského metra byl zahájen 9. května 1974. Síť tras k roku 2015 měřila 65,2 km, soupravy zastavovaly v 61 stanicích. Pražské metro přepraví přes 1,6 milionů cestujících denně. Podle hodnocení Mezinárodní automobilové federace z roku 2010 má Praha čtvrtou nejkvalitnější městskou hromadnou dopravu v Evropě (po Mnichovu, Helsinkách a Vídni).\n\nČesko v současnosti snižuje svojí energetickou závislost na hnědém uhlí, která se negativně projevovala v kvalitě životního prostředí v severních Čechách. V roce 2005 bylo 65,4 procent elektřiny vyráběno pomocí páry a spalováním (hlavně uhlí), 30 procent v jaderných elektrárnách a 4,6 procenta z obnovitelných zdrojů, včetně vodních elektráren. Největším českým energetickým zdrojem je Jaderná elektrárna Temelín (14 % výroby elektřiny v Česku), další jaderná elektrárna je v Dukovanech. Česko patří mezi největší vývozce proudu v Evropě, v roce 2013 vyvezlo asi 17 TWh, což je víc než vyrobí Temelín. ČR je na sedmém místě na světě ve vývozu elektrické energie a na desátém ve výrobě energie z jádra.\n\nZemní plyn do Česka dodává ruská společnost Gazprom, která pokrývá tři čtvrtiny spotřeby a zbytek dodávají norské společnosti. V lednu 2013 byl otevřen plynovod Gazela, který přivádí ruský plyn také severní cestou, Česko se tak zbavilo závislosti na plynu z plynovodů vedoucích přes Ukrajinu, kde byly v minulosti dodávky několikrát blokovány kvůli sporům Ukrajiny a Ruska. Ropu do Česka přivádějí ropovod Družba z Ruska a ropovod Ingolstadt z Německa.\n\nSymbolem konzumního životního stylu se staly po revoluci roku 1989 supermarkety a hypermarkety, které ovládly maloobchodní sféru více než kdekoli jinde v Evropě.\n\nČeské hospodářství získává vysoké příjmy z cestovního ruchu. V roce 2001 celkové výnosy z cestovního ruchu dosáhly 118,13 miliardy korun, což tehdy představovalo 5,5 % HDP. V následujících letech však zájem cizinců o ČR, částečně z důvodu posílení kurzu české koruny, poněkud opadl. Posléze koruna oslabila; v roce 2016 navštívilo Česko 9,3 milionu turistů ze zahraničí. Praha je pátým nejnavštěvovanějším městem Evropy, po Londýnu, Paříži, Istanbulu a Římu.\n\nPodle agentury CzechTourism byly v roce 2014 nejnavštěvovanějšími turistickými cíli v ČR Pražský hrad (1 799 300 turistů), Zoologická zahrada Praha (1 382 200), AquaPalace Praha (845 300), Dolní oblast Vítkovic a Landek Park v Ostravě (808 900), Staroměstská radnice (včetně orloje) v Praze (739 800), Pivovarské muzeum a podzemí v Plzni (600 000), Zoologická zahrada Zlín-Lešná (585 100), Židovské muzeum v Praze (580 000), Petřínská rozhledna v Praze (557 400) a Zoologická zahrada Ostrava (540 500).\n\nÚspěch pražské zoo souvisí s její prestiží. V roce 2015 uživatelé největšího cestovatelského serveru TripAdvisor pražskou zoo určili jako čtvrtou nejlepší na světě. Magazín Forbes ji roku 2008 označil za sedmou nejlepší na světě.\n\nZ hradů a zámků jsou kromě Pražského hradu nejnavštěvovanější zámek Lednice, zámek Český Krumlov, zámek Hluboká nad Vltavou, hrad Karlštejn, zámek Průhonice, zámek Dětenice, zámek Konopiště, arcibiskupský zámek a zahrady v Kroměříži a zámek Loučeň.\n\nVe Středočeském kraji jsou turistickými lákadly také kostnice v Sedlci v Kutné Hoře a chrám svaté Barbory tamtéž, hrady Křivoklát, Český Šternberk a Kokořín, zámky Poděbrady a Veltrusy, v Jihočeském kraji klášter Vyšší Brod, hrady Rožmberk a Zvíkov, zámky Orlík, Červená Lhota a Jindřichův Hradec, v Karlovarském kraji hrad Loket, v Ústeckém kraji Památník Terezín, hrad Hazmburk a zámek Duchcov, v Libereckém hrady Trosky, Grabštejn, Lemberk, Bezděz a zámek Sychrov, v Královéhradeckém Bílá věž v Hradci Králové, hrad Kost, zámky Ratibořice, Karlova Koruna a Hrádek u Nechanic, v Pardubickém Soubor lidových staveb u Hlinska a zámek Pardubice, na Vysočině zámek Telč, v Olomouckém hrad Bouzov, v Jihomoravském katedrála sv. Petra a Pavla v Brně, hrady Špilberk, Pernštejn, Veveří a Bítov, ve Zlínském Valašské muzeum v přírodě v Rožnově pod Radhoštěm, hrad Buchlov a zámek Buchlovice. K nejznámějším pražským pamětihodnostem patří krom dosud jmenovaných Týnský chrám, Staronová synagoga, Starý židovský hřbitov, Betlémská kaple, Břevnovský klášter, Stavovské divadlo, Pražské Jezulátko, Emauzský klášter, palác Kinských, Maiselova synagoga, Pivovar U Fleků, Španělská synagoga, pražská Loreta, z novějších pak Lennonova zeď či Žižkovská televizní věž. Krom katedrály sv. Víta patří k turisticky nejatraktivnějším částem Pražského hradu Zlatá ulička, bazilika sv. Jiří, Královská zahrada, Letohrádek královny Anny a Starý královský palác.\n\nNejznámějšími mimopražskými a mimobrněnskými svatostánky jsou katedrála svatého Václava v Olomouci, Velká synagoga v Plzni, kostel Nejsvětější Trojice ve Fulneku, katedrála svatého Bartoloměje v Plzni, katedrála Božského Spasitele v Ostravě a katedrála svatého Štěpána v Litoměřicích.\n\nV ČR je asi 700 muzeí. Největším je Národní muzeum (jeho součástí je Přírodovědecké muzeum, Historické muzeum, Náprstkovo muzeum asijských, afrických a amerických kultur a Muzeum české hudby), Moravské zemské muzeum, Židovské muzeum v Praze, Národní technické muzeum, Uměleckoprůmyslové muzeum v Praze, Muzeum hlavního města Prahy (vlastní Langweilův model Prahy a spravuje i Müllerovu vilu), Vojenské technické muzeum Lešany, Muzeum umění Olomouc, Slovácké muzeum v Uherském Hradišti. K nejnavštěvovanějším patří též Hornické muzeum v Příbrami a České muzeum stříbra v Kutné Hoře.\nZ přírodních památek to jsou Punkevní jeskyně a propast Macocha, soutěsky Kamenice, Pravčická brána, Koněpruské jeskyně, Bozkovské dolomitové jeskyně či Jetřichovické vyhlídky.\n\nMimořádné postavení mají kulturní památky zapsané na seznam světového kulturního dědictví UNESCO. Kromě již uvedených (Kroměříž, Český Krumlov, centrum Prahy) jsou to vila Tugendhat v Brně, vesnice Holašovice, historické jádro Kutné Hory, Lednicko-valtický areál, zámek a zámecký areál Litomyšl, sloup Nejsvětější Trojice v Olomouci, historické centrum Třebíče (Třebíčská židovská čtvrť a Bazilika svatého Prokopa) a poutní kostel sv. Jana Nepomuckého na Zelené hoře.\n\nNa seznam nehmotného světového kulturního dědictví UNESCO byly zapsány Jízda králů na Slovácku a na Hané, sokolnictví, masopustní průvody s maskami na Hlinecku, slovácký verbuňk a nejnověji, v roce 2016, české loutkářství.\n\nNěkteré lokality mají zvláštní význam pro spjatost s českými dějinami nebo mýty – hora Říp, Vyšehrad (zejm. Vyšehradský hřbitov, kde je pohřben Antonín Dvořák i Bedřich Smetana), hora Blaník, Velehrad spojený s památkou cyrilometodějskou a velkomoravskou, kostel svatého Václava ve Staré Boleslavi spjatý s legendou o zabití knížete Václava, pravoslavný chrám svatých Cyrila a Metoděje v Praze, kde za druhé světové války zahynuli strůjci atentátu na Heydricha.\n\nK oblíbeným turistickým akcím patří Muzejní noc, Noc kostelů, Hradozámecká noc, rekonstrukce nejslavnějších bitev, jež se odehrály na českém území (bitva u Slavkova, bitva u Hradce Králové, bitva u Kolína, obléhání Brna Švédy atd.), Dny NATO v Ostravě či armádní Bahna. Krom toho řada festivalů a veletrhů (viz příslušný oddíl).\n\nTradičními turistickými magnety bývala lázeňská města jako Karlovy Vary, Mariánské Lázně a Františkovy Lázně, ovšem lázeňství se dostalo do krize. Karlovy Vary si však zachovávají atraktivitu kupříkladu i díky každoročnímu mezinárodnímu filmovému festivalu. Tato filmová přehlídka založená po druhé světové válce je dnes největší kulturní akcí v ČR.\n\nVýznamné rekreační oblasti v ČR jsou České Švýcarsko, Český ráj, Krkonoše a Šumava.\n\nV roce 2016 žilo v České republice dle Českého statistického úřadu 10 578 820 lidí. Česko se řadí mezi státy s nejnižší porodností. Počet obyvatel se však zvyšuje, přestože úmrtnost přesahuje porodnost – příčinou je migrace, především z Ukrajiny a Slovenska. Migrace do ČR též převyšuje počet odchodů ze země (např. v roce 2015 se přistěhovalo 34 900 lidí, naopak se vystěhovalo 18 900 obyvatel). Průměrný věk činil v roce 2016 42 let, střední délka života byla okolo 79 let. Nejlidnatějším krajem je Středočeský, s 1 326 876 obyvateli (2015). Je jediným krajem, kde žije více lidí než v Praze. Ta má 1 267 449 obyvatel (2015).\n\nV posledním sčítání lidu v roce 2011 se 64,3 % obyvatel Česka přihlásilo k české národnosti (86,1 % z těch, kteří se k nějaké národnosti přihlásili), která zcela převažuje ve všech okresech Česka, 5,0 % obyvatel deklarovalo národnost moravskou a 0,1 % národnost slezskou, v obou případech rovněž hovořící převážně česky.\n\nPodle názoru Českého statistického úřadu jde o důsledek rozdělení české národnosti, před sčítáním v roce 1991 ještě jednotné, v důsledku medializace moravské národnostní problematiky a tedy do jisté míry uměle; politická strana Moravané tento stav naopak hodnotí jako projev spontánního národního obrození. Faktem zůstává, že moravskou, částečně slezskou a po určitou dobu i českou a slovenskou národnost bylo v různých obdobích existence Československa možno deklarovat jen omezeně (skupina nebyla uváděna v koncových statistikách) nebo vůbec ne (ke skupině nebylo možno se přihlásit) a teprve v roce 1991, krátce před rozpadem státu, bylo poprvé plně přihlédnuto ke každé z těchto čtyř národností jednotlivě.\n\nCelkem 25,3 % obyvatel Česka využilo při sčítání lidu v roce 2011 možnost nevyplňovat ve sčítacích formulářích dobrovolnou kolonku národnosti a ponechalo ji prázdnou.\n\nČesko má jednu z nejméně náboženských populací na světě. V průzkumech projektu Eurobarometr v roce 2005 odpovědělo 19 % tázaných, že věří v Boha, 50 % věří v nějakou životní či duchovní sílu a 30 % nevěří v nic z toho.\n\nPodle posledního sčítání lidu z roku 2011 je 3,6 miliónu obyvatel bez vyznání nebo bez náboženské víry, tedy 34,5 % populace. K různým církvím a náboženských společnostem se přihlásilo necelých 1,5 miliónů obyvatel (14,0 %). Jako věřící, ale nehlásící se k žádné církvi ani náboženské společnosti se označilo 705 tisíc osob (6,8 %). Celkově se tak k nějaké víře či vyznání přihlásilo 2,2 miliónů, tedy 20,8 % obyvatel Česka. Celkem 4,7 miliónu obyvatel (44,7 %) tuto dobrovolnou kolonku ve sčítacích formulářích nevyplnilo.\n\nNejpočetnější náboženství v Česku je křesťanství. Největší náboženskou skupinou byla v roce 2011 římskokatolická církev, která měla 1,08 miliónu věřících (10,4 %), což je pokles oproti roku 2001, kdy se k ní hlásilo celkem 2,7 miliónu věřících (26,8 %). Následovaly velké protestantské církve Českobratrská církev evangelická s 52 tisíci členů (0,5 %) a Církev československá husitská s 39 tisíci členů (0,4 %). Vyšší podíl věřících měla ještě Pravoslavná církev, k níž se přihlásilo 21 tisíc lidí, příznivci jediismu s 15 tisíci, Svědkové Jehovovi s 13 tisíci, Církev bratrská, respektive Křesťanská společenství, obě s 10 tisíci věřícími. Počet vyznavačů judaismu byl 1 500 obyvatel, k islámu se hlásilo téměř 3 500 lidí. K různým odvětvím buddhismu přes 6 100 osob. K ateismu se přihlásilo 1 075 osob, pohanství deklarovalo 863 osob.\n\nPodíl deklarovaných věřících se od předešlého sčítání lidu roku 2001 značně snížil. Výrazně klesl i počet osob nedeklarujících žádné náboženství. Oproti tomu se zvýšil počet osob, které se rozhodly na dobrovolnou otázku neodpovídat.\n\nGeograficky je vyšší koncentrace věřících na jižní a východní Moravě, naopak severní a severozápadní Čechy vykazují vyšší podíl osob bez vyznání.\n\nHistoricky důležitou roli v náboženském vývoji sehrálo husitství, utrakvismus, Jednota Bratrská (a její součást Moravští bratři). Česká reformace sehrála významnou roli i v národním obrození, byť moderní český národ se protestantským nakonec nestal. Katolická a pravoslavná církev uznávají svaté, z českých osobností uznávají obě svatost Ivana, Ludmily, Václava a Prokopa. Katolická církev navíc uznává Vojtěcha, Radima, Anežku Českou, Zdislavu z Lemberka, Jana Nepomuckého, Jana Sarkandera a Jana Nepomuka Neumanna a Klementa Mariu Hofbauera. Pravoslavní navíc ještě svatého Rostislava a Gorazda II. (Matěje Pavlíka), jenž za druhé světové války ukrýval parašutisty, kteří zabili nacistického pohlavára Heydricha.\n\nV Česku existuje několik etnografických skupin úzce spjatých s krajem, kde žijí, které se v minulosti lišily některými kulturními rysy a dialektem. V Čechách to jsou například Chodové, Plzeňáci, Blaťáci a Doudlebové, na Moravě Horáci, Hanáci, Moravští Chorvati, Moravští Slováci, Podlužáci, Valaši, Laši a další a ve Slezsku např. Goralé, Šlonzáci, Moravci a Prajzáci. Tyto rozdíly se začaly, zejména po druhé světové válce, stírat, některé krajové zvláštnosti se však dosud udržují. Kromě těchto geograficky rozlišitelných etnografických skupin stojí za zmínku víceméně rozptýlené, specifické etnografické skupiny. Jedná se o romskou a židovskou etnografickou skupinu.\n\nNa konci roku 2018 podle Českého statistického úřadu žilo v Česku 564 345 cizinců (5,1 % z celkové populace), více než 51 % z nich zde mělo udělený trvalý pobyt. Osoby cizího původu s uděleným českým občanstvím v uvedených počtech nejsou zahrnuty. Na Prahu a Středočeský kraj připadá více než polovina z celkového počtu cizinců v ČR. \n\nČesko oproti průměru Evropské unie stále zůstává poměrně etnicky homogenní zemí – v roce 2016 bylo z 28 států unie z hlediska etnické heterogenity na 24. místě. V Česku počet cizinců dosáhl v roce 2018 5,1 %, v sousedním Německu žil největší počet cizinců v EU, to jest 7,2 milionu (9 % populace). V Rakousku je podíl cizinců na celkovém počtu obyvatel 10,8 % a ve Španělsku 12 %. Vietnamci žijí v Česku nejdéle (průměrně 8 let), lidé z bývalé Jugoslávie jen o rok méně. Nejvíce vysokoškolsky vzdělaných do naší země přichází z Ruska (27 % imigrantů z této země). Nejvíce ze svého výdělku posílají domů Ukrajinci (17 % příjmu). \n\nStatutárními městy jsou navíc také Karlovy Vary, Mladá Boleslav, Chomutov, Přerov, Jablonec nad Nisou a Prostějov. Dřívějšími okresními městy jsou navíc ještě Benešov, Beroun, Blansko, Bruntál, Břeclav, Česká Lípa, Český Krumlov, Domažlice, Havlíčkův Brod, Hodonín, Cheb, Chrudim, Jeseník, Jičín, Jindřichův Hradec, Klatovy, Kolín, Kroměříž, Kutná Hora, Litoměřice, Louny, Mělník, Náchod, Nový Jičín, Nymburk, Pelhřimov, Písek, Prachatice, Příbram, Rakovník, Rokycany, Rychnov nad Kněžnou, Semily, Sokolov, Strakonice, Svitavy, Šumperk, Tábor, Tachov, Trutnov, Třebíč, Třinec, Uherské Hradiště, Ústí nad Orlicí, Vsetín, Vyškov, Znojmo, Žďár nad Sázavou. Největšími městy, která nejsou ani statutární, ani okresní, jsou Orlová, Litvínov, Český Těšín, Krnov, Kopřivnice, Bohumín a Jirkov.\n\nLiterární dějiny počínají ústní tradicí, v níž vyniká pověst o praotci Čechovi, Krokovi, Libuši, Přemyslu Oráčovi a dívčí válce. Počátky české psané literatury souvisí s činností Konstantina Filozofa a jeho bratra Metoděje na Velké Moravě. Ti spolu se svými žáky (nejvýznamnějším z nich byl Kliment Ochridský) vytvořili, ve staroslověnštině a za pomoci písma hlaholice, první české literární památky (\"Proglas\", \"Život Metodějův\", \"Život Konstantinův\"). Po vyhnání této skupiny z Moravy začala klíčovou roli sehrávat latina, vznikaly v ní legendy (\"Kristiánova legenda\"), kroniky (zejm. Kosmova \"Kronika Čechů\") i jiné žánry (např. \"Vita Caroli\", vlastní životopis krále Karla IV.). Prvními významnými česky psanými texty byly \"Alexandreida\" a \"Dalimilova kronika\". Prvními autory, kteří psali i česky, a kteří došli světového věhlasu, byli Jan Hus, jeden ze zakladatelů evropské reformace, a Jan Amos Komenský, nejvýznamnější představitel humanismu v české literatuře. Dalšími významnými autory reformace byli Jeroným Pražský a Petr Chelčický. Po porážce stavovského povstání v bitvě na Bílé hoře roku 1620 nastalo složité období vytlačování a odumírání češtiny. Proti tomu se v barokní éře postavil Bohuslav Balbín. Ústup češtiny však zastavil až proces tzv. národního obrození, který začal na konci 18. století. Klíčovou postavou první etapy obrození byl lingvista Josef Dobrovský. V druhé etapě to byli Josef Jungmann, který kladl důraz na jazykovou koncepci národa, a Pavel Jozef Šafařík, představitel panslovanských tendencí. Tehdy se začala objevovat také již první svébytná literatura (Jan Kollár, František Ladislav Čelakovský). Proces vyvrcholil ve třetí etapě, kdy František Palacký a Karel Havlíček Borovský dokončili koncept českého národa politicky a kdy vznikla i vrcholná díla literární, ať už básnická (Havlíček, Karel Hynek Mácha, Karel Jaromír Erben), prozaická (Božena Němcová), či divadelní (Josef Kajetán Tyl, Karel Sabina). Ve druhé polovině 19. století se literární život začal prudce rozvíjet, vznikaly skupiny s různým programem – májovci (Jan Neruda, Vítězslav Hálek, Jakub Arbes, Karolína Světlá), ruchovci (Svatopluk Čech), lumírovci (Jaroslav Vrchlický, Julius Zeyer), realisté (Alois Jirásek), česká moderna (Antonín Sova, Otokar Březina) či tzv. anarchističtí buřiči (Viktor Dyk, Petr Bezruč). Od konce 19. století začínala též vzkvétat německy psaná literatura (zejména v Praze), která se stala světovým fenoménem, především díky Franzi Kafkovi (\"Proces\", \"Zámek\", \"Amerika\"), ale i jiným (Rainer Maria Rilke, Gustav Meyrink, Franz Werfel, Max Brod, Egon Erwín Kisch, Karl Kraus, Marie von Ebner-Eschenbachová, Adalbert Stifter, Ottfried Preussler, Leo Perutz, Ernst Weiss). V první polovině 20. století si vydobyli světový význam i česky píšící tvůrci, především Jaroslav Hašek (zejm. \"Osudy dobrého vojáka Švejka\") a Karel Čapek (zejm. \"Válka s mloky\"). Silná byla též levicová avantgarda, která se sdružila do spolku Devětsil, který se věnoval nejprve proletářské poezii, posléze vymyslel směr poetismus, aby většina autorů nakonec přešla k surrealismu. Členem Devětsilu byl i Jaroslav Seifert, dosud jediný Čech oceněný Nobelovou cenou za literaturu (roku 1984). K dalším významným členům patřili Jiří Wolker, Vítězslav Nezval, Vladislav Vančura, František Halas a Karel Teige. Mimo avantgardní kruhy stáli např. Ivan Olbracht, Vladimír Holan či Ladislav Klíma. Ve druhé polovině 20. století se největšího ohlasu dostalo Milanu Kunderovi (zejm. \"Nesnesitelná lehkost bytí\", \"Žert\") a Bohumilu Hrabalovi. Literatura se tehdy z politických důvodů (zvláště po sovětské okupaci roku 1968) rozdělila na exilovou, samizdatovou a oficiální. K významným exilovým autorům krom Kundery patřili Pavel Kohout, Josef Škvorecký a Arnošt Lustig. Samizdatová literatura se štěpila na disent spjatý zejména s Chartou 77 (Václav Havel, Ivan Klíma, Ludvík Vaculík) a tzv. underground (Egon Bondy, Ivan Martin Jirous). Z oficiálních prozaiků dosáhl největšího mezinárodního věhlasu spolu s Hrabalem Ladislav Fuks. Po sametové revoluci z roku 1989 toto rozdělení literárního života padlo. Z nových autorů se po roce 1989 nejvíce prosadili Michal Viewegh, Patrik Ouředník a Jáchym Topol.\n\nK významným novinářům krom výše uvedených patřili Julius Fučík, Milena Jesenská nebo Ferdinand Peroutka.\n\nV ČR je udělována významná mezinárodní literární Cena Franze Kafky. Z domácích literárních cen patří k nejvýznamnějším Magnesia Litera, Státní ceny za literaturu a za překladatelské dílo, Cena Jaroslava Seiferta, Cena Jiřího Ortena či Cena Josefa Škvoreckého.\n\nČR má unikátní síť veřejných knihoven, nejhustší v Evropě. Je tvořena více než 5400 knihovnami. Ve středu této sítě se nachází Národní knihovna ČR. Sídlí v pražském Klementinu. K nejcennějším památkám schraňovaným Národní knihovnou ČR patří rukopis Kodexu vyšehradského (jehož cena se odhaduje na miliardu korun), Lobkovický graduál, rukopisy středověké pražské univerzity, „Knihy na řetězech“ z knihovny jáchymovské městské školy ze 16. století, Codex pictoricus Mexicanus misionáře Ignáce Tirsche, autografy Jana Husa a Jakoubka ze Stříbra, sbírka grafických listů univerzitních tezí, list Gutenbergovy bible z roku 1454, Opatovický homiliář, Mattioliho herbář ze 16. století, nejstarší tisk na českém území (latinská Statuta z roku 1349), zlomek Žaltáře z Řezna pocházející z konce 8. století, řecké papyry z 1. století, Svatojiřský antifonář či Velislavova bible. Zdaleka nejcennější rukopis vzniklý na českém území, perla středověkého knihařství zvaná Codex gigas (též Ďáblova bible), však byl za třicetileté války ukořistěn Švédy a do ČR bývá jen výjimečně zapůjčován. Vzácné tisky a rukopisy (např. Žlutický kancionál) schraňuje též Památník národního písemnictví sídlící ve Strahovském klášteře, v letohrádku Hvězda a v tzv. Třetí Petschkově vile v Bubenči. Památník disponuje mj. rozsáhlou sbírkou ex libris. Další významnou českou knihovnou je Městská knihovna v Praze.\n\nČeské divadelnictví má kořeny již ve středověku. Nejstarším dochovaným dramatickým dílem s využitím češtiny je zlomek česko-latinské hry ze 14. století, zvané obvykle \"Mastičkář\". Původně šlo o jakousi mezihru v inscenaci evangelijních scén – popisuje situaci, kdy jde Ježíšova matka Marie na trh koupit vonné masti k nabalzamování mrtvého Ježíšova těla. Scéna se však stále více osamostatňovala a popisovala satiricky poměry v měšťanském prostředí.\n\nV 19. století sehrálo divadlo výraznou roli v národním obrození (Václav Kliment Klicpera, Josef Kajetán Tyl). Emancipační snahy českého národa se v 2. polovině 19. století projevily otevřením Národního divadla v Praze v roce 1883. Národní divadlo od té doby uvádí jak opery tak činohry. V 90. letech 19. století pronikaly do českého divadla evropské literární směry, zejména realismus, který reprezentoval Ladislav Stroupežnický, především svou vesnickou veselohrou \"Naši furianti\", a posléze zejména bratři Mrštíkové svou \"Maryšou\". Také Gabriela Preissová přinesla na česká jeviště silná témata (\"Gazdina Roba\", \"Její pastorkyňa\"). Za tuto moderní dramatiku bojoval zejména režisér Jaroslav Kvapil, který se též prezentoval jako dramatik (\"Princezna Pampeliška\").\n\nV první polovině 20. století došlo k rozvoji avantgardního divadla reprezentovaného Osvobozeným divadlem Jiřího Voskovce a Jana Wericha, nebo Emilem Františkem Burianem, Jiřím Frejkou, Jindřichem Honzlem či Jiřím Mahenem. Na světových jevištích se nejvíce prosadily hry Karla Čapka (\"R.U.R.\", \"Věc Makropulos\"), nebo Františka Langera (\"Periférie\").\n\nVe druhé polovině 20. století získal výjimečný mezinárodní ohlas projekt Alfreda Radoka Laterna magika, první multimediální umělecký projekt na světě, připravený původně pro světovou výstavu Expo 58. Vznikl též fenomén divadel malých forem: Semafor (Jiří Suchý a Jiří Šlitr), divadlo Na zábradlí (Jan Grossman, Ivan Vyskočil), Činoherní klub (Ladislav Smoček), Husa na provázku, Ypsilonka (Jan Schmid), Divadlo Sklep či divadlo Járy Cimrmana (Zdeněk Svěrák, Ladislav Smoljak). V 60. letech se nejúspěšnějším dramatikem stal Pavel Kohout (zejm. \"August, August, august\"), absurdní drama reprezentoval Václav Havel. Ve Zlíně se narodil známý britský dramatik Tom Stoppard.\n\nK divadelním oceněním patří Ceny Thálie či Cena Alfréda Radoka.\n\nV éře němého filmu hranice vlasti překročil věhlas odvážných filmových projektů Gustava Machatého \"Erotikon\" (1929) a \"Extase\" (1933).\n\nMezinárodního ohlasu dosáhla v 60. letech 20. století československá nová vlna (Miloš Forman, Věra Chytilová, Jiří Menzel, Ján Kadár, Elmar Klos, Jaromil Jireš, František Vláčil, Vojtěch Jasný, Juraj Jakubisko, Juraj Herz, Ivan Passer, Jan Němec). Klíčovými snímky československé nové vlny byly \"Ostře sledované vlaky\", \"Obchod na korze\", \"Lásky jedné plavovlásky\", \"Hoří, má panenko\", \"Sedmikrásky\", \"Černý Petr\", \"Skřivánci na niti\", \"Markéta Lazarová\", \"Až přijde kocour\", \"Spalovač mrtvol\", \"Transport z ráje\", \"Rozmarné léto\", \"Všichni dobří rodáci\", \"Démanty noci\", \"Intimní osvětlení\", \"Žert\" či \"O slavnosti a hostech\".\n\nVážné umělecké ambice se podařilo ve stejné době naplnit Karlu Kachyňovi (\"Ucho\"), Otakaru Vávrovi, Jiřímu Krejčíkovi (\"Vyšší princip\") či Karlu Zemanovi (\"Vynález zkázy\").\n\n30. až 50. léta a posléze 70. až 80. léta ovšem svědčila více populárnímu filmu než uměleckému, s nadčasovou elegancí tohoto prostoru využili třeba režiséři Bořivoj Zeman, Oldřich Lipský, Václav Vorlíček (\"Tři oříšky pro Popelku\"), Martin Frič a Ladislav Smoljak, scenáristé Jiří Brdečka (\"Limonádový Joe\", \"Adéla ještě nevečeřela\"), Miloš Macourek, Zdeněk Svěrák nebo skladatelé filmové hudby Zdeněk Liška, Luboš Fišer a Petr Hapka.\n\nSnímky \"Obchod na korze\" (1965), \"Ostře sledované vlaky\" (1967) a \"Kolja\" (1996) získaly Oscara za nejlepší neanglicky mluvený film, šest dalších filmů se dostalo do užší nominace: \"Lásky jedné plavovlásky\" (1966), \"Hoří, má panenko\" (1968), \"Vesničko má středisková\" (1986), \"Obecná škola\" (1991), \"Musíme si pomáhat\" (2000) a \"Želary\" (2003).\n\nMezinárodního věhlasu se dostalo českým loutkovým a animovaným filmům režisérů jako byli Jiří Trnka, Hermína Týrlová, Zdeněk Miler, Jan Švankmajer (zejm. \"Něco z Alenky\") a Břetislav Pojar. K této tradici patří i televizní cyklus \"Večerníčků\", na němž spolupracovali i přední výtvarníci jako Adolf Born, Zdeněk Smetana či Vladimír Jiránek.\n\nPředevším v jiných než českých kinematografiích se prosadila řada českých rodáků, z režisérů například Georg Wilhelm Pabst a Karel Reisz, z kameramanů Karl Freund, z herců Herbert Lom nebo Barbara Bouchetová. Z českých herců patří v zahraničí k nejznámějším Karel Roden a Libuše Šafránková, populární díky pohádce \"Tři oříšky pro Popelku\" zejména v Norsku.\n\nFilmové ateliéry Barrandov patří k největším v Evropě. Po roce 1990 je využívají zejména zahraniční produkce, vznikaly v něm mj. filmy \"\", \"Casino Royale\", \"\", \"\", \"Dítě číslo 44\", \"Hannibal – Zrození\", \"Iluzionista\", \"Vetřelec vs. Predátor\", \"Agent bez minulosti\" aj.\n\nČeská hudba má své kořeny v nejméně 1000 let staré duchovní hudbě. Nejstarší duchovní píseň v českých zemích byla staroslověnská: \"Hospodine, pomiluj ny\". Vznikla na konci 10. století, nebo počátku 11. století. Původ je zřetelně staroslověnský, pronikly do ní ovšem i prvky staročeštiny (patrně v průběhu času).\n\nPrvní duchovní píseň ve staročeštině \"Svatý Václave, vévodo české země\" (též \"Svatováclavský chorál\") vznikla ve 12. století. Zapsána byla ale až ve 14. století v kronice Beneše Krabice z Veitmile. Podobně významná je \"Ostrovská píseň\". Zabývá se přítomností Krista ve svátosti oltářní. Zapsána byla v kodexu kláštera z Ostrova u Davle, podle prvního verše se jí též říká \"Slovo do světa stvorenie\". Má na rozdíl od svatováclavského chorálu již složitější básnickou formu.\n\nVýznamným centrem středověké hudby byla Šumava. První hudební paměti zde pocházejí z knihovny cisterciáckého kláštera ve Vyšším Brodě, založeného roku 1259. Například rukopis č. 42 z roku 1410 zde popisuje píseň \"Jezu Kriste, ščedrý kněže\", kterou si zpívali také husité. Husitskou písňovou tvorbu, tedy tvorbu přelomu 14. a 15. století, zachoval \"Jistebnický kancionál\" (zejm. \"Ktož jsú boží bojovníci\" a \"Povstaň, povstaň veliké město pražské\").\n\nDůležitou etapou ve vývoji české hudby bylo baroko (17. a 18. století). Tehdy se hudba ustavila jako samostatný profesionální obor. Za první české hudební skladatele lze považovat barokní tvůrce jako byli Adam Michna z Otradovic, Heinrich Biber (český Němec), Jan Dismas Zelenka, Antonín Rejcha, Jan Václav Stamic, Josef Mysliveček, Jan Ladislav Dusík, Jiří Antonín Benda, František Xaver Richter, Jan Křtitel Vaňhal, František Xaver Brixi či Leopold Koželuh. V době národního obrození na barokní hudbu bezprostředně navázali Jan Jakub Ryba či Václav Jan Křtitel Tomášek.\n\nToto byla základna, na niž se ve druhé polovině 19. století mohli postavit klíčoví autoři moderní české vážné hudby, především Bedřich Smetana (zejm. \"Má vlast\", \"Prodaná nevěsta\") a Antonín Dvořák, nejslavnější český skladatel ve světě (zejm. \"Novosvětská\", \"Rusalka\" a \"Slovanské tance\").\n\nTradice pak pokračovala s neztenčenou silou, především díla Leoše Janáčka pronikla do celého světa. Součástí repertoáru mnoha operních domů jsou všechny jeho opery, zejména \"Její pastorkyňa\" (v zahraničí pod názvem \"Jenůfa\"), \"Káťa Kabanová\", \"Z mrtvého domu\" a \"Věc Makropulos\". Často uváděny jsou také jeho \"Glagolská mše\" a \"Sinfonietta\".\n\nDalší významní čeští hudební skladatelé 19. a 20. století jsou Zdeněk Fibich, Josef Bohuslav Foerster, Vítězslav Novák, Josef Suk starší (zeť Antonína Dvořáka), Alois Hába, Ervín Schulhoff, Bohuslav Martinů, Pavel Haas, Viktor Ullmann či Petr Eben. Překvapivého úspěchu mj. na scéně newyorské Metropolitan Opera dosáhl Jaromír Weinberger se svou operou \"Švanda dudák\". Známými operetními skladateli byli mj. Oskar Nedbal či Rudolf Friml.\n\nV roce 1860 se v Kališti na Moravě narodil světově proslulý skladatel, německy mluvící Gustav Mahler. Ve Vídni a později v Hollywoodu se prosadil brněnský rodák Erich Korngold. V Česku se narodili i klavírní virtuózové Ignaz Moscheles, Alfred Brendel, Rudolf Serkin a Alice Herz-Sommerová, z vídeňské české komunity vzešel Ernst Křenek.\n\nProsadili se i čeští hudební interpreti. Lze jmenovat mnoho jmen, jako jsou dirigenti Rafael Kubelík, Václav Talich, Václav Neumann, Karel Ančerl nebo Jiří Bělohlávek, v současnosti pak Petr Altrichter, Tomáš Netopil a Jakub Hrůša. Dále hudební instrumentalisté: houslisté František Benda, Vojtěch Živný, Jan Křtitel Václav Kalivoda, František Ondříček, Jan Kubelík a Josef Suk mladší (Dvořákův pravnuk); violoncellista David Popper, cembalistka Zuzana Růžičková či hornista Radek Baborák. Nelze opomenout pěvkyně jako byly nebo jsou Ema Destinnová, Maria Jeritza, Jarmila Novotná, Gabriela Beňačková, Eva Urbanová a Magdalena Kožená. Velkými českými tenoristy byli Beno Blachut a Ivo Žídek. V současnosti velmi úspěšný je barytonista Adam Plachetka.\n\nZ hudebních těles dosáhl mezinárodního významu nejen symfonický orchestr Česká filharmonie, ale i další symfonické a komorní orchestry a nově tzv. barokní soubory. V neposlední řadě byly a jsou úspěšné také české pěvecké sbory a malá hudební tělesa, zejména smyčcové kvartety.\n\nKrátce po druhé světové válce také vznikl významný hudební festival vážné hudby Pražské jaro, který se tradičně koná v různých pražských koncertních sálech.\n\nČeši se ve 20. století ujali i v nových žánrech. V jazzu Jaroslav Ježek, Miroslav Vitouš, orchestr Gustava Broma a další. V populární hudbě působili Jan Hammer nebo Karel Svoboda, v hudbě folkové Karel Kryl či Jaromír Nohavica. V reakci na populární dechovou hudbu rakouskou (zejména vojenskou) se rozvinula i její specifická česká verze, především díky Františku Kmochovi. Ve světě nejznámější české melodie jsou dodnes právě ty dechovkové (zejm. \"Vjezd gladiátorů\" Julia Fučíka a \"Škoda lásky\" Jaromíra Vejvody). Mezinárodních úspěchů dosáhl zpěvák Karel Gott, který se během své kariéry stal nejznámějším zpěvákem z Česka 20. století. V mezinárodní soutěži Eurovision Song Contest z českých reprezentantů nejvíce uspěl Mikolas Josef (6. místo v roce 2018).\n\nU prvního a také zdaleka nejslavnějšího českého výtvarného díla autora neznáme. Jde o sošku \"Věstonické venuše\", patrně nejstarší keramickou sošku na světě, která vznikla v mladším paleolitu a byla nalezena roku 1925 na jižní Moravě.\n\nVětšina výtvarných umělců však byla anonymních ještě v éře gotické, malířství bylo tehdy ostatně vnímáno jako řemeslo, v němž autor není tak podstatný, a nikoli jako umění. O umělcích této doby hovoříme za pomoci pojmů jako Mistr litoměřického oltáře, Mistr třeboňského oltáře, Mistr vyšebrodského oltáře či Mistr Theodorik.\n\nAutorské malířství přišlo na scénu v baroku. K nejvýznamnějším českým barokním malířům patřili Karel Škréta, Jan Kupecký a Petr Brandl. Zcela zvláštní postavení měl Václav Hollar, který proslul svými rytinami. Vrcholná sochařská díla v té éře vytvořili Matyáš Bernard Braun a Ferdinand Maxmilián Brokoff.\n\nV první polovině 19. století probíhal proces českého národního obrození, ovšem obrozenci na malířství nekladli takový důraz jako na literaturu, divadlo či vědu. Malířství zůstávalo na pozici řemesla, přičemž v krajinářství vynikal Josef Matěj Navrátil, v portrétu a zátiší Karel Purkyně.\n\nZlom přišel v polovině 19. století, kdy do českých zemí dorazila vlna romantismu a realismu. Nejvýznamnějším představitelem malířského romantismu byl Josef Mánes, dnes známý především díky výzdobě pražského orloje. Realistickou malbu zvolil například Jaroslav Čermák.\n\nSe 70. a 80. lety nastoupila tzv. Generace Národního divadla, tedy tvůrci, kteří se nějak podíleli na výzdobě právě stavěné „Zlaté kapličky“: Mezi nimi se největšího mezinárodního ohlasu dostalo Mikoláši Alšovi. K dalším členům generace patřili Vojtěch Hynais, Julius Mařák, Václav Brožík, Jakub Schikaneder, František Ženíšek či Josef Tulka. K této generaci patřil i sochař Josef Václav Myslbek.\n\nVětšina z autorů Generace Národního divadla nadále oscilovala mezi romantickou a realistickou malbou, zejména krajiny. To však brzy některým autorům nestačilo. Krajinář Antonín Chittussi začal měnit techniku krajinomalby až tak, že se dostal na pokraj impresionismu. Vrcholným představitelem tohoto směru se pak stal Antonín Slavíček. Dílo Luďka Marolda je zase někdy označováno za předzvěst malby secesní.\n\nPrávě secese pak patří ke klíčovým směrům, které se vynořily na konci 19. století. V českém prostředí sehrála mimořádnou roli. Její hlavní představitel, Alfons Mucha, je dnes nejznámějším českým malířem ve světě. Mucha se proslavil krom svých známých plakátů také cyklem 20 velkoformátových obrazů \"Slovanská epopej\", která shrnuje dějiny českého národa a Slovanů. Vystavena je ve Veletržním paláci v Praze, bývala v Moravském Krumlově. K secesi lze řadit i dílo Maxe Švabinského a Jana Preislera. Patří k ní i významní sochaři: František Bílek, Jan Štursa či Ladislav Šaloun.\n\nSecese provokovala svým sklonem k užitkovosti, avšak jinak ctila techniky klasické a akademické. Proti těm se však na konci století začaly bouřit nové směry. Především expresionismus. Do české expresionistické skupiny Osma patřili Bohumil Kubišta, Emil Filla či Otakar Kubín. Členové Osmy pak přecházeli ke kubismu, dalšímu novému avantgardnímu směru.\n\nPrávě avantgarda začala v první polovině 20. století určovat směr. Od kubismu k čisté abstraktní malbě došel František Kupka. Doznívající kubismus hledající nové formy vyjádření byl pěstován ve skupině Tvrdošíjní (zejm. Josef Čapek, Jan Zrzavý a sochař Otto Gutfreund). Členové avantgardního Devětsilu se pak nadchli pro surrealismus (Toyen, Jindřich Štyrský, Josef Šíma).\n\nAvantgardě navzdory si svou cestou šel Josef Lada – a i on dnes patří k nejslavnějším českým malířům ve světě.\n\nVe druhé polovině 20. století autoři povětšinou rozvíjeli objevy avantgardní revoluce – v abstraktní tvorbě to byl například Vladimír Vašíček, část díla jí věnoval Oldřich Lajsek, Mikuláš Medek, Vladimír Boudník aj. Na surrealistickou hravost, zejména ve svých známých kolážích, navazoval v exilu působící Jiří Kolář či doma tvořící Jan Švankmajer. Zcela nového směru zvaného pop-art se dotkl Kája Saudek. Na konci 80. let vystoupili členové skupiny Tvrdohlaví (Jiří David, Petr Nikl, Jaroslav Róna).\n\nNejznámějšími představiteli české umělecké fotografie jsou František Drtikol, Josef Sudek, Jan Saudek či Josef Koudelka. Zvláštním fenoménem v umělecké fotografii je Miroslav Tichý.\n\nV českém výtvarném umění hraje významnou roli knižní ilustrace, karikatura a kreslený film. Mistrem karikatury byl František Gellner, v knižní ilustraci vynikli Viktor Oliva, Josef Lada, Jiří Trnka, Zdeněk Burian, Adolf Born či Květa Pacovská, která za knižní ilustrace roku 1992 získala Cenu Hanse Christiana Andersena od Mezinárodního sdružení pro dětskou knihu. V kresleném filmu se prosadili Zdeněk Smetana či Zdeněk Miler.\n\nK významným německým malířům narozeným v českých zemích patřili Anton Raphael Mengs, Alfred Kubin, Gabriel Max, Josef Führich či Emil Orlik.\n\nZa nejcennější výtvarné dílo na českém území odborníci označují obraz benátského malíře Tiziana \"Apollo a Marsyas\", jež je vystaven v obrazárně kroměřížského zámku. Nejcennější díla českého výtvarného umění se snaží shromažďovat Národní galerie. Z děl zahraničních autorů v jejím vlastnictví patří k nejcennějším \"Růžencová slavnost\" Albrechta Dürera, \"Adam a Eva\" Lucase Cranacha staršího, autoportrét Henri Rousseaua, Rembrandtův \"Učenec v pracovně\", \"Šimon a malý Ježíš\" Petra Brandla, \"Milenci\" Augusta Renoira, \"Panny\" Gustava Klimta, \"Zelená pšeničné pole s cypřiši\" Vincenta van Gogha, autoportrét Ilji Repina, \"V Moulin Rouge\" Henri de Toulouse-Lautreca či \"Vzpomínka na Le Havre\" Pabla Picassa. Národní galerie vystavuje ve Šternberském paláci, Schwarzenberském paláci, klášteře sv. Jiří, Jízdárně Pražského hradu, Salmovském paláci, Anežském klášteře, paláci Kinských, Veletržním paláci, v domě U černé matky Boží, na zámku Zbraslav, v klášteře ve Žďáru nad Sázavou a na zámku Fryštát. K dalším významným galeriím patří Moravská galerie (vystavuje v pěti budovách: Místodržitelský palác, Pražákův palác, Uměleckoprůmyslové muzeum, Jurkovičova vila v Brně a Rodný dům Josefa Hoffmanna v Brtnici u Jihlavy) a Galerie hlavního města Prahy (dům U Zlatého prstenu, dům U Kamenného zvonu, Staroměstská radnice, Bílkova vila, Dům Františka Bílka v Chýnově, Městská knihovna na Mariánském náměstí, Trojský zámek).\n\nK nejznámějším sochám v ČR patří Šalounova socha Jana Husa na Staroměstském náměstí, Myslbekův pomník knížete Václava na Václavském náměstí, Zoubkův Pomník obětem komunismu na Petříně, Kafkova socha Jana Žižky v Národním památníku na Vítkově (největší jezdecká socha v Evropě). Největší českou sochou všech dob byl Stalinův pomník na Letné, který však na svém místě stál jen v letech 1955–1962. Dnes se na jeho místě nachází Pražský metronom. V poslední době se velmi oblíbenou u turistů stala Černého Hlava Franze Kafky u obchodního centra Quadrio. Černý na sebe strhl pozornost také svou provokací Entropa. Anna Chromy v Praze u Stavovského divadla instalovala jeden ze svých \"Plášťů svědomí\".\n\nNejvýznamnější českou výtvarnou cenou je Cena Jindřicha Chalupeckého.\n\nPrvní fázi vývoje architektury na českém území s dochovanými stavbami tvoří románská architektura. Z předchozí, velkomoravské fáze, se dochovaly pouze archeologické nálezy. V období románského slohu vznikly v Česku první kamenné stavby, a to především kostely a budovy klášterů, ke konci období také první hrady a městské stavby (opevnění, domy). Stavby románské architektury vznikaly na českém území od sklonku 9. století do poloviny 13. století, kdy se začal zvolna prosazovat sloh gotický.\n\nGotická architektura v českých zemích vrcholila za Karla IV. Ten nechal v Praze postavit ve vrcholně gotickém slohu Karlův most a rozjela se velkorysá výstavba katedrály sv. Víta, s pomocí architekta Petra Parléře a jeho syna Jana Parléře. Jako schránku nových korunovačních klenotů, které nechal Karel vytvořit, dal ve středních Čechách vystavět hrad Karlštejn, jehož architektem byl Matyáš z Arrasu.\n\nDalšího vrcholu dosáhla gotika v éře vlády Jagellonců (též se hovoří o vladislavské či jagellonské gotice). Vladislav Jagellonský zahájil velkolepou přestavbu Pražského hradu a povolal ze Saska stavitele Benedikta Rejta, který v Čechách mimo jiné vytvořil Vladislavský sál a chrám svaté Barbory v Kutné Hoře, na jehož výstavbě se podílel další známý stavitel Matěj Rejsek, autor pražské Prašné brány. Antonín Pilgram v té době zanechal otisky pozdní gotiky v Brně.\n\nLetohádek královny Anny na Pražském hradě bývá označován za stylově nejčistší renesanční stavbu na sever od Alp. K významným renesančním stavbám patří i letohrádek Hvězda, nebo zámek Litomyšl. Především díky renesančnímu náměstí se na seznam Světového dědictví UNESCO dostala Telč, o stejný zápis usiluje renesanční městská architektura ve Slavonicích.\n\nTaké v éře barokní v českých zemích působili významní architekti jako Carlo Lurago (Klementinum), Francesco Caratti (Černínský palác), Jan Baptista Mathey (Arcibiskupský palác, Toskánský palác, letohrádek v Tróji), Jan Blažej Santini-Aichel (kostel na Zelené hoře), František Maxmilián Kaňka (Karlova Koruna), Kryštof Dientzenhofer (kostel svaté Markéty v Břevnovském klášteře) nebo jeho syn Kilián Ignác Dientzenhofer (malostranský i staroměstský kostel sv. Mikuláše).\n\nPro architekturu 19. století byl typický historismus. V jeho duchu tvořil například architekt a stavitel Josef Hlávka, jehož Rezidence bukovinských metropolitů v Černovicích (dnes Ukrajina, v 19. století na území Rakousko-Uherska), je dnes zapsaná na Seznam světového dědictví UNESCO. Dílem historismu byly i budovy Národního divadla, Národního muzea či Rudolfina v Praze.\n\nVýznamná byla v české architektuře vlna secese na přelomu 19. a 20. století (zejm. Obecní dům v Praze, z architektů Antonín Balšánek, Osvald Polívka, Josef Fanta, Jan Letzel), těsně před válkou pak kubismu, což bylo českou specialitou (dům U Černé Matky Boží Josefa Gočára, Kovařovicova vila Josefa Chochola).\n\nOd 20. let 20. století architektura tíhla k funkcionalismu (Veletržní palác v Praze, Baťův mrakodrap ve Zlíně či vila Tugendhat v Brně z dílny Ludwiga Miese van der Rohe), k jeho představitelům patřili Jan Kotěra a Josef Gočár. V Praze v té době pracoval i významný slovinský architekt Josip Plečnik (zejm. kostel Nejsvětějšího Srdce Páně na náměstí Jiřího z Poděbrad v Praze). Pavel Janák se tehdy rovněž pokusil vytvořit „národní sloh“, kombinaci lidové a moderní architektury (zejm. krematorium v Pardubicích a palác Adria v Praze). Podobnou cestou šel Dušan Jurkovič.\n\nV 50. letech 20. století byl vyžadován jako oficiální styl socialistický realismus (též zvaný sorela). Charakteristickými stavbami v jeho duchu jsou hotel Jalta na Václavském náměstí či sídliště Poruba v Ostravě. Specifickou odnoží sorely byl tzv. stalinský neoklasicismus, který v Česku reprezentuje hotel Internacional v pražských Dejvicích. Na konci 50. let se však v architektuře (a ovšem i v designu) prosadil styl nový, zvaný bruselský – to podle toho, že byl představen na světové výstavě Expo 58 v Bruselu. Vyznačoval se oblými tvary a skleněnými fasádami. Typickou stavbou v bruselském stylu byly především výstavní pavilon a restaurace československého pavilonu na Expu. Dalšími důležitými stavbami bruselského stylu byly pavilon Z na brněnském výstavišti, plavecký stadion v Podolí či nádraží v Havířově. Na konci 60. let však bruselský styl vytlačila česká verze brutalismu. Ceněny jsou zejména projekty z dílny Věry Machoninové a jejího manžela Vladimíra Machonina (dům bytové kultury v Praze, hotel Thermal v Karlových Varech, obchodní dům Kotva v Praze, velvyslanectví ČSSR v Berlíně). Z dalších brutalistických staveb je připomínáno zejména československé velvyslanectví v Londýně architektů Jana Bočana, Jana Šrámka a Karla Štěpánského, hotel Intercontinental v Praze od Karla Bubeníčka a Karla Filsaka, žižkovský televizní vysílač Václava Aulického či stavby Karla Pragera (budova bývalého Federálního shromáždění, Nová scéna Národního divadla). Nejoceňovanější stavbou této doby však byl vysílač na Ještědu od Karla Hubáčka.\n\nV polistopadové architektuře výraznou roli sehrálo dílo Franka Gehryho a Vlado Miluniće Tančící dům v Praze, které přímo inicioval Václav Havel, a jež bývá uváděno jako symbol postmoderní architektury. Z významných světových architektů v té době v Praze tvořili ještě Jean Nouvel (Zlatý Anděl na pražském Smíchově) či Ricardo Bofill, který se podílel na modernizaci kdysi dělnického Karlína (Corso Karlín aj.). V přípravách je projekt proměny okolí Masarykova nádraží, který vypracovala držitelka Pritzkerovy ceny Zaha Hadid. Z projektů domácích architektů si největší kredit získal projekt Národní technické knihovny v pražských Dejvicích. Hojně diskutovaný projekt nové budovy Národní knihovny Jana Kaplického zůstal jen na papíře.\n\nČeskými rodáky byli i významní architekti Adolf Loos, Josef Hoffmann, Joseph Maria Olbrich či Balthasar Neumann.\n\nV sedmdesátých a hlavně osmdesátých letech se v Česku objevilo nové odvětví kulturní tvorby – počítačové hry. To se začalo rozvíjet hlavně po roce 1994, kdy vyšlo \"Tajemství Oslího ostrova\". Poté následovaly, v Česku poměrně úspěšné a populární hry jako \"Dračí historie\", \"Fish Fillets\" či \"Brány Skeldalu\". V roce 1999 se povedlo v zahraničí uspět hře \"Hidden & Dangerous\". V dalších letech následovaly mezinárodně úspěšné herní tituly, jako \"Operace Flashpoint\", \"\" či \"Vietcong\". Ke světoznámým českým hrám patří druhý a třetí díl Mafie, \"Euro Truck Simulator\" a jeho pokračování, \"American Truck Simulator\", \"\" (a druhý a třetí díl), \"\", \"Machinarium\", \"18 Wheels of Steel\", \"DayZ\", \"Bus Driver\", \"Botanicula\" či \"\". V Česku funguje několik světově známých herních studií, jako Bohemia Interactive Studio, SCS Software, Amanita Design nebo Madfinger Games (nebo bývalé 2K Czech). Od roku 2010 jsou české hry oceňovány na Anifilmu v rámci soutěže Česká hra roku a v letech 2011 až 2013 v rámci soutěže Booom. Lze se setkat s názorem, že videohry jsou největším kulturním exportem České republiky.\n\nKrom kultury vysoké a lidové se v českých zemích, jako všude jinde, rozvíjela od počátků 19. století i kultura populární. Některé popkulturní fenomény jsou pevně usazeny v českém kolektivním vědomí a slouží nezřídka i k národní sebeidentifikaci. Anketa České televize Kniha mého srdce z roku 2009 například ukázala masovost obliby literárních postav, jako jsou sluha Saturnin z humoristického románu Zdeňka Jirotky, Švejk z románu Haškova či Rychlé šípy z chlapeckých románů a komiksů Jaroslava Foglara. Podobná anketa o Největšího Čecha zase ukázala roli humoristického fenoménu Járy Cimrmana. Význačnou roli sehrála též dvojice loutek, které vytvořil za první republiky Josef Skupa: Spejbl a Hurvínek. Skupa tím navázal na velkou českou loutkářskou tradici, spjatou mimo jiné se jménem Matěje Kopeckého. Z dětské literatury vzešla podobně populární postavička Ferdy Mravence (a jeho souputníka Brouka Pytlíka), kterou stvořil Ondřej Sekora. K nejpopulárnějším českým komiksům patří Čtyřlístek. Zdrojem podobných popkulturních fenoménů se v 2. polovině 20. století stal film a především televize – cyklus televizních Večerníčků přinesl populární postavičky jako Krteček Zdeňka Milera, Bob a Bobek či Pat a Mat Vladimíra Jiránka, Maxipes Fík Jiřího Šalamouna, Křemílek a Vochomůrka či Rákosníček Zdeňka Smetany, Mach a Šebestová Adolfa Borna či Rumcajs Radka Pilaře. Televizní a filmová tvorba pro děti 70. a 80. let 20. století zase přinesla fenomény jako Pan Tau, \"Arabela\" či \"Návštěvníci\". Nejvýraznější postavou české pop-music, která se začala formovat od 50. let, je dlouhodobě zpěvák Karel Gott. Často se ve světě prosazují české modelky, k nimž patří Karolína Kurková, Eva Herzigová, Pavlína Pořízková, Petra Němcová, Taťána Kuchařová, Daniela Peštová a Alena Šeredová.\n\nV ČR existuje systém veřejnoprávních médií, která jsou ze zákona placena z veřejných peněz (koncesionářské poplatky), s jen omezenou možností vlády a správy je ovlivňovat. K takovým institucím patří Česká televize (navazuje na státní Československou televizi, jejíž vysílání započalo roku 1953), Český rozhlas (Československý rozhlas začal vysílat roku 1923) a Česká tisková kancelář, která ovšem není placena z koncesionářských poplatků.\n\nPrvní soukromá televizní stanice Premiéra TV (později Prima) vznikla roku 1993. Rok nato začala vysílat TV Nova. Stanice veřejnoprávní České televize (ČT1, ČT2, ČT sport, , ČT art, ČT24) spolu s kanály provozovanými společnostmi CET 21 (Nova, Nova Cinema, Nova Action, Nova 2, Nova Gold, Nova Sport 1, Nova Sport 2, Nova International) a FTV Prima (Prima, Prima Cool, Prima Love, Prima Zoom, Prima Max, Prima Comedy Central) televiznímu trhu i po digitalizaci vysílání dodnes dominují, v roce 2015 například dosáhly souhrnné sledovanosti 82 %. Této „velké trojce“ nejúspěšněji konkuruje TV Barrandov (kanály Barrandov, Kino Barrandov, Barrandov Krimi, Barrandov News). Poměrně dlouhou tradici má od roku 2002 též specializovaná hudební televize Óčko. Od září 2000 doplnily nabídku také satelitní televize. Nejsledovanější hlavní zpravodajský pořad vysílá TV Nova.\nNejčtenějšími deníky jsou \"Blesk\", \"Mladá fronta DNES\", \"Právo\", \"Deník\", \"Aha!\" a \"Lidové noviny\". Nejčtenějším zdarma rozdávaným deníkem je \"Metro\". Nejprodávanější zpravodajské časopisy jsou \"Téma\", \"Reflex\", \"Týden\", \"Květy\" a \"Respekt\", mezi společenskými časopisy to v únoru 2017 byly \"Rytmus života\", \"Nedělní Blesk\", \"Pestrý svět\" či \"Sedmička\". Z dětských časopisů se drží \"Sluníčko\", \"ABC\" a \"Mateřídouška\".\n\nHistorický význam měly \"Národní listy\", \"Právo lidu\", \"České slovo\" (později \"Svobodné slovo\" a \"Slovo\"), \"Zemědělské noviny\", \"Práce\", \"Lidová demokracie\" či \"Mladý svět\". Váhu měly v minulosti i literární časopisy a intelektuální revue jako \"Přítomnost\" či \"Tvorba\" ve 20. a 30. letech 20. století nebo \"Literární noviny\" v 60. letech 20. století. K zaniklým časopisům pro mládež patří \"Mladý hlasatel\" či \"Junák\", do nichž přispíval Jaroslav Foglar, nebo \"Ohníček\" a \"Sedmička\".\n\nNejúspěšnějšími stanicemi veřejnoprávního rozhlasu jsou Radiožurnál a ČRo Dvojka. Nejposlouchanějšími soukromými rádii jsou Impuls, Evropa 2 a Frekvence 1.\n\nČeskému internetu kraluje vyhledávač Seznam.cz. Největšími zpravodajskými weby jsou iDNES.cz a Novinky.cz. Nejnavštěvovanější kulturní stránkou je Česko-Slovenská filmová databáze. Česká Wikipedie vznikla roku 2002 a v současnosti je co do počtu hesel největší českou encyklopedií v historii.\n\nKulturní a společenské dění pravidelně vrcholí na různých festivalech a přehlídkách. K největším festivalům vážné hudby patří Pražské jaro, Smetanova Litomyšl a Janáčkovy Hukvaldy. V oblasti jazzu je to Jazz Goes to Town v Hradci Králové, Bohemia JazzFest pořádaný v různých městech současně a Prague Proms.\n\nNejvětším tanečním festivalem je Tanec Praha. V oblasti výtvarného umění je to přehlídka Pražské bienále. Velkou tradici má festival scénografie Pražské Quadriennale. Zcela zvláštní výtvarnou akcí je pak Festival světla Signal.\n\nK velkým divadelním akcím patří tradiční festival amatérského divadla Jiráskův Hronov. Loutkářská Chrudim je nejstarší loutkářský festival na světě. Na loutky je zaměřena též Skupova Plzeň, od roku 2016 přitom bylo české loutkařství zařazeno k nehmotnému dědictví UNESCO. Na moderní cirkus a akrobacii se zaměřuje Letní Letná. Divadlo i hudbu s dobročinností spojuje festival v bohnické psychiatrické léčebně Mezi ploty. Největšími knižními akcemi jsou Svět knihy a Festival spisovatelů Praha.\n\nV oblasti rockové a popové hudby jsou největšími festivaly Rock for People, Colours of Ostrava, Trutnov Open Air Festival, Benátská noc, Hrady CZ, Votvírák, United Islands of Prague, Sázavafest, Rock for Churchill, Footfest, Keltská noc či Mácháč. V oblasti rapu a hip hopu je největší akcí Hip Hop Kemp u Hradce Králové, největšími metalovými festivaly jsou Masters of Rock ve Vizovicích a Brutal Assault v Josefově, v oblasti taneční hudby Beats for Love ve Vítkovicích, Let It Roll a Mighty Sounds. Největší akcí lidové hudby je tradičně Mezinárodní folklorní festival Strážnice.\n\nNejvětším a nejtradičnějším filmovým festivalem je Mezinárodní filmový festival Karlovy Vary. Jemu se snaží širokým záběrem konkurovat Febiofest. Další festivaly mají užší žánrové zaměření – na dětský film se zaměřuje Film festival Zlín, na film kreslený a loutkový Anifest, na film dokumentární Jeden svět a Jihlava, výhradně české filmy jsou uváděny na Finále Plzeň. Dlouhou tradici má mezinárodní televizní festival Zlatá Praha.\n\nTradičními přehlídkami průmyslovými jsou brněnský strojírenský veletrh a zemědělská výstava Země živitelka v Českých Budějovicích.\n\nKe společensko-kulturním událostem patří rovněž udílení různých cen. Největší prestiži se těší cena Český lev pro filmaře, Ceny Thálie pro divadelníky, Ceny Anděl pro hudebníky, Sportovec roku či ceny Česká hlava pro vědce.\n\nZakladatelem české vzdělanosti byl Konstantin Filozof, první významný myslitel působící na českém území. Významnými středověkými teology byli Jan Hus, Jeroným Pražský a Petr Chelčický. Jan Amos Komenský podstatným způsobem přispěl k rozvoji moderní pedagogiky, především ve spisech \"Didaktica magna\" (\"Velká didaktika\"), \"Janua linguarum reserata\" (\"Dveře jazyků otevřené\"), \"Orbis pictus\" (\"Svět v obrazech\") a \"Schola ludus\" (\"Škola hrou\"). Židovskou středověkou vzdělanost reprezentoval především rabbi Löw, jenž vstoupil i do českých pověstí (se svým golemem). Nejvýznamnějším historikem, filozofem a intelektuálem barokní éry (18. století) byl Bohuslav Balbín.\n\nVýraznou roli v národním obrození (1. polovina 19. století) sehrála jazykověda (Josef Dobrovský, Josef Jungmann, Pavel Jozef Šafařík, Ján Kollár, František Ladislav Čelakovský), historiografie (Gelasius Dobner, František Palacký) a folkloristika (Karel Jaromír Erben). Ve druhé polovině století sílu české vzdělanosti manifestoval Ottův slovník naučný (vydáván od roku 1888). K vůdčím osobnostem českého intelektuálního života té doby patřil filozof Tomáš Garrigue Masaryk a jeho okruh kolem časopisu Čas (Jan Herben, Jan Gebauer). Právě tento okruh odstartoval tzv. rukopisné spory roku 1886 a spor o smysl českých dějin roku 1912, právě v těchto diskusích český národ tehdy nejvíce ohmatával svou identitu. Významným intelektuálem byl i Konstantin Jireček, který rozvinul obor byzantologie (viz např. Jirečkova linie) a sehrál významnou roli v bulharském národním obrození, nebo vynikající orientalista a archeolog Alois Musil (bratranec slavného rakouského spisovatele Roberta Musila). Velkou společenskou roli sehrával národopisec Vojta Náprstek či etnograf Emil Holub.\n\nNavzdory rozvoji, mnozí nadaní rodáci, zejména německy mluvící, v té době české země opouštěli a uplatňovali se ve Vídni a jinde. Příkladem mohou být filosof Edmund Husserl, psychoanalytik Sigmund Freud, ekonom Joseph Schumpeter, marxistický teoretik Karl Kautsky, právní teoretik Hans Kelsen, ekonom Eugen Böhm von Bawerk, psycholog Max Wertheimer, hudební teoretici Eduard Hanslick a Guido Adler, jazykovědec Julius Pokorny či filozof Herbert Feigl. Odcházeli ale i někteří česky mluvící, jako historik umění Max Dvořák či antropolog Aleš Hrdlička. Naopak v Praze po celý život zůstal filozof Bernard Bolzano.\n\nZa první republiky vědeckých úspěchů dosáhl orientalista Bedřich Hrozný, který rozluštil jazyk Chetitů, archeolog Karel Absolon objevil proslulou Věstonickou venuši, významným archeologem byl i Lubor Niederle. Mimořádný rozkvět zažívala jazykověda, v Praze se ustavil tzv. Pražský lingvistický kroužek (Vilém Mathesius, Roman Jakobson, Jan Mukařovský, Bohuslav Havránek, René Wellek), který prosazoval strukturalistický přístup k jazyku a světu.\n\nNacistická okupace ze země vyhnala i významné budoucí myslitele, sociologa Ernesta Gellnera nebo filozofa Viléma Flussera.\n\nV 60. letech 20. století zájem světa budil neortodoxní marxismus, který byl hlavním ideovým zázemím pražského jara 1968, a který reprezentovali zejména Karel Kosík (spis \"Dialektika konkrétního\") či Eduard Goldstücker. V 70. letech to byly spíše myšlenky filozofa Jana Patočky, které se staly ideovou základnou Charty 77, či filozofa undergroundu Egona Bondyho. Vysokou úroveň měla po celou dobu socialistického režimu egyptologie, která se prezentovala mj. vykopávkami v Abusíru (zejm. Miroslav Verner). Zvláštní kapitolou dějin vědy v socialistickém Československu byl státní psychologický výzkum účinků LSD, podílel se na něm i Stanislav Grof, který později v USA vytvořil metodu holotropního dýchání. Světový zájem vzbudily i archeologické experimenty Pavla Pavla.\n\nZásadním impulsem k rozvoji vědeckého myšlení (byť to nebylo v počátcích samozřejmě odděleno plně od myšlení filozofického a teologického) bylo založení Karlovy univerzity králem Karlem IV. roku 1348. Šlo o první univerzitu ve střední Evropě.\n\nNelze vyloučit, že se roku 1459 narodil v Českém Krumlově vynikající kartograf Martin Behaim, tvůrce nejstaršího dochovaného glóbusu na světě. Roku 1460 se v Chebu narodil významný matematik Johannes Widmann, který zavedl znaménka plus a minus, působil ale po většinu života v Lipsku.\n\nÉrou vědeckého rozkvětu byla i epocha Rudolfa II. Na jeho pražském dvoře působili astronomové Tycho de Brahe a Johannes Kepler. V Praze v té době navíc působil i významný židovský matematik David Gans. Lékař Ján Jesenský v Praze provedl první veřejnou pitvu.\n\nK vrcholným vzdělancům domácí barokní vědy patřil Jan Marek Marci z Kronlandu či botanik Georg Joseph Kamel. Kněz Prokop Diviš v té době vynalezl hromosvod. V Praze se v té době, byť tak trochu náhodou, také narodil Alois Senefelder, který roku 1796 vynalezl litografii.\n\nRozvoji věd výrazně napomohlo založení Královské české společnosti nauk roku 1784 (právě na její tradici dnes navazuje Akademie věd ČR) a Vlasteneckého muzea v Čechách roku 1818. Výraznou roli v tom sehráli největší české vědecké osobnosti té doby Ignác Born a Kašpar Šternberk. Obě instituce vznikly v rámci procesu českého národního obrození. Přírodní a technické vědy rozvíjeli v éře obrození Jan Evangelista Purkyně, Jan Svatopluk Presl, Karel Bořivoj Presl či vynálezce lodního šroubu Josef Ressel. František Josef Gerstner sestrojil první parní stroj v českých zemích (1805–1807), Josef Božek předvedl první parovůz (1815) a paroloď (1817). Bratranci Veverkové vynalezli ruchadlo. Německou vědu v Čechách reprezentoval například Christian Doppler. V Čechách v té době působil i francouzský paleontolog Joachim Barrande.\n\nI v oblasti přírodních věd svou vlast opustilo mnoho talentovaných rodáků. Matematik Kurt Gödel, biologové Gerty Coriová a Carl Cori (nositelé Nobelovy ceny za fyziologii a lékařství), astronom Johann Palisa, fyzik Georg Placzek, chemik Johann Josef Loschmidt, průkopník půdní mechaniky Karl von Terzaghi, matematička Olga Taussky-Toddová, botanik Heinrich Wilhelm Schott, astronomové Theodor von Oppolzer a Joseph Johann von Littrow, zakladatel dermatologie Ferdinand von Hebra, chemik Hans Tropsch. Ve Štětí se narodil Franz Reichelt, průkopník parašutismu, který zahynul při testování záchranného obleku vlastní výroby skokem z Eiffelovy věže. Do Vídně odešel i český lékař Karel Rokytanský. Z německy mluvících vědců v českých zemích naopak zůstali pracovat světově významný biolog Gregor Mendel, zakladatel genetiky, či fyzik Ernst Mach. V Praze na německé univerzitě krátký čas působil i fyzik Albert Einstein.\n\nAni česká věda však nestála v 2. polovině 19. století stranou. Rozvíjela se v těsném sepětí s průmyslem, který rychle mohutněl. Jejími klíčovými představiteli byli vynálezce obloukové lampy František Křižík či objevitel čtyř krevních skupin Jan Janský. Do dějin fotografické a polygrafické techniky v té době výrazně zasáhly Jakub Husník a Karel Klíč. Průkopníkem aviatiky byl Jan Kašpar. Jan Kříženecký roku 1898 představil první kinematograf v českých zemích.\n\nProstor pro vědu vytvořila i nová Československá republika založená roku 1918. V Brně byla tehdy (1919) založena Masarykova univerzita. V oblasti topologie se výrazně prosadil matematik Eduard Čech. Botanik Alberto Vojtěch Frič objevil řadu nových kaktusů. Dalším významným botanikem byl Karel Domin. Technik Viktor Kaplan vynalezl nový druh turbíny. Hans Ledwinka zkonstruoval roku 1934 první sériově vyráběný automobil s aerodynamickou karosérií Tatra 77.\n\nDalší automobilový konstruktér Ferdinand Porsche se také narodil v Čechách, ovšem prosadil se zejména v Německu a jako spolupracovník s nacisty by se do republiky po válce ani vrátit nemohl. Mezi Němci odsunutými po druhé světové válce byl i nositel Nobelovy ceny za fyziku za rok 2007 Peter Grünberg.\n\nPo druhé světové válce bylo největším úspěchem české vědy udělení Nobelovy ceny za chemii Jaroslavu Heyrovskému roku 1959, za objev polarografie a analytickou chemii. Vynálezem kontaktních čoček a silonu proslul Otto Wichterle. Oldřich Homuta vynalezl roku 1957 praktickou pomůcku do domácnosti: remosku. Významným astronomem byl Antonín Mrkos působící na Hvězdárně Kleť. Armin Delong dosáhl mimořádných výsledků v oblasti mikroskopie. Stanislav Brebera vynalezl trhavinu Semtex. Výkladní skříní režimu pak byla účast na sovětském vesmírném programu Interkosmos (čs. družice Magion, první československý kosmonaut Vladimír Remek – první člověk ve vesmíru, který nebyl občanem USA či SSSR).\n\nSymbolem porevoluční vědy se stal chemik Antonín Holý, tvůrce poměrně účinných léků proti AIDS. Ve spolupráci s Evropskou unií bylo otevřeno několik nových vědeckých center zaměřených mj. na nanotechnologie a laserovou techniku (CEITEC, ELI Beamlines, HiLASE aj.). V Antarktidě byla založena česká Mendelova polární stanice.\n\nŠkolství v České republice je organizováno v rámci základních, středních, vyšších odborných a vysokých škol.\n\nVysoké školy jsou veřejné, státní a soukromé, nejstarší a nejvýznamnější je Univerzita Karlova v Praze, která je zároveň nejstarším vysokým učením ve střední Evropě (založena 1348). Druhou nejstarší univerzitou v ČR je Univerzita Palackého v Olomouci, jež vznikla roku 1573. Nejstarší vysokou školou uměleckého typu je Akademie výtvarných umění v Praze, která svou historii píše od roku 1799. Dalšími významnými vysokými školami jsou České vysoké učení technické v Praze (založeno 1707), Vysoké učení technické v Brně (založeno 1899) či Masarykova univerzita (založena 1919). V roce 1945 byla založena Akademie múzických umění. Na její součásti FAMU vystudovala nejen řada osobností českého a slovenského filmu, ale i známí zahraniční filmaři Agnieszka Holland, Emir Kusturica, Lordan Zafranović či Goran Paskaljević. Největšími co do počtu studentů jsou Univerzita Karlova (49 094 studentů v roce 2009) a Masarykova univerzita (38 216 studentů v roce 2009).\n\nPodle žebříčku \"QS World University Rankings\" z roku 2014 je Univerzita Karlova 244. nejlepší vysokou školou světa. České vysoké učení technické se umístilo na 411.–420. místě. Masarykova univerzita v Brně se umístila na 551.–600. místě, Vysoké učení technické v Brně na 651.–700. místě a Vysoká škola ekonomická v Praze byla zařazena do skupiny 701+ (pod 700. místem, bez dalšího rozlišování). Jiné české vysoké školy žebříček QS do měření nezahrnuje.\n\nNejznámějším systémem měření a srovnávání kvality vysokých škol je tzv. šanghajský žebříček (ARWU), každoročně určující 500 nejlepších vysokých škol světa. Jedinou českou, která se v něm dosud objevila, je Univerzita Karlova. V roce 2014 se umístila na 201.–300. místě. Podle ARWU tak Univerzita Karlova patří mezi 2 procenta nejlepších vysokých škol na světě.\n\nExistují také méně formalizovaná srovnání spíše publicistického typu, která čas od času za nejkvalitnější univerzitu v ČR označí třeba brněnskou Masarykovu.\n\nPodle sčítání z roku 2011 činí podíl vysokoškolsky vzdělaného obyvatelstva celkem 10,7 %; co se týče měst, nejvyšší podíl vykazuje Praha (20,7 %), Brno (20,6 %) a Olomouc (17,9 %).\n\nK nejslavnějším středním školám patří Pražská konzervatoř, druhá škola svého druhu na světě (založena 1808). Školu vedli i Antonín Dvořák, Josef Suk, Vítězslav Novák či Josef Bohuslav Foerster.\n\nPodle studie společnosti Pearson z roku 2012 má ČR 22. nejkvalitnější školství mezi vyspělými zeměmi.\n\nPodle informací OECD z roku 2007 Česko směřuje do vzdělávání 10 procent veřejných výdajů, čímž se v srovnávacím žebříčku řadí na předposlední místo spolu s Japonskem. Vyjádřeno podílem HDP se jedná o asi 4,6 %, což je podstatně méně než průměr zemí OECD, který činí 6,1 %. Současně čeští pedagogové dostávají čtvrté nejnižší platy z více než třiceti zemí sledovaných OECD.\n\nPodle statistiky České unie sportu jsou nejpopulárnějšími sporty v ČR podle velikosti členské základny sportovních oddílů: fotbal, tenis, lední hokej, volejbal, florbal, golf, hokejbal, atletika, basketbal a lyžování. Pořadí sportovních disciplín podle sledovanosti obecenstvem je následující: lední hokej, biatlon, fotbal, lyžování, tenis, florbal, basketbal a volejbal. Nejsledovanějšími sportovními událostmi jsou lední hokej na olympijských hrách a mistrovství světa v ledním hokeji. Mezi další nejsledovanější patří mistrovství Evropy ve fotbale, Liga mistrů UEFA a mistrovství světa ve fotbale.\n\nNa olympijských hrách dosáhli čeští sportovci významných úspěchů. Již v roce 1900 se František Janda-Suk zúčastnil 2. olympijských her v Paříži, kde získal stříbrnou medaili v hodu diskem. Na letních olympijských hrách získala gymnastka Věra Čáslavská sedm zlatých olympijských medailí (3× 1964, 4× 1968). Legendární běžec Emil Zátopek obdržel čtyři zlaté (1× 1948, 3× 1952), tři zlaté má oštěpař Jan Železný (1992, 1996, 2000) Dvě zlaté získali rychlostní kanoisté Josef Holeček (1948, 1952) a Martin Doktor (1996), kanoistka Štěpánka Hilgertová (1996, 2000) a oštěpařka Barbora Špotáková (2008, 2012).\n\nNa zimních olympijských hrách vybojovala rychlobruslařka Martina Sáblíková tři zlaté medaile (2× 2010, 1× 2014). Lyžařka Kateřina Neumannová přivezla ze ZOH celkem šest medailí. Ester Ledecká se stala prvním českým sportovcem, který vybojoval olympijské zlato ve dvou různých sportech – ve snowboardingu a ve sjezdovém lyžování.\n\nKromě letních olympijských her se čeští lehcí atleti účastní také pravidelných mistrovství světa a Evropy. V dresu samostatného Česka se mistry světa v atletice stali oštěpaři Jan Železný, Vítězslav Veselý a Barbora Špotáková, trojskokanka Šárka Kašpárková, běžci Ludmila Formanová a Zuzana Hejnová, desetibojaři Tomáš Dvořák a Roman Šebrle. V hale navíc zlato brali běžec Pavel Maslák (a to již třikrát), sedmibojař Robert Změlík a skokanka o tyči Pavla Hamáčková. Na mistrovství Evropy krom jmenovaných zlato získali i skokanka o tyči Jiřina Ptáčníková, v hale překážkář Petr Svoboda a běžci Denisa Rosolová a Jakub Holuša.\n\nV dresu Československa titul mistra světa vybojovali i další Češi: běžkyně Jarmila Kratochvílová, koulařka Helena Fibingerová, v hale pak koulař Remigius Machura a skokan do dálky Jan Leitner. Mistry Evropy byli běžci Emil Zátopek a Jaroslava Jehličková, překážkář Jindřich Roudný, koulař Jiří Skobla, chodec Josef Doležal, oštěpařka Dana Zátopková, skokanka do výšky Miloslava Rezková, diskař Ludvík Daněk, v hale titul navíc krom jmenovaných získali skokani do výšky Milada Karbanová a Vladimír Malý, běžci Karel Kolář, Taťána Kocembová, Lubomír Tesáček a Milena Matějkovičová, překážkář Aleš Höffer, koulař Jaroslav Brabec a skokanka do dálky Jarmila Nygrýnová.\n\nBěžkyně Jarmila Kratochvílová již od roku 1983 drží světový rekord v běhu na 800 metrů, jde o nejdéle platný světový rekord v historii ženské atletiky.\n\nFotbalová reprezentace Československa a posléze České republiky získala dvě stříbrné medaile na mistrovství světa, roku 1934 a roku 1962. V roce 1976 vyhrálo Československo mistrovství Evropy ve fotbale 1976 v Jugoslávii, přičemž ovšem bylo z 22 hráčů na soupisce jen sedm Čechů. Stříbro na tomto turnaji národní tým vybojoval roku 1996, bronz pak v letech 1960, 1980 a 2004. Roku 1980 získal olympijský výběr ČSSR zlaté medaile na letních olympijských hrách v Moskvě.\n\nPřed druhou světovou válkou patřily AC Sparta Praha a SK Slavia Praha k nejlepším klubům Evropy. Sparta dvakrát vyhrála Středoevropský pohár (1927, 1935), nejprestižnější klubovou soutěž té doby, Slavia jednou (1938). Po založení evropských pohárů, organizovaných od 50. let asociací UEFA, se v nich nejdál dostali Dukla Praha (semifinále PMEZ 1966/67, semifinále PVP 1985/86), Sparta (semifinále PMEZ 1991/92, semifinále PVP 1972/73), Baník Ostrava (semifinále PVP 1978/79), Bohemians Praha (semifinále UEFA 1982/83) a Slavia (semifinále UEFA 1995/96). Čtvrtfinále hrály SK Hradec Králové, Zbrojovka Brno, TJ Vítkovice, Sigma Olomouc a Slovan Liberec.\n\nJosef Masopust (1962) a Pavel Nedvěd (2003) vyhráli anketu Zlatý míč, která každoročně hledá nejlepšího fotbalistu Evropy. Brankář Ivo Viktor skončil v této anketě roku 1976 třetí. Oldřich Nejedlý byl nejlepším střelcem mistrovství světa ve fotbale 1934. Milan Baroš byl nejlepším střelcem mistrovství Evropy 2004. Nejvíce startů za reprezentaci Československa si připsal Zdeněk Nehoda, za reprezentaci ČR Petr Čech, nejlepším československým reprezentačním střelcem byl Antonín Puč, v dresu ČR Jan Koller. Nejprestižnější evropskou pohárovou soutěž, Ligu mistrů, vyhráli Vladimír Šmicer, Milan Baroš (oba roku 2005 s FC Liverpool), Marek Jankulovski (2007 s AC Milan) a brankář Petr Čech (2012 s Chelsea FC). Nedvěd získal roku 1999 s Laziem Řím Pohár vítězů pohárů. Pohár UEFA (potažmo nástupnickou Evropskou ligu) vyhráli Jiří Němec, Radoslav Látal (oba 1997 se Schalke 04), Vladimír Šmicer, Patrik Berger (oba 2001 s Liverpoolem), Radek Šírl (2008 se Zenitem Petrohrad), Tomáš Hübschman (2009 se Šachťarem Doněck), Tomáš Ujfaluši (2010 s klubem Atlético Madrid) a Petr Čech (2013 s Chelsea). Legendárním střelcem, jehož velkou část kariéry však pohltila druhá světová válka, byl Josef Bican. Jedním z nejlepších brankářů své doby na světě byl František Plánička. K dalším úspěšným fotbalistům patří Svatopluk Pluskal, Ladislav Novák, Antonín Panenka, Ladislav Vízek, Tomáš Skuhravý, Karel Poborský a Tomáš Rosický.\n\nV ledním hokeji patří k největším reprezentačním úspěchům zlatá medaile na olympijských hrách v Naganu roku 1998, jejíž cena tkví v tom, že se turnaje zúčastnili poprvé všichni nejlepší hráči planety, včetně profesionálů ze severoamerické NHL. Ke hvězdám týmu patřili zejména Jaromír Jágr a brankář Dominik Hašek.\n\nCo se týče hokejových individualit, je Jágr co do počtu bodů nejlepším v současnosti aktivním střelcem v NHL a druhým nejlepším v celé historii této ligy. Dvakrát vyhrál Stanleyův pohár (1990/91 a 1991/92 s klubem Pittsburgh Penguins). Dva Stanley Cupy má i Hašek, a to s Detroit Red Wings (2001/2002, 2007/2008). Třikrát tuto prestižní trofej vyhráli Jaroslav Pouzar a Jiří Hrdina, dvakrát Petr Sýkora, Patrik Eliáš, Bobby Holík, Michal Rozsíval a Jiří Fischer. Nejvíce bodů v kanadském bodování získali v základní části NHL spolu s Jágrem, Eliášem, Holíkem a Sýkorou také Milan Hejduk, Petr Nedvěd, Martin Straka a Václav Prospal, ve Stanley Cupu David Krejčí a Michal Pivoňka. Před rokem 1989 však čeští hokejisté NHL mohli hrát jen výjimečně, přesto měli světovou úroveň. Velkých úspěchů dosáhla slavná generace čtyřicátých let jako byli Vladimír Bouzek, Stanislav Konopásek, Bohumil Modrý, Václav Roziňák, Vladimír Zábrodský, Augustin Bubník a Jaroslav Drobný. V padesátých a šedesátých letech vynikli Vlastimil Bubník, Bronislav Danda a Václav Pantůček. V sedmdesátých letech pak Jiří Bubla, Ivan Hlinka, Jiří Holeček, Jiří Holík, Oldřich Machač, Vladimír Martinec, František Pospíšil, Miroslav Dvořák, Václav Nedomanský, Milan Nový, Jaroslav Holík, Milan Chalupa. Vladimír Růžička je jediným hráčem, který zažil největší úspěch 80. let (zlato z MS 1985) i let devadesátých (zlato z Nagana). Jiří Šlégr je spolu s Jágrem jediným českým členem prestižního Triple Gold Clubu, do něhož symbolicky vstupují hráči, kteří vyhráli mistrovství světa, olympijské hry i Stanleyův pohár. Mužstvo Československa vyhrálo mistrovství světa roku 1947, 1949, 1972, 1976, 1977 a 1985. Mužstvo České republiky pak v letech 1996, 1999, 2000, 2001, 2005 a 2010. Pět zlatých z MS má František Kaberle a David Výborný, čtyři Pavel Patera a Martin Procházka.\n\nKluby, které vyhrály českou hokejovou ligu, jsou HC Olomouc, HC Vsetín, HC Sparta Praha, HC Slavia Praha, Zlín, Dynamo Pardubice, HC Karlovy Vary, HC Oceláři Třinec, HC Škoda Plzeň, HC Litvínov, Bílí Tygři Liberec a Kometa Brno. Československou ligu navíc také LTC Praha, ATK Praha, Motor České Budějovice, HC Vítkovice, Kladno a Dukla Jihlava. V KHL působil jen krátkou dobu český klub HC Lev Praha, nicméně probojoval se až do jejího finále.\n\nMimořádně úspěšná je česká tenisová škola. Martina Navrátilová vyhrála devětkrát nejprestižnější tenisový turnaj Wimbledon (1978, 1979, 1982, 1983, 1984, 1985, 1986, 1987, 1990). Dvakrát vyhrála Wimbledon Petra Kvitová (2011, 2014) a jednou Jana Novotná (1998). Jediným českým mužským vítězem turnaje ve Wimbledonu v tzv. open éře se stal Jan Kodeš (1973), ale v minulosti zde triumfoval i Jaroslav Drobný (1954). Ivan Lendl byl 270 týdnů světovou jedničkou v žebříčku ATP, jako dosud jediný český hráč. Ženskému žebříčku WTA kralovala celkem 332 týdnů Martina Navrátilová. V roce 2017 se světovou hráčkou č. 1 stala rovněž Karolína Plíšková. Krom jmenovaných hráčů vyhráli některý z tzv. grandslamových turnajů také Petr Korda (Austrálie 1998) a Hana Mandlíková (Austrálie 1980, 1987, Paříž 1981, US Open 1985). Deblovou specialistkou byla Helena Suková, jež ve čtyřhře vyhrála čtrnáct grandlamových turnajů.\n\nMužská tenisová reprezentace Československa resp. Česka vyhrála třikrát Davis Cup, a to 1980, 2012 a 2013 (poslední dvě soutěže jako Český daviscupový tým). Ženská tenisová reprezentace Československa resp. Česka zvítězila dokonce desetkrát ve Fed Cupu (1975, 1983, 1984, 1985, 1988, 2011, 2012, 2014, 2015 a 2016). Český fedcupový tým tedy vyhrál tuto prestižní soutěž od roku 2011 již pětkrát.\n\nČeské basketbalistky mají tři stříbra (1964, 1971, 2010) a tři bronzy (1957, 1959, 1975) z mistrovství světa, v roce 2005 vyhráli mistrovství Evropy. Čeští basketbalisté vyhráli mistrovství Evropy v roce 1946, šestkrát přivezli stříbro (1947, 1951, 1955, 1959, 1967, 1985). Nejprestižnější evropskou pohárovou soutěž v basketbale žen (dnes Euroliga, dříve Pohár mistrů evropských zemí) vyhrála Sparta Praha (1975/76), Gambrinus Brno (2005/06) a ZVVZ USK Praha (2014/15). Analogickou mužskou soutěž vyhrály USK Praha v sezóně 1968/69. Nejlepším českým basketbalistou 20. století byl vyhlášen Jiří Zídek. Jeho syn Jiří Zídek mladší byl prvním českým hráčem v americké NBA. Následovali ho Jiří Welsch, Jan Veselý a nejnověji Tomáš Satoranský. Hana Horáková byla v roce 2010 vyhlášena nejlepší basketbalistkou Evropy.\n\nŽenská házenkářská reprezentace vyhrála mistrovství světa (1957), jednou přivezla stříbro (1986) a jednou bronz (1962). Muži vyhráli mistrovství světa roku 1967, krom toho mají dvě stříbra (1958, 1961) a dva bronzy (1954, 1964). Získali též stříbro na olympijských hrách v Mnichově roku 1972. Tým mužů Dukly Praha třikrát vyhrál Pohár mistrů evropských zemí (1957, 1963, 1984), ženský tým Sparty Praha jednou (1962). Filip Jícha byl roku 2010 vyhlášen nejlepším házenkářem světa.\n\nVe volejbale má mužská reprezentace dva tituly mistra světa (1956, 1966), tři tituly mistra Evropy (1948, 1955, 1958), stříbro a bronz z olympijských her (1964, 1968). Ženy vyhrály roku 1955 mistrovství Evropy. Nejlepším českým volejbalistou 20. století byl vyhlášen Josef Musil, jenž se stal rovněž prvním Čechem uvedeným do mezinárodní volejbalové Síně slávy.\n\nKe slavným šachistům patřili Wilhelm Steinitz, Richard Réti (viz Rétiho hra) či Věra Menčíková. Českým přínosem světovému šachu je rovněž Traxlerův protiútok. Nejúspěšnějším českým šachistou současnosti je David Navara. Tomáš Enge je jediným českým účastníkem závodů Formule 1. I v dalších sportech se objevily v éře samostatného Česka výrazné osobnosti – v biatlonu (Gabriela Koukalová), v judu (Lukáš Krpálek), v krasobruslení (Tomáš Verner), v silniční cyklistice (Roman Kreuziger), v horských kolech (Jaroslav Kulhavý), ve snowboardkrosu (Eva Samková), veslování (Miroslava Knapková, Ondřej Synek), kanoistice (Martin Fuksa, Josef Dostál), klasickém lyžování (Lukáš Bauer), akrobatickém lyžování (Aleš Valenta), střelbě (Kateřina Emmons), moderním pětiboji (David Svoboda), alpském lyžování (Šárka Záhrobská), sportovním lezení (Adam Ondra), skikrosu (Tomáš Kraus), dráhové cyklistice (Lada Kozlíková), cyklokrosu (Zdeněk Štybar), ale i v poměrně málo sledovaných sportech jako jsou skiboby (Alena Housová, Irena Francová-Dohnálková), krasojízda (Martina Štěpánková), sportovní rybolov (Kateřina Marková) či orientační běh (Dana Brožková). Z éry Československa lze vzpomenout legendy kolové bratry Pospíšily, skokany na lyžích Jiřího Rašku, Pavla Ploce a Jiřího Parmu, cyklokrosaře Radomíra Šimůnka či zápasníka Vítězslava Máchu.\n\nK největším pravidelným mezinárodním sportovním akcím v ČR patří motocyklová Velká cena Brno, atletická Zlatá tretra v Ostravě, běžecký Pražský mezinárodní maraton, jezdecká Velká pardubická, tenisový turnaj Prague Open (navazující na Czech Open), lyžařská Jizerská padesátka, automobilová Barum rallye ve Zlíně či plochodrážní Zlatá přilba v Pardubicích. V minulosti byli významnými akcemi i České hokejové hry či Závod míru. Ve vodním slalomu či v biatlonu se v ČR pravidelně konají závody světového poháru.\n\nZ domácích soutěží patří k nejsledovanějším pravidelným soutěžím 1. česká fotbalová liga (dříve Fotbalová liga Československa), Česká hokejová extraliga (dříve Československá hokejová liga) a Česká basketbalová liga (dříve Československá basketbalová liga).\n\nV ČR se konala i řada jednorázových mezinárodních sportovních akcí, kupříkladu na pražském stadionu v Edenu se roku 2013 hrálo finále evropského Superpoháru, v roce 2015 se v Praze (Eden a Letná), v Olomouci (Andrův stadion) a v Uherském Hradišti (Stadion Miroslava Valenty) konalo Mistrovství Evropy ve fotbale hráčů do 21 let, desetkrát se v ČR konalo mistrovství světa v ledním hokeji (1933, 1938, 1947, 1959, 1972, 1978, 1985, 1992, 2004, 2015), několikrát též mistrovství světa a Evropy v basketbale mužů (1947, 1981) i žen (1956, 1967, 1995, 2010), mistrovství světa v házené mužů (1964, 1990) i žen (1978), mistrovství světa a Evropy ve volejbale mužů (1949, 1958, 1966, 2001, 2011) i žen (1949, 1958, 1986, 1993), mistrovství Evropy v atletice 1978 a dvě halová atletická mistrovství Evropy (1967, 2015), mistrovství světa v klasickém lyžování 2009 v Liberci, mistrovství světa v biatlonu 2013 v Novém Městě na Moravě, dvě zimní univerziády (1964, 1978), deset mistrovství světa či Evropy v krasobruslení (1908, 1928, 1934, 1937, 1948, 1962, 1988, 1993, 1999, 2017), mistrovství světa ve florbale 1998 a v letech 1969 a 1981 se na brněnském velodromu konalo mistrovství světa v dráhové cyklistice.\n\nK nejmodernějším sportovištím patří fotbalové stánky Eden a Letná v Praze a stadion ve Štruncových sadech v Plzni, víceúčelové haly O2 Arena v Praze, Ostravar Aréna v Ostravě, KV Arena v Karlových Varech a Home Credit Arena v Liberci, atletický Městský stadion v Ostravě-Vítkovicích, Masarykův okruh pro motocyklové závody v Brně či můstky na Ještědu. Historicky významnými jsou též Velký strahovský stadion, na kterém se konaly mj. Sokolské slety a který býval uváděn jako největší sportovní stadion na světě, pražská Sportovní hala v Holešovicích, lední stadion na Štvanici, tenisový stadion na Štvanici, Stadion Evžena Rošického na Strahově či můstky Čerťák v Harrachově.\n\nOrganizačně stojí na špici českého sportu Česká unie sportu a Český olympijský výbor. K největším sportovním svazům patří Fotbalová asociace ČR a Český svaz ledního hokeje. Nejpopulárnější všesportovní anketou je Sportovec roku, významnými oborovými anketami jsou Fotbalista roku, Zlatá hokejka, Atlet roku či Zlatý kanár.\n\nPočátky organizované české tělovýchovy sahají do roku 1862, kdy Miroslav Tyrš, Jindřich Fügner a další založili spolek Sokol, který se postupně rozrostl v důležitou národní organizaci. Od něho se časem odštěpily levicová Dělnická tělocvičná jednota a katolický Orel. Tyto organizace pořádaly pravidelná masová cvičení. Největší celonárodní akcí v době před převzetím moci komunisty byly Sokolem pořádané Všesokolské slety na Strahovském stadionu v Praze. V éře socialismu navázaly na ně tzv. spartakiády, pořádané státu podřízeným Československým svazem tělesné výchovy (ČSTV).\n\nVelkou tradici má česká turistika. Klub českých turistů, založený Vojtou Náprstkem, pečuje o unikátní síť turistických značek, jednu z nejhustších na světě. Její počátky sahají do roku 1889. Velkou společenskou roli ve 20. století sehrál český tramping. Populární je také požární sport.\n\nPrůkopníky moderního sportu a olympismu v českých zemích byli Jiří Guth-Jarkovský a Josef Rössler-Ořovský.\n\nČeská kuchyně je ovlivněna polohou Česka v průsečíku západních a východních vlivů. Půldruhého století ovlivňovala a byla ovlivňována kuchyní kulturně i jazykově blízkého Slovenska, ale mnohem déle trvala interakce s německou (zejména pak bavorskou) a rakouskou kuchyní, od kterých různé pokrmy přijímala (vídeňský řízek, vepřo-knedlo-zelo, bramboračka, štrůdl), ale také tyto kuchyně naopak inspirovala (povidla, koláče, svíčková na smetaně).\n\nObecně česká jídla zapadají do středoevropských chutí, s některými místními originalitami – krom už uvedených např. smažený sýr, knedlíky, utopenci, olomoucké syrečky, vánoční kapr (\"Český kapr\" je obchodní značkou), hořické trubičky, škubánky, pivní sýr atd. Východní vlivy (slovenské, maďarské, polské či ruské) v české kuchyni zastupují např. boršč, trdelník, živáňská pečeně, guláš anebo tlačenka. Ryby jsou v českém jídelníčku málo časté (tzv. mořské plody se rozmohly až v souvislosti s moderním stravováním a zásobováním potravinami z dovozu), naopak, v evropském kontextu mimořádné je použití jedlých hub a mletého máku. Tvary některých druhů pečiva – např. rohlíků – jsou také v Evropě (s výjimkou Slovenska) neobvyklé, i když samotné těsto, z něhož jsou vyráběny, je běžné.\n\nNa podobu novověké české kuchyně měla zásadní vliv Magdalena Dobromila Rettigová.\n\nZ českých nápojů vyniká pivo, jehož vaření tu má staletou tradici a patří mezi nejznámější a nejkvalitnější na světě. (V rámci EU je název \"České pivo\" chráněným zeměpisným označením.) První známý pivovar tu existoval už v roce 1118 a Česko má nejvyšší spotřebu piva na osobu na světě. Vysoce alkoholická slivovice, pálená hlavně na východní Moravě, je běžně známa i v jiných státech východní a jihovýchodní Evropy, zato bylinné likéry \"Fernet Stock\" a \"Becherovka\" jsou českými specialitami. Víno se vyrábí především na jižní Moravě, která má k pěstování révy podstatně lepší podmínky než jiné části republiky (byly tu i vyšlechtěny domácí odrůdy, např. \"Cabernet Moravia\", \"Pálava\" nebo \"Muškát moravský\"). Kofeinová limonáda \"Kofola\" je další českou specialitou.\n\nDny pracovního klidu zahrnují svátky, které se vážou k historickým událostem nebo tradicím a státní svátky, které se váží k české státnosti.\n¹ Označuje tzv. \"ostatní svátky\", které nesouvisejí s českou státností.\n\n\n"}
{"id": "466855", "url": "https://cs.wikipedia.org/wiki?curid=466855", "title": "Nó", "text": "Nó\n\nNó či Nógaku (能 Nō) je klasické japonské hudební drama, které je provozováno již od 14. století. Název je odvozen z čínsko-japonského slova \"dovednost\" nebo \"talent\". Postavy hrají s maskami a ženské i mužské role hrají muži. Obsahuje historické mýty, tradice a také staré příběhy. Drama Nó je převážně vážná dramatická forma, která kombinuje drama, hudbu a tanec do esteticky velmi bohatého celku. Divadlo Nó má své vlastní nástroje a techniky, které se často dědily. Drama Nó bylo podporováno klany, aristokracií, vládou, a zvláště armádou, mnoho vojenských velitelů vlastní divadelní společnost.\n\nKjógen je komický protipól dramatu Nó. Více používá dialogu a méně již hudby, ale hudebníci Nó se někdy objevují také v divadle Kjógen.\n\nKjógen a Nó jsou silně spjatá divadla. Bez sebe se takřka neobejdou. V divadle Nó se objevuje v mezi ději Aikjógen (kjógenovský herec), který divadlo jednak oživuje a vypráví příběh v jazyce divákům blízkým, aby děj pochopili, jelikož divadlo Nó používá jazyk z 12. století.\n\nDivadlo bylo velmi oblíbené u obyčejného lidu i u aristokracie. Bylo ovlivněno formou Kabuki a Butoh. Během éry Meidži se rozdělilo na několik druhů. Podle jedné z verzí mělo vzniknout v roce 1375 ve svatyni Kasuge blízko posvátného místa Nara.\n\nHerci divadla Nó: \"šite\", \"waki\", \"kjógen\" a \"hajaši\".\n\nTypické u divadla Nó, že je délka hereckých výstupů omezená a trvá od 30 do 120 minut. Většinou jsou herci muži. Ženy hrají v menších neoficiálních divadlech. Ale ve velkých městech hrají pouze muži.\n\nV současnosti je zhruba 250 her tohoto divadla. Avšak 3000 známých názvů, spoustu z nich se snaží zrekonstruovat.\n\n\n\nObsahuje prvky, které v sobě nese buddhismus a šintoismus také zahrnuje úsporný výrazový minimalismus.\n\nMalba je na scéně pouze \"kagami-ita\", malba stromů na pozadí (většinou borovice) a šintoistická svatyně Kasuga na posvátném místě Nara.\n\n\"Hašigakari\", úzký můstek, kterým přicházejí na jeviště herci. Podobně jako \"hanamiči\" v kabuki.\n\nKaždá scéna má na stropě hák pro upevnění zvonu \"dódžódži.\"\n\nKostým je stylizovaný a symbolický. Hlavní hrdina \"šite\" má kostým lehce extravagantní, méně nákladný má jeho doprovod \"cure,\" a doprovod protivníka \"wakizure,\". Hudebníci a chorus nosí \"moncuki\" kimono.\n\nMaska v divadle Nó se nazývá \"omote;\" je vyrobena z hlíny, laku, papíru, dřeva, textilu.\n\nVětšinou je maskou vybavena postava \"šite\", hlavní hrdina, také jiné postavy \"cure\" a ženy užívají na jevišti masku. Maska znázorňuje typy postav jako žena, božstvo, kněz, démon, zvíře. Také často mládí a stáří. Maska se používá i pro znázornění běhu času, herec ve třiceti, čtyřiceti a padesáti letech. Protivník šiteho \"waki\" je bez masky. Také maska předstírá emoce jako strach nebo smutek.\n\nNó tvoří chorus a hajaši hudebníci. Hudebníci jsou nazýváni \"hajaši-kata\". Tři bubeníci: šime-daikó,ócuzumi a kocuzumi a flétnista je šinobue.\n\nV Japonsku je nyní asi 1500 profesionálních herců divadla Nó, ale věnuje se mu také spousta lidí na amatérské úrovni. V minulosti herci bývali muži. V současnosti i ženy, většinou dcery již zavedených herců. Některé školy:\n\n\nKaždou školu vede rodina zvaná jako \"sóke\", a hlavou je iemoto, každá rodina upravuje písně, či píše nové hry, uchovává a rozšiřuje tradici divadla Nó.\n\n\n\nterminologie pochází od tvůrců Zeami a Zenčiku.\n\n\n\n"}
{"id": "466858", "url": "https://cs.wikipedia.org/wiki?curid=466858", "title": "Marina Kupcovová", "text": "Marina Kupcovová\n\nMarina Gennaďjevna Kupcovová (rusky: \"Марина Геннадьевна Купцова\" – \"Marina Gennaďjevna Kupcovo\"; * 22. prosince 1981, Moskva) je bývalá ruská atletka, skokanka do výšky. Mezi její největší úspěchy patří titul halové mistryně Evropy (2002), stříbro z pařížského mistrovství světa 2003 a stříbrná medaile z mistrovství Evropy (2002).\n\nByla rovněž úspěšnou atletkou v juniorských soutěžích. V roce 1998 se stala v Annecy juniorskou mistryní světa. O dva roky později získala v chilském Santiagu na téže soutěži stříbro. Na ME v atletice juniorů 1997 v Lublani na stupních vítězů obdržela stříbro a na následujícím evropském juniorském šampionátu v lotyšské Rize vybojovala bronzovou medaili.\n\nV roce 2001 skončila druhá na mistrovství Evropy do 23 let v Amsterdamu, kde se dělila o stříbro s tureckou výškařkou Candeger Kilinçerovou. Dvoumetrovou hranici poprvé v kariéře překonala na výškařském mítinku v německém Arnstadtu 26. ledna 2002.\n\nNa konci halové sezóny roku 2004 začala mít problémy s Achillovou šlachou a později musela podstoupit operaci. Do výškařských sektorů se vrátila v letní sezóně 2005. Jejím nejlepším výkonem po zranění bylo 192 cm, které překonala v hale 25. ledna 2006 v Moskvě. Od roku 2007 vinou zranění nezávodila. V říjnu roku 2008 se objevila zpráva o návratu, avšak v roce 2009 neabsolvovala jediný závod.\n\n\n"}
{"id": "466859", "url": "https://cs.wikipedia.org/wiki?curid=466859", "title": "Merlene Otteyová", "text": "Merlene Otteyová\n\nMerlene Joyce Otteyová (* 10. května 1960, Cold Spring, Jamajka) je slovinská atletka, sprinterka, která do roku 2002 závodila a největší sportovní úspěchy dosáhla za Jamajku. Je dvojnásobnou mistryní světa a dvojnásobnou halovou mistryní světa v běhu na 200 metrů.\n\nBěhem své kariéry získala 22 medailí z olympijských her a z mistrovství světa. Poprvé získala olympijskou medaili již v roce 1980 Moskvě. Poslední o 20 let později na olympijských hrách v Sydney v roce 2000. V roce 1990 se stala vítězkou ankety Atlet světa.\n\nNa sklonku kariéry (v roce 2007) závodila v dresu klubu ACP Olymp Brno na finále atletické extraligy v Sušici. \n\n"}
{"id": "466860", "url": "https://cs.wikipedia.org/wiki?curid=466860", "title": "Ester Havlová", "text": "Ester Havlová\n\nEster Havlová (* 23. března 1967 v Praze) je česká fotografka, specializující se na fotografii architektury.\n\nVystudovala Střední průmyslovou školu grafickou a FAMU v Praze. Zabývá se také publikační činností, je spoluautorkou několika knih fotografií.\n\nNarodila se 23. března 1967 v Praze a výtvarné nadání zdědila po rodičích. Po ukončení studia na Střední průmyslové škole grafické, obor užitá fotografie, v roce 1985, získávala zkušenosti jako fotografka. Nejprve byla zaměstnána v propagaci podniku Intersigma, dále v letech 1985-1987 ve Výzkumném ústavu rostlinné výroby a v roce 1987-1988 v Národním divadle.\n\nV roce 1988 byla přijata na FAMU, kde studovala na katedře umělecké fotografie u doc. Pavla Štechy, doc. Jaroslava Krejčího a doc. Miroslava Vojtěchovského. Studium ukončila v roce 1993 závěrečnou magisterskou prací Problematika divadelní fotografie a získáním titulu MgA.\n\nBěhem studií absolvovala v roce 1991 stáž na Middlessex polytechnic v Londýně a v roce 1992 stáž na Nottingham polytechnic v Nottinghamu v Anglii. Od roku 1993 pracuje jako samostatná fotografka se specializací na fotografie současné i historické architektury, divadelní fotografie a dokumentace výtvarných děl. Od roku 1996 je členkou společnosti CORA (Centrum pro ochranu a restaurování architektury). Je vdaná, má dvě dcery.\n\nEster Havlová je považována především za fotografku architektury, historické i moderní. V počátcích své tvorby se věnovala i divadelní fotografii\n\nDalší zajímavou oblastí její činnosti je dokumentace tvorby umělců a výtvarníků. V letech 1989–1990 vytvořila reprodukce obrazů současných malířů pro obálky knih nakladatelství Československý spisovatel (11 titulů). Přispívá svými fotografiemi do odborných časopisů, ročenek, monografií a knižních publikací. Při své práci spolupracuje úzce s architekty (Roman Koucký, Markéta Cajthamlová, HŠH, A69, CMC, D3A, Zdeněk Fránek, Sporadical, Jan Stempel, Ivan Kroupa, Wurm+Wurm), historiky umění a architektury (Zdeněk Lukeš, Jan E. Svoboda, Jan Sedlák, Rostislav Švácha), výtvarníky (Robert Piesen, Aleš Veselý) i s dalšími fotografy (Karel Cudlín aj.).\n\nPořádá pravidelně tematické výstavy svých fotografií, často doprovázených i vydáním fotografických publikací. Výjimkou mezi klasickými knižními publikacemi se stala publikace Fragmenty z roku 2009. Jedná se o netradiční, nestránkovanou „knihu fotografií“, kterou tvoří třípatrové speciální papírové pouzdro ve vzhledu kazetového fotoaparátu Sinar. Pouzdro obsahuje celkem 30 fotografií dvojího formátu a brožuru s doprovodnými texty. Na těchto fotografiích, jak název publikace napovídá, autorka představuje, s vytříbeným výtvarným citem, charakteristické detaily známých českých i zahraničních staveb. Zaměřuje se na průhledy, schodiště, stropy, sloupoví, fasády a jejich struktury a barevné kompozice. Ve velké většině se jedná o moderní architekturu, jednou z výjimek je \"Větrný tunel\" z let 1934–1936 v Aerodynamickém parku Humboldtovy univerzity v Berlíně. V roce 2010 se s touto publikací dostala do druhého kola nominací na Czech Grand Design v kategorii Fotograf roku 2009. V roce 2011 obdržela Cenu Czech Grand Design 2010 v kategorii Fotograf roku za autorský podíl na monografii Josef Gočár a za mapu pražského metra. \n\nVedle své profese tvoří volné cykly nalezených fotografií, které mají blízko ke street artu.\n\n\n\n\nV roce 2004 se začala zajímat o práci s digitální fotografickou technikou a po ověření jejích možností, začala po roce používat digitální fotoaparát pro svou práci. Při fotografování architektury snímá historické objekty černobíle a moderní\nstavby barevně. Fotografie upravuje ve Photoshopu. Fotografuje přístrojem Nikon D2X a používá objektivy Nikkor 12–24 mm, 35–70 mm a 70–300 mm.a v současné době používá Fujifilm GFX 50S\n\n\nNejkrásnější české knihy:\n\n\nEster Havlová je zastoupena ve Zlatém fondu Národního muzea fotografie.\n\n"}
{"id": "466864", "url": "https://cs.wikipedia.org/wiki?curid=466864", "title": "Arnold Bode", "text": "Arnold Bode\n\nArnold Bode (23. prosince 1900, Kassel – 3. října 1977) byl německý malíř, učitel, kurátor, zakladatel festivalu současného umění documenta v Kasselu.\n\nOd roku 1928 do roku 1933 vedl kursy malby na univerzitě v Berlíně. Jeho lektorství bylo přerušeno nástupem nacistů k moci.\n\n\n"}
{"id": "466865", "url": "https://cs.wikipedia.org/wiki?curid=466865", "title": "Ludvík I. Bavorský (1173–1231)", "text": "Ludvík I. Bavorský (1173–1231)\n\nLudvík I. Bavorský (německy \"Ludwig I der Kelheimer\"; 23. prosince 1173 Kelheim – 15. září 1231 Kelheim) byl vévoda bavorský (1183–1231) a falckrabí rýnský (1214–1231).\n\nNarodil se jako syn Oty I. Bavorského a Agnes z Loonu, dcery hraběte Ludvíka II. z Loonu. Na konci října roku 1204 se v Kelheimu oženil s Ludmilou, dcerou českého knížete Bedřicha a vdovou po Albrechtovi z Bogenu.\n\nLudmila porodila Ludvíkovi syna Otu, pečovala o chudé a výrazně ovlivňovala bavorskou politiku ve prospěch svého strýce Přemysla Otakara I.\nVévoda byl roku 1231 zavražděn na mostě přes Dunaj v Kelheimu a pohřben v klášteře Scheyern. Vražda zůstala dodnes neobjasněna, podezřelým byl císař Fridrich II. Vdova Ludmila založila na Ludvíkovu počest před branami Landshutu cisterciácký klášter Seligenthal.\n\nPočátkem 21. století se stal jednou z postav historických románů české spisovatelky Ludmily Vaňkové \"Cestou krále\" a \"Dítě z Apulie\".\n\n"}
{"id": "466869", "url": "https://cs.wikipedia.org/wiki?curid=466869", "title": "Hlodáš", "text": "Hlodáš\n\nHlodáš (\"Ulex\") je rod rostlin z čeledi bobovité. Jsou to trnité keře se zelenými větévkami a redukovanými listy. Kvetou žlutě. Vyskytují se v počtu asi 9 druhů ve Středomoří a západní Evropě. V České republice je občas pěstován jako okrasný keř hlodáš evropský, výjimečně i jiné druhy.\n\nHlodáše jsou hustě větvené keře s četnými pichlavými trny vzniklými přeměnou listů a větévek. Listy jsou redukované, jednoduché, ztrnovatělé nebo šupinovité, a jejich asimilační funkci přebírají zelené větévky. Pouze na klíčních rostlinách a velmi bujných prýtech se objevují i trojčetné listy. Květy jsou žluté, jednotlivé nebo po 2. Kalich je vytrvalý, hluboce dvoupyský, nažloutlý až žlutý, asi stejně dlouhý jako koruna. Tyčinky jsou jednobratré. Plody jsou krátké malé pukavé lusky obsahující po několika semenech.\n\nRod hlodáš zahrnuje asi 11 až 13 druhů. Je rozšířen v západní části Středomoří včetně severní Afriky a v západní atlantské části Evropy. Na sever zasahuje až po Holandsko a Britské ostrovy. Nejvíce druhů se vyskytuje na Pyrenejském poloostrově. V České republice se žádný druh přirozeně nevyskytuje, pouze vzácně zde zplaňuje pěstovaný hlodáš evropský.\n\nNěkteré druhy hlodášů byly dříve řazené do rodu \"Stauracanthus\". Vymezení druhů není úplně jednotné a některé taxony bývají pojímány také jen jako poddruhy.\n\nSemena hlodáše evropského obsahují jedovatý alkaloid ulexin, rostliny samotné však mimo semen jedovaté nejsou.\n\n\nNěkteré druhy hlodáše jsou zřídka pěstovány jako bizarně otrněné okrasné keře zajímavého vzhledu. V České republice se nejčastěji pěstuje hlodáš evropský. Byly vypěstovány i různé kultivary, např. s plnými květy. Řidčeji se pěstuje také drobný druh hlodáš nízký (\"Ulex minor\"). V přímořských zemích se hlodáš používá ke zpevňování písečných dun.\n\nHlodášům se daří v kyselé půdě a vyžadují plné slunce. Lze je použít např. na vřesovišti nebo na skalce. Výhony v zimě někdy vymrzají až k zemi, na jaře však znovu obrážejí. Množí se výsevem předem nabobtnalých semen, k rozmnožování kultivarů se používá řízkování.\n\n"}
{"id": "466881", "url": "https://cs.wikipedia.org/wiki?curid=466881", "title": "Brice Hortefeux", "text": "Brice Hortefeux\n\nBrice Hortefeux (* 11. května 1958 Neuilly-sur-Seine) je francouzský politik.\n\nSyn bankéře a profesorky dějepisu. Studoval v Paříži právo. Je blízkým přítelem Nicolase Sarkozyho, byl svědkem na jeho první svatbě a je kmotrem jeho syna.\n\nOd 2. června 2005 do 15. května 2007 ministr místní správy, od 18. května 2007 do 15. ledna 2009 ministr pro přistěhovalectví, integraci, národní identitu a rozvoj partnerství, od 15. ledna 2009 do 15. června 2009 ministr práce a sociálních věcí, v současnosti ministr vnitra. V letech 1999 až 2005 byl členem Evropského parlamentu.\n"}
{"id": "466892", "url": "https://cs.wikipedia.org/wiki?curid=466892", "title": "Joni Eareckson Tada", "text": "Joni Eareckson Tada\n\nJoni Eareckson Tada (* 15. října 1949 Baltimore, Maryland, Spojené státy americké) je americká křesťanská spisovatelka a umělkyně, zakladatelka organizace \"Joni and friends\", která se zaměřuje na křesťanskou pomoc postiženým.\n\nPřed sametovou revolucí vyšla v češtině v samizdatu její autobiografická kniha \"Joni\", kde popisuje, jak se vyrovnávala s ochrnutím, které si přivodila skokem do vody.\n\nŽivotní příběh Joni Eareckson Tada zpracoval do opery-melodramu o prologu a čtyřech jednáních český skladatel Ivan Kurz.\n"}
{"id": "466901", "url": "https://cs.wikipedia.org/wiki?curid=466901", "title": "Pedagogická fakulta Univerzity Jana Evangelisty Purkyně", "text": "Pedagogická fakulta Univerzity Jana Evangelisty Purkyně\n\nPedagogická fakulta (PF) Univerzity Jana Evangelisty Purkyně v Ústí nad Labem (UJEP) je již od roku 1954 pedagogickým, vědeckým a kulturním centrem regionu. Fakulta jako největší součást Univerzity J. E. Purkyně byla v roce 1991 dokonce jejím základním kamenem a dala vzniknout dalším fakultám ústecké univerzity.\nFakulta připravuje studenty na budoucí učitelská a neučitelská povolání. Ve svých prostorách, kolejích a sportovních halách poskytuje zázemí pro 4000 studentů. Až 70% z nich studuje v presenční formě studia. Jejich profesní přípravu zajišťuje 9 kateder, 3 centra a 1 oddělení.\nZázemí fakulty nabízí pro výuku učebny vybavené nejmodernější multimediální technikou, včetně několika desítek multimediálních tabulí. Tyto slouží nejen k oživení kurzů, ale také k přípravě na práci budoucích pedagogů s moderním vybavením základních a středních škol, které má potenciál stát se v budoucnu standardním zařízením školní třídy.\n\nCílem pedagogické fakulty je vychovat ze svých studentů sebevědomé profesionály nejen pro výkon učitelské profese. Vždyť právě zvládnutí mezilidské komunikace, které je nezbytnou kompetencí dobrého učitele, je oceňováno snad ve všech oborech lidské činnosti.\n\nVšechny studijní obory jsou koncipovány tak, aby si student mohl vedle povinných, profesně zaměřených kurzů podle svého zájmu rozšiřovat obzor v povinně volitelných a výběrových kurzech.\n\nVysokoškolské studium ale není jen několik let života strávených v přednáškových aulách. Sportovní, kulturní a společenská zařízení univerzity a stotisícového města Ústí nad Labem poskytují studentům i v mimovýukových aktivitách potřebné zázemí.\n\nInformace o aktuálním dění na fakultě lze najít i na stránce PF v síti Facebook\n\n\n\n\n\n"}
{"id": "466909", "url": "https://cs.wikipedia.org/wiki?curid=466909", "title": "Vologda (řeka)", "text": "Vologda (řeka)\n\nVologda ( ) je řeka ve Vologdské oblasti v Rusku. Je dlouhá 155 km. Povodí řeky je 3030 km².\n\nTok na horním toku je poměrně rychlý, zatímco na toku dolním velmi pomalý. Ústí zprava do Suchony (povodí Severní Dviny).\nNejvýznamnějším přítokem je Tošňa.\n\nVodní doprava je možná právě k ústí přítoku Tošňa. Na řece leží město Vologda.\n"}
{"id": "466916", "url": "https://cs.wikipedia.org/wiki?curid=466916", "title": "T. R. Knight", "text": "T. R. Knight\n\nTheodore Raymond Knight (* 26. března 1973), známý spíše jako T. R. Knight, je americký herec. Mezi jeho nejznámější role patří postava doktora George O'Malleyho v televizním seriálu \"Chirurgové\" (\"Grey's Anatomy\").\n\nHerectví se věnuje již od pěti let, kdy začal účinkovat v divadle Guthrie. Mimo to vystupoval například na Brodwayi. Kromě toho hraje především v televizních seriálech, kromě již zmíněných Chirurgů se objevil například v seriálu \"Kriminálka Las Vegas\".\n\n\n\n\n\n\n"}
{"id": "466922", "url": "https://cs.wikipedia.org/wiki?curid=466922", "title": "Lytvynův blok", "text": "Lytvynův blok\n\nLytvynův blok, dříve Lytvynův lidový blok, (ukrajinsky \"Блок Литвина\", dříve \"Народний блок Литвина\") je středová politická strana na Ukrajině. Jejím předsedou je Volodymyr Lytvyn.\n\nV roce 2006 kandidoval blok do ukrajinských parlamentních voleb pod názvem Lytvynův lidový blok. Jednalo se o politickou koalici sestávající se ze stran: \"Lidová strana\" (\"Народна Партія\"), \"Strana spravedlnosti\" (\"Партія Справедливість\") a \"Ukrajinská demokratická strana venkovanů\" (\"Українська селянська демократична партія\").\n\nVe volbách 26. března 2006 získala strana 2,44 % hlasů, a tedy žádné křeslo v parlamentu, což bylo ovšem překvapením voleb.\n\nDo parlamentních voleb, konaných 30. září 2007, kandidoval blok jako koalice stran \"Lidová strana\" (\"Народна Партія\") a \"Ukrajinská strana práce\" (\"Трудова партія України\").\n\nBlok získal 4 % hlasů a umístil se na pátém místě (za čtvrtou Komunistickou stranou Ukrajiny a za blokem Naše Ukrajina — Národní sebeobrana. Ze 450 křesel tedy získal 20.\n\n"}
{"id": "466930", "url": "https://cs.wikipedia.org/wiki?curid=466930", "title": "Miloš Štejfa", "text": "Miloš Štejfa\n\nJméno a příjmení Miloš Štejfa nosí více osob:\n\n"}
{"id": "466931", "url": "https://cs.wikipedia.org/wiki?curid=466931", "title": "Miloš Štejfa (1898)", "text": "Miloš Štejfa (1898)\n\nMiloš Štejfa (17. května 1898, Puklice – 8. června 1971, Brno) byl český lékař působící v oboru interní medicíny a kardiologie.\n\nV roce 1945 se stal profesorem. Byl primářem Nemocnice Milosrdných bratří v Brně, během 2. světové války měl otevřenou soukromou praxi. V letech 1946-1969 vedl I. interní kliniku Fakultní nemocnice u sv. Anny v Brně.\n\nV letech 1955–1957 byl děkanem Lékařské fakulty Masarykovy univerzity.\n\nJeho synem je kardiolog prof. MUDr. Miloš Štejfa DrSc. FESC.\n\n"}
{"id": "466932", "url": "https://cs.wikipedia.org/wiki?curid=466932", "title": "Sydeklis (jezero)", "text": "Sydeklis (jezero)\n\nSydeklis je nevelké jezero v západní Litvě, v Žemaitijské vysočině, v okrese Telšiai, 14 km na jih od Telšů, 8 km na jih od Viešvėnů, v ChKO Varniai.\n\nJezero je oválného tvaru.\n\nZ jezera odtéká řeka Mava, jejíž další pokračování mezi jezery Ilgis a Pluotinalis je pod názvem Kliurke, a od Didova jezera pokračuje pod názvem Minija, což je jedna z největších řek Žemaitska.\n"}
{"id": "466934", "url": "https://cs.wikipedia.org/wiki?curid=466934", "title": "Vietnamská menšina v Česku", "text": "Vietnamská menšina v Česku\n\nVietnamská menšina v Česku je tvořena jednak občany České republiky hlásícími se k vietnamské národnosti, jednak občany jiných zemí, zvláště Socialistické republiky Vietnam, majícími v Česku dlouhodobý či trvalý pobyt. Po občanech Slovenska a Ukrajiny jde o početně největší cizineckou skupinu v Česku. Nejvíce lidí hlásících se k vietnamské národnosti žije v Praze a v Karlovarském kraji, převážně v Chebu. Vietnamská menšina v Česku čítá přibližně 60 000 lidí, někdy je ale odhadováno číslo 100 000. Za srdce vietnamské komunity v Česku se považuje vietnamská tržnice Sapa nazývaná také jako „malá Hanoj\" na jižním okraji Prahy. Vietnamci vlastní a provozují tisíce malometrážních obchodů („večerek\") s potravinami po celém Česku.\n\nPříslušníci vietnamské národnosti začali pobývat na území komunistického Československa díky mezivládní dohodě se Severním Vietnamem na zvyšování kvalifikace. Jednalo se o desetitisíce vietnamských občanů mezi lety 1956–1967 a dále zejména po roce 1973. Cílem mezivládní dohody bylo zvyšování kvalifikace vietnamských občanů s omezenou dobou pobytu několika let. Počty stážistů a dělníků postupně stoupaly, takže v polovině 80. let už v celém Československu bylo kolem 28 000 Vietnamců. Do ČSSR cestovali lidé platící úplatky i děti komunistických funkcionářů. Ke konci tohoto období se projevovala snaha čs. vlády o omezení „internacionální pomoci“, tudíž v době ukončení mezistátní smlouvy (1990) zde pobývalo jen kolem 10 000 vietnamských občanů.\n\nPo pádu komunistického režimu v Československu se mnoho Vietnamců rozhodlo zůstat, jelikož pro ně byla zdejší situace z ekonomických důvodů výhodnější, než návrat zpět do Vietnamu. Mnozí další přišli nelegálně z bývalé NDR, Slovenska, Maďarska, Polska a Ruska. Pomohla jim korupce úředníků a nedostatečná legislativa. Byla to první generace Vietnamců, kteří zde začali zakládat rodiny. Jejich ekonomickou doménou se stal pouliční prodej ve stáncích a na tržnicích – především šatstva (často padělků) dováženého z Číny a jihovýchodní Asie, dále ovoce, zeleniny a alkoholu (mnohdy nelegálně vyráběného či pašovaného). Později přibyla i drogová zločinnost (marihuana, pervitin), padělání i nelegální vývoz peněz, vydírání a obchod s lidmi (novodobé otrokářství). V posledních letech se čím dál více zdejších Vietnamců rozhodlo zakládat vlastní kamenné obchody, což je příčinou následné migrace dalších Vietnamců, jak se tomu tak stalo již v jiných západních zemích.\n\nVietnamská migrace pokračovala v průběhu 90. let a nyní, začátkem 21. století, se počet Vietnamců žijících na území Česka stále zvyšuje. Druhá generace Vietnamců už jsou zde narozené děti, odmala vystavené působení české/evropské kultury, čemuž odpovídá i míra jejich ovlivnění většinovou společností. Ani tato generace zprvu nejevila příliš velkou chuť do českého prostředí nějak hlouběji vplynout. Nicméně část z těchto tzv. banánových dětí („navrch žluté, uvnitř bílé“) se již cítí s Českem spjata jako se svou (druhou) vlastí a vyvíjí snahy (zejména od r. 2009) po větším sblížení vietnamského a českého společenství.\n\nDne 3. července 2013 Vláda Petra Nečase v demisi se na svém posledním zasedání usnesla na změně Statutu Rady vlády pro národnostní menšiny, kterou rozšířila tento svůj poradní orgán poprvé o zástupce vietnamské (a běloruské) menšiny, což se na veřejnosti často (z právního hlediska mylně) interpretuje jako „uznání“ Vietnamců v Česku za národnostní menšinu. Svaz Vietnamců slavil tento den v Libušské tržnici Sapě a v rámci této akce si pozvali z Vietnamu lidové umělce: Xuan Hinh – bavič, Trong Tan – národní písničky, Thanh Thanh Hien – pro starší (střední) generaci zmámá svým hlasem.\n\nPříslušníci národnostních menšin coby občané ČR mají za určitých zákonem stanovených podmínek například právo na školní výuku ve svém jazyce, jednání před správními úřady ve svém jazyce, právo žádat o dotace na kulturní a vzdělávací činnost apod. Stát, kraj či obec by měly na zmíněné vyčlenit příslušné finanční prostředky.\n\nPo občanech Slovenska a Ukrajiny jde o početně největší cizineckou skupinu v Česku. Nejvíce lidí hlásících se k vietnamské národnosti žije v Praze a v Karlovarském kraji, převážně v Chebu. Jejich počet se od 90. let 20. století neustále zvyšoval a kulminoval v roce 2009 na počtu 61 000 osob. V roce 2008 česká vláda pozastavila vydávání vstupních víz pro občany Vietnamu a to na základě zprávy tehdejšího ministra vnitra Ivana Langera. Od té doby se počet těchto osob mírně snižuje, zejména v důsledku vyhošťování pro kriminální činnost. V roce 2012 činil počet občanů Vietnamu pobývajících v Česku podle statistik MV ČR cca 57 000 osob. Pokud však národnostní menšinu pojmeme podle tzv. menšinového zákona (č. 273/2001 Sb.), pak počet příslušníků vietnamské menšiny v Česku čítá odhadem pouze několik set až tisíc osob, neboť podle zákona se za menšinu považují pouze občané Česka. Česká republika, resp. Československo totiž v uplynulých 40 letech udělovalo české občanství občanům Vietnamu jen minimálně, řádově pouze několika desítkám osob ročně. Je nutné poznamenat, že počet 29 660 osob vietnamské národnosti vyskytujících se v Sčítání lidu, domů a bytů 2011, není počtem občanů ČR hlásících se k vietnamské národnosti. Tento počet zahrnuje jak občany jiných zemí (cizince), tak občany hlásící se k vietnamské národnosti. Občanů ČR hlásících se k vietnamské národnosti bylo v r. 2011 zjištěno jen 824.\n\nPodle údajů ČSÚ žilo k 1. březnu 2001 v Česku 17 462 obyvatel (cizinců i občanů ČR) hlásících se k vietnamské národnosti. V roce 2007 povolení k pobytu v ČR mělo více než 45 000 Vietnamců a k 31. prosinci 2009 tu žilo již 61 012 občanů Vietnamu s dlouhodobým či trvalým pobytem. Podle statistik ministerstva vnitra počty později poklesly – na konci listopadu 2011 pobývalo v ČR legálně 55 585 Vietnamců, z toho 37 497 natrvalo. Někteří další Vietnamci jsou v Česku nelegálně. Skutečný celkový počet Vietnamců v Česku v roce 2012 odhadla Česká televize na 100 000.\n\nVietnamci v Česku často podnikají zakládáním si vlastních malých obchodů s potravinami, nazývané jako večerky. Jde často o rodinné obchody s malou plochou a základním sortimentem. Vietnamští obchodníci dokážou díky nižším nákladům na provoz působit i v oblastech s nižším obratem. Výhodou pro zákazníka jsou nižší ceny, dobrá nabídka zboží a dlouhá otevírací doba.\n\nCelkový počet těchto obchodů je odhadován na několik tisíc, podle serveru Aktuálně.cz k roku 2012 celkem 19 až 20 tisíc. K roku 2012 odhadovala agentura \"Nielsen Czech Republic\" v Česku 8129 obchodů do rozlohy 50 metrů čtverečních a 6577 obchodů do rozlohy 50 až 400 m². Počet obchodů těchto velikostí dle této agentury klesl z 20,4 tisíc obchodů v roce 2001 na 14,7 tisíc obchodů v roce 2012. \nPodle generálního ředitele nákupní aliance ČEPOS Petra Moravy vietnamští obchodníci mnohé zanikající malé prodejny přebírají a tím brzdí jejich úbytek. Prezident Svazu obchodu a cestovního ruchu ČR a předseda Sdružení českých a moravských spotřebních družstev COOP Zdeněk Juračka uvedl, že vietnamské prodejny se v regionech rozšiřují doslova kobercovým způsobem, protože si vietnamští obchodníci nedělají starosti s jakýmikoliv odvody a povinnostmi vůči státu, což si české subjekty nechtějí a ani nemohou dovolit. Vietnamští obchodníci mají také čím dál větší podíl na tržbách velkoobchodní sítě Makro. V prvním čtvrtletí 2011 zaznamenalo Makro meziroční nárůst v této kategorii maloobchodníků o 13,4 %. Makro kvůli tomu zřídilo pozici manažera pro komunikaci s asijskými a vietnamskými zákazníky.\n\nKoncem roku 2011 spustilo vietnamské společenství vlastní slevový server \"Cungmua.eu\", zatím jen ve vietnamskojazyčné verzi. Server zahrnuje i zpravodajství a diskusní fórum. Kontaktní adresu uvádí server v Praze-Libuši poblíž tržnice Sapa.\n\nJako „Malá Hanoj“ či „pražská Hanoj\" je někdy označována asijská tržnice TTTM Sapa v Praze na Libuši. Ta vznikla na přelomu let 1999/2000 v areálech bývalé libušské drůbežárny a písnického masokombinátu. V povědomí pražské a vůbec české veřejnosti je toto centrum stereotypně spojováno s vraždami, požáry a raziemi policie nebo českou obchodní inspekcí, ačkoliv při konfliktu zastupitelky MČ Praha-Libuš s vedením Sapy v r. 2010 sama Policie ČR domnělý nárůst kriminality nepotvrdila a větší požáry vypukly na Sapě od roku 1999 pouze tři. České bezpečnostní služby a někteří čeští političtí činitelé Sapu přesto označili za sídlo organizovaného vietnamského zločinu a za bezpečnostní hrozbu státu. Také z těchto důvodů (ač neuváděných přímo) jsou zamítány požadavky vedení tržnice na povolení další výstavby a rozšíření areálu. Areál je přes den volně přístupný. Každodenně zde vedle Vietnamců nakupují mnozí čeští zákazníci. V areálu se vedle obchodů a skladů vyskytuje školka, tělocvična, ordinace lékaře, buddhistická modlitebna a další zařízení.\n\nAsi čtyři pětiny Vietnamců jsou buddhistického vyznání. V roce 2008 otevřela vietnamská komunita ve Varnsdorfu první buddhistický chrám v Česku. Další, menší buddhistický chrám funguje v areálu tržnice Sapa. Vietnamské buddhistické sdružení usiluje o výstavbu nového, většího chrámu v rámci zamýšleného kulturního centra na pozemcích mezi tržnicí a Vídeňskou ulicí, které již byly pro tento účel zakoupeny, ale záměru zatím stojí v cestě zejména územní plán. Malý, ale hojně navštěvovaný buddhistický chrám existuje také v Brně v areálu tržnice na ulici Olomoucká.\n\nČást Vietnamců jsou také římští katolíci. Například v pražské arcidiecézi je ustanoven duchovní pro péči o vietnamskou komunitu.\n\nNěkterým prodemokraticky smýšlejícím Vietnamcům v Česku, kteří veřejně kritizovali porušování lidských práv ve Vietnamu a vládnoucí Komunistickou stranu Vietnamu, zakázala vietnamská vláda prostřednictvím své ambasády v Česku vstup na území Vietnamu. Dne 7. srpna 2017 se před velvyslanectvím Vietnamské socialistické republiky v Praze konala demonstrace svolaná občanským sdružením Van Lang, které působí mezi Vietnamci v Čechách, proti soustavnému porušování lidských práv v komunistickém Vietnamu.\n\nV roce 2008 byl vietnamský organizovaný zločin považován za nejprogresivnější formu organizovaného zločinu v Česku. Na závažné nelegální činnosti se však podílí pouze zlomek vietnamské menšiny v Česku. \n\nVietnamské zločinecké skupiny ovládly většinu výroby pervitinu a marihuany v České republice.\n\n25. července 2008 oznámila vietnamská telekomunikační společnost VNPT (\"Vietnam Posts and Telecommunications\") svůj vstup na český trh. Společnost se zaměřuje na místní vietnamskou komunitu a poskytuje výhodná volání do Vietnamu. Česko je tak první evropskou zemí, kde tento operátor nabízí své služby drobným klientům. Společnost následně plánuje rozvoj i do jiných evropských zemí.\n\nStřet vientamské a české národnosti se odráží v kultuře. O tématu pojednávají například tyto díla:\n\n\n\n\n"}
{"id": "466938", "url": "https://cs.wikipedia.org/wiki?curid=466938", "title": "Měchurka", "text": "Měchurka\n\nMěchurka byla zemědělská usedlost v katastru pražské čtvrti Košíře (č. p. 767, původně ale č. p. 149 na katastru Smíchova) v dolní třetině Jinonické ulice. Těsně sousedila s vilou Božínka cestovatele A. V. Friče. Stavení Měchurky bylo přikrčeno pod svahem vrchu Smrťovka (290 m n. m.) pod usedlostí Šalamounka. Těsně u silnice bylo přízemní obytné stavení se silnými kamennými zdmi a malými okny, vedle kterého byla typická selská brána, kterou se vjíždělo do dvora. Dvůr byl obehnán zdí v místech, kde nebyly budovy. Hospodářské budovy, stáj pro koně a krávy a malá stodola byly na dvoře těsně pod svahem.\n\nPosledním majitelem byl pan Miler, který provozoval povoznictví s párem koní, na svahu nad stavením pěstoval zeleninu. Byl tam také ovocný sad. Po smrti posledního majitele byla usedlost od 70. let 20. století opuštěná a rychle chátrala.\n\nMěchurka byla srovnána se zemí stejně jako mnoho dalších košířských objektů údajně proto, aby nepůsobily špatným dojmem při přísunu cvičenců a diváků na jižní tribuny strahovského stadionu při spartakiádě. K definitivní demolici došlo v roce 1989. Fričovu vilu Božínku potkal tento osud o 20 let později, kdy již zapůsobila „ruka trhu“.\n\nNázev pocházel od pražského měšťana Jana Měchury, tchána Františka Palackého. Usedlost vznikla nejpozději na počátku 19. století. Dnes je Měchurkou nazývána také vila v Jinonické ul. 31 (č. p. 768).\n\n"}
{"id": "466944", "url": "https://cs.wikipedia.org/wiki?curid=466944", "title": "Vztah", "text": "Vztah\n\nVztah je obecná vlastnost konkrétního objektu nebo subjektu (entity), která se váže k jinému objektu nebo subjektu (entitě). V praxi může tato vazba nabývat nejrůznějších podob a vždy záleží na dalších okolnostech a podmínkách její existence. Obecně se může jednat buďto o vazbu jednostranně působící nebo o vazbu působící oboustranně. Při posuzování jednotlivých vztahů či souvztažností je nutno tento fakt vždy brát do úvahy. Jedna entita může mít více různých vazeb k vícero různým entitám, vzájemné vztahy těchto entit mohou v praxi někdy tvořit velmi rozsáhlé sítě a vzájemné propletence. Přesně definovanou množinu navzájem propojených a souvisejících vztahů pak označujeme termínem souvztažnost.\n\nPokud lze vazbu mezi entitami popsat nástroji a aparátem, které užívá matematika, hovoří se o matematickém vztahu.\n\nVztahy mezi lidmi neboli mezilidské vztahy mohou také nabývat nejrůznějších podob, od vztahů velmi špatných (vztahy negativní) přes vztahy nedefinovatelné (neutrální) až po vztahy velmi dobré až vynikající (vztahy pozitivní). \n\nI mezi lidmi pomohou působit vztahy jednostranné či oboustranné. Příkladem jednostranného vztahu mezi dvěma lidmi budiž třeba platonická láska či přátelství (pozitivní vztah) nebo závist a nenávist (negativní vztah). Oboustranná (obapolná) pak bývá láska. Sexuální vztah nemůže být základem manželství nebo trvalého partnerství, avšak patří do oboustranného vztahu.\n\nMezilidské vztahy se s ubíhajícím časem přirozeně mění a mohou být i ambivalentní. Jedna z nedobrých lidských vlastností je vztahovačnost, kdy takto postižený jedinec hledá negativní vztahy vůči své osobě i tam, kde žádné negativní vztahy vůbec nejsou. Dalším stupněm je ukřivděnost, kde na sebe jedinec přebírá odpovědnost za újmu, která se mu osobně nestala a vleče její břímě dál tak, že s ní zatěžuje své okolí a činí křivdy ostatním, kteří s ní nemají nic společného. \n\nV prostředí počítačů a výpočetní techniky se pro vztah mezi různými databázovými entitami vžil odborný pojem relace, který je užíván zejména v souvislosti s relačními databázemi a ERD diagramy.\n\n"}
{"id": "466958", "url": "https://cs.wikipedia.org/wiki?curid=466958", "title": "Hanebný pancharti", "text": "Hanebný pancharti\n\nHanebný pancharti (: \"Inglourious Basterds\") je americko-německý film, jehož autorem je režisér, producent, scenárista a herec Quentin Tarantino. Na scénáři se pracovalo téměř 10 let. Natáčení proběhlo v roce 2008 v Německu a ve Francii. Toto akční drama bylo představeno divákům poprvé na filmovém festivalu v Cannes v květnu 2009, kde bylo nominováno na Zlatou palmu a zároveň Christoph Waltz získal cenu pro nejlepšího herce. Do kin snímek dorazil v druhé polovině srpna 2009.\n\nPodobně jako u jiných filmů Quentina Tarantina, i zde došlo na systematické kapitolování.\nDo rodiny statkáře LaPadita přijde Hans Landa – známý lovec Židů, který hledá jednu ukrytou židovskou rodinu. Pod nátlakem nakonec LaPadite vyzradí skrýš hledané rodiny, která je následně zmasakrována Landovými vojáky. Zachránit se podaří pouze jediné – mladé a krásné Šošaně.\n\nAldo Raine shání vojáky do svého týmu – zabijáků nacistů. Dá dohromady elitní komando zabijáků, které se zakrátko stane známé po celém Německu. Toto komando nahání hrůzu i samotnému Vůdci. Výměnou za informace o rozmístění německých jednotek ušetří pancharti jednoho vojáka, který Vůdci podá svědectví o tomto komandu a ten se tak ujistí, že se nejedná o pouhou legendu.\n\nFrederick Zoller, německý válečný hrdina a nyní i hvězda nejnovějšího Goebbelsova propagandistického filmu „Pýcha národa“ (ve skutečnosti režíroval Eli Roth, který zde hraje Donnyho Donowitze, mj. režisér \"Hostelu\"), se zakoukal do mladé majitelky kina Emmanuelle Mimieuxové, která je nedobrovolně pozvána ke Goebbelsovu stolu. Zollerovi se podaří přesvědčit Goebbelse, aby se premiéra filmu konala v Emanuellině kině. O bezpečnost a hladký průchod premiéry se má starat právě Hans Landa. Po letech se tak setká se Šošanou Dreyfusovou, která teď nosí jméno Emmanuelle Mimieux a je majitelkou zmíněného biografu. Poté co Landa provede prohlídku kina, začne Šošana společně se svým zaměstnancem a milencem Marcelem plánovat atentát na všechny německé pohlaváry, včetně samotného Hitlera během promítání filmu v jejím kině.\n\nHanebný pancharti dojdou společně s britským agentem Archibaldem Hicoxem do vesnice Nadine. Archibald Hicox a s ním Hugo Stiglitz a Wilhelm Wicki vejdou do hospody setkat se s Bridget von Hammersmark, německou herečkou a britskou špiónkou. Díky ní se dostanou k informacím o premiéře filmu v kině a začnou plánovat Operaci Kino, jejímž cílem je vyhodit do vzduchu všechny účastníky při promítání Pýchy národa. Celé plánování v malém baru naruší nejdříve skupinka opilých německý vojáků slavící narození syna jednoho z nich a poté gestapácky major. \nAvšak je to právě Archie Hicox, který vše zhatí úplně. Prozradí maskování panchartů a vše se zvrhne v přestřelku, kterou – se zraněním – přežije pouze Bridget von Hammersmark, zanechá však po sobě jasnou stopu. Zbytek komanda tak musí pokračovat ve svém plánu bez hlavních stavebních kamenů operace.\n\nV poslední kapitole se sejdou všichni hlavní hrdinové. Právě začíná premiéra Národní pýchy. Přítomna je veškerá říšská smetánka. Hans Landa prokoukne jak zranění Bridget von Hammersmark, tak přestrojení tří panchartů. Bridget zabije a šéfa Alda Raina nechá zatknout. Frederick Zoller neustále pronásleduje Šošanu, které dojde trpělivost a mladíka zastřelí. Zollerovi se však podaří oplatit jí stejnou mincí. Hans Landa se chce stát hrdinou, který ukončí válku, a tak nechá zbylé dva pancharty provést atentát a domluví si se spojeneckou stranou beztrestnost. Atentát se vydaří, vše ještě podpoří Marcel, který celé kino podpálí. Hans Landa má být velitelem panchartů Aldem Rainem dopraven do americké zóny. Ten však celou situaci vyřeší po svém, když dohodu částečně anuluje a vyryje Landovi na hlavu hákový kříž.\n\"Hanebný pancharti\" jsou dosud nejdražším Tarantinovým filmem. Tento snímek stál zhruba 70 milionů dolarů. Film vydělal 320 milionů dolarů.\n\nChristoph Waltz získal cenu pro nejlepšího herce v Cannes. Film byl nominován na Oscara v 8 kategoriích za rok 2009: Nejlepší film, nejlepší herec ve vedlejší roli (Christoph Waltz), Nejlepší režie, Nejlepší scénář (obojí Quentin Tarantino), Nejlepší kamera, Nejlepší střih, Nejlepší střih zvuku, Nejlepší zvuk. Christoph Waltz získal ocenění v kategorii Oscar za nejlepší mužský herecký výkon ve vedlejší roli.\n\n"}
{"id": "466960", "url": "https://cs.wikipedia.org/wiki?curid=466960", "title": "Kapitán Haddock", "text": "Kapitán Haddock\n\nKapitán Archibald Haddock (v překladu nakladatelství Egmont kapitán Treska) je fiktivní námořní kapitán, který je nejlepším přítelem reportéra Tintina, hlavní postavy komiksové série Tintinova dobrodružství od kreslíře Hergého (1907-1983).\n\nKapitán Haddock poprvé vystupuje v albu \"Krab se zlatými klepety\", kde je ještě velmi závislý na alkoholu. Později se však stane předsedou LNA (Liga Námořních Abstinentů). Láhev Loch lomond whisky přesto neodmítne. Má být opačným charakterem k Tintinovi, který je někdy příliš idealistický a důvěřivý. Oproti tomu Haddock bere vše více realisticky až sarkasticky.\n\nKapitán Haddock žije na zámku Moulinsart (vzniklo přesmyčkou brabantské vesnice Sart-Moulin), poté co najde poklad po svém předku Francoisovi rytíři de Hadoque. Za sluhu má Nestora. Ze začátku se snaží chovat jako velký pán, když je však profesor Hluchavka unesen (příběh \"7 křišťálových koulí\"), začne se chovat jako dřív.\n\nKapitán Haddock vyjadřuje své pocity a dodává příběhu osobitou část humoru barvitými nadávkami jako např. „bašibozukové“, „kanálie“, „onuce“, „giboni“, „rychlokvašky“, „sůvy z nudlí“, „flibustýři“, „Vercingetorixové vymaškarádění“, „otrokáři“, „piráti“ nebo „ektoplazmy“.\n\nJeho křestní jméno \"Archibald\" se ukázalo až v předposledním a posledním dokončeném svazku Tintinových dobrodružství \"Tintin a los Pícaros\", kdy kapitán ztratí paměť po ráně flaškou whisky Loch Lomond, a pak se vysmívá jménům jako Haddock nebo Tintin, které mu do té doby vtipné nepřišly, nebo to jen nedával najevo. To se ale ke kapitánově upřímnosti dost nehodí.\n"}
{"id": "466961", "url": "https://cs.wikipedia.org/wiki?curid=466961", "title": "Modrý lotos", "text": "Modrý lotos\n\nModrý lotos (francouzsky \"Le Lotus bleu\") je pátá kniha z komiksového cyklu Tintinových dobrodružství, které napsal a nakreslil kreslíř Hergé. Poprvé komiks vycházel na pokračování v belgických novinách \"Le Petit Vingtième\" v letech 1934 a 1935, v Česku vyšel poprvé v roce 2004 v nakladatelství Albatros.\n\nKdyž Hergé začal pracovat na příběhu, který se měl odehrávat v Číně, obrátil se na něj páter Gosset z univerzity Lovani, kde učil čínské studenty a bál se že Hergého práce bude vyznívat stejně jako to, co říkaly sdělovací prostředky. Proto Gosset seznámil Hergého s Čang Čong-ženem, který jej zasvětil do opravdové Číny a tak \"Modrý lotos\" vypadá podle tehdejší skutečnosti. Čang a Hergé zůstali přátelé, kreslíř mu proto vytvořil v \"Modrém lotosu\" menší roli (mnohem významnější roli mu Hergé udělil v albu \"Tintin v Tibetu\").\n\n"}
{"id": "466965", "url": "https://cs.wikipedia.org/wiki?curid=466965", "title": "Ústavní soud Slovenské republiky", "text": "Ústavní soud Slovenské republiky\n\nÚstavní soud Slovenské republiky je nezávislý soudní orgán ochrany ústavnosti Slovenska (čl. 124 až 140 Ústavy Slovenské republiky, účinné od 1. října 1992). Sídlí v Košicích.\n\nInstitut ústavního soudu federace a zároveň i ústavních soudů obou republik byl formálně zaveden ke dni vzniku Slovenské socialistické republiky, tedy s účinností od 1. ledna 1969, Ústavním zákonem o československé federaci z 27. října 1968 (v hlavě šesté), avšak tato ustanovení nebyla nikdy naplněna, ale ani vypuštěna.\n\nZnění československého ústavního zákona č. 20/1991 Sb. v čl. 20 a čl. 8 předpokládalo, že by mohly být zřízeny ústavní soudy obou republik. Avšak dříve než jejich ústavní soudy stačily být ustanoveny, Československo zaniklo.\n\nInstitut ústavního soudu byl znovu zaveden nejprve ústavním zákonem SNR č. 7/1992 Sb., o Ústavnom súdě Slovenskej republiky, účinného dnem vyhlášení (16. ledna 1992). Organizaci ústavního soudu a řízení před ním upravil zákon SNR č. 8/1992 Sb, vyhlášený současně se zmíněným ústavním zákonem. Ústavní soudce podle této úpravy volila Slovenská národní rada na dobu 7 let. Fakticky však byli soudci ústavního soudu jmenováni až ve druhé polovině ledna 1993, po zániku ČSFR, takže tento ústavní zákon rovněž nebyl po dobu své platnosti nikdy naplněn.\n\nÚstavní zákon č. 7/1992 Sb. byl v září 1992 nahrazen čl. 124 až 140 první Ústavy Slovenské republiky, účinné od 1. října 1992. Podmínky pro reálné zřízení soudu však vytvořilo až přijetí Zákona NR SR č. 38/1993 Z. z., o organizácii Ústavného súdu Slovenskej republiky, o konaní pred ním a o postavení jeho sudcov, přijatý dne 20. ledna 1993; hned následujícího dne byl jmenován první ústavní soud, který pak svou činnost zahájil slavnostním zasedáním 17. března 1993. Podrobněji postavení a činnost soudu upravuje Jednací řád (spravovací a rokovací poriadok) schválilo plénum ústavního soudu a vyhlásilo pod číslem 114/1993 Z. z., od té doby byl několikrát novelizován.\n\nPodstatných změn tato úprava došla na základě novely Ústavy SR ústavním zákonem č. 90/2001 Z. z. se od roku 2002.\n\nČinnost ústavního soudu je financovaná ze zvláštní rozpočtové kapitoly státního rozpočtu.\n\nKompetence ústavního soudu SR jsou podobné kompetencím někdejšího ústavního soudu ČSFR.\n\nPatří k nim:\nÚstavní soud může při zahájení řízení pozastavit účinnost napadených předpisů nebo jejich částí a v případě nalezení nesouladu zrušit jejich účinnost. Orgány, které je vydaly, mají pak povinnost do šesti měsíců tyto předpisy uvést do souladu s právním řádem, a pokud tak neučiní, příslušné předpisy či jejich části uplynutím této lhůty pozbývají platnosti.\n\nZ působnosti ústavního soudu je výslovně vyloučeno posuzovat soulad návrhů obecně závazných právních předpisů s ústavou, ústavním zákonem nebo mezinárodní smlouvu. Rozhodnutí o pozastavení účinnosti a o nesouladu s vyšším předpisem nebo smlouvou se vyhlašují ve Sbírce zákonů.\n\nÚstavní soud dále rozhoduje na návrh prezidenta nebo vlády SR o souladu dojednaných mezinárodních smluv, k nimž je třeba souhlas NR SR, s ústavou nebo ústavním zákonem. Konstatování nesouladu je překážkou ratifikace.\n\nÚstavní soud rozhoduje na návrh prezidenta SR o tom, zda předmět referenda je v souladu s ústavnou nebo ústavním zákonem. Konstatování nesouladu je překážkou pro vyhlášení referenda.\n\nÚstavní soud rozhoduje kompetenční spory mezi ústředními orgány státní správy, pokud zákon rozhodnutí neurčuje jinému státnímu orgánu. Ve sporných případech ústavní soud rozhoduje o kontrolní působnosti Nejvyššího kontrolního úřadu Slovenské republiky.\n\nÚstavní soud rozhoduje o ústavních stížnostech (stížnostech fyzických nebo právnických osob, které namítají porušení svých základních práv a svobod nebo lidských práv a základních svobod vyplývajících z mezinárodní smlouvy, pokud o ochraně těchto práv a svobod nerozhoduje jiný soud). V rámci rozhodnutí o porušení práv či svobod může soud zrušit rozhodnutí, opatření nebo jiný zásah, případně přikázat konání ve věci, pokud narušení práv vzniklo něčí nečinností. Ústavní soud může také vrátit věc k novému řízení nebo zakázat jednání, kterým jsou narušována práva či svobody, nebo nařídit obnovení stavu před porušením práv. Poškozenému může soud přiznat přiměřené finanční zadostiučinění, přičemž odpovědnost za škodu je tímto rozhodnutím nedotčena.\n\nÚstavní soud rozhoduje o stížnostech orgánů územní samosprávy proti nezákonnému nebo neústavnímu zásahu do věcí územní samosprávy, pokud o věci nerozhoduje jiný soud. V rámci rozhodnutí může ústavní soud napadené rozhodnutí zrušit, popřípadě zakázat pokračování v porušování práv a přikázat obnovení stavu před jejich porušením.\n\nÚstavní soud podává závazný výklad ústavy nebo ústavního zákona, je-li věc sporná.\n\nÚstavnímu soudu je vyhrazeno rozhodovat o stížnosti proti ověřeno nebo neověření mandátu poslance NR SR, rozhodovat o ústavnosti a zákonnosti volby prezidenta republiky a voleb do NR SR, orgánů územní samosprávy a Evropského parlamentu, o stížnostech proti výsledku referenda nebo výsledku lidového hlasování o odvolání prezidenta.\n\nÚstavní soud rozhoduje o zákonnosti rozhodnutí o rozpuštění nebo pozastavení činnosti politické strany nebo hnutí a o zákonnosti rozhodnutí o vyhlášení výjimečného nebo nouzového stavu a na ně navazující rozhodnutí. Dále rozhoduje o obžalobě NR SR proti prezidentovi SR ve věci úmyslného porušení ústavy nebo vlastizrady.\n\nSouhlasu ústavního soudu podléhá, má-li být vzat do vazby soudce ústavního soudu, jiný soudce nebo generální prokurátor nebo má-li být proti některé z těchto osob zahájeno trestní stíhání. Ústavní soud vykonává disciplinární řízení vůči předsedovi nebo místopředsedovi Nejvyššího soudu SR nebo generálnímu prokurátorovi.\n\nPodnět k řízení před ústavním soudem mohou podat, pokud speciální ustavení nebo zvláštní zákon nestanoví jinak:\n\nO vybraných typech věcí rozhoduje soud v plénu, které se usnáší nadpoloviční většinou všech soudců; nedosažení této většiny je zamítnutím návrhu. O ostatních věcech rozhoduje ústavní soud v tříčlenných senátech, které rozhodují nadpoloviční většinou svých členů. Proti rozhodnutí ústavního soudu není možno podat opravný prostředek.\n\nV roce 1993 bylo do všeobecného registru podání zaznamenáno 823 podání, z toho 307 do registru senátů a 10 do registru pléna, přičemž ve věci samé rozhodly senáty ve 13 případech a plénum ve 3 případech; většina registrovaných podání vycházela z nepochopení kompetencí ústavního soudu. V letech 1993–2000 těžiště činnosti spočívalo v abstraktní kontrole ústavnosti, po novele ústavy v roce 2001 se (jak konstatuje úvod ke sbírce rozhodnutí z roku 2003) těžiště rozhodovací činnosti přesunulo do oblasti individuální ochrany ústavnosti. Za rok 2003 přijal soud 1951 návrhů na zahájení řízení, přičemž ve 230 případech vyslovil, že došlo k porušení základních práv či svobod konkrétní osoby. Růst počtu podání odpovídal soudobému vývoji u českého, maďarského i polského ústavního soudu i u Evropského soudu pro lidská práva, avšak v porovnání k počtu obyvatel byl na Slovensku počet podání vyšší než v okolních zemích.\n\nPůvodně se soud skládal z 10 soudců jmenovaných na dobu 7 let. Na základě novely Ústavy SR ústavním zákonem č. 90/2001 Z. z. se od roku 2002 ústavní soud skládá ze 13 soudců jmenovaných na 12 let. Soudce jmenuje na návrh NR SR prezident republiky, přičemž NR SR je povinna navrhnout dvojnásobný počet kandidátů, než kolik soudců má být jmenováno. Ústava neupravuje, jak může či nesmí prezident postupovat, pokud by ani za těchto podmínek s navrženými kandidáty nesouhlasil. Předsedu a místopředsedu soudu jmenuje z řad ústavních soudců prezident republiky.\n\nJmenovaný člen soudu je povinen se před složením slibu vzdát případného členství v politické straně nebo politickém hnutí. Funkce soudce musí být vykonávána jako povolání, je neslučitelná s funkcí v jiném orgánu veřejné moci, se státně-zaměstnaneckým poměrem, s pracovním poměrem nebo obdobným pracovním vztahem, s podnikatelskou činností, s členstvím v řídicím nebo kontrolním orgánu právnické osoby vykonávající podnikatelskou činnost a s jinou hospodářskou nebo výdělečnou činností kromě správy vlastního majetku a vědecké, literární, umělecké nebo pedagogické činnosti. Dnem nástupu funkce soudce zaniká jeho případný poslanecký mandát nebo členství ve vládě SR.\n\nPodmínkou pro jmenování je kromě podmínek volitenosti do NR SR navíc věk minimálně 40 let, vysokoškolské právnické vzdělání a nejméně 15letá praxe v právnickém povolání. Tatáž osoba nesmí být (podle současného znění ústavy) soudcem ústavního soudu jmenována opakovaně. Soudci ústavního soudu mají imunitu ve shodném rozsahu jako poslanci NR SR; souhlas s jejich trestním stíháním dává ústavní soud.\n\nSoudce je oprávněn se funkce kdykoliv vzdát, přičemž funkce zaniká uplynutím měsíce, v němž bylo oznámení o vzdání se funkce doručeno. Prezident soudce ústavního soudu odvolá, pokud byl právoplatně odsouzen za úmyslný trestný čin nebo nepodmíněně odsouzen za jiný trestný čin nebo na základě disciplinárního řízení ústavního soudu za čin neslučitelný s výkonem soudce ÚS nebo na základě oznámění ÚS o nejméně roční nečinnosti soudce nebo pokud zanikla jeho volitelnost do NR SR. V případě zániku funkce některého ústavního soudce jmenuje prezident nového soudce na celé nové funkční období.\n\n\n\n18. března 1993 plénum určilo na dobu jednoho roku dva senáty (I. senát: Ján Klučka, Ján Drgonec, Viera Mrázová, nestálý člen Richard Rapant, II. senát: Július Černák, Anna Danielčáková, Tibor Šafárik, nestálý člen Miloš Seeman). V roce 2003 měl ústavní soud již čtyři tříčlenné senáty.\n\n\n"}
{"id": "466968", "url": "https://cs.wikipedia.org/wiki?curid=466968", "title": "Prost", "text": "Prost\n\nPříjmení Prost může označovat tyto osoby:\n\n\n"}
{"id": "466970", "url": "https://cs.wikipedia.org/wiki?curid=466970", "title": "Jordan", "text": "Jordan\n\nJordan má více významů:\n\n"}
{"id": "466972", "url": "https://cs.wikipedia.org/wiki?curid=466972", "title": "Suchona", "text": "Suchona\n\nSuchona ( ) je řeka ve Vologdské oblasti v Rusku. Je dlouhá 558 km. Povodí řeky má rozlohu 50 300 km².\n\nOdtéká z Kubenského jezera, přičemž odtok je regulovaný hrází se zdymadlem. Na horním toku je říční údolí široké. Na středním toku dosahuje hloubka údolí 80 až 100 m a v korytě se vyskytuje mnoho říčních prahů, peřeje a kamenité ostrovy. Na dolním toku je rychlost proudění nízká, zleva se do ní vlévá Dvinica. Řeka je levou zdrojnicí Severní Dviny.\n\nZdrojem vody jsou převážně sněhové srážky. Průměrný roční průtok vody ve vzdálenosti 39 km od ústí činí 456 m³/s, maximální dosahuje 6520 m³/s a minimální 17,6 m³/s. Zamrzá na konci října nebo v listopadu, na středním toku někdy až v prosinci a rozmrzá ve druhé polovině dubna až v první polovině května. Nejvyšších vodních stavů dosahuje od dubna do poloviny července. Na jaře dochází v souvislosti se značně nízkým sklonem na horním toku k obrácení směru toku do Kubenského jezera, na čemž se podílejí zejména přítoky Vologda a Leža.\n\nŘeka je splavná. Vodní doprava je možná po celém toku, přičemž s Kubenským jezerem je zabezpečena zdymadlem. V létě může dojít k výraznému poklesu hladiny, při němž musí být doprava po řece přerušena. Prostřednictvím Severodvinského kanálu je spojena s řekou Šeksnou v povodí Volhy. Na řece se rozvíjí turistika a leží na ní města Sokol, Toťma, Velikij Usťug.\n"}
{"id": "466979", "url": "https://cs.wikipedia.org/wiki?curid=466979", "title": "Topoizomeráza", "text": "Topoizomeráza\n\nTopoizomeráza (dříve též „swiveláza“) je enzym ze skupiny izomeráz, který umožňuje měnit tzv. terciární strukturu (supercoiling) DNA, a to bez vlivu na sekundární a primární strukturu. Účastní se zejména replikace DNA, kde dohlíží na to, aby se při rozmotávání vlákna DNA v replikační vidlici pomocí helikáz neutáhlo zbývající vlákno DNA natolik, že by již nešlo rozmotat.\n\nTopoizomerázy jsou schopné rozštěpit vlákno DNA, rozmotat 1 či 2 otočky dvoušroubovice a opět spojit rozrušený řetězec do celistvé podoby. Topoizomerázy je obecně možné dělit do dvou až tří skupin:\n\nTopoizomerázy I. třídy vytváří v průběhu své enzymatické činnosti jakýsi přechodný stav, během kterého je jedno z vláken rozštěpeno a navázáno na tyrosinový zbytek enzymu. Pokud se tento tyrosin váže na 5' konec rozštěpeného vlákna, jsou to topoizomerázy třídy IA, jestliže na 3' konec, jedná se o topoizomerázy třídy IB. Různí zástupci obou podtříd se vyskytují napříč všemi organismy. Do skupiny IA patří např. topoizomeráza I, která je schopná odstraňovat negativní nadšroubovicové nadobrátky. Některé topoizomerázy IA nejen odstraňují nadobrátky negativní, ale dokonce (nicméně však za spotřeby ATP) aktivně vytváří nadobrázky pozitivní (tzv. reverzní gyrázy). Topo IB jsou schopné relaxovat (odstraňovat) jak negativní, tak pozitivní nadšroubovicové obrázky. Většina běžných topoizomeráz I. třídy jsou obecně monomery, s několika výjimkami.\n\nTopoizomerázy II. třídy jsou schopné rozštěpit obě vlákna dvoušroubovice DNA, a proto vyjma své schopnosti regulovat množství nadobrátek dále také umí opravovat různé spletence a uzly vznikající na molekulách DNA (mimo jiné při segregaci sesterských chromozomů a po rekombinaci). U eukaryot se označuje tento enzym jednoduše topoizomeráza II; je schopná odstraňovat pozitivní i negativní nadobrátky. Pro svou činnost potřebuje ATP. U bakterií se vyskytuje zejména tzv. DNA gyráza, heterodimerní enzym, který je jako jediná topoizomeráza II. třídy schopen aktivně vytvářet negativní nadobrátky.\n\n"}
{"id": "466984", "url": "https://cs.wikipedia.org/wiki?curid=466984", "title": "Kühnův dětský sbor", "text": "Kühnův dětský sbor\n\nKühnův dětský sbor založený v roce 1932 patří k nejvýznamnějším českým uměleckým kolektivům, známým nejen v Evropě, ale i kupříkladu v Japonsku, Spojených státech amerických, Kanadě, Mexiku, Austrálii či Singapuru. Za více než 85 let své existence vychoval tisíce talentovaných dětí. Z jeho nejnadanějších členů vyrostli významní umělci a umělkyně – dirigenti, režiséři, skladatelé, pěvci i instrumentalisté. Mimořádnou uměleckou pověst dokládají i oficiální pocty, jichž se tělesu dostalo, včetně European Grand Prix z roku 1998.\n\nKühnův dětský sbor, který již přes 40 let vede sbormistr Jiří Chvála, je pravidelně zván na velké hudební festivaly a prestižní koncertní turné. Vedle samostatných koncertů spolupracuje systematicky s předními orchestry např. Českou filharmonií, FOK, Národním divadlem, Státní operou Praha i zahraničními tělesy. Mezi největší úspěchy z poslední doby patří účinkování v Carnegie Hall v New Yorku 2001, vystoupení na jedenácti pódiích Mexika 2005, koncert se světoznámým tenoristou José Carerrasem v Praze 2011, vítězství na mezinárodní sborové soutěži Certamen Coral de Tolosa 2013 (celkově třetí vítězství na této soutěži) a úspěšná koncertní turné Jižní Korea, Rusko 2014 a Austrálie, Nový Zéland 2015, USA 2018 a Rusko 2018.\n\nMimo pravidelné každoroční koncerty v pražském Rudolfinu či Stavovském divadle jsou členové Kühnova dětského sboru již od roku 1936 obsazováni do dětských rolí na jevištích Národního divadla, Stavovského divadla a Státní Opery Praha jako například v operách Jakobín, Tosca, Musa Džalil, Boris Godunov nebo Carmen. Členové sboru našli uplatnění také ve filmech (Pohádka o staré tramvaji, Donšajni). Kromě klasické hudby sbor prezentuje i hudbu populární, zejména na benefičních koncertech a halových vystoupeních. Sbor za svou existenci nahrál na 50 CD české i světové hudby.\n\n\n\n\n\n\n\n\n\n\ninterpreti\n\n\npěvecké soubory\n\n\n\n\n\n\n"}
{"id": "466987", "url": "https://cs.wikipedia.org/wiki?curid=466987", "title": "Lída Rakušanová", "text": "Lída Rakušanová\n\nLída Rakušanová, rozená Ludmila Horská (* 26. května 1947 České Budějovice) je česká novinářka a spisovatelka. Po sovětské okupaci Československa v roce 1968 odešla do exilu a pracovala v Rádiu Svobodná Evropa v Mnichově. Od roku 1989 žije střídavě v Praze a v Bavorském lese a spolupracuje jako volná novinářka s českými a německojazyčnými médii.\n\nDo 18 let žila v Českých Budějovicích, kde absolvovala Gymnázium Jana Valeriána Jirsíka. V letech 1965 –1968 studovala na Karlově univerzitě v Praze obory čeština, dějepis, jihoslovanské jazyky, estetika. Po srpnové okupaci 1968 přerušila na rok studium a odešla se svým budoucím manželem, fotografem Josefem Rakušanem, nejprve do Francie a pak do Německa, kde oba pracovali v továrně na pouliční osvětlení ve Frankfurtu nad Mohanem. O politický asyl v Německu požádali poté, co politbyro KSČ nazvalo v květnu 1969 okupaci „bratrskou pomocí“ a Moskvě za ni oficiálně poděkovalo. V červenci 1969 se ve Frankfurtu vzali a přestěhovali se do Mnichova, kde se zapojili do aktivit československého exilu. Publikovali m.j. v exilovém časopisu \"Text\", jehož šéfredaktorem byl Sláva Volný, jeden z nejvýraznějších redaktorů Československého rozhlasu za pražského jara. Spolu s ním pak vydávali manželé Rakušanovi na začátku 70.let po tři roky literární kalendář exilu \"Kalex\". V Německu studovala Lída Rakušanová na mnichovské Ludwig-Maximilians-Universität germanistiku a slavistiku a stala se soudní překladatelkou. \nV Rádiu Svobodná Evropa pracovala Lída Rakušanová od roku 1975 jako externistka v týdenním rozhlasovém magazínu „Rozhledy“ Slávy Volného a od února 1978 jako redaktorka v zahraniční a později ve vnitropolitické redakci RSE se zaměřením na Československo, střední a východní Evropu, NATO a EU. Kromě stovek politických komentářů připravovala pro RSE řadu let také pořad „Literatura bez censury“, četbu na pokračování z knih režimem zakázaných autorů, vydávaných v samizdatu a v exilových nakladatelstvích. Koncem 80. let 20. století se její hlas stal symbolem svobodného Československa natolik, že když po Listopadu 1989 potřebují čeští filmaři nechat ve svých filmech jako dobovou kulisu zaznít vysílání RSE, žádají ji, aby je namluvila. Tímto způsobem už participovala na filmech Kolja, Kde domov můj, Fair play, Zemský ráj to na pohled, Osmy, ale také na rozhlasovém spotu „Sami jsme byli uprchlíci“ osvětové kampaně UNHCR.\nKdyž v polovině roku 1994 došlo k ukončení činnosti české redakce Svobodné Evropy v Mnichově, rozhodla se Lída Rakušanová pro dráhu volné novinářky. Přesídlila do Prahy, kde pokračovala nejen v externí spolupráci s následným českým vysíláním RFE v Praze, ale také s Českou televizí a Českým rozhlasem, a etablovala se pod jménem Ludmila Rakusan jako korespondentka ze střední Evropy pro periodika v německojazyčných zemích. V polovině 90.let měla v ČT vlastní talk show „Na pozvání Lídy Rakušanové“. V letech 1997–2003 natočila s režisérem a kameramanem Jiřím Krejčíkem ml. 23 půlhodinových dokumentárních sond do života transformující se české společnosti pro ČT. \n\nOd poloviny 90 let působila pod jménem Ludmila Rakusan jako korespondentka z Prahy např. pro berlínský Der Tagesspiegel, týdeník Rheinischer Merkur, švýcarský list Finanz und Wirtschaft, deník Passauer Neue Presse aj.\n\nV letech 2002–2015 se angažovala ve vydavatelství regionálního tisku Vltava Labe Press, kde vyvíjela žurnalistické projekty, koordinovala společné aktivity tehdejšího mateřského vydavatelství Passauer Neue Presse s jeho českou, polskou a slovenskou odnoží, a organizovala a vedla vzdělávací aktivity lokálních novinářů. V roce 2004, kdy byla šéfredaktorkou centrální redakce lokálních Deníků, založila spolu s profesorem Ivo Možným, děkanem Fakulty sociálních studií Masarykovy university, Institut regionální žurnalistiky, který je společným projektem vydavatelství VLP a katedry žurnalistiky Fakulty sociálních studií MUNI.\n\nJe členkou Asociace evropských novinářů. Od 1.10.2004 do 16.10. 2005 byla prezidentkou této asociace.\n\nV letech 1998–1999 byla členkou české části Koordinační rady Česko-německého diskusního fóra.\nJe vdaná a má dceru Lucii.\n\n\n\n"}
{"id": "466994", "url": "https://cs.wikipedia.org/wiki?curid=466994", "title": "Sianowo", "text": "Sianowo\n\nSianowo (s výslovností , kašubský název Swiónowò) je starobylá ves v Polsku. Nachází se na severu Polska v okrese Kartuzy v Pomořském vojvodství. Leží asi deset kilometrů severozápadně od Kartuzy 36 km západně od metropole vojvodství Gdaňsku.\n\nMariánská svatyně Královny Kašubů je nyní největším kostelem v Kašubsku.\n\nPrvní písemná zmínka o Sianowu pochází z roku 1348. V roce 1480 kostel vyhořel, avšak jemně vyřezávaná \"Sianowská madona\" byla zachráněna. Sianowská farnost se po požáru stala součástí farnosti Strzepcz a tak to zůstalo i po obnově kostela. Někdy od těch dob se datuje rostoucí popularita \"Matky Boží\", již v patnáctém století přicházely řady poutníků do Sianowa pro přímluvu.\n\nPodruhé byl kostel zničen požárem v roce 1810. I tentokrát byla madona uchráněna a přesunuta do Strzepcze. Farář ve Strzepczi si nepřál obnovu kostela v Sianowu, avšak bylo zaznamenáno proroctví ženy, která po spatření madony předpověděla velká neštěstí, která se stanou nebude-li kostel obnoven. Svědectví bylo předneseno pod přísahou v přítomnosti kněze. Poté byl kostel rychle obnoven a počet věřících výrazně rostl.\n\nSianowská farnost byla opětovně zřízena v roce 1864. Dobové zdroje uvádějí, že Madona uzdravila mnoho chromých a zmrzačených, kteří v Sianowu odhodili své berle a hole. Na poutě se vydávají mladí snoubenci před svatbou a přímluvu hledají vojáci bojující ve druhé světové válce.\n\nFranciszek Grucza (1911–1993) byl význačný kněz, překladatel evangelia do kašubštiny. Podle jeho svědectví i svědectví dalších zaslal chełmnský biskup Kazimierz Józef Kowalski v roce 1965 žádost papeži Pavlu VI. s prosbou korunovat zázračnou sošku \"Královnou Kašubů\". Papež souhlasil, korunovace se uskutečnila za přítomnosti mnoha biskupů a množství Kašubů 4. září 1966. Od té doby se Madona těší rostoucí úctě. Papež Jan Pavel II. v roce 1987 na Kościuszkově náměstí ve Gdyni připomněl Sianowo jako významné místo víry Kašubů: „Was wszystkich, Wasze rodziny i wszystkie Wasze sprawy składam u stóp Matki Chrystusa, czczonej w wielu sanktuariach na tej ziemi, a zwłaszcza w Sianowie i w Swarzewie, gdzie od lat czterystu otacza Was opieką jako \"Królowa polskiego morza\"“. \n\nPři obnovené pouti se na náměstí Poutníků se každý rok v červenci sejde okolo dvaceti tisíc věřících. Na čtyřicet skupin přichází pěšky, nejdelší cestu – 120 km – váží putující z Miastka. Mnozí zdůrazňují kašubské kořeny a někteří přicházejí v kašubských krojích, přinášejí praporce, které demonstrují křesťanskou víru a kašubskou identitu. Při každé pouti jsou některé obřady slouženy v kašubštině.\n\n\n"}
{"id": "466995", "url": "https://cs.wikipedia.org/wiki?curid=466995", "title": "Kluže", "text": "Kluže\n\nPevnost Kluča neboli Kluže ve Slovinsku je významná slovinská kulturní památka.\n\nJe jedinou zachovalou z tzv. „Korutanských pevností“ a jednou z mála udržovaných alpských rakousko-uherských pevností vůbec.\nJejí vnitřní vybaveni se nezměnilo. Dokonce štíty dělostřeleckých střílen a opancéřovaná kopule, která sloužila jako pozorovatelna, se zachovaly a dnes patří k původním hutnickým památkám.\n\nZ vnějšího vybavení chybí pouze kovový mostek a obranný portál s železnými vraty, která byla využívána k blokování silnice; v roce 1945 bylo toto vybavení odstraněno americkými vojsky.\n\nŘeka Koritnica protéká v Kluže 70 m hlubokou roklí. Tvoří tak specifické místo, ze kterého je nejsnazší kontrolovat strategickou cestu ze sočské pánve do Korutan. Není tedy překvapující, že ať už tu vládl kdokoliv, od Římanů přes Benátčany až po Habsburky, vystavěli tu hrad či pevnost.\n\nV roce 1797 během 1. vídeňského vojenského tažení byla pevnost Kluže zabrána a poničena Napoleonovými legiemi. Francouzi zde přešli znovu v letech 1805 a 1809. Deset let před vypuknutím 1. světové války Itálie i rakousko-uherská říše započaly s posilováním obrany hranic. Rakousko-Uhersko se primárně zaměřilo na jižní Tyroly a cestu do Korutan. Padl návrh vybudovat šest korutanských pevností, které měly chránit přístupové cesty do Tarvisia (Trbiže).\nV roce 1881 začali Rakušané budovat blokádu a s ní bovsko-klužskou pevnost na ruinách předchozí pevnosti. Poprvé v ní byly umístěny 120 mm pevnostní zbraně. Střílny byly jako nejslabší místa opatřeny extrémně drahými štíty z kalené litiny vyrobené v německém Grusonwerku. Ve výzbroji byly i 4 kulomety Maxim.\n\nKapacita pevnosti počítala s umístěním tří důstojníků, lékaře a 176 vojáků. Jeden z nich pečoval o poštovní holuby. Pevnost měla i nádrž na zadržování dešťové vody ze střech. Když si ale vojáci stěžovali na to, že je znečišťována holubími exkrementy, začala být využívána voda z Koritnice.\n\nStavba, na kterou byl použit veškerý přitesaný kámen z předchozí pevnosti, byla dokončena v roce 1882. Místo v tu dobu poctil svou návštěvou císař František Josef I. Jeho iniciály FJI sestavené z vápencových kamenů umístěné na trávníku u příjezdové cesty dodnes připomínají tuto událost.\n\nBěhem 1. světové války byla obrana pevnosti a jejího okolí zesílena bariérami z ostnatých drátů a minovým polem. Navzdory nelítostným útokům ze strany italských dělostřelců, pevnost Kluže krytá též prudkými svahy hory Rombon (Veliky vrh, 2208 m), zůstala nedobyta.\n\nČasem, díky vynálezu efektivních lyditových granátů, však zestarala a nedokázala by odolat ani menším požárům. Rakousko-uherské ministerstvo války tedy rozhodlo o výstavbě další dělostřelecké pevnosti a to přímo na svahu hory Rombon, ze kterého by mohla vojska kontrolovat přístupovou cestu do Bovce.\n\nPřístup na staveniště byl mimořádně obtížný. Cesta k nové pevnosti je dlouhá 1 292 m, převýšení cesty je 114 m, musela být vytesána do strmého terénu a na trase byl vyhlouben 113 m dlouhý tunel. Šířka tunelu musela odpovídat největším položkám vojenského vybavení – 10 tunovým obranným pancířům a 13 tunovým pancéřovaným kopulím houfnice ze Škodovky Plzeň.\nMísto pro pevnost na 60 m útesu bylo z části vytvořeno tak, že byla odtesána skála a další část tvořila podpůrná struktura. Přední, mohutně opevněná část, se dvěma křídly zajišťovala obranu před pěchotním útokem, vzadu byla kasárna. Střecha a nejzranitelnější stěny 2 m tlusté, byly zhotoveny z pěchovaného betonu (bez výztuže) pokládaného ve vrstvách. Horní část přední pancéřovaných komor a základny střešních střílen byly pokryty bloky jihotyrolské žuly. Ta byla do Tarvisia (Trbiže) dopravena vlakem, odtud koňmi a na místo tunelem osly.\n\nSe čtyřmi otočnými děly, zasazenými do opevněných střílen, s dostřelem 6 700 m a dvěma střešními houfnicemi s dostřelem 5900 m, 13 důstojníky a 227 sloužícími vojáky, byla posádka pevnosti Hermann schopna kontrolovat téměř celou bovskou pánev. Pro střežení pevnosti byly na střeše vybudovány dvě otočné pancéřované střílny a ocelová věž, která nesla opancéřovaný světlomet s reflektorem o průměru 90 cm, který mohl zaměřit dělostřelecké cíle v noci. Pevnost měla i elektřinu, ventilační systém a dodávky vody z Koritnice, na které byla malá vodní elektrárna.\n\nPevnost byla dostavěna v roce 1900 a pojmenována po kapitánovi Johannovi Hermannovi von Hermannsdorf, který byl velitelem pevnosti Predel a padl při její obraně v boji proti Francouzům v květnu 1809. Pevnost Hermann spolu se spodní pevností Kluže tvoří „Bovskou obrannou bariéru“, nejvýchodněji položenou alpskou obranou linii vůči italským hranicím.\n\nV roce 1909 za účelem posílení bezpečnosti silnice před klužskou pevností byly ve skále vytesány tři štoly 14 m pod pevností Hermann. Každá byla vybavena světlometem, dělostřeleckými strážními posty a dvěma kulomety. Štoly byly propojeny s pevností podzemními chodbami, spojení zajišťoval telefon a kovová mluvící roura, která byla v kasárnách daleku užitečnější než telefon.\nBudování pevností a přístupových cest, zásobování a služby pro armádu a návštěvy vojáků v hostincích, poskytovalo obživu místnímu obyvatelstvu.\n\nV jedné zprávě se říká: „Rakouské válečné vedení chce lepší ochranu státních hranic, což znamená, že vztahy s Itálií asi nejsou nejlepší …Zaměstnávají pouze místní. Italy nechtějí. Platy jsou slušné a lidé dost vydělají. Ale práce je nebezpečná, jak neštěstí ukazují. Na nové cestě došlo k sesuvu, Jeden dělník zahynul a další byli vážně zraněni. Na tomto místě to nebylo poprvé. Dělníci jsou vystrašeni.“\n\nNa počátku 1. světové války už byly pevnosti Bovské obranné bariéry už zastaralé. Přesto svou funkci splnily. Navzdory převaze se italská armáda neodhodlala k přímému útoku a jejich obsazení, ale měsíce je držela pod mohutnou dělostřeleckou palbou.\nMezitím Rakušané stabilizovali situaci na frontě a zastavili italský postup. V létě 1915 italské dělostřelectvo na pevnost Hermann vystřílelo 3 840 granátů, 200 zasáhlo cíl. Mezi nimi byla munice o průměru 305 mm, 441 a 350 kg těžká, vypálená ze vzdálenosti 13 km z Reklenice (Raccolona) v údolí za horou Kanin. Během útoků se vojsko stahovalo do ústraní, podle dostupných informací nebyl nikdo zabit.\n\nDo května 1916 byla pevnost Hermann v tak zuboženém stavu, že ji rakousko-uherská armáda opustila. Zbraně byly přemístěny do podzemních štol hory Svinjak. Cesta byla značně poničena vlivem půdních sesuvů, propadáním terénu a přívalovou vodou. Stejně dopadla i svodidla.\n\nPevnost Hermann přišla i o ocelové dělostřelecké kryty a střílny; Italové je po válce strhli. Zbylé železo postupně odmontovali místní. Podzemní štoly jsou plné sutin a okolí zarůstá.\n\nV roce 2008 byly zahájeny systematické terénní úpravy, aby se toto pro Kluže historicky významné místo zpřístupnilo turistům a užili si i unikátní výhled do bovské pánve.\n\n"}
{"id": "467004", "url": "https://cs.wikipedia.org/wiki?curid=467004", "title": "Verilog", "text": "Verilog\n\nVerilog je jazyk pro popis hardware (HDL), slouží pro modelování a návrh elektronických systémů. Jazyk (někdy nazývaný Verilog HDL) podporuje design, verifikaci a realizaci analogových, digitálních a smíšených signálových obvodů s různou úrovní abstrakce.\n\nNávrháři Verilogu chtěli jazyk se syntaxí podobnou syntaxi programovacího jazyka C, poněvadž byl široce známý a kladně přijímaný. Jazyk má preprocesor jako C a hlavní klíčová slova (if/else, while aj.). Mechanismus formátování a priorita operátorů je taktéž podobná.\n\nJazyk se liší v některých základních bodech. Způsob definice konstant je rovněž rozdílný - je zapotřebí při jejich deklaraci přidat šířku v bitech. Verilog nemá složené datové typy (struktury), ukazatele ani rekurzivní podprogramy.\n\nVerilog byl vytvořen Philem Moorbym a Prahbu Goelem během zimy 1983/1984 u Automated Integrated Design Systems (r. 1985 přejmenována na Gateway Design Automation) v roce 1985 jako jazyk pro modelování hardware. Gateway Design Automation byla později odkoupena Cadence Design Systems r. 1990. Gateway má nyní plná vlastnická práva k Verilogu a logickém simulátoru Verilog-XL. S rostoucím úspěchem VHDL se Cadence rozhodla vytvořit jazyk pro otevřenou standardizaci. Přenesla Verilog do veřejné domény pod organizaci Open Verilog International (OVI) (nyní známý jako Accellera). Verilog byl později standardizován IEEE pod číslem 1364-1995. Obyčejně se na něj odkazuje jako na Verilog-95.\n\nNěkterá rozšíření Verilogu-95 byla IEEE předložena a schválena pod standardem 1364-2001 jako Verilog 2001.\n\nPozději byla vydána verze označovaná jako Verilog 2005.\n\nProgram Ahoj světe může vypadat např. takto:\n\n\n"}
{"id": "467005", "url": "https://cs.wikipedia.org/wiki?curid=467005", "title": "Herní systém mistrovství světa v ledním hokeji", "text": "Herní systém mistrovství světa v ledním hokeji\n\nMistrovství světa (MS) v ledním hokeji se ve své historii hrálo podle několika herních systémů.\n\nMistrovství světa v roce 1920 se hrálo takzvaným Bergvallovým systémem, který se velmi podobá současnému (2009) systému pavouku play-off.\n\nJednotlivá mužstva byla rozlosována do dvojic (s výjimkou jednoho – lichého, které postoupilo do dalšího kola přímo) a v této dvojici sehrála jedno utkání. Jeho vítěz postoupil do další fáze, kdy byly z postoupivších opět vytvořeny dvojice a mužstva mezi sebou v rámci jednotlivých dvojic opět sehrála utkání a jeho vítěz postoupil do finále, které se hrálo na jedno utkání.\n\nPoražený finalista nezískal automaticky stříbrnou medaili, ale s ostatními dvěma týmy, které s vítězem finále prohrály, se utká v pavouku o stříbrnou medaili. Mužstva jsou nalosována do dvojic (s ohledem na lichý počet mužstev má jedno volný los a postupuje přímo do další fáze). Ve dvojici sehrají mužstva proti sobě jedno utkání, jehož vítěz postoupí dál, kdy se utká s přímo postoupivším. Spolu sehrají jedno utkání a jeho vítěz získá stříbrnou medaili.\n\nO bronzové medaili se opět rozhoduje v dalším pavouku play-off, jehož se účastní mužstva, která v dosavadním průběhu celého turnaje (tedy jak v pavouku o zlatou medaili, tak v pavouku o stříbrnou medaili) se stříbrným mužstvem prohrála. Z těchto tří mužstev je ze dvou opět vytvořena dvojice a zbývající mužstvo postoupí do další fáze přímo. Ve dvojici je sehráno jedno utkání a jeho vítěz sehraje s přímo postoupivším mužstvem jeden zápas, jehož vítěz získá bronzovou medaili.\n\nTurnaje se účastnilo 8 mužstev, která byla rozlosována do dvou skupin po čtyřech účastnících. V rámci těchto skupin sehrála mužstva zápasy se všemi ostatními účastníky dané skupiny. Po sehrání těchto duelů postoupila dvě nejlepší mužstva z každé skupiny do skupiny finálové. Tam mužstva opět sehrála utkání s ostatními soupeři s výjimkou mužstva, s nímž postoupila ze stejné skupiny. Tato utkání se již neopakovala, ale jejich výsledek se ze základní skupiny započítával. Po sehrání všech zápasů byla nejlepší tři mužstva dekorována medailemi.\n\nDeset mužstev bylo rozděleno do tří skupin (jedna se čtyřmi členy, ostatní dvě po třech členech); jedenáctá (Kanada) byla nasazena až přímo do finálové skupiny. Mužstva ve skupinách sehrála utkání proti ostatním členům dané skupiny. Vítězové základních skupin postoupili do skupiny finálové, kam již byla dříve nasazena také Kanada. I zde mužstva sehrála utkání s ostatními soupeři a nejlepší pak byli na konci soutěže dekorování medailemi.\n\nPůvodně bylo 8 účastníků rozděleno do čtyř dvojic, ovšem po odřeknutí účasti Švédska, se jemu nalosovaný soupeř – Rakousko – posunulo přímo do další fáze turnaje. Ve zbylých třech dvojicích bylo sehráno jedno utkání, jehož vítěz doplnil Rakousko v další fázi turnaji, ve čtvrtfinále. Zde se k nim navíc připojily celky Polska, Japonska, Švýcarska a Československa, které sem byly nasazeny přímo.\n\nVe čtvrtfinále byla mužstva opět nalosována do dvojic a po sehrání jednoho zápasu mezi členy dvojic postoupil jeho vítěz do semifinále. To se hrálo stejným způsobem jako čtvrtfinále. Vítězové semifinále se utkali ve finále o titul mistra Evropy (jednalo se o evropské celky). Mistr Evropy pak následně ve finále mistrovství světa vyzval v jednom zápase Kanadu, která sem byla nasazena přímo.\n\nNejprve každé mužstvo jednokolově sehrálo utkání s ostatními sedmi mužstvy ve skupině. Nejlepší čtyři mužstva pak spolu hrála další zápasy systémem každý s každým, přičemž výsledky dosažené v základní skupině se započítávaly.\n\nNejhorší mužstvo po základní části sestoupilo.\n\nKaždé z osmi mužstev sehrálo jednokolově systémem každý s každým utkání s ostatními sedmi účastníky turnaje. Následně nejlepší čtyři mužstva spolu hrála ještě jednou opět systémem každý s každým, ale výsledky dosažené v základní skupině se jim nezapočítávaly. Nejlepší z nich pak byl dekorován mistrovským titulem.\n\nTýmy, které v základní skupině skončily na 5. až 8. místě, spolu také hrály jednokolově každý s každým, ale jim se výsledky dosažené v základní skupině započítávaly. Nejhorší mužstvo pak sestoupilo.\n\nMužstva byla rozdělena do dvou skupin po šesti. V rámci těchto skupin sehrálo každé mužstvo jednokolově utkání systémem každý s každým.\n\nNásledně první čtyři mužstva z každé skupiny postoupila do playoff hrané na jeden zápas. Ve čtvrtfinále se utkal nejlepší tým z jedné skupiny proti čtvrtému týmu druhé skupiny (tedy 1. se 4.), dále 2. se 3., 3. s 2. a 4. s 1. Vítězové čtvrtfinále postoupili do semifinále a vítězové finále do zápasu o zlatou medaili. Poražení semifinalisté se utkali v zápase o bronzovou medaili.\n\nCelky, které skončily v základních skupinách na posledním – šestém – místě, se utkaly v jednom utkání. Poražený z tohoto zápasu sestoupil.\n\nTotožný systém s turnajem v roce 1992. Jediným rozdílem byla utkání, v nichž se rozhodovalo o sestupujícím. Pátý tým z jedné skupiny nejprve sehrál jedno utkání se šestým týmem ze skupiny druhé a podobně šestý tým jedné skupiny sehrál jedno utkání s pátým týmem druhé skupiny. Poražení z těchto utkání se spolu utkali v jednom zápase a tým, který v tomto utkání prohrál, sestoupil.\n\nViz turnaj MS 1992.\n\nTotožný systém s turnajem v roce 1992. Jediným rozdílem je skutečnost, že celky, které skončily v základních skupinách na posledním – šestém – místě spolu sehrály dvě utkání. Celek, který z těchto utkání získal méně bodů, sestoupil.\n\nMužstva byla rozdělena do dvou skupin po šesti. Z každé skupiny postoupili 3 do semifinálové skupiny. Dva nejlepší ze skupiny hráli 3 finálové zápasy, ze kterých vznikl mistr a vicemistr. Třetí a čtvrtý ve skupině se utkali v zápase o bronz.\n\nMužstva byla rozdělena do čtyř čtyřčlenných skupin, ze kterých se vždy dvě dostala do čtyřčlenné čtvrtfinálové skupiny. Z obou čtvrtfinálových skupin dva týmy postoupily do semifinále. Pak už jednoduše nastal zápas o bronz a finále.\n\nOpět byla mužstva rozdělena do čtyř skupin po čtyřech. Z každé skupiny 3 postoupila do jedné ze dvou osmifinálových skupin. Poslední ze všech skupin jdou do jedné skupiny o udržení se v elitní šestnáctce MS.\nOsmifinálové skupiny: Zde čtyři nejlepší z každé skupiny postupují do čtvrtfinále systémem: 1A vs. 4B, 2A vs. 3B, 1B vs. 4A a 2B vs. 3A. Semifinále vypadá takto: 1A/4B vs. 2B/3A a 1B/4A vs. 2A/3B.\n\nMužstva jsou rozdělena do dvou skupin po osmi. V nich se hraje systémem každý s každým. Z každé skupiny postupují 4 týmy do čtvrtfinále. Poslední tým z každé skupiny sestupuje do Divize IA. Čtvrtfinále se hrají v rámci skupin, nikoliv křížem (to je proto, že tato dvě mistrovství se hrají ve Stockholmu a Helsinkách – pokud by se jeden tým přesouval ze svého „skupinového“ města do druhého, mohlo by se stát, že by na semifinále musel letět zpět, což je vzhledem ke vzdálenosti a státním hranicím nepraktické). Čtvrtfinále se tedy hraje systémem 1A-4A, 2A-3A, 1B-4B a 2B-3B. Dále se hraje semifinále systémem 1A/4A-2B/3B a 1B/4B-2A/3A (čímž je zajištěno to, že vítězové skupin A a B se nepotkají dřív než ve finále (případně o 3. místo)). Vítězové semifinále se utkají ve finále, poražení v zápase o 3. místo.\n\nMužstva jsou rozdělena do dvou skupin po osmi. V nich se hraje systémem každý s každým. Z každé skupiny postupují 4 týmy do čtvrtfinále. Poslední tým z každé skupiny sestupuje do Divize IA. Čtvrtfinále se hrají opět napříč skupinami, tedy systémem 1A-4B, 2A-3B, 1B-4A a 2B-3A. Dále se hraje semifinále systémem 1A/4B-2B/3A, 1B/4A-2A/3B (čímž je zajištěno to, že vítězové skupin A a B se nepotkají dřív než ve finále (případně o 3. místo)). Vítězové semifinále se utkají ve finále, poražení v zápase o 3. místo.\n"}
{"id": "467011", "url": "https://cs.wikipedia.org/wiki?curid=467011", "title": "Dějiny jedů", "text": "Dějiny jedů\n\nPrvní jedy se objevily kolem roku 4500 př. n. l. a objevují se dodnes. Nejčastěji jako zbraně a někdy i jako léky. Jedy byly objeveny ve starověku, byly používán primitivními kmeny a civilizacemi na lov k urychlení smrti kořisti nebo nepřátel. Jejich využití se stávalo stále dokonalejší a mnoho z těchto starověkých národů začalo kovat na jedy speciální zbraně a příslušenství. Později v historii, zvláště v době Římské říše, patřil jed k běžnějším zbraním pro atentát. Již v roce 331 př. n. l. se staly běžným jevem otrávená jídla nebo nápoje. Používání jedů bylo pozorováno v každé společenské třídě, dokonce i šlechta je často používala k odstranění různých oponentů.\n\nV průběhu staletí se zdokonalilo zjišťování jedů a přebíjení jejich účinků protijedy, ale vznikaly stále nové a nové. V současnosti, kdy je použití jedu za účelem vraždy stále nižší, zvýšilo se však riziko náhodné otravy, jedy se vyskytují např. v pesticidech, dezinfekčních prostředcích, roztocích na čištění, ale stále se používá k lovu v odlehlých a rozvojových zemí.\n\nArcheologické nálezy dokazují, že zatímco primitivní lidé používali dosti brutální zbraně, jako např. sekery, oštěpy a později meče, zároveň hledali méně krvavé způsoby zabíjení nepřátel a tak se na scénu dostali jedy. Byly nalezeny na zbraních jako jsou šípy, nebo oštěpy drážky, aby se na nich jed lépe udržel. Někteří lidé si myslí, že tento styl použití jedů znali jen důležitější členové kmene nebo klanu.\n\nJakmile se z jedu stala reálná hrozba, bylo lidem jasné, že se něco musí dělat. Mithridatés VI, Král Pontský, který žil v letech 132 př. n. l. – 63 př. n. l. měl panickou hrůzu z otravy. Stal se průkopníkem hledání protijedů. Jako vladař měl právo testovat protijedy na vězních. Jeho paranoia se dostala tak daleko, že každý den pojídal malé množství jedů, aby se proti nim stal imunní. Nakonec objevil kombinaci malých porcí desítek nejznámějších bylinných prostředků, který pojmenoval Mithridatium. Držel jej v tajnosti až do vpádu Pompeia, který jeho zápisky vzal do Říma poté, co byl Mithridatés zabit. Mithridatovy poznámky přijali Římané a přeložili je do latiny.\n\nIndický lékař Sushruta definoval fáze pomalé otravy a protijedy, proti ní, také zmiňuje protilátky a použití tradičních substancí proti účinkům otravy.\n\nVe starověké Indii byly otrávené zbraně docela běžné. I v některých vojenských taktikách se na jed spoléhalo.\n\nČánakja, poradce prvního vládce Maurjovské říše Čandragupty, navrhl možnosti použití zbraní a jedů k politickému prospěchu, také navrhl opatření proti smrti ochutnavačů jídla. Kromě toho se jedy používaly k popravě lidí, kteří porušili královský zákon.\n\nV Egyptě se první dochované záznamy o jedech objevily relativně pozdě. Přibližně k roku 300 př. n. l. v době Ptolemaiovců je zapsal alchymista Agathodiamon, ale někteří lidé věří, že už mýtický faraon Meni studoval vlastnosti jedovatých rostlin a jedů. Agathodiamon mluvil o (neznámém) minerálu, který, když se spojí se sodou vytvoří „ohnivý jed“, který podle něj zaniká ve vodě. Někteří vědci si myslí, že ohnivý jed byl oxid arsenitý a onen neznámý minerál byl realgar nebo auripigment. Egypťané také znali vlastnosti např. antimonu, mědi, surového arsenu, olova, opia nebo mandragory. Egypťané také jako první na světě správně používali destilaci a našli způsob, jak získat jed z pecky broskve.\n\nEgyptská vládkyně Kleopatra se otrávila poté, co dostala zprávu o smrti Marca Antonia. Před svou smrtí experimentovala s jedy na zvířatech. Dávala jim různé jedovaté rostliny a jedy, například rulík blín, strychnin atd.\n\nV Římě byly otravy často prováděny během jídla, objevovaly se v každé společenské třídě. Spisovatel Livius jednou popsal otravu římských šlechticů. Císař Nero byl známý používáním jedů proti své vlastní rodině a dokonce si najal osobního traviče. Jeho předchůdce Claudius byl prý otráven jedovatými bylinami nebo houbami. Nicméně výpovědi různých lidí, kteří byli kvůli jeho smrti obviněni, jsou velmi rozdílné. Obviněni byli jeho ochutnavač Halotus, lékař Xenophon a travič Locusta, ale dnes se předpokládá, že jed nachystala i naservírovala jeho manželka Agrippina, ta se snažila, aby se její syn Nero co nejrychleji dostal na trůn.\n\nVe středověku se začaly objevovat lékárny, kde se vyráběly a prodávaly různé zdravotní přípravky, z nichž bylo mnoho velmi jedovatých. V těchto lékárnách pracovali alchymisté, pro jejich zdraví to ale nebylo moc dobré, jelikož se velmi často do blízkosti nějaké té jedovaté látky dostali. Některé možnosti použití jedů se zlegalizovaly.\n\n"}
{"id": "467013", "url": "https://cs.wikipedia.org/wiki?curid=467013", "title": "Metropolitní opera", "text": "Metropolitní opera\n\nMetropolitní opera ( \"Metropolitan Opera\", zkráceně též \"„Met“\") je operní dům, který se nachází na Manhattanu ve čtvrti Upper West Side v New Yorku. Byla založena v dubnu 1880. Oficiální název operního domu je běžně zkracován na Met.\n\nNynější budova \"Met\" je součástí Lincolnova centra \"(Lincoln Center for the Performing Arts)\". Je provozována prostřednictvím neziskové organizace \"Metropolitan Opera Association\", kterou podporují četné významné osobnosti. Jsou zde uváděny všechny druhy operních děl. V současnosti v ní jako generální manažer působí Peter Gelb. Hlavním dirigentem byl od 6. září 2011 Ital Fabio Luisi, od roku 2018 je to Kanaďan Yannick Nézet-Séguin.\nMetropolitní opera představuje největší organizaci klasické hudby ve Spojených státech amerických a každoročně uvádí přibližně 220 operních představení. Patří mezi největší operní divadla na světě (hlediště pojme zhruba 3800 diváků) a je také považována za jednu z nejdůležitějších světových operních scén.\n\nRozpočet operního domu dosáhl v sezóně 2011/2012 již 325 milionů dolarů, z toho přišlo 182 milionů dolarů (43 %) od soukromých sponzorů. Celkový součet kapacity při všech představeních kalendářního roku 2011 byl 800 000 míst. Skutečné vytížení však kleslo z 88 % v roce 2009 na 79,2 % v roce 2011. Kromě klasických představení na operním jevišti rozšířila Metropolitní opera postupně svoje posluchačstvo pomocí nových technologií. Rozhlasová vysílání z této opery se pravidelně konají již od roku 1931 a televizní vysílání od roku 1977. V roce 2006 začala \"Met\" vysílat svá představení přes satelitní rádio a internet a také živě (\"live\") pomocí HD-videových přímých přenosů do biografů (kin) po celém světě. Tato představení jsou přenášena i do vybraných kin v České republice. V roce 2011 dosáhl počet diváků v 1 600 kinech světa již 3 miliony. V samotném městě New Yorku jsou vybraná představení Metropolitní opery promítána na velkoplošné obrazovce na náměstí Times Square.\n\n\"Metropolitan Opera Company\" byla založena v dubnu roku 1880 s úmyslem vytvořit alternativu k již existujícímu opernímu domu \"Academy of Music\". Předplatitelé lóží v tomto divadle patřili k nejvyšším společenským vrstvám v New Yorku. Tyto rodiny s tzv. \"starými penězi\" (\"old money families\") nechtěly akceptovat nové bohaté průmyslníky do svých řad. Zakladatelé Metropolitní opery, kteří pocházeli z průmyslových kruhů, se proto rozhodli postavit novou operu s tím, že musí předčit dosavadní \"Academy of Music\" ve všech směrech.\n\nBěhem první sezóny byla od ledna do srpna 1884 pořádána představení opery také ve městě Philadelphia.\n\nZahajovací sezóna pod vedením Henryho E. Abbeye byla sice z uměleckého hlediska velmi úspěšná, avšak finančně prodělečná. V následujícím roce 1885 byl jako ředitel povolán Leopold Damrosch.\n\nV roce 1891 se Met vrátila k převážnému uvádění italských oper. Bylo to po návratu Henryho E. Abbeye do funkce ředitele. Jeho asistentem byl Maurice Grau.\n\nV letech 1903-1908 stála Metropolitní opera pod vedením generálního manažera Heinricha Conrieda. Jednou z jeho největších zásluh bylo zangažování slavného italského tenora Enrica Carusa z Neapole. Do opery přivedl také dirigenta Artura Vignu. Conriedovo působení bylo poměrně krátké. Po něm nastoupil jako generální manažer Giulio Gatti-Casazza, za jehož vlády v letech 1908 až 1935 se Metropolitní opera - díky jeho organizačním schopnostem a dovedné personální politice - dostala trvale na vysokou úroveň. Bylo to její nezapomenutelné tzv. Stříbrné období \"(Silver Age)\". Gatti-Casazza, který byl předtím manažerem milánského operního domu Teatro alla Scala, přivedl odtud do New Yorku skvělého dirigenta Artura Toscaniniho. Prezidentem dozorčí rady Metropolitní opery \"(Chairman)\" se v roce 1931 stal prominentní právník Paul Drennan Cravath.\n\nV roce 1950 nastoupil na místo generálního manažera Rudolf Bing, rodilý Rakušan, a zůstal jím až do roku 1972. Od roku 2006 až do současnosti působí Peter Gelb jako generální manažer Metropolitní opery.\n\nV Metropolitní opeře působili v minulosti slavní dirigenti, kromě Artura Toscaniniho to byli mj. Leonard Bernstein a Rafael Kubelík.\n\nNa Metropolitní opeře zpívali nejproslulejší pěvkyně a pěvci. Na začátku 20. století to byly Nellie Melba a Ema Destinnová, která společně s Enricem Carusem zpívala hlavní roli mj. při světové premiéře opery Giacoma Pucciniho \"La fanciulla del West\" dne 10. prosince 1910. Později přišly na scénu Met také původem české velké sopranistky Maria Jeritza a Jarmila Novotná. Jeritza zpívala v New Yorku v letech 1921-1932 a osobně se zasloužila o uvedení Janáčkovy opery \"Její pastorkyňa\" (pod názvem \"Jenůfa\"). V Met vystoupila Jeritza po dobu svého angažmá ve 20 rolích v 290 představeních.\n\nV druhé polovině 20. století zde účinkovaly slavné sopranistky Maria Callas, Renata Tebaldi, Joan Sutherland a Mirella Freni. Tenorové party zpívali Giuseppe Di Stefano, Mario Del Monaco, Luciano Pavarotti, Plácido Domingo a José Carreras. Jednou z vysoce oceňovaných sólistek Metropolitní opery v 90. letech byla také Gabriela Beňačková.\n\nNedávno ukončila své dlouholeté angažmá na Metropolitní opeře jedna z nejproslulejších pěvkyň konce 20. století a začátku 21. století, Američanka Renée Fleming, která zde zpívala mj. své oblíbené role Taťány v \"Evženu Oněginovi\" a Rusalky ve stejnojmenné opeře Antonína Dvořáka.\n\nDlouholetý šéfdirigent Metropolitní opery James Levine se po přestávce od roku 2011, způsobené těžkou nemocí, v roce 2013 vrátil a řídil orchestr při svých vystoupeních vsedě na zvlášť pro ten účel zkonstruovaném elektricky poháněném vozíčku. Dne 2. prosince 2017 otiskl deník \"The New York Times\" na první stránce svého vydání článek obsahující podrobná svědectví čtyř mužů, v současnosti ve věku od 40 do více než 60 let, kteří vypověděli o dlouhodobém sexuálním zneužívání, kterého se James Levine na nich dopustil v době, kdy byli 16 až nejvíce něco přes 20 let staří. Tyto výpovědi se staly součástí policejního protokolu. Den poté ukončila Metropolitní opera své veškeré vztahy s Levinem a zrušila všechna jeho plánovaná vystoupení. Obdobné kroky učinila také vedení hudební slavnosti Ravinia Festival (v blízkosti Chicaga) a Bostonského symfonického orchestru.\n\nV současnosti zajišťují vysokou úroveň hudebního projevu mj. italští dirigenti Fabio Luisi, Marco Armiliato a mnozí další světově renomovaní umělci jako je Rus Valerij Gergijev. Po definitivním odchodu Jamese Levina z privátních důvodů se novým šéfdirigentem Met posléze stal kanadský maestro Yannick Nézet-Séguin, jehož angažmá bylo původně plánováno až od sezóny 2020/2021.\n\nV Metropolitní opeře vystupuje nadále celá řada velkých pěveckých hvězd. Mezi pěvkyněmi jsou to především vysoce renomované sopranistky Anna Netrebko (Rusko) a Angela Gheorghiu (Rumunsko). Dále také Bulharka Sonja Jončeva, která v sezóně 2017/2018 převzala tři hlavní role, a to v Pucciniho operách \"Tosca\" a \"Bohéma\" (Mimì) a ve Verdiho díle \"Luisa Miller\". Na Met vystupují také mj. ruské sopranistky Irina Lungu a Olga Peretjatko, která v současnosti vytváří hlavní roli v opeře \"Lucia di Lammermoor\" od Gaetana Donizettiho, Diana Damrau (Německo) a Sondra Radvanovsky (USA). Častými hosty jsou mezzosopranistky Joyce DiDonato (USA), Cecilia Bartoli (Itálie) a Elīna Garanča (Lotyšsko). Anita Rachvelishvili z Gruzie zpívala v New Yorku \"Carmen\" již v roce 2009, krátce po svém překvapujícím debutu v milánském Teatro alla Scala. Na Met se již také prosadily mladé pěvkyně z Jižní Afriky Pretty Yende a Golda Shultz.\n\nDále je nutno jmenovat tenoristy jako jsou Juan Diego Flórez (Peru), Vittorio Grigolo (Itálie), Jonas Kaufmann (Německo), Matthew Polenzani (USA), Joseph Calleja (Malta) a mnozí další. V Met vystupují nebo vystupovali ovšem i prominentní barytonisté současnosti René Pape, Bryn Terfel a nedávno zemřelý Dmitrij Chvorostovskij. Dříve jako tenorista proslulý Plácido Domingo přešel ve zralém věku na barytonové role a působí také jako dirigent. Český barytonista Adam Plachetka obdržel na březen 2018 roli v cyklu představení Mozartovy opery \"Così fan tutte\".\n\nMetropolitní opera je známa dosti konzervativními produkcemi, které se vyznačují výpravností a povětšinou nákladnými kostýmy. Moderní tzv. režijní divadlo se dostává na scénu jen postupně. Ještě velmi tradičním způsobem byla v roce 2011 uvedena opera Gaetana Donizettiho \"Anna Bolena\" se skvělou ruskou sopranistkou Annou Netrebko v hlavní roli, uváděná přímým přenosem také v kinech po celém světě.\n\nTaké nejslavnější opera Petra Iljiče Čajkovského \"Evžen Oněgin\", opět s Annou Netrebko v hlavní roli a zpívaná v ruském jazyce, která měla premiéru 23. září 2013, byla vypravena velmi nákladně bez velkých režijních změn proti tradici. Příkladem velmi moderního přístupu režiséra bylo ale provedení opery Giuseppe Verdiho \"Rigoletto\" v podzimní sezóně 2013, jehož dějištěm nebyla renezanční Mantova v Itálii, ale kasino v Las Vegas (v roce 1960). Hlavní role vytvořili Dmitrij Chvorostovskij (Rigoletto), Sonja Jončeva (Gilda) a Matthew Polenzani (vévoda).\n\nV Metropolitní opeře se odehrávají také mnohá představení, která přesahují pravidelný operní provoz. Například v červenci 1986 se konalo gala představení, při kterém vystoupil baletní soubor Pařížské opery pod uměleckým vedením Michaila Baryšnikova a ředitele pařížského baletu Rudolfa Nurejeva.\n\n19. října 1986 hostovala v Met Berlínská filharmonie pod vedením Herberta von Karajana.\n\n"}
{"id": "467016", "url": "https://cs.wikipedia.org/wiki?curid=467016", "title": "Pin", "text": "Pin\n\nPin (z angl. špendlík) je výraz pro vývod elektronické součástky, obvykle integrovaného obvodu.\n\nU většiny druhů pouzder integrovaných obvodů vzniká pin vytvarováním předpřipraveného rámu z tenkého plechu (angl. \"wireframe\"), na který se upevňuje a kontaktuje samotný čip.\n\nPopis významu jednotlivých pinů integrovaného obvodu anebo konektorů se označuje výrazem pinout.\n"}
{"id": "467018", "url": "https://cs.wikipedia.org/wiki?curid=467018", "title": "Vltavín (rozcestník)", "text": "Vltavín (rozcestník)\n\nVltavín může mít více významů:\n\n"}
{"id": "467019", "url": "https://cs.wikipedia.org/wiki?curid=467019", "title": "Pohádka máje (rozcestník)", "text": "Pohádka máje (rozcestník)\n\nPohádka máje může být:\n\n"}
{"id": "467023", "url": "https://cs.wikipedia.org/wiki?curid=467023", "title": "Hôtel de Ville (stanice metra v Paříži)", "text": "Hôtel de Ville (stanice metra v Paříži)\n\nHôtel de Ville (\"óteld'vil\", česky „Radnice“) je přestupní stanice pařížského metra na linkách 1 a 11. Nachází se ve 4. obvodu v Paříži. Nástupiště pro linku 1 se nachází pod \"Rue de Rivoli\" mezi \"Place de l'Hôtel-de-Ville\" a \"Rue de Lobau\". Nástupiště linky 11 je umístěno pod \"Rue du Renard\" severně od \"Rue de Rivoli\". V roce 2004 byla stanice s 12,03 milióny cestujících čtrnáctou nejvytíženější stanicí zdejšího metra.\n\nStanice byla otevřena 19. července 1900 jako součást vůbec první linky metra v Paříži. 28. dubna 1935 byla připojena ještě linka 11. V roce 1974 byl jeden z historických secesních vstupů do metra přemístěn do stanice Abbesses.\n\nV rámci automatizace linky 1 byla zdejší nástupiště upravena o víkendu 21. a 22. března 2009. Na nástupišti linky 1 je expozice k historickému vývoji radnice.\n\nJméno stanice, které znamená v překladu \"radnice\", je odvozeno od zdejší pařížské radnice.\n\n\n"}
{"id": "467027", "url": "https://cs.wikipedia.org/wiki?curid=467027", "title": "RC článek", "text": "RC článek\n\nRC článek (z angl. zkratek R = \"resistor\", odpor a C = \"capacitor\", kondenzátor) je lineární a pasivní elektrický obvod složený z odporů (rezistorů) a kondenzátorů, jímž se elektrický signál mění v závislosti na jeho kmitočtu. Užívá se zejména jako frekvenční filtr, například horní nebo dolní propust.\n\nJe-li kondenzátor C vybitý a na vstup se přivede napětí V, začne se kondenzátor nabíjet. Rychlost nabíjení závisí na velikosti odporu R a kapacity C, takže jeho časovou konstantu lze vyjádřit jako \nformula_1 \nZ toho pak plyne, že frekvence nižší než formula_2 článěk příliš neovlivní, kdežto pro frekvence vyšší představuje stále větší impedanci. Složitější zapojení mohou působit jako pásmová propust, která zeslabuje jak nižší, tak vyšší frekvence.\n\nRC oscilátor je zpětnovazební oscilátor, jehož zpětnovazební větev tvoří právě RC článek. Je to konstrukčně nejjednodušší typ zpětnovazebního oscilátoru, neboť se obejde bez cívek, používá se však spíše pro nižší kmitočty a není příliš stabilní.\n\n\n"}
{"id": "467031", "url": "https://cs.wikipedia.org/wiki?curid=467031", "title": "Cacibupteryx", "text": "Cacibupteryx\n\nCacibupteryx (\"křídlo pána oblohy\") je rodem ramforynchoidního ptakoještěra, žijícího v období svrchní jury (stupeň oxford, asi před 156 miliony let) na území dnešní Kuby (souvrství Jagua). Typový druh \"C. caribensis\" byl popsán v roce 2004 Zulmou Gaspariniovou a jejími kolegy. Nález sestává především z částečné, ale dobře zachované lebky o délce 17 centimetrů. Rozpětí křídel nebylo autory studie odhadnuto, cacibupteryx však patřil mezi větší ptakoještěry. Typový materiál nese označení IGO-V 208.\n\n\n"}
{"id": "467032", "url": "https://cs.wikipedia.org/wiki?curid=467032", "title": "DNA polymeráza α", "text": "DNA polymeráza α\n\nDNA polymeráza α (Pol α) je významná eukaryotická DNA polymeráza – umožňuje především prvních pár okamžiků replikace DNA, později tuto roli přejímají další DNA polymerázy.\n\nTato polymeráza se skládá ze čtyř podjednotek, ta největší má velikost 165–180 kDa a má vlastní katalytickou funkci, druhá nemá příliš jasnou funkci a zbylé dvě mají primázovou aktivitu. Lidské geny pro katalytickou podjednotku se nachází na krátkém raménku chromozomu X.\n\nTato DNA polymeráza umožňuje tzv. iniciaci replikace, a to jak na vedoucím (\"leading\"), tak na opožďujícím se (\"lagging\") řetězci. Konkrétně je totiž schopná RNA-polymerizační (primázové) aktivity, při níž dochází ke vzniku krátké sekvence RNA, tzv. primeru. Ten je nezbytný pro to, aby mohla začít plnohodnotná replikace, tedy řazení nukleotidů DNA. Dále také hraje roli v regulaci buněčného cyklu, konkrétně v některých kontrolních bodech.\n"}
{"id": "467034", "url": "https://cs.wikipedia.org/wiki?curid=467034", "title": "Šarmé", "text": "Šarmé\n\nŠarmé je pletenina nebo tkanina s dvojitou vazbou .\n\nNázev pochází z francouzského \"charmeuse\" = lichotnice. \n\nDvojitá jednolícní vazba zde vzniká s použitím dvou \"kladecích přístrojů\", z nichž jeden klade trikotovou a druhý protisměrně suknovou vazbu (viz nákres dole).\n\nPletenina se většinou vyrábí ze syntetických filamentů, (jak ukazují dolejší snímky) lícní strana má svislou strukturu a na rubu jsou vidět vodorovně seřazená platinová očka. Pletenina se často \"počesává\". \n\nPodle některých odborníků je \"Charmeuse\" jistá záruka jakosti s tím zdůvodněním, že takto označené zboží bylo vyrobeno podle přísně stanovených předpisů.\nPoužití: Jemné dámské prádlo a jako podklad k potiskování na halenky a košilovinu.\n\nse v češtině vyslovuje šarméz. Je to zvláštní druh \"trikotýnu\", který vzniká kombinací krepového útku v plátnové vazbě na lícní straně a hladkého útku v atlasové vazbě na rubu výrobku.\n\nŠarméz se vyrábí nejčastěji z polyamidového, někdy i z viskózového filamentu. Ve 20. letech minulého století se používal na svrchní ošacení, v současné době hlavně na spodní prádlo a jako podšívkovina.\n\nPoznámka: Trikotýn je pružná a měkká vlnařská tkanina s viditelným šikmým žebrováním a často s mírně počesanou rubní stranou. Látka připomíná vzhledem a omakem pleteninu. \n\n"}
{"id": "467038", "url": "https://cs.wikipedia.org/wiki?curid=467038", "title": "Nejméně významný bit", "text": "Nejméně významný bit\n\nVe výpočetní technice je nejméně významný bit (LSB = \"least significant bit\"), takový bit, jehož pozice udává v binárním čísle hodnotu, která určuje lichost nebo sudost čísla. LSB se někdy označuje jako bit, který je nejvíce vpravo (\"right-most bit\"), vzhledem k úmluvě psaní méně platných číslic vpravo.\n\n"}
{"id": "467041", "url": "https://cs.wikipedia.org/wiki?curid=467041", "title": "Abbesses (stanice metra v Paříži)", "text": "Abbesses (stanice metra v Paříži)\n\nAbbesses je nepřestupní stanice pařížského metra na lince 12 v 18. obvodu v Paříži. Nachází se pod náměstím \"Place des Abbesses\". Jedná se o nejhlubší stanici v Paříži, neboť nástupiště, které je spojeno s prodejnou jízdenek pod povrchem dvěma točitými schodišti a dvěma výtahy, se nachází 36 metrů pod zemí.\n\nStanice byla otevřena 31. října 1912 při prodloužení linky do stanice Jules Joffrin. Při stavbě stanice se vyskytly technické obtíže, neboť v podzemí Montmartru se nacházejí staré důlní štoly po těžbě sádrovce. Stanice \"Abbesses\" proto byla vybudována ve velké hloubce. Tunely mají také speciální profil, aby vydržely velký tlak sádrovce a ke stanici \"Abbesses\" jedou vlaky po rampě se sklonem 40‰.\n\nVstup do stanice je opatřen secesními prvky, které jsou typické pro staré stanice pařížského metra. Ovšem tato výzdoba pochází ze stanice Hôtel de Ville, odkud sem byla v roce 1974 přenesena. Umístění tohoto vstupu je ovšem z historického hlediska nesprávné. Stanice byla původně součástí linky A provozované společností \"Compagnie Nord-Sud\", která na svých stanicích používala specifickou výzdobu zcela odlišnou od zbývajících linek metra.\n\nV 50. letech byla stanice renovována a stanice byla obložena kovovými pláty. V letech 2006–2007 byla nástupiště obnovena ve svém původním stylu.\n\nNázev stanice znamená česky \"abatyše\" a pochází od jména náměstí \"Place des Abbesses\", které odkazuje na bývalé benediktinské opatství Montmartre'.\n\nNa informačních tabulích je oficiální název stanice doplněn ještě podnázvem psaným malým písmem: \"Butte Montmartre\" (kopec Montmartre\").\n\nStanice má pouze jediný vchod na \"Place des Abbesses\" naproti \"Rue de la Vieuville\" č. 2.\n\n\n"}
{"id": "467047", "url": "https://cs.wikipedia.org/wiki?curid=467047", "title": "Lawrence Watt-Evans", "text": "Lawrence Watt-Evans\n\nLawrence Watt-Evans (* 26. červenec 1954, Arlington, Massachusetts, USA) je americký spisovatel, který používá pseudonym Nathan Archer. Je známý českým čtenářům z překladu několika knih i povídek. Knih napsal více než 30, většinou sci-fi a fantasy. Je držitelem ocenění Hugo.\n\nMá řadu sourozenců. Střední školu (Bedford High School) absolvoval v Bedfordu, pak vysokoškolské studium na Princeton University. Nyní žije ve Washingtonu.\n\n\n\n\n"}
{"id": "467057", "url": "https://cs.wikipedia.org/wiki?curid=467057", "title": "Krokový motor", "text": "Krokový motor\n\nKrokový motor je synchronní stroj, většinou napájený impulsy stejnosměrného proudu. Magnetické pole je generováno postupným napájením jednotlivých pólových dvojic. Pohyb rotoru krokového motoru je při nízkých rychlostech nespojitý, rotor se pohybuje mezi stabilními polohami vždy v určitém úhlu – mluvíme o pohybu v krocích. Počet kroků (stabilních klidových poloh) je dán počtem pólových dvojic, rovněž může být ovlivněn způsobem ovládání. K pohybu tohoto motoru je vždy třeba řídící elektronika – ovladač krokového motoru. K mechanickému kontaktu a tudíž otěru nedochází u krokových motorů jinde než v ložiscích. Vyznačují se proto velkou mechanickou odolností, dlouhou dobou života a provozem téměř bez údržby. Nevýhodou krokových motorů je tzv. ztráta kroku, která nastává při překročení mezního zatížení a sklon k mechanickému zakmitávání, které může vést k nestabilitě při pohybu. Obě tyto negativní vlastnosti lze předem vyloučit volbou vhodného motoru a ovladače s přihlédnutím k momentovým charakteristikám pohonu.\n\nOvladač krokového motoru je speciální elektronický obvod generující impulsy v určitém sledu a délce. Tyto impulsy následně přes výkonovou část budí v přesném pořadí jednotlivá vinutí rotoru. Frekvence, pořadí a délka impulsů z řídícího obvodu řídí počet, smysl otáček rotoru a rovněž točivý moment stroje.\n\nKrok je reakce rotoru krokového motoru na řídící impuls. Rotor se při jednom kroku pootočí z výchozí polohy (klidového stavu) do nejbližší magnetické klidové polohy.\n\nÚhel kroku α je jmenovitý úhel, který odpovídá změně polohy rotoru po příchodu jednoho impulzu. Na velikost úhlu kroku má vliv konstrukce motoru tj. počet fází statoru, počet pólů rotoru a způsob řízení krokového motoru. Vztah platný pro velikost kroku formula_1 kde formula_2 je počet fází statoru a formula_3 je počet zubů rotoru.\n\nPodle konstrukčního a principiápního provedení buzení rotorů se krokové motory rozdělují do čtyř skupin:\n\n\n\n\nSamostatný druh strojů, které vykonávají neperiodický posuvný pohyb: Stator tohoto motoru je rozvinut do úsečky, má tedy (konstrukčně) možnost jen konečného pohybu na jednu stranu. Nesoudělností rozměrů, různými odstupy mezi póly statoru a rotoru, lze získat krok motoru, který je jen zlomkem odstupu mezi póly rotoru i statoru. Ale pořadí spínání elektrického buzení jednotlivých pólů (statoru) se pak může jevit nelogicky napřeskáčku, oproti jeho konstrukčnímu pořadí pólů v prostoru.\n\nRotor se netočí, nýbrž posouvá, je proto potřeba řešit pojezdy, místo ložisek.\n\n"}
{"id": "467060", "url": "https://cs.wikipedia.org/wiki?curid=467060", "title": "John Adams (rozcestník)", "text": "John Adams (rozcestník)\n\nJohn Adams bylo či je jméno a příjmení více osob:\n\n"}
{"id": "467064", "url": "https://cs.wikipedia.org/wiki?curid=467064", "title": "Hlava (záznamová technika)", "text": "Hlava (záznamová technika)\n\nHlava je v záznamové technice elektromagnetická součástka, která v elektronických záznamových zařízeních (například pevný disk, magnetofon, videorekordér, pásková jednotka, videokamera apod.) provádí mazání, záznam nebo čtení signálu nebo dat. U zařízení s magnetickou páskou se pro funkce záznamu, čtení a mazání někdy užívají oddělené hlavy. \n\nRozlišujeme několik druhů hlav podle technologie zápisu a materiálu, ze kterého jsou vyrobeny:\n\nElektromagnetickou hlavu tvoří magnetický obvod s velmi úzkou štěrbinou, opatřený elektrickým vinutím. Při záznamu prochází vinutím elektrický signál, který indukuje magnetický tok ve feromagnetickém jhu. Magnetický obvod je však přerušen velmi úzkou štěrbinou, takže siločáry v tomto místě zasáhnou magnetické médium, které se kolem hlavy pohybuje. Čím užší štěrbina, tím vyšší frekvenci může hlava (při dané rychlosti média) zaznamenat i přečíst, zároveň ale bude signál také slabší. Při reprodukci naopak změny magnetizace pohybujícího se magnetického média indukují magnetický tok v obvodu a tím i proud ve vinutí, který se následně zesílí a využije.\n\nU páskových zařízení se kromě záznamu a čtení používá ještě tzv. předmagnetizace ultrazvukovou frekvencí, která výrazně rozšiřuje spektrum zaznamenávaných frekvencí. Proto se u páskových magnetofonů často užívají tři oddělené hlavy: předmagnetizační (která také maže předchozí záznam), psací a čtecí. Páska je vedena po povrchu hlav, někdy ještě lehce přitlačována k nim.\n\nRozhodujícími parametry magnetického disku jsou kapacita, frekvence záznamu a rychlost výběru i otáčení. Klíčová je především hustota záznamu: čím vyšší hustota, tím větší je při daném rozměru kapacita i rychlost výběru. Pro dosažení co nejvyšší hustoty musí být hlava co nejblíže k magnetické vrstvě na disku, ale vzhledem k dané rychlosti se jí nesmí dotýkat. Přitom diskové plochy nelze vyrobit ani upevnit tak, aby jejich povrch ve směru osy otáčení \"neházel\". Řešením byl vynález tzv. plovoucí hlavy. Co nejmenší hlava s feritovým jádrem je upevněna na pružině, která ji přitlačuje k disku, její přesně vypočtený aerodynamický profil a vrstvička vzduchu, kterou otáčející se disk s sebou strhává, ji však zároveň udržuje ve vzdálenosti několika mikrometrů (10 m) od povrchu. Hlava tedy \"plave\" na proudu vzduchu, ovšem jen pokud se disk otáčí patřičnou rychlostí. Kdyby se zastavil, může se záznam i hlava zničit. Elektronika disku musí tedy zajistit, že jakmile se otáčky disku sníží, musí se raménko s hlavou vychýlit mimo obvod disku. Magnetický disk (hard disk) je mimořádný technický výkon, který lze vyrábět za velmi nízké ceny.\n\n"}
{"id": "467065", "url": "https://cs.wikipedia.org/wiki?curid=467065", "title": "Kellie Suttleová", "text": "Kellie Suttleová\n\nKellie Suttleová (* 9. května 1973, St. Peters, Missouri, USA) je bývalá americká atletka, jež se specializovala na skok o tyči.\n\nV roce 1999 vybojovala stříbrnou medaili na Panamerických hrách v kanadském Winnipegu. Na mistrovství světa v atletice 1999 v Seville skončila devátá. Na letních olympijských hrách v Sydney v roce 2000 měla ženská tyčka premiéru. Americká tyčkařka se zde umístila na jedenáctém místě. O čtyři roky později neprošla na olympiádě v Athénách kvalifikací, kde skončila s výkonem 415 cm.\n\nNa halovém MS v portugalském Lisabonu se podělila o stříbrnou medaili s Ruskou Světlanou Feofanovou, když obě překonaly napoprvé 451 cm. Výše skočila jen česká tyčkařka Pavla Hamáčková, která zdolala 456 cm. Smůlu měla na halovém MS 2003 v Birminghamu, kde skončila na čtvrtém místě, díky horšímu zápisu před Polkou Monikou Pyrekovou. V roce 2006 obsadila na halovém MS v Moskvě sedmé místo.\n\nSvoji atletickou kariéru ukončila po letní sezóně roku 2006.\n\n\n"}
{"id": "467067", "url": "https://cs.wikipedia.org/wiki?curid=467067", "title": "Château de Vincennes (stanice metra v Paříži)", "text": "Château de Vincennes (stanice metra v Paříži)\n\nChâteau de Vincennes je konečná stanice pařížského metra linky 1 ležící na hranicích 12. obvodu v Paříži a města Vincennes. Nachází se pod \"Avenue de Norget\".\n\nStanice byla otevřena 24. dubna 1934 při prodloužení linky 1 ze stanice Porte de Vincennes.\nV rámci automatizace linky 1 byla nástupiště upravena ve dnech 25. a 26. srpna a 1. a 2. září 2008.\n\nStanice je pojmenována po nedalekém královském hradu \"Château de Vincennes\".\n\n"}
{"id": "467069", "url": "https://cs.wikipedia.org/wiki?curid=467069", "title": "Éra", "text": "Éra\n\nÉra může být:\n\n\nU kalendáře v historické chronologii označuje éra jeho letopočet, tedy počet roků od jeho začátku, který se nazývá epocha, např. rok 2000 naší éry (tj. našeho letopočtu).\n\n"}
{"id": "467074", "url": "https://cs.wikipedia.org/wiki?curid=467074", "title": "Fibre Channel", "text": "Fibre Channel\n\nFibre Channel, nebo FC, je až 128 gigabitové komunikační rozhraní, primárně používané pro vysokorychlostní přenos dat v síti. Fibre Channel je standardizováno v T11 v Mezinárodním výboru pro informační technologie pro normalizaci (INCITS) a American National Standards Institute (ANSI). FC se začalo používat především v oblasti superpočítačů, ale stává se též standardním typem připojení na sítích SAN (storage area). Fibre Channel využívá jako přenosové médium především optický kabel, pro menší vzdálenosti lze použít kroucenou dvoulinku či koaxiální kabel.\n\n"}
{"id": "467080", "url": "https://cs.wikipedia.org/wiki?curid=467080", "title": "Vektorový procesor", "text": "Vektorový procesor\n\nVektorový procesor (angl. \"vector processor\", \"array processor\") je digitální procesor navržený tak, aby dokázal vykonávat matematické operace nad celou množinou čísel v daném čase. Je opakem skalárního procesoru, který vykonává jednu operaci s jedním číslem v daném čase. Zrodily se při návrzích superpočítačů, kde našly i své první uplatnění a to v 80. a 90. letech. Dnes se využívají úplně běžně například jako CPU, GPU a APU.\n\nV současnosti je už velmi složité stanovit hranici mezi skalárními a vektorovými procesory. Jako příklad je možné uvést instrukční sady AltiVec, 3DNow!, SSE a AVX v procesorech x86 či procesor CELL, který má jedno skalární (PPE) a osm vektorových (SPE) jader.\n"}
{"id": "467081", "url": "https://cs.wikipedia.org/wiki?curid=467081", "title": "Seznam mitannských králů", "text": "Seznam mitannských králů\n\nSeznam mitannských králů zahrnuje všechny doložené vládce Mitanni od nejasných počátků až do zániku říše v polovině 13. století př. n. l.\n\n\n"}
{"id": "467083", "url": "https://cs.wikipedia.org/wiki?curid=467083", "title": "Skalární procesor", "text": "Skalární procesor\n\nSkalární procesory představují nejjednodušší třídu procesorů. Skalární procesor zpracovává jednu datovou jednotku v čase (typicky datové položky jsou celá čísla nebo čísla s plovoucí desetinnou čárkou). U vektorových procesorů je tomu naopak, jediná instrukce mění současně více datových položek. Rozdíl je obdobný jako rozdíl mezi skalární a vektorovou aritmetikou.\n"}
{"id": "467085", "url": "https://cs.wikipedia.org/wiki?curid=467085", "title": "U-Boot", "text": "U-Boot\n\nU-Boot je označení používané pro válečné ponorky německého námořnictva, ať už se jednalo o Kaiserliche Marine za první světové války či Kriegsmarine za druhé světové války, a K. u. k. Kriegsmarine. Jedná se o zkratku z německého \"Unterseeboot\" (= podmořský člun).\n"}
{"id": "467088", "url": "https://cs.wikipedia.org/wiki?curid=467088", "title": "Rudolf Ivanovič Abel", "text": "Rudolf Ivanovič Abel\n\nRudolf Ivanovič Abel (narozen jako William August Fisher, známý též jako Willie, 11. července 1903 – 15. listopadu 1971) byl zpravodajský důstojník (tzv. \"nelegál\") pracující na území USA pro sovětskou zpravodajskou službu MGB, resp. KGB.\n\nFisher se narodil v Newcastle-upon-Tyne v Anglii v rodině ruských Němců. Jeho rodiče byli aktivní revolucionáři, kteří museli v roce 1901 z Ruska uprchnout. Jeho otec Heinrich byl vášnivým bolševikem.\n\nFisher vyrostl ve Whitley Bay. Vystudoval na Monkseatonském gymnáziu. Vyučil se kreslířem a v roce 1920 vystudoval vysokou školu. Rok nato se i s rodiči přestěhoval do nově vzniklého Sovětského svazu.\nPo příchodu do SSSR začal Fisher pracovat jako překladatel v Kominterně. Během základní vojenské služby v letech 1925 – 1926 prodělal radistický výcvik. V roce 1927 byl přijat do OGPU (předchůdce KGB) jako radista. Na této pozici sloužil v Norsku, Turecku, Velké Británii a Francii. V roce 1936 se vrátil zpět do SSSR a nastoupil na pozici ředitele školy pro výcvik radistů – nelegálů.\n\nV období tzv. \"Velkého teroru\" jen o vlásek unikl odsouzení; kromě toho, že byl podezřelý pro svůj anglický původ byl navíc obviněn z trockismu. Stíhání sice unikl, ale v roce 1938 musel NKVD opustit. Během 2. sv. války znovu prodělal radistický výcvik a připravoval se pro vysazení za německými liniemi.\n\nV roce 1946 prodělal v řadách zpravodajské služby další výcvik, kterým byl připraven na vysazení do USA. Tam se dostal přes Kanadu 17. listopadu 1947. Se jménem Emil Robert Goldfus (skutečný Goldfus zemřel ve věku 14 měsíců) přijal i falešnou identitu a fiktivní životopis. Jako krytí si v Brooklynu otevřel malířský ateliér. Přestože neměl talent, vypracoval se ve zručného malíře. Během svého pobytu se stýkal se skupinou mladých umělců, se kterými sdílel sympatie k uměleckému realismu. Byl znám jako inteligentní, ale trochu tajnůstkářský.\n\nVe skutečnosti Fisher působil jako rezident a z této funkce řídil síť agentů a zároveň prováděl nábor nových. Mezi jeho podřízené patřili Lona a Morris Cohenovi, Julius a Ethel Rosenbergovi, David Greenglas a Klaus Fuchs, kteří se později stali známými jako Atomoví špióni.\n\nS Komunistickou stranou USA neměl Fisher nikdy žádný kontakt, ale v rámci svého životopisu tvrdil, že byl jako dřevorubec členem levicové organizace IWW.\n\nDne 24. června 1957 byl Fisher zatčen FBI. Stalo se tak jako důsledek zběhnutí jeho asistenta Reino Häyhänena (případ později vešel ve známost jako \"Případ dutého nikláku\": policie zatkla Häyhänena poté, co našla jím odhozenou niklovou minci s mikrofilmem ukrytým uvnitř). Za špionáž byl Häyhänen později odsouzen na 30 let vězení.\n\nPo svém zatčení Fisher vyšetřovatelům FBI tvrdil, že jeho skutečné jméno je Rudolf Abel, což byl ve skutečnosti řadový důstojník NKVD, který v té době byl již dva roky po smrti. Důvodem byla snaha upozornit sovětské orgány na své zatčení a tím dát ostatním sovětským špionům možnost uprchnout.\n\nPo zatčení provedla FBI ve Fišerově bytě a ateliéru prohlídky, během nichž zadržela řadu předmětů svědčících o protizákonné činnosti jejich majitele. Jednalo se o kamery a filmy pro výrobu tzv. mikroteček, krátkovlnné vysílačky a řadu dutých předmětů uzpůsobených jako tajné skrýše pro přepravu zpravodajského materiálu (štětku na holení, manžetové knoflíčky atd.)\n\nFisher byl obviněn ve třech bodech: ze spiknutí za účelem předání informací o obraně USA Sovětskému svazu (30 let), spiknutí k získání obranné informace (10 let a 2 000 $ pokuta) a působení ve Spojených státech jako agent cizí vlády bez oznámení ministerstvu (5 let a a 1 000 $ pokuta). Při soudním procesu jej obhajoval James B. Donovan, který později sehrál zásadní roli v jeho propuštění. Dne 25. října 1957 shledala porota federálního soudu v New Yorku Fishera vinným ve všech bodech a soudce jej odsoudil k úhrnnému trestu 45 let odnětí svobody.\n\nDne 10. února 1962 byl Fisher na Glienickém mostě (přezdívaném též \"Most špionů\") v Postupimi vyměněn za Garyho Powerse, pilota špionážního letounu U-2 sestřeleného nad SSSR a amerického studenta Frederica Pryora. Výměnu dojednal jeho někdejší obhájce Donovan. Po usazení se v Sovětském svazu začal Fisher pracovat jako instruktor ve škole KGB. Za svou činnost byl odměněn Leninovým řádem.\n\nFisher zemřel v roce 1971 na rakovinu plic a pohřben je v Moskvě vedle svého otce. Podle jeho dcery jeho poslední slova byla: „Nezapomeňte, že jsme Němci“.\n\nV roce 2015 byl do kin uveden film Most špionů, který popisuje příběh Rudolfa Abela a jeho obhájce Jamese B. Donovana o soudním procesu a domluvené výměně za letce Powerse.\n\n"}
{"id": "467090", "url": "https://cs.wikipedia.org/wiki?curid=467090", "title": "Rudolf Abel", "text": "Rudolf Abel\n\nRudolf Abel může být:\n\n"}
{"id": "467094", "url": "https://cs.wikipedia.org/wiki?curid=467094", "title": "Fiorello H. La Guardia", "text": "Fiorello H. La Guardia\n\nFiorello Henry La Guardia (narozen jako Fiorello Enrico La Guardia; 11. prosince 1882 – 20. září 1947) byl starosta New Yorku po tři volební období, v letech 1934–1945. Byl republikán, populární starosta a silný stoupenec politiky New Deal. La Guardia vedl obnovu New Yorku po Velké hospodářské krizi.\n\nLa Guardia se narodil v Greenwich Village italskému katolickému otci a matce židovského původu. Jeho prostřední jméno \"Enrico\" bylo změněno na \"Henry\" (anglická forma \"Enrico\"), když byl dítě. Žil v Arizoně poté, co jeho otec byl propuštěn z pozice kapelníka v armádě v roce 1898. La Guardia sloužil na amerických konzulátech v Budapešti, Terstu a Fiume v letech 1901 až 1906. Poté se La Guardia vrátil do USA, aby dokončil své vzdělání na New York University. Během této doby působil v Newyorské společnosti pro prevenci týrání dětí a jako tlumočník amerického úřadu pro imigraci na přistěhovalecké stanici Ellis Island (1907–1910).\n\nV roce 1914 se stal náměstkem generálního prokurátora New Yorku. V roce 1916 byl zvolen do Sněmovny reprezentantů, kde měl pověst jako ohnivý a oddaný reformátor. V kongresu pak La Guardia zastupoval italský východní Harlem téměř nepřetržitě až do roku 1933. Podle jeho životopisce, historika Howarda Zinna, tam byla dvě přerušení, jedno, když sloužil v ozbrojených silách v letech 1917–1919 a druhé, když sloužil jako šéf městské rady v New Yorku v letech 1920 a 1921.\n\nLa Guardia krátce sloužil v ozbrojených silách v letech 1917–1919 jako velitel Armádní letecké služby Spojených států. Létal s bombardérem Ca.5 na italsko-rakouské frontě během první světové války.\n\nV roce 1921 zemřela jeho žena na tuberkulózu. La Guardia se s rostoucí depresí obrátil k alkoholu. Po roce se uzdravil a stal se abstinentem.\n\nByl italského původu a vyrůstal v době, kdy byla v New Yorku velká zločinnost. La Guardia nenáviděl gangstery, kteří přinesli škodu italské komunitě. Když byl zvolen do prvního funkčního období v roce 1933, první co udělal poté, co složil přísahu bylo, že zvednul telefon a uložil šéfovi policie zatknout gangstera Lucky Luciana.\n\nLa Guardia byl ortodoxní republikán. Byl otevřeným kritikem Hitlera a nacistického režimu. V místním rozhlasu v roce 1934 La Guardia varoval, že \"Součástí Hitlerova programu je kompletní vyhlazení Židů v Německu.\"\n\nV roce 1941, ještě před začátkem účasti USA ve druhé světové válce prezident Roosevelt jmenoval La Guardiu ředitelem nového \"Úřadu pro civilní obranu\". Úřad byl zodpovědný za přípravu ochrany civilního obyvatelstva v případě, že by byla Amerika napadena. Úřad byl také zodpovědný za údržbu veřejné morálky, podporu dobrovolnické služby, a koordinace s dalšími federálními orgány, aby bylo zajištěno, že slouží potřebám země ve válce. Kromě toho La Guardia zůstal ve funkci starosty New Yorku.\n\nZemřel na rakovinu slinivky ve svém domě na 5020 Goodridge Avenue v Bronxu ve věku 64 let a je pohřben na hřbitově Woodlawn v Bronxu.\n\nPo La Guardiovi je pojmenováno newyorské letiště LaGuardia, střední škola LaGuardia High School a Základní škola na Strossmayerově náměstí v pražských Holešovicích nesla do přeměny na jedenáctiletou střední školu název La Guardiovo gymnasium, a to v letech 1947-53.\n\n"}
{"id": "467102", "url": "https://cs.wikipedia.org/wiki?curid=467102", "title": "Exbibyte", "text": "Exbibyte\n\nExbibyte (zkratka exa binary byte), zkráceně EiB – jednotka informace, která se používá pro vyjádření množství digitálních dat.\n\n1 exbibyte = 2 bajtů = 1 152 921 504 606 846 976 bytů = 1024 pebibajtů\n\nExbibyte je úzce spjat s exabyte, který je definován jako 10 bajtů = 1 000 000 000 000 000 000 bajtů (viz binární předpony).\n"}
{"id": "467105", "url": "https://cs.wikipedia.org/wiki?curid=467105", "title": "Théodore Rousseau", "text": "Théodore Rousseau\n\nThéodore Rousseau (15. dubna 1812, Paříž – 22. prosince 1867, Barbizon) byl francouzský malíř, zakladatel a hlavní představitel barbizonské školy, jež sdružovala francouzské malíře, kteří se věnovali krajinomalbě. \n\nPo počátečním období romantického okouzlení krajinou se Rousseau posléze plně věnoval studiu krajiny v jejím přirozeném charakteru. Náměty pro svá díla čerpal zejména z okolí Barbizonu na pokraji fontainebleauského lesa, kde bydlel. \n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "467106", "url": "https://cs.wikipedia.org/wiki?curid=467106", "title": "Nízkodenzitní lipoprotein", "text": "Nízkodenzitní lipoprotein\n\nNízkodenzitní lipoprotein (z angl. LDL—\"low density lipoprotein\") je lipoprotein, který vzniká, když se cholesterol naváže na bílkovinu. Tvoří velké shluky (v průměru mají 22 nanometrů) obsahující váčky s tisíci molekul cholesterolu. V této podobě se cholesterol transportuje krví. Někdy se LDL označuje jako špatný cholesterol nebo také zlý cholesterol (opakem je HDL – „hodný cholesterol“). LDL se může vázat na LDL receptor, načež dojde k endocytóze (pohlcení) dovnitř buňky.\n\nPokud jsou geny kódující tento protein zmutovány, mohou způsobit zvýšenou náchylnost k ateroskleróze a tím pádem k různým kardiovaskulárním onemocněním.\n"}
{"id": "467111", "url": "https://cs.wikipedia.org/wiki?curid=467111", "title": "Instrukční sada", "text": "Instrukční sada\n\nInstrukční sada ( , zkratka ISA), označovaná také jako architektura, je obecný popis organizačních, funkčních a provozních principů procesoru, z pohledu programátora je to seznam dostupných mechanismů pro programování. Programový model procesoru se může skládat například z následujících prvků:\n\n\nProcesory mající stejnou inštrukční sadu jsou vzájemně kompatibilní, což znamená, že mohou vykonávat stejné programy stejným způsobem (funkčně). V rané historii model programování procesoru závisel na fyzickém provedení procesoru. V současné době se tento trend obrátil, a používají se velmi odlišné fyzikální implementace (mikroarchitektury), pocházející od různých výrobců, a zároveň disponují shodnou ISA. Příklady takových architektur a jejich implementací:\n\n\n"}
{"id": "467121", "url": "https://cs.wikipedia.org/wiki?curid=467121", "title": "Házená na letních olympijských hrách", "text": "Házená na letních olympijských hrách\n\nHázená byla poprvé zařazena do programu olympijských her v roce 1936 v Berlíně, tehdy se však hrálo na otevřeném hřišti a s jedenácti hráči. Během dalších 36 let se házená na olympijských hrách neobjevila. Na hrách v Mnichově 1972 byla opět zařazena do programu olympijských her. Hrálo se již podle klasických pravidel, v hale se sedmi hráči. O čtyři roky později v Montrealu 1976 se poprvé představily také ženy.\n\n\n\n\n"}
{"id": "467122", "url": "https://cs.wikipedia.org/wiki?curid=467122", "title": "Superliga Española de Hockey Hielo 1992/1993", "text": "Superliga Española de Hockey Hielo 1992/1993\n\nSezóna 1992/1993 byla 19. sezonou Španělské ligy ledního hokeje. Vítězem se stal CHH Txuri-Urdin.\n"}
{"id": "467125", "url": "https://cs.wikipedia.org/wiki?curid=467125", "title": "Superliga Española de Hockey Hielo 1991/1992", "text": "Superliga Española de Hockey Hielo 1991/1992\n\nSezóna 1991/1992 byla 18. sezonou Španělské ligy ledního hokeje. Vítězem se stal CHH Txuri-Urdin.\n"}
{"id": "467126", "url": "https://cs.wikipedia.org/wiki?curid=467126", "title": "Superliga Española de Hockey Hielo 1990/1991", "text": "Superliga Española de Hockey Hielo 1990/1991\n\nSezóna 1990/1991 byla 17. sezonou Španělské ligy ledního hokeje. Vítězem se stal CH Jaca.\n"}
{"id": "467128", "url": "https://cs.wikipedia.org/wiki?curid=467128", "title": "Superliga Española de Hockey Hielo 1989/1990", "text": "Superliga Española de Hockey Hielo 1989/1990\n\nSezóna 1989/1990 byla 16. sezonou Španělské ligy ledního hokeje. Vítězem se stal CHH Txuri-Urdin.\n"}
{"id": "467131", "url": "https://cs.wikipedia.org/wiki?curid=467131", "title": "Belleville (stanice metra v Paříži)", "text": "Belleville (stanice metra v Paříži)\n\nBelleville je přestupní stanice pařížského metra mezi linkami 2 a 11, která leží na hranicích 9., 10., 19. a 20. obvodu v Paříži na křižovatce ulic \"Boulevard de la Villette\", \"Boulevard de Belleville\", \"Rue du Faubourg-du-Temple\" a \"Rue de Belleville\". V roce 2004 byla stanice s 10,93 milióny cestujících patnáctou nejvytíženější stanicí zdejšího metra.\n\nStanice byla otevřena 31. ledna 1903 při prodloužení linky ze stanice Anvers do stanice Alexandre Dumas (tehdy pod názvem \"Bagnolet\"). Dne 28. dubna 1935 přibyl přestup na nově otevřenou linku 11.\n\nBelleville je název pařížské čtvrtě, ve které se stanice nachází, a která bývala kdysi vsí za hradbami Paříže.\n\nStanice má několik východů:\n"}
{"id": "467134", "url": "https://cs.wikipedia.org/wiki?curid=467134", "title": "CH Boadilla", "text": "CH Boadilla\n\nCH Boadilla byl hokejový klub z Boadilly, který hrával Španělskou hokejovou ligu. Klub byl založen roku 1979. Zanikl roku 1990. Domovským stadionem byl Palacio de Hielo DREAMS s kapacitou 4800 diváků.\n\n"}
{"id": "467135", "url": "https://cs.wikipedia.org/wiki?curid=467135", "title": "Superliga Española de Hockey Hielo 1988/1989", "text": "Superliga Española de Hockey Hielo 1988/1989\n\nSezóna 1988/1989 byla 15. sezonou Španělské ligy ledního hokeje. Vítězem se stal Club Gel Puigcerdà.\n"}
{"id": "467136", "url": "https://cs.wikipedia.org/wiki?curid=467136", "title": "Superliga Española de Hockey Hielo 1985/1986", "text": "Superliga Española de Hockey Hielo 1985/1986\n\nSezóna 1985/1986 byla 14. sezonou Španělské ligy ledního hokeje. Vítězem se stal Club Gel Puigcerdà. 3 kluby hrály Superligu a ostatní kluby hrály juniorské soutěže.\n"}
{"id": "467137", "url": "https://cs.wikipedia.org/wiki?curid=467137", "title": "Marischal College", "text": "Marischal College\n\nMarischal College je kolej patřící k univerzitě v Aberdeen ve Skotsku. Založena byla v roce 1593 Georgem Keithem, pátým earlem Marischal ze Skotska pod oficiálním názvem \"Marischal College and University of Aberdeen\".\n\n"}
{"id": "467139", "url": "https://cs.wikipedia.org/wiki?curid=467139", "title": "Superliga Española de Hockey Hielo 1984/1985", "text": "Superliga Española de Hockey Hielo 1984/1985\n\nSezóna 1984/1985 byla 13. sezonou Španělské ligy ledního hokeje. Vítězem se stal CHH Txuri-Urdin. Tato sezona byla poslední kdy existovala druhá divize.\n"}
{"id": "467141", "url": "https://cs.wikipedia.org/wiki?curid=467141", "title": "Ellis Island", "text": "Ellis Island\n\nEllis Island je ostrov pří ústí řeky Hudson nedaleko New Yorku v USA. Od 1. ledna 1892 do 12. listopadu 1954 fungoval jako přistěhovalecká stanice pro imigranty do USA. Je majetkem federální vlády a nyní je součástí Národní památky Sochy Svobody, která podléhá federální agentuře National Park Service. Ellis Island byl také předmětem hraničního sporu mezi státy New York a New Jersey. Rozkládá se převážně v Jersey City (New Jersey), i když malou částí svého území spadá do sousedního New York City. Má rozlohu 0,24 km².\n\nFederální imigrační stanice na Ellis Islandu byla v provozu v v letech 1892 až 1954 a prošlo jí více než 12 milionů přistěhovalců. První imigrantkou, která prošla 1. ledna 1892 Ellis Islandem, byla Annie Mooreová, patnáctiletá dívka z Corku (Irsko). Ona a její dva bratři přišli do Ameriky za svými rodiči, kteří se přestěhovali do New Yorku dva roky předtím. Dostala pozdrav od úředníků a zlatý desetidolar . Poslední, kdo prošel Ellis Islandem, byl norský obchodní námořník Arne Peterssen v roce 1954. Poté, co byl roku 1924 schválen zákon o imigraci (který imigraci velmi omezil a povolil zpracování žádostí na zahraničních ambasádách), sloužila imigrační stanice pro vysídlené osoby, válečné uprchlíky a lidi bez dokumentů. Dnes může více než 100 milionů Američanů vystopovat svůj původ k imigrantům, kteří prošli Ellis Islandem. Při svém druhém příjezdu do USA zde byl Jiří Voskovec zadržován 11 měsíců.\n\n\n"}
{"id": "467142", "url": "https://cs.wikipedia.org/wiki?curid=467142", "title": "Superliga Española de Hockey Hielo 1983/1984", "text": "Superliga Española de Hockey Hielo 1983/1984\n\nSezóna 1983/1984 byla 12. sezonou Španělské ligy ledního hokeje. Vítězem se stal CH Jaca.\n"}
{"id": "467144", "url": "https://cs.wikipedia.org/wiki?curid=467144", "title": "Sóiči Noguči", "text": "Sóiči Noguči\n\nSóiči Noguči (*15. dubna 1965, , ) je japonský astronaut, zaměstnanec japonské kosmické agentury JAXA. Roku 2005 uskutečnil krátkodobý kosmický let na Mezinárodní vesmírnou stanici (ISS). V prosinci 2009 do vesmíru odstartoval podruhé, tentokrát na půl roku.\n\nSóiči Noguči se narodil v Jokohamě, dětství prožil v blízkém městě Čigasaki. Vystudoval Tokijskou univerzitu – bakalářem se stal roku 1989, magistrem roku 1991. Po škole pracoval ve společnosti (IHI).\n\nV květnu 1996 byl vybrán mezi astronauty oddílu JAXA. Od srpna 1996 procházel všeobecným výcvikem v Johnsonově středisku NASA v Houstonu. V dubnu 1998 získal kvalifikaci letového specialisty raketoplánu. Poté zůstal v Houstonu v oddělení užitečného zatížení a modulů (). Červenec – srpen 1998 strávil na stáži ve Středisku přípravy kosmonautů (CPK) ve Hvězdném městečku.\nV dubnu 2001 byl určen do posádky letu STS-113 plánovaného na červenec 2002, později byl přeřazen na let STS-114 určený na duben 2003. Po mnoha odkladech vzlétl raketoplán Discovery k Mezinárodní vesmírné stanici (ISS) až 26. července 2005. Let STS-114 trval 13 dní, 21 hodin, 32 minut. Během letu provedl Noguči tři výstupy do otevřeného vesmíru s celkovou délkou 20 hodin a 5 minut.\n\nOd ledna 2006 se v CPK připravoval na dlouhodobý let na ISS, srpnu 2006 byl předběžně určen náhradníkem Kóiči Wakaty v Expedici 16 na ISS a zahájil přípravu na let Sojuzem, ale záhy byl posádky odvolán. Ve dnech 16. - 27. ledna 2007 absolvoval s Saližanem Šaripovem a Sóičim Nogučim výcvik k přežití v lesích za Moskvou. Od února 2007 se vrátil k roli náhradníka Wakaty, tentokrát v Expedici 18, se startem v březnu 2009.\n\nV květnu 2008 JAXA oznámila zařazení Nogučiho do posádky Expedice 22/23 se startem v Sojuzu TMA-17 v prosinci 2009. Ke stanici odstartoval s kolegy Olegem Kotovem a Timothy Creamerem 20. prosince 2009, trojice po půlročním pobytu na ISS přistála na Zemi 2. června 2010.\nSóiči Noguči je ženatý, má tři děti.\n\n"}
{"id": "467145", "url": "https://cs.wikipedia.org/wiki?curid=467145", "title": "CH Gel Barcelona", "text": "CH Gel Barcelona\n\nCH Gel Barcelona byl hokejový klub z Barcelony, který hrával Španělskou hokejovou ligu. Klub byl založen roku 1979. Zanikl roku 1986. Domovským stadionem byl Grande Crise.\n\n"}
{"id": "467146", "url": "https://cs.wikipedia.org/wiki?curid=467146", "title": "Encyclopaedia Metropolitana", "text": "Encyclopaedia Metropolitana\n\nEncyclopaedia Metropolitana byla encyklopedie vydávaná v Londýně v letech 1817 – 1845. Bylo vydáno 30 svazků v 59 částech (celkem 22 426 stran a 565 ilustrací).\n\nByla rozdělena na čtyři části:\n\nDruhé vydání vycházelo v letech 1849 – 1858.\n"}
{"id": "467147", "url": "https://cs.wikipedia.org/wiki?curid=467147", "title": "Châtillon – Montrouge (stanice metra v Paříži)", "text": "Châtillon – Montrouge (stanice metra v Paříži)\n\nChâtillon – Montrouge je konečná stanice pařížského metra na lince 13. Nachází se na jižním předměstí Paříže na hranicích obcí Châtillon a Montrouge.\n\nStanice byla otevřena 9. listopadu 1976 při prodloužení linky jižním směrem ze stanice Porte de Vanves do \"Châtillon – Montrouge\".\n\nV červnu 2008 byl v této stanici zaveden automatický pohyb vlaků. Z tohoto důvodu byly na nástupištích instalovány bezpečnostní dveře zabraňující pádu cestujících do kolejiště během jízdy vlaku bez řidiče. Stanice se tak stala první stanicí zdejšího metra (s výjimkou linky 14), kde byly tyto dveře uvedeny do provozu.\n\nOd roku 2012 bude na stanici umožněn přestup na budovanou tramvajovou linku \"Châtillon\" ↔ \"Viroflay\" (linka 6).\n\nJméno stanice se skládá ze dvou částí, které představují názvy měst, na jejichž společných hranicích se stanice nachází.\n"}
{"id": "467151", "url": "https://cs.wikipedia.org/wiki?curid=467151", "title": "Tauragėský kraj", "text": "Tauragėský kraj\n\nTauragėský kraj (litevsky: Tauragės apskritis) leží ve středu a na západě země. Hlavní město kraje: Tauragė. Kraj sousedí na jihu s teritorií Kaliningradské oblasti a s Marijampolským krajem, na západě s Klaipėdským a na severu s Telšiajským krajem, Šiauliaiským a Kaunaským krajem.\n\nV Tauragėském kraji jsou 4 administrativní celky na úrovni okresu (savivaldybės):\n\nV kraji je 7 měst (seřazena podle velikosti):\n21 městysů;\nkolem 1200 vsí.\n\n"}
{"id": "467155", "url": "https://cs.wikipedia.org/wiki?curid=467155", "title": "Tloušťka", "text": "Tloušťka\n\nTloušťka může být:\n\n"}
{"id": "467157", "url": "https://cs.wikipedia.org/wiki?curid=467157", "title": "La Défense (stanice metra v Paříži)", "text": "La Défense (stanice metra v Paříži)\n\nLa Défense je konečná stanice pařížského metra linky 1. Nachází se v centru obchodní čtvrti La Défense severozápadně od Paříže. Stanice je propojena s dalšími dopravními terminály, takže je zde umožněn přestup na linku RER A, linky Transilien a tramvajovou linku 2. Díky těmto okolnostem byla v roce 2004 s 12,81 milióny cestujících jedenáctou nejvytíženější stanicí zdejšího metra. Zatímco však na lince 1 platí po celé její délce městský tarif, v případě linky RER A se v \"La Défense\" počítá již tarif pro zónu 3.\n\nStanice byla otevřena 1. dubna 1992, když byla linka 1 prodloužena od Pont de Neuilly.\n\nSpolečnost RATP původně počítala s vedením nového úseku po povrchu, což by bylo méně nákladné než tunelem pod Seinou, nakonec však byla zvolena podzemní varianta, takže plány na výstavbu stanice \"Élysées La Défense\" ze 70. let zůstaly nevyužity.\n\nJméno stanice je odvozeno od názvu čtvrti. Na informačních tabulích je oficiální název stanice doplněn ještě podnázvem psaným malým písmem: \"Grande Arche\", který odkazuje na budovu La Grande Arche. Původní celý název stanice zněl \"Grande Arche de La Défense\".\n\nJednotlivé vchody do stanice jsou označeny písmeny a názvy okolních staveb:\n\n"}
{"id": "467158", "url": "https://cs.wikipedia.org/wiki?curid=467158", "title": "Kew", "text": "Kew\n\nKew je místo v London Borough of Richmond upon Thames na jihozápadu Londýna.\nNachází se zde Královská botanická zahrada, Kew Palace a Národní archiv, farní kostel Saint Anne.\n\nJméno Kew je kombinací dvou slov – starofrancouzského \"kai\" (přístaviště) a staroanglického \"hoh\" (výběžek země). Myšlen je břeh řeky Temže. V roce 1327 bylo toto jméno zapsáno jako \"Cayho\".\n\n"}
{"id": "467159", "url": "https://cs.wikipedia.org/wiki?curid=467159", "title": "Kostel Povýšení svatého Kříže (Písek)", "text": "Kostel Povýšení svatého Kříže (Písek)\n\nKostel Povýšení svatého Kříže v Písku byl původně klášterní kostel dominikánského kláštera. Ten byl založen zřejmě v době vlády Přemysla Otakara II. a původně se nacházel jižně od kostela. V roce 1419 byl klášter vypálen husitsky smyšlejícími obyvateli města a už nebyl obnoven. Do roku 1621 v kostele nepůsobil katolický kněz. Od roku 1906 spravuje kostel Kongregace bratří Nejsvětější Svátosti, jejíž členové jsou známí jako „petrini“.\n\n"}
{"id": "467164", "url": "https://cs.wikipedia.org/wiki?curid=467164", "title": "Alois Wachsman", "text": "Alois Wachsman\n\nAlois Wachsman (14. května 1898 Praha – 16. května 1942 Jičín) byl český malíř, scénograf a architekt.\n\nPocházel z umělecké rodiny, jeho otec byl zubní lékař. Jeho prastrýcem byl malíř Bedřich Wachsmann, strýci malíř prof. Bedřich Wachsmann ml. (1871-1944), rakouský malíř a skladatel prof. Julius Wachsmann (1866-1936), literární kritik a překladatel Arnošt Procházka (bratranec nevlastní matky Julie), tetou rakouská malířka smaltu Rosa Wachsmann (sestra Julia, 1873-?), bratrancem Jiří Voskovec a neteří herečka Anna Pitašová.\nV letech 1917–1922 studoval architekturu na pražské technice (ČVUT) u profesorů Fanty a Engla, roku 1920 byl jedním ze zakladatelů skupiny Devětsil a v letech 1925–1928 studoval architekturu u Josefa Gočára na Akademii výtvarných umění. Od roku 1923 byl členem Spolku výtvarných umělců Mánes a od roku 1937 žil ve Dvoře Králové.\n\nJako malíř byl Wachsman zpočátku pod silným vlivem francouzského kubismu, později se jeho obrazy blížily surrealismu, ovšem s velmi osobitými poetickými náladami. Ke konci života maloval téměř realistické obrazy s náboženskými tématy, opět s charakteristickou poezií. Působil také jako ilustrátor a divadelní architekt pro Osvobozené i Národní divadlo. V letech 1927–1930 spolupracoval s Josefem Gočárem na návrhu kostela svatého Václava v Praze Vršovicích.\nPřed válkou se pravidelně účastnil výstav spolku Mánes, samostatná výstava se – mimo jiné i z ideologických důvodů – konala až dlouho po válce:\nNárodní galerie v Praze má jeho návrh opony pro Osvobozené divadlo, obrazy „Krajina“ z roku 1931, „Getsemanská zahrada“ z roku 1940, „Zátiší s jablky“ a „Poslední soud“ z roku 1942 a řadu dalších.\n\n\n\n"}
{"id": "467166", "url": "https://cs.wikipedia.org/wiki?curid=467166", "title": "Wachsmann", "text": "Wachsmann\n\nWachsmann nebo Wachsman je příjmení významných osobností:\n\n"}
{"id": "467168", "url": "https://cs.wikipedia.org/wiki?curid=467168", "title": "Jiří Nedoma", "text": "Jiří Nedoma\n\nJiří Nedoma (* 6. února 1951, Ústí nad Labem) je český politik, bývalý senátor za obvod č. 28 – Mělník a člen ODS.\n\nV roce 1970 vystudoval SPŠ strojní. Po maturitě až do sametové revoluce pracoval v podniku Aero Vodochody jako technik. S manželkou Jiřinou má dceru Jitku a syna Jiřího.\n\nDo ODS vstoupil v roce 1996. V letech 1990 až 2005 působil jako starosta města Odolena Voda, nejprve zvolen na Občanské forum, poté jako nestraník a od roku 1996 jako člen ODS.\n\nV roce 2004 se stal senátorem PČR. V prvním kole obdržel 32,47 % hlasů a spolu s ním postoupil do druhého kola voleb nestraník Radim Uzel kandidovaný stranou Sebeobrana voličů, který získal 15,15 %. Ve druhém kole Jiří Nedoma potvrdil svou pozici ziskem 56,27 % všech platných hlasů a stal se tak novým senátorem. V senátu pracoval jako člen Výboru pro hospodářství, zemědělství a dopravu a předsedal Podvýboru pro dopravu.\n\nVe volbách 2010 svůj mandát neobhajoval.\n\n"}
{"id": "467173", "url": "https://cs.wikipedia.org/wiki?curid=467173", "title": "Bezestínový box", "text": "Bezestínový box\n\nBezestínový box, světelná skříňka, světelný tunel, bezestínový tunel, světelný stan nebo bezestínový stan (anglicky \"light box\", nebo \"cubelite\") je zařízení pro fotografické snímání objektů bez stínu a makrofotografie v dokonale rozptýleném světle. \n\nPoužití bezestínových fotografických boxů umožňuje obejít se bez příslušenství, jako jsou například softbox, deštníky a speciální objektivy. Hlavní výhodou lightboxu je absence stínů a potlačení lesků na fotografovaných objektech. Jde v podstatě o princip rovnoměrné osvětlené duté bílé koule, uprostřed které je umístěn snímaný předmět. V kouli je rozptýlené světlo a předmět je osvětlen ze všech stran rovnoměrně. Profesor Ján Šmok toto zařízení ve své knize popisuje například jako \"pauzovací papír na drátěné konstrukci; čím větší rozměr skříňky a čím menší otvor, tím lepší výsledky.\"\n\nExistují boxy s různou barvou pozadí – například bílé, černé, modré nebo červené a také různých velikostí od třiceti do 150 cm.\n\nVyužívají se například v reklamní, fotografii skla nebo potravinářské fotografii.\n\n\n"}
{"id": "467177", "url": "https://cs.wikipedia.org/wiki?curid=467177", "title": "Watt (rozcestník)", "text": "Watt (rozcestník)\n\nWatt může být:\n\n\n\n"}
{"id": "467180", "url": "https://cs.wikipedia.org/wiki?curid=467180", "title": "Studiové osvětlení", "text": "Studiové osvětlení\n\nStudiové osvětlení (anglicky \"studio lighting\") nebo studiové záblesky (anglicky \"studio flash\") je výkonné osvětlení namontované na speciálním fotografickém stojanu, který může být libovolně přesunován bez ohledu na fotoaparát. Může být napájen z elektrické sítě nebo ze silného akumulátoru. Využívá se ve fotografickém ateliéru nebo exteriéru.\n\nJako první člověk na světě prováděl pokusy s fotografickým bleskem \nWilliam Fox Talbot v červenci 1850. Použil k tomu nejspíše statickou elektřinu, nashromážděnou v laydenských lahvích. Jako fotografovaný objekt mu sloužila stránka novin \"Times\", připevněná na rychle se otáčejícím kole, ale podle svých představ neuspěl. O svém pokusu řekl:\n\n\n\nNejstarším „bleskem“ byl ručně zapalovaný hořčíkový prášek. Později byly hořčíkové náplně umisťovány do skleněných baněk a zapalovány elektrickým kontaktem napojeným na závěrku. Baňky se daly použít jen jednou a po záblesku byly tak horké, že s nimi nešlo manipulovat. Oproti původní malé explozi ale stále představovaly významný pokrok.\n\nSystémy, které poskytovaly nepřímé umělé osvětlení pro usnadnění portrétní fotografie vyvíjel Charles Bernhoeft. Uzpůsobil koncepci hořčíkového blesku, který se ukázal jako obzvláště úspěšný při fotografování dětí, které nevydržely dlouho bez hnutí. Patentoval zařízení jako \"Bernhoeftův Blitzlichtapparat Sanssouci\" a podařilo se mu prodat přibližně 300 kusů.\n\nDalší inovací byly plastikové vrstvy na baňkách, zlepšující barevnost světla a bezpečnost pro případy, kdyby sklo během záblesku prasklo. V šedesátých letech bylo jedním z nejpoužívanějších blesků číslo 25, s průměrem baňky přibližně 25 mm, které je v tehdejších filmech často k vidění v rukou novinářů.\n\nKoncem dekády uvedla společnost Kodak pro své fotoaparáty Instamatic další vylepšení, prodávané pod názvem \"flashcube\". Flashcube se skládala ze čtyř elektricky odpalovaných baněk spolu s reflektory, uspořádané do tvaru krychle. Po každé expozici se krychle otočila o 90 stupňů, a dovolovala tak pořídit čtyři snímky za sebou.\n\nDnešní blesky jsou většinou elektronicky řízené xenonové výbojky – proud o vysokém napětí při průchodu plynem vytvoří elektrický oblouk, generující světelný záblesk. (Doba trvání záblesku se pohybuje okolo tisíciny sekundy a lze ji elektronicky regulovat) V roce 2006 měla elektronický blesk zabudovaný většina fotoaparátů cílených na masové spotřebitele.\n\nFotografové používají dva typy osvětlení. Pulzní a konstantní světlo. Praktický rozdíl spočívá v tom, že pulzní světlo svítí velmi krátkou dobu - setiny sekundy, zatímco konstantní světlo vydává nepřetržitý zdroj světla. Oba typy jsou takzvané umělé světlo.\n\nPulzní zábleskové zařízení se skládá ze dvou žárovek. První z nich - \"pilotní žárovka\" o výkonu 50-300 Wattů, pomáhá fotografovi stanovit oblasti stínu a simulovat zdroj světla. Druhá je \"impulzní žárovka\", která se rozsvítí po stisknutí fotografické spouště. Pilotní lampa v tuto chvíli zhasne a rozsvítí se záblesková žárovka. Výkon záblesku se měří v joulech. Nejčastější rozsah výkonu lampy je 50-2400 J. V propagačních materiálech výrobců se udává maximální výkon, zařízení většinou umožňuje regulaci výkonu (plynulé nebo stupňovité).\nJe velmi důležité, aby pulzní světlo bylo propojeno současně s kamerou. Za tímto účelem se používá speciální synchronizátor blesku. Pulzní světlo se skládá ze dvou typů: monobloky a generátory.\n\nMonoblok je nejčastější formou pulzních záblesků. Systém monobloku představuje „vše v jednom“ (tj. v korpusu je lampa, elektrické kabely, chladicí a regulační systém). Tento způsob je mnohem levnější a je také výhodný pro transport.\n\nZápory monobloku jsou menší kapacita, složitost regulace při fotografování „pod stropem“ (i když někteří výrobci dnes nabízejí i dálkové ovládání monobloku) a relativně těžké váze, což vyžaduje nákup silnějšího stativu. Monoblok pracuje při napětí z elektrické sítě nebo baterie.\n\nGenerátor se skládá z boxu, ve kterém jsou všechny ovládací prvky pro blesk a samotného bleskového světla (hlava lampy), které jsou propojeny kabelem. Generátor může být položen na podlaze, nebo se připojí k základně stativu. Generátor je obvykle silnější a dražší, což má několik výhod. Například generátory některých výrobců umožňují „zmrazení pohybu“, k jednomu generátoru se může připojit více než jedna lampa. Generátor funguje z elektrické sítě, ale také z baterie, která umožňuje fotografovat venku nebo v místech, kde není možnost připojení zařízení k elektrické síti.\n\nPři trvalém svícení jsou používány nejvýkonnější halogenové žárovky. Používají se při natáčení filmů, fotografickém průmyslu, ale využívají se stále méně a méně. Velká nevýhoda tohoto typu halogenových žárovek je jejich vysoká spotřeba energie a emise obrovského množství tepla, což zvyšuje náklady na dodatečné chlazení. Tyto nevýhody nutí fotografy přejít na snímání pulzním světlem.\n\n\n\n\n\n"}
{"id": "467181", "url": "https://cs.wikipedia.org/wiki?curid=467181", "title": "Vladimir Krutov", "text": "Vladimir Krutov\n\nVladimir Jevgeňjevič Krutov (; 1. června 1960 Moskva – 6. června 2012 Moskva) byl ruský hokejista narozený v Sovětském svazu. V sovětské reprezentaci byl členem legendární a obávané pětky spolu s Larionovem, Makarovem, Fetisovem a Kasatonovem. Této formaci se přezdívalo Green Line, podle barvy tréninkových triček. Mnohými byl považován za nejlepší levé křídlo 80. let (např. Haškem v jeho knize Chytám svůj život). V SSSR hrál stejně jako jeho 4 spoluhráči za tým CSKA Moskva. V sezóně 1989/90 hrál v NHL za tým Vancouver Canucks.\n\nDlouhodobé holdování alkoholu si však vybralo svoji daň. Dva dny po svých 52. narozeninách musel být hospitalizován a po pěti dnech zemřel.\n\nBěhem své úspěšné kariéry vyhrál dvakrát zimní olympijské hry, pětkrát mistrovství světa a jednou Kanadský pohár. Vyhrál vícekrát i juniorské mistrovství světa, kde se dosud jako jediný v historii stal dvakrát po sobě nejproduktivnějším hráčem. Kanadské bodování nebo trofej pro nejlepšího střelce, končily v jeho rukách i mezi dospělými. Je členem Síně slávy IIHF.\n\n"}
{"id": "467182", "url": "https://cs.wikipedia.org/wiki?curid=467182", "title": "Anton", "text": "Anton\n\nAnton nebo Antón (česky Antonín) může být:\n\n\n\n\n\n"}
{"id": "467183", "url": "https://cs.wikipedia.org/wiki?curid=467183", "title": "Cetylalkohol", "text": "Cetylalkohol\n\nCetylalkohol, též známý jako 1-hexadekanol nebo palmitylalkohol (systematický název \"hexadekan-1-ol\"), je tuhá organická sloučenina s funkčním vzorcem CH(CH)OH. Při pokojové teplotě má cetylalkohol podobu voskovité hmoty nebo vloček. Patří do skupiny mastných alkoholů.\n\nNázev cetyl je odvozen od velrybího oleje (velryba je lat. \"cetus\"), z něhož byl cetylalkohol poprvé izolován.\n\nCetylalkohol byl objeven v roce 1817 francouzským chemikem Michelem Chevreulem, který zahříval vorvaňovinu, voskovitou látku získávanou z oleje vorvaně obrovského, společně s draselným louhem (hydroxidem draselným). Při ochlazení se objevily vločky cetylalkoholu.\n\nS ústupem komerčního lovu velryb již není cetylalkohol vyráběn primárně z velrybího oleje, nýbrž je jedním z konečných produktů petrochemického průmyslu nebo se vyrábí z rostlinných olejů, například palmového nebo kokosového. Výroba z palmového oleje znamenala také vznik jednoho z alternativních názvů, palmitylalkohol.\n\nCetylalkohol se používá v kosmetickém průmyslu jako tenzid v šamponech, jako emoliens, emulgátor nebo zahušťovadlo při výrobě pleťových krémů a mlék Využívá se také jako mazivo na šrouby a matice.\n\n"}
{"id": "467184", "url": "https://cs.wikipedia.org/wiki?curid=467184", "title": "Střepy snů", "text": "Střepy snů\n\nStřepy snů jsou původní česká vyprávěcí hra (RPG), vydaná v červenci 2009 Matoušem Ježkem. Hra se na rozdíl od většiny ostatních běžně dostupných stolních RPG na českém trhu (např. Dračí doupě) zaměřuje více na psychologii postav a jejich postavení v příběhu.\n\nStřepy snů patří do rodiny tzv. stolních rolových či vyprávěcích her (nebo také her na hrdiny), ve kterých hráči přebírají úlohu fiktivní postavy a společným vyprávěním, usměrňovaným pravidly hry, společně vytvářejí příběh o těchto postavách. Jeden z hráčů pak zastává roli tzv. vypravěče, který řídí a popisuje okolí postav ostatních hráčů a klade jim do cesty v zájmu příběhu překážky. Střepy snů se zaměřují na cíle a sny hráčských postav, z nichž by měl příběh vycházet, a herními mechanismy se snaží také podpořit jejich psychologii.\n\nHra se podle autorů snaží postihnout a podpořit filmovou atmosféru rozvíjeného příběhu, hráči v rolích postav mohou dělat prakticky vše, včetně běžně nemožných věcí, důležité má být spíše vyznění jejich činů pro celkový příběh. Střepy snů nejsou zaměřeny na konkrétní žánr nebo prostředí, ty si vybírají hráči společně před hrou.\n\nPravidla Střepů snů jsou univerzální, tedy nejsou zaměřena na konkrétní prostředí. Příběh staví více na osobních cílech (\"snech\") postav, než na vypravěčem předem připraveném scénáři. Vypravěč tak klade postavám do cesty překážky na cestě k jejich cílům a zájmem hráče je postavě pomáhat překážky překonávat a dosahovat cílů postavy. Systém staví na principu tzv. \"sázky\", kdy se hráči \"vsadí\" o to, kterým směrem se bude příběh dále ubírat. Tím, že hráči využívají systémových možností, jak zvýšit šance na úspěch, se zvyšuje riziko pro postavu v případě neúspěchu.\n\nPravidla nepopisují postavu pomocí objektivních charakteristik, ale pomocí tzv. rolí. Postavy pak nemají charakteristiky jako \"síla\" nebo \"inteligence\", ale roli, kterou v příběhu zastávají – např. voják, dobrák, nebo zrádce. Systém se také snaží podporovat psychologii postav pomocí \"hodnot\", které postava zastává, a \"šrámů\", což jsou strachy, bolesti a zlozvyky postavy.\n\nCelá hra je obsažena v jediné knize, která popisuje pravidla hry i doprovodné texty, včetně návodů, jak hrát. Ke hře jsou potřeba pouze obyčejné šestistěnné kostky, je jich však potřeba poměrně velké množství (alespoň 10-15).\n\nVývoj hry začal už v létě roku 2007, kdy se Matouš Ježek (autor Bestiáře pro \"Dračí doupě Plus\") a Pavel Kechajov rozhodli vytvořit hru s atmosférou filmových příběhů a pravidly tuto atmosféru podporujícími. Ilustrace pro hotovou knihu měl dělat Michal Ivan. Asi po roce Kechajov z týmu z časových důvodů odešel a ve stejné době ho nahradil Peter Kopáč, který prováděl především matematickou analýzu systému.\n\nVývoj hry byl oficiálně oznámen 16. prosince 2007 společně se spuštěním oficiálních stránek hry. Začátkem května 2009 dali autoři k dispozici tzv. Střepy snů LITE, volně dostupnou zkušební verzi hry se zjednodušenými pravidly a osekanou o většinu doprovodných textů. Ježek společně s Kopáčem vývoj dokončil v červnu 2009 a Střepy snů vyšly v ohlášeném termínu 15. července 2009 s ilustracemi Michala Ivana, Petra Motejzíka a Tomáše Flaka.\n\n"}
{"id": "467186", "url": "https://cs.wikipedia.org/wiki?curid=467186", "title": "Věznice Mírov", "text": "Věznice Mírov\n\nVěznice Mírov je věznice umístěná na bývalém středověkém hradě v obci Mírov (okres Šumperk). Jde o věznici se zvýšenou ostrahou, která má mimo jiné oddělení pro doživotně odsouzené, v němž jsou vězněni nejnebezpečnější vězni České republiky. \n\nJeho asi nejslavnějším vězněm byl Jiří Kajínek, jednak pro nejasnosti ve svém procesu, jednak (a zejména) kvůli tomu, že v roce 2000 z Mírova uprchl a byl dopaden až po několika týdnech. Kajínek byl zřejmě jediným vězněm, kterému se podařilo z věznice uprchnout. Spolu s ním měl utéci i další doživotně odsouzený vrah Martin Vlasák, ten se však zalekl střelby a vrátil se do cely.\n\nZa protektorátu Čechy a Morava sloužila věznice jako „Ozdravovna pro plicně choré vězně slovanských národností“, zvláště Čechy a Poláky. Byli zde vězněni někteří odbojáři. Za komunistického režimu byla mírovská věznice považována za jedno z nejkrutějších vězení pro politické vězně, se kterými zde bylo zacházeno hůře než s nejtěžšími zločinci. Běžné bylo odepírání kontaktu s rodinou, odepírání léčby a léků a kruté mučení, které bylo příčinou úmrtí řady vězňů.\n\nVe věznici je zřízena truhlářská dílna.\n\nÚmrtí za 2. světové války (podle seznamu vězňů české národnosti)\n\n\n\n\nVe filmu \"Tmavomodrý svět\" byla věznice Mírov místem, kde si odpykávali své tresty letci z RAF po návratu do vlasti. Hlavní hrdina zde vzpomíná na válečná léta.\n\nNa hradě byl v letech 1969–1974 vězněn i Vladimír Škutina, přední publicista období pražského jara. Škutina svůj pobyt mezi těžkými kriminálníky a psychopatickými bachaři zachytil ve své knize \"Prezidentův vězeň na hradě plném bláznů\".\n\nVěznice se objevila i ve filmu \"Kajínek\", mapujícím Kajínkův příběh.\n\nDalším dílem byl film \"Tichá bolest\" scenáristy Jiřího Křižana.\n\n"}
{"id": "467187", "url": "https://cs.wikipedia.org/wiki?curid=467187", "title": "Anna Náprstková", "text": "Anna Náprstková\n\nAnna Náprstková (24. dubna 1788 Praha – 19. října 1873 Praha) byla česká podnikatelka a filantropka.\n\nNarodila se v Praze v rodině zámožných měšťanů mlynáře Vincence Homa a Josefy, roz. Draské. Zde navštěvovala Svatopetrskou školu. O otce přišla velmi brzy a v osmi letech jí onemocněla i matka. Rodina po smrti otce velmi zchudla, nejprve musela jít do služby sestra Barbora a později i Anna, která vstoupila do velmi těžké služby ke svému strýci. Po jeho smrti sloužila u druhého strýce, kde zastala práci za dvě služky. Zde se učila od svých příbuzných v obchodě a svou pílí pomáhala jeho rozvoji.\n\nProvdala se v devatenácti letech za Jana Nováka. Zařídila si vlastní hospodářství a vzala si k sobě svou matku a mladší sestru Madlenku. Později se odstěhovali do Karlína, kde otevřeli vývařovnu s obsluhou. Zde se Anna zdokonalila v obchodě. Později, když její sestra Barbora Serafínová ovdověla, přestěhovala se k nim a pomáhala jim s domácností a hospodařením. V roce 1811 byl vydán finanční patent, který znehodnocením úspor rodinu přivedl opět na pokraj bídy; museli opět znovu začít, pronajavše si tentokrát pivovar u Hermonů.\n\nPo dvanácti letech manželství Anna ovdověla a po dalších čtyřech letech se provdala podruhé za Antonína Fingerhuta (Náprstka). Spolu zakoupili dům u Halánků na Betlémském náměstí v Praze. Po devíti letech Anna ovdověla opět a ze třinácti dětí jí zbývali jen dva synové, Ferdinand a Vojtěch. Syna Vojtěcha podporovala jak v době jeho vyhnanství (odešel do emigrace do USA po potlačení revoluce v roce 1848 a strávil tam deset let), tak i později, kdy se stala významným sponzorem dnešního Náprstkova muzea asijských, afrických a amerických kultur.\n\nZískala značné jmění, které využívala na podporu chudiny. Pomáhala jim jak stravou, tak penězi. Mezi dráteníky, kteří procházeli zemí, byla známa jako panímaminka Náprstková. Po celý život zůstala skromná, pracovitá a pokorná.\n\n\n"}
{"id": "467188", "url": "https://cs.wikipedia.org/wiki?curid=467188", "title": "Hořiněves", "text": "Hořiněves\n\nHořiněves () je obec v okrese Hradec Králové. Žije zde obyvatel.\n\nHořiněves se nachází v jižním úpatí horského hřebenu mezi údolími Trotina a Bystřice. Na jihovýchodě stoupá kopce Rejdiště (317 m), který je také někdy nazýván Tumplac. Na jihozápad leží Svíb (330 m). Severně od obce je železnice ve směru Hněvčeves – Smiřice (vlak po ní jede výjimečně, po trati jezdí jenom někdy výletní historické lokomotivy).\n\nSousední obce jsou Vrchovnice a Jeřičky na severu, Lužany na severovýchodě, Račice nad Trotinou na východě, Sendražice na jihovýchodě, Neděliště a Máslojedy na jihu, Čistěves na jihozápadní, Benátky na západě, Třebovětice a Cerekvice nad Bystřicí na severozápadě.\n\nPrvní písemná zmínka o obci Hořiněves pochází z roku 1238.\n\nV roce 1881 byla založena železnice, první vlak vyjel v roce 1882. Majitel železnice Franz von Liebieg byl tak zadlužen, že jeho majetek přešel v roce 1881 do císařského rodinného fondu. Po vzniku Československa bylo znárodněno zboží Habsburků. V období Protektorátu Čechy a Morava obec obdržela název „hořící vesnice“. \n\nOd roku 1949 do roku 1960 byla obec v okrese Jaroměř. Od 1. ledna 1961 patří obec do okresu Hradec Králové. Roku 1980 byly k Hořiněvsi přidány obce Žíželeves, Jeřičky, Vrchovnice a Želkovice (Vrchovnice je od roku 1990 samostatnou obcí). Ke dni 1. ledna 2011 zde žilo 714 obyvatel, z toho 347 mužů a 367 žen.\n\n\n\n\n"}
{"id": "467189", "url": "https://cs.wikipedia.org/wiki?curid=467189", "title": "Pískoviště (divadelní hra)", "text": "Pískoviště (divadelní hra)\n\nPískoviště (polsky \"Piaskownica\") je polská divadelní hra Michała Walczaka, který patří k nejmladší generaci polských dramatiků. Jeho debut Pískoviště se v Polsku dočkal značného ohlasu a několika inscenací. Autor byl označen za \"vycházející hvězdu polské dramatiky\".\n\nTato divadelní hra se odehrává na pískovišti. Chlapec si na společném hřišti hraje na Batmana, holčička si donese panenku. Je to hra vyprávějící o nejjednodušších lidských věcech pomocí zvláštní, umělé, a zároveň nadmíru vážné formy. Příběh ženy a muže na pískovišti pojednává, o setkání dvou lidí, o nenaplněné lásce, pojednává o lidech, kteří si výborně rozumějí, ale nejsou si schopni zcela porozumět.\n\n"}
{"id": "467191", "url": "https://cs.wikipedia.org/wiki?curid=467191", "title": "Mastný alkohol", "text": "Mastný alkohol\n\nMastné alkoholy jsou alifatické alkoholy odvozené od tuků a olejů, pocházející z rostlin, ale také syntetizované živočichy a řasami. Jejich význam pro výživu a zdraví byl v historii přehlížen, je vnímán až nyní, mastné alkoholy jsou blízce příbuzné s mastnými kyselinami, včetně dobře zdokumentovaných omega-3 mastných kyselin. Dalšími podobnými sloučeninami jsou mastné aldehydy.\n\nMastné alkoholy mají obvykle sudý počet atomů uhlíku v molekule. Výroba z mastných kyselin poskytuje alkoholy s přímým řetězcem, hydroxylová skupina (-OH) se připojí na koncový uhlík. Jiné procesy mohou poskytovat isoalkoholy - hydroxylová skupina se napojí na uhlíkový atom uvnitř řetězce.\n\nOxidací mastných alkoholů do prvního stupně vznikají mastné aldehydy a do druhého stupně mastné kyseliny. Například oxidací nejjednoduššího mastného alkoholu butanolu se vytváří butyraldehyd a dále kyselina máselná:\n\n2 CH(CH)OH + O → 2 CH(CH)CHO + 2 HO\n\n2 CH(CH)CHO + O → 2 CH(CH)COOH\n\n"}
{"id": "467192", "url": "https://cs.wikipedia.org/wiki?curid=467192", "title": "Josef Heger", "text": "Josef Heger\n\nJosef Heger (7. května 1885 Nyklovice u Žďáru nad Sázavou – 6. ledna 1952 tamtéž) byl český římskokatolický teolog, duchovní, hebraista, profesor Univerzity Karlovy a překladatel Bible.\n\nJosef Heger se narodil v selské rodině, roku 1908 ukončil studium teologie v Brně a působil tam jako kaplan. Roku 1911 odjel na delší studijní cestu do Palestiny, což rozhodlo o jeho životním povolání. Po návratu získal doktorát teologie ve Vídni a působil jako profesor na gymnáziu v Moravských Budějovicích. Roku 1924 se stal profesorem Starého zákona na alumnátu v Brně a roku 1930 začal překládat biblické knihy. Překlad knihy \"Ijjób\" (Kniha Jób) vzbudil zájem klasického filologa prof. Ferdinanda Stiebitze a Heger byl povolán na Teologickou fakultu Univerzity Karlovy, kde byl roku 1936 zvolen děkanem. Za války, když byly vysoké školy zavřeny, působil jako farář na Vysočině a roku 1945 se vrátil do Prahy. Když roku 1951 dokončil překlad Starého zákona, byl už silně omezen nemocí, na niž o rok později zemřel.\nHegerovy překlady se snaží zachovat semitský charakter textů i jejich jazykový rytmus. Vycházely v letech 1931 – 1947 po jednotlivých knihách či skupinách, celý Starý zákon vydali jeho žáci a pozdější profesoři Jan Merell a František Kotalík ve třech svazcích až v letech 1953 – 1958.\n\n\n\n"}
{"id": "467195", "url": "https://cs.wikipedia.org/wiki?curid=467195", "title": "Mastný aldehyd", "text": "Mastný aldehyd\n\nMastné aldehydy jsou aldehydy odvozené od uhlovodíků tvořících mastné kyseliny. Podobně jako mastné kyseliny, i mastné aldehydy mohou být nasycené (s jednoduchými vazbami mezi atomy uhlíku) nebo nenasycené (s násobnými vazbami). Mastné aldehydy mají obecný funkční vzorec CH(CH)CHO, kde n je 4 až 20 nebo i více. Nejrozšířenějším mastným aldehydem je palmitaldehyd (hexadekanal) odvozený od uhlovodíku cetanu (hexadekanu).\n\nMastné aldehydy mohou vznikat rozkladem hydroperoxidů mastných kyselin po peroxidaci lipidů. Běžně se vyskytují v životním prostředí. Některé z mastných aldehydů mohou působit jako feromony. Aldehydy izoprenoidů hrají důležitou roli v biologii hmyzu a v botanice. Jedním z důležitých mastných aldehydů je retinal, jedna z aktivních forem vitaminu A.\n\n"}
{"id": "467201", "url": "https://cs.wikipedia.org/wiki?curid=467201", "title": "Kurigalzu I.", "text": "Kurigalzu I.\n\nKurigalzu I. byl kassitský král Babylonie v období kolem r. 1390 př. n. l.\nKurigalzu I. přesunul královské sídlo z Babylónu do nově vybudovaného města Dur-Kurigalzu (\"Pevnost Kurigalzova\", nyní hradiště Akarkuf). Místo bylo vybráno pro svou strategickou polohu v severní části Mezopotámie a pro relativně jednoduchou obhajitelnost proti případným útokům. Nové město zdobily bohaté paláce a mnoho chrámů.\n\nKurigalzu používal poměrně zvláštní titul \"král rovných (sobě) mezi svými předchůdci\" a titul Sargona I. \"král mnohých/hojných\". Podle vzoru králů z Uru a Isinu byl Kurigalzu považován za boha již byl během jeho života. Své \"zbožnění\" ospravedlnil rozhodnutím ne babylonských bohů, ale bohů kassitských - Šumalii a Šukamuny. Těm nechal vybudovat velký chrám přímo v Babylonu. V tomto chrámu byl podle svého prohlášení údajně obdařen božskou září a obdržel insignie královské moci. Zřejmě se přikláněl ve prospěch kultu nippurského boha Enlila (ztotožněného s kassitským Harbem), který soupeřil s babylonským Mardukem. Tím, že přesunul své sídlo z Babylonu, udělil vlastně tomuto městu privilegia: možnost autonomně řídit město jeho obyvateli, osvobození od státních daní atd. Jak zdůrazňují jeho nápisy, to vše dělal k vůli Mardukovi.\nS Egyptem měl Kurigalzu přátelské vztahy. Svou dceru poslal do harému faraóna Amenhotepa III., a když se ho syrská města pokoušela zapojit do aliance proti faraonovi, poslal jim úplné odmítnutí z důvodu, že je faraónovým spojencem. Dokonce jim hrozil válkou, jestliže jejich vzpoura bude realizována.\n\nExistují spekulace, že Aššúr byl v nějaké formě na Kurigalzovi závislý nebo byl dokonce jeho vazalským územím. Pokud k tomu ale skutečně došlo, je pravděpodobné, že se jednalo pouze o formální záležitost.\nJeho nejstarší dcera, (podle novobabylonského dokumentu VAT 17020) se provdala za krále Elamu Pahir-Iššana. Nicméně někteří historici se domnívají, že se jednalo o dceru Kurigalzu II..\nPřesné údaje o počtu let a délky jeho panování se nedochovala.\n\n\n"}
{"id": "467202", "url": "https://cs.wikipedia.org/wiki?curid=467202", "title": "Pont de Sèvres (stanice metra v Paříži)", "text": "Pont de Sèvres (stanice metra v Paříži)\n\nPont de Sèvres je konečná stanice pařížského metra na západním konci linky 9. Nachází se již za hranicí Paříže ve městě Boulogne-Billancourt pod \"Avenue du Général Leclerc\".\n\nStanice byla otevřena 3. února 1934 při rozšíření linky 9 ze stanice Porte de Saint-Cloud.\n\nStanice byla pojmenována po nedalekém mostu, který vede přes Seinu do města Sèvres na pravém břehu, a u kterého končí \"Avenue du Général Leclerc\".\n\nStanice má východ na autobusové nádraží, které se nachází nad stanicí.\n\n"}
{"id": "467208", "url": "https://cs.wikipedia.org/wiki?curid=467208", "title": "Dragan Đokanović", "text": "Dragan Đokanović\n\nDragan Đokanović, srbsky \"Драган Ђокановић\", (20. dubna 1958, Sarajevo) je srbský politik, předseda politické strany Demokratska stranka federalista.\n\n"}
{"id": "467210", "url": "https://cs.wikipedia.org/wiki?curid=467210", "title": "Barbizonská škola", "text": "Barbizonská škola\n\nBarbizonská škola (asi 1830–1870) byla skupina francouzských malířů zaměřených na krajinomalbu, kteří se kolem roku 1830 usadili v okolí vesnice Barbizon poblíž Fontainebleau, aby zde přímo v přírodě nacházeli motivy pro své obrazy. Podle Barbizonu také skupina dostala své jméno. Umělci barbizonské školy, kterou založil malíř Théodore Rousseau, byli ovlivněni starými holandskými mistry a anglickými krajináři, zejména Johnem Constablem. \n\nCílem malířů barbizonské školy byl odvrat od strnulého klišé v ateliéru komponované krajiny a návrat k reálné přírodě. Zde se zrodil nový směr ve vývoji krajinomalby zvaný plenér neboli malba v přírodě, pod širým nebem, ( \"en plein air\").\nRealistickým vztahem ke krajině a plenérismem ovlivnili umělci této školy impresionisty.\n\n\nZ českých malířů navázal na barbizonskou školu Antonín Chittussi, zčásti ovlivnila i Václava Brožíka.\n\n\n"}
{"id": "467212", "url": "https://cs.wikipedia.org/wiki?curid=467212", "title": "Koleopterologie", "text": "Koleopterologie\n\nKoleopterologie je zoologická věda zabývající se studiem řádu brouků (Coleoptera); jde o odvětví entomologie.\n\nKoleopterolog je osoba zabývající se koleopterologií ať již jako koníčkem (sběratelé, fotografové…), nebo vědecky (např. studující brouky jako škůdce lesů a dřeva, zemědělských plodin, potravin apod.).\n\n"}
{"id": "467215", "url": "https://cs.wikipedia.org/wiki?curid=467215", "title": "Adela Vinczeová", "text": "Adela Vinczeová\n\nAdela Vinczeová, rozená Banášová (* 12. října 1980 Bratislava), je slovenská moderátorka.\n\nJejím otcem je slovenský diplomat a spisovatel Jozef Banáš. Vystudovala Filozofickou fakultu v Bratislavě, obor kulturologie.\n\nZačínala jako moderátorka ve slovenském Fun Radiu, později se objevila v humoristickém pořadu TV Markíza \"Sedem s r.o.\" Přelomovým v její kariéře bylo uvádění tří sérií projektu \"Slovensko hľadá Superstar\" (STV, společně s Martinem „Pycem“ Rauschem). Následně na Markíze uváděla dva ročníky soutěže \"Let’s Dance\" (obdoba StarDance, opět s Rauschem) a ve třetím se sama zařadila mezi soutěžící. V pořadu \"Slovensko má talent\" účinkovala jako porotkyně.\n\nČeští diváci ji znají ze společných projektů TV Nova a TV Markíza: \"Test národa\" (2006, moderování s Daliborem Gondíkem) a \"Česko Slovenská Superstar\" (2009, moderování s Leošem Marešem). V roce 2010 byla porotkyní česko-slovenské televizní show \"Talentmania\". V roce 2012 spolu s Petrem Vágnerem uváděla „kulinářskou show“ \"Recept na bohatství\" na TV Barrandov. V roce 2013 účinkovala jako host v pořadu \"QI – Na vše máme odpověď\".\n\n"}
{"id": "467217", "url": "https://cs.wikipedia.org/wiki?curid=467217", "title": "Intel 8021", "text": "Intel 8021\n\nIntel 8021 je osmibitový jednočipový mikropočítač harvardské architektury vyrobený firmou Intel a na trh uvedený roku 1977 patřící do rodiny MCS-48. Taktovací frekvence se pohybovala okolo 100 kHz, osazoval se do patice PDIP 28. Bylo uvedeno několik podtypů jako např.: P8021, P8021_B, P8021H nebo P8021H_B. Používal se v průmyslovém odvětví k řízení automatických systémů. Bylo nutné jej napájet 5 V. Mohl zpracovávat programy o velikosti 4 KiB (šířka registru PC tedy byla 12 bitů).\n\n"}
{"id": "467219", "url": "https://cs.wikipedia.org/wiki?curid=467219", "title": "SIMD", "text": "SIMD\n\nSIMD (Single Instruction, Multiple Data) – jeden z typů počítačových architektur. Jsou to systémy, u kterých existuje celá řada zpracovaných datových toků na základě jediného seznamu instrukcí – jedná se o tzv. vektorové počítače.\n\nSIMD počítače jsou určeny zejména pro vědecké a technické výpočty, ale jednotky plnící úkoly v souladu s metodikou SIMD jsou přítomny také v oblasti domácích počítačů založených na architektuře Intel x86 a to MMX, 3DNow! (zastaralé), SSE a odvozené, AVX a AVX-512. Pro procesory IBM POWER potom AltiVec.\n"}
{"id": "467222", "url": "https://cs.wikipedia.org/wiki?curid=467222", "title": "Intel 8035", "text": "Intel 8035\n\nIntel 8035 je osmibitový jednočipový mikropočítač rodiny MCS-48 firmy Intel, uvedený na trh roku 1976. Zařízení je zabaleno do 40pinového pouzdra DIP, napájen byl 5 V (tolerance 10 %), pracoval v teplotním rozmezí 0–70 °C. Neobsahuje přímo paměť programu (musí se připojit externě, přičemž maximální velikost může být 4 KiB), vnitřní datová paměť byla pouze 64 bajtů. Hodinový oscilátor je součástí čipu (procesor může pracovat v rozmezí frekvencí 1 až 11 MHz), dále obsahoval dva 8bitové čítače/časovače, 27 V/V portů a podporuje dvě maskovatelná přerušení.\n\nDatová paměť a zásobník zabírají stejné místo v paměti. Programová paměť je oddělená od datové a od zásobníku paměti.\n\nDatová paměť se skládá z 64 bytů on-chip RAM a až 256 bytů externí RAM:\n\nZásobník je uložen v datové oblasti paměti 08h–17h (8–23) a může být osmiúrovňový. Začíná na adrese 08h a výš. Při spuštění instrukce CALL jsou uloženy do zásobníku návratové adresy (12 bitů) a horní 4 bity bajtu uchovávajícím stav programu (bity CY, AC, F0 a BS). Pokud uživatelský program nevyužívá všech úrovní zásobníku, pak může být část fronty (2 bajty na jednu úroveň) použita pro ukládání dat.\n\nVyhrazené adresy:\n\n27 V/V linek: \n\n"}
{"id": "467224", "url": "https://cs.wikipedia.org/wiki?curid=467224", "title": "Vektor přerušení", "text": "Vektor přerušení\n\nVektor přerušení je adresa paměti handleru přerušení nebo index pole tabulky vektorů přerušení, která obsahuje paměťové adresy přerušení. Tabulka bývá většinou umístěna na začátku paměti, jak je běžné u procesorů architektury x86. Zvláštním přerušovacím vektorem je resetovací vektor (vyvolatelný signálem RESET), který pouze skočí na adresu F000:FFF0.\n\nJinými slovy se vektor přerušení dá popsat také jako adresa první instrukce samotné obsluhy přerušení.\n"}
{"id": "467225", "url": "https://cs.wikipedia.org/wiki?curid=467225", "title": "SIPP", "text": "SIPP\n\nSIPP (anglicky Single Inline Pin Package) je druhá generace pamětí DRAM (jedná se tedy o paměť s náhodným přístupem), která je výsledkem tržní poptávky po snadné montáži na základních deskách s paměťmi RAM. SIPP moduly se skládaly z malého plošného spoje, na které bylo namontováno množství paměťových čipů. Měl 30 pinů podél jednoho okraje, což odstranilo potřebu každý DRAM čip namontovat individuálně. Paměť se pak vkládala do připravených slotů na základní desce, což do té doby na PC platformě rozšířené nebylo. Tento typ paměti se používal především na systémech 80286 a 386SX. Později byl nahrazen paměťmi SIMM, které se ukázaly jako snadnější pro instalaci.\n\n30pinové SIPP moduly jsou kompatibilní s 30pinovými SIMM moduly, což zároveň vysvětluje, proč některé moduly SIPP byly ve skutečnosti moduly SIMM s vývody připájenými na konektory.\n"}
{"id": "467231", "url": "https://cs.wikipedia.org/wiki?curid=467231", "title": "Pieve di Ledro", "text": "Pieve di Ledro\n\nPieve di Ledro je část obce Ledro (do 31. prosince 2009 obec) v Itálii v provincii Trentino v údolí Valle di Ledro, zhruba 470 km severně od Říma a 36 km jihozápadně od Tridentu.\nJihovýchodně leží jezero Lago di Ledro.\n\nU obce proběhla 18. července 1866 jedna z bitev II. války za nezávislost Itálie mezi Rakousko-uherskou monarchií a Italským královstvím.\n\nV květnu 1915 byli obyvatelé Pieve a okolních obcí evakuováni do vnitrozemí Rakouska-Uherska, často do Čech. V místě pak probíhaly boje I. světové války, během nichž byla obec poškozena. Obyvatelé se do svých domovů mohli vrátit až v průběhu roku 1919.\n\n30. listopadu 2008 obyvatelé v místním referendu schválili sloučení dosavadních šesti obcí údolí Valle di Ledro do společné obce pod názvem Ledro. Sloučení vstoupilo v platnost 1. ledna 2010.\n\nV obci se nachází fotbalové hřiště.\n"}
{"id": "467235", "url": "https://cs.wikipedia.org/wiki?curid=467235", "title": "DIMM", "text": "DIMM\n\nDIMM (zkratka Dual In-line Memory Module) je v informatice označení pro paměťový modul paměti RAM určených pro použití v osobních počítačích, pracovních stanicích a serverech, které byly uvedeny na trh společně s nástupem procesorů Intel Pentium. Předchůdcem pamětí DIMM byly paměti SIMM.\n\nHlavní rozdíl mezi SIMM a DIMM je ten, že DIMM má na obou stranách samostatné elektrické kontakty, zatímco kontakty na SIMM byly zdvojené (tj. po obou stranách stejné). Dalším rozdílem je, že standardní SIMM moduly jsou 32bitové, zatímco DIMM jsou 64bitové. Pokud byl procesor Pentium používán s moduly SIMM, musely být osazovány v párech, aby pokryly paměťovou sběrnici, která byla u Pentia 64bitová. Procesor tak přistupoval současně ke dvěma modulům. Moduly DIMM byly zavedeny proto, aby problém odstranily.\n\nNejpopulárnější typy DIMM modulů:\n\n"}
{"id": "467236", "url": "https://cs.wikipedia.org/wiki?curid=467236", "title": "Thomas Müller (skladatel)", "text": "Thomas Müller (skladatel)\n\nAlfred Thomas Müller (* 12. ledna 1939 Lipsko) je německý hudební skladatel, dirigent a klavírista.\n\nV letech 1957 až 1961 studoval hru na klavír u Clemenové, kompozici u Thilmanna a dirigování u Hintzena na Hochschule für Musik Carl Maria von Weber Dresden v Drážďanech.\n\nV letech 1962 až 1965 byl korepetitorem Německé státní opery v Berlíně. Dále působil v divadlech v Halberstadtu, Stralsundu a Wittenbergu. Od roku 1969 do 1975 pracoval jako druhý kapelník v Landestheater Halle. V letech 1975 až 1977 byl hudebním vedoucím v \"Thomas-Müntzer-Theater Eisleben\".\n\nNa Akademie der Künste Berlin se pod vedením Wohlgemuta stal mistrem kompozice. 1978 až 1982 byl hudebním vedoucím v \"Theater der Jungen Garde Halle\". Od 80. let 20. století pracuje převážně jako nezávislý skladatel a pianista. Stylově patří mezi následovníky Weberna, Scelsiho a Varèse.\n\n\n\n\n\n\n\n\n"}
{"id": "467237", "url": "https://cs.wikipedia.org/wiki?curid=467237", "title": "RIMM", "text": "RIMM\n\nSlovo RIMM má několik významů: \n\n"}
{"id": "467240", "url": "https://cs.wikipedia.org/wiki?curid=467240", "title": "Ivan Kurz", "text": "Ivan Kurz\n\nIvan Kurz (* 29. listopadu 1947 Praha) je český hudební skladatel a pedagog. Je jedním z významných představitelů současné skladatelské generace, do povědomí hudební veřejnosti se zapsal jako tvůrce hudby pódiové i jako přední autor hudby filmové a divadelní.\n\nUznání si Kurzova tvorba získala nejen díky své profesionální technické kvalitě, ale především hloubkou a opravdovostí svého sdělení. V jeho hudební řeči dominuje ideál postmoderny, zobrazující se v syntéze kompozičních prostředků. Je autorem mnoha skladeb komorních, vokálních i kompozic elektroakustických. Těžiště jeho tvorby leží zejména v partiturách pro symfonický orchestr. Jeho díla jsou prováděna předními symfonickými a komorními tělesy (Česká filharmonie, FOK, Symfonický orchestr českého rozhlasu, Stamicovo kvarteto, Doležalovo kvarteto, Kühnův dětský sbor, aj.) v tuzemsku i v zahraničí. Od roku 1977 působí jako pedagog na hudební fakultě AMU. Do obecného povědomí nejširší veřejnosti vstoupila jeho filmová hudba k televizním seriálům „Panoptikum města pražského“ a „Četnické humoresky“.\n\nPo maturitě na Gymnáziu Na Zatlance studoval skladbu na hudební fakultě AMU ve třídě prof. Emila Hlobila, absolvoval 1971. V letech 1971–1975 působil v Československé televizi jako externí dramaturg v redakci hudebního vysílání. Současně pokračoval v postgraduálním studiu, interní uměleckou aspiranturu ukončil na hudební fakultě AMU u prof. Václava Dobiáše (1976).\n\nV letech 1977–1990 působil jako odborný asistent na katedře teorie a dějin hudby HAMU, současně zastával funkci tajemníka této katedry. Na hudební fakultě AMU se posléze habilitoval a byl jmenován docentem pro obor skladba 1990. 1990–1996 působil jako docent na katedře skladby HAMU, zároveň (od roku 1993) zastával funkci proděkana. Profesorské jmenovací řízení proběhlo v roce 1996. V témže roce byl jmenován pro obor skladba profesorem. Dále na hudební fakultě AMU působil jako pedagog, proděkan (do konce roku 1997), následně děkan fakulty (1997–2000) a vedoucí katedry skladby (2004–2010). V současné době působí na katedře skladby jako pedagog, je členem umělecké rady HAMU.\nVe veřejném životě zastává funkce člena dozorčí rady OSA.\n\n\n\n\n\n\n\n\n\n\n"}
{"id": "467241", "url": "https://cs.wikipedia.org/wiki?curid=467241", "title": "Rusec laponský", "text": "Rusec laponský\n\nRusec laponský (\"Ectobius lapponicus\") je hmyz z řádu švábů. Jde o jedno z mála švábů vyskytujících se ve Střední Evropě ve volné přírodě.\n\nJe běžný v celé Evropě, vyskytuje se i na západní Sibiři.\nRusec dosahuje velikosti 7-10 mm. Zbarvení těla je variabilní. Sameček má dlouhá přední křídla a na štítu má černou, neostře ohraničenou skvrnu. Samička má štít světle hnědý a kratší křídla, která ji neumožňují létat.\n\nŽije převážně v lesích, občas jej lze nalézt i v křovinách, sadech nebo v zahradách. V budovách se nevyskytuje.\n\nJe to velmi čile se pohybující šváb. Objevuje se od května do září, v závislosti na počasí. Samečci obvykle bývají na nízkých rostlinách a samičky na zemi. Snášená vajíčka jsou chráněná kokonem dlouhým asi 3 mm. Nymfy se líhnou po 2-3 měsících. Přezimují nymfy. Dospělci jsou všežravci.\n"}
{"id": "467243", "url": "https://cs.wikipedia.org/wiki?curid=467243", "title": "Marek Vorel", "text": "Marek Vorel\n\nMarek Vorel (* 27. srpna 1977, Brno) je český hokejový útočník. Jedná se o dalšího brněnského rodáka v dresu Komety Brno. V sezoně 2009/2010 přestoupil zpět do svého mateřského klubu. Je vnukem bývalého brněnského fotbalisty (SK Židenice, ČAFC Židenice) a funkcionáře (TJ Spartak Brno ZJŠ / TJ Zbrojovka Brno) Karla Nepaly.\n\n"}
{"id": "467248", "url": "https://cs.wikipedia.org/wiki?curid=467248", "title": "Johann Friedrich Crell", "text": "Johann Friedrich Crell\n\nJohann Friedrich Crell (6. ledna 1707 Lipsko – 19. května 1747 Helmstedt) byl německý anatom a fyziolog.\n\nByl synem Ludwiga Christiana Crella. Navštěvoval školu v rodném městě a na Lipské univerzitě se stal v roce 1732 doktorem medicíny. Roku 1737 byl jmenován profesorem anatomie a fyziologie na Wittenberské univerzitě a od roku 1741 profesorem na Helmstedtské univerzitě, kde pracoval až dokonce života.\n\n"}
{"id": "467252", "url": "https://cs.wikipedia.org/wiki?curid=467252", "title": "Pásový traktor", "text": "Pásový traktor\n\nPásový traktor je pásové vozidlo určené k pracím v zemědělství. Často se jedná o totožné stroje, jako jsou buldozery, t.j. pásová vozidla opatřená radlicí. \n\nPrvní pokusy o postavení pásového vozidla byly již počátkem 18. století, avšak skončily pouze „na papíře.“ První stroj byl sestaven až na samém počátku 20. století v železárnách ve Waterville v USA. Ve stejné době se experimentovalo s pásovými traktory i ve Velké Británii. Rozvoj pásových vozidel ovlivnila 1. světová válka, kdy došlo k výrobě tanků, které byly též opatřené pásy. \n\nDo čela výroby pásových traktorů a buldozerů se dostala firma Caterpillar v USA. V období mezi dvěma světovými válkami začal pásové traktory ve velké míře produkovat Sovětský svaz, pro který se stal jedním ze symbolů industrializace a kolektivizace zemědělství. \n\nFirmy záhy pochopily, že je výhodnější a ekonomičtější vyrábět univerzální pásový stroj, který může sloužit zároveň jako traktor i jako buldozer. Na podvozcích těchto strojů se pak začaly vyrábět i pásové tahače pro armádu, které sloužily jako tahače děl a kanónů (včetně přepravy osádky), přepravníky v těžkém terénu apod. \n\nOd druhé světové války se pásové traktory a buldozery staly všestrannými pomocníky v zemědělství, stavebnictví, lesnictví, v armádě apod. Zvyšoval se jejich výkon, postupně docházelo k výrobě nových typů, které využívaly nových poznatků vědy a techniky. \n\n\n"}
{"id": "467254", "url": "https://cs.wikipedia.org/wiki?curid=467254", "title": "Rometta", "text": "Rometta\n\nRometta je italské město na Sicílii v provincii Messina. Nachází se asi 180 km východně od Palerma a přibližně 12 km západně od Messiny.\n\nK 31. prosinci 2004 zde žilo 6458 obyvatel. Město se rozkládá na rozloze 32,5 km.\n\n"}
{"id": "467255", "url": "https://cs.wikipedia.org/wiki?curid=467255", "title": "Theodor Dassov", "text": "Theodor Dassov\n\nTheodor Dassov, také \"Theodorus Dassovius, Theodor Dassow\", (27. února 1648 Hamburg – 6. ledna 1721 Rendsburg) byl německý jazykovědec a protestantský teolog.\n\nByl synem hamburského arcidiákona Johannese Dassova (1632–1682) a jeho ženy Gertrudy Uppendorfové. Navštěvoval akademické gymnázium v Hamburgu. Od roku 1699 studoval na univerzitě v Giessenu, kde získal titul magistra na filozofické fakultě, a působil zde i jako asistent. Od 7. října 1673 pracoval na Wittenberské univerzitě.\n\n16. dubna 1676 byl jmenován adjunktem filozofické fakulty a 18. března téhož roku obdržel mimořádnou profesuru na oddělení orientálních jazyků. Poté se vydal se studijní cestu do Anglie a Nizozemska. Po návratu do Wittenbergu se stal řádným profesorem poetiky a roku 1690 profesorem orientálních jazyků.\n\nVěnoval se i teologii a roku 1699 přešel na Kielskou univerzitu, kde působil jako profesor teologie a orientálních jazyků. Byl také pastorem, získal doktorát z teologie a zastával několik dalších veřejných funkcí.\n\n"}
{"id": "467263", "url": "https://cs.wikipedia.org/wiki?curid=467263", "title": "Spinophorosaurus", "text": "Spinophorosaurus\n\nSpinophorosaurus (\"ještěr nesoucí trny\") je rod bazálního sauropodního dinosaura, žijícího v období střední jury (před 175 až 161 miliony let) na území dnešního Nigeru. \n\nTento menší sauropod dosahoval délky asi 13 metrů a hmotnosti 7 tun. Patří k několika známým sauropodům tohoto stáří, objeveným mimo Asii. Téměř kompletní kostra byla popsána týmem německých paleontologů v roce 2009.\n\nHistologický rozbor kostí spinoforosaura a dalších sauropodů prokázal, že i tito plazopánví dinosauři trpěli kostními tumory a dalšími karcinogenními onemocněními. \n\n\n"}
{"id": "467266", "url": "https://cs.wikipedia.org/wiki?curid=467266", "title": "Jukio Hatojama", "text": "Jukio Hatojama\n\nJukio Hatojama (: , 11. února 1947) je japonský politik a předseda Demokratické strany Japonska (DPJ). V letech 2009–2010 byl necelý rok premiérem Japonska. Ve funkci jej nahradil Naoto Kan.\n\nPochází z prominentní japonské rodiny Hatojama, který bývá přirovnávána k americké rodině Kennedyových. Jeho pradědeček byl předsedou dolní komory parlamentu, dědeček byl zakladatelem Liberální strany a premiérem v Japonsku v 50. letech 20. století, otec byl ministrem zahraničních věcí a bratr je poslancem parlamentu za Liberálně-demokratickou stranu (LDP).\n\nVystudoval Tokijskou univerzitu a získal doktorát Stanfordově univerzitě.\n\nPolitickou kariéru zahájil v Liberálně-demokratické straně a členem parlamentu je nepřetržitě od roku 1986. V roce 1993 ze strany odešel a v letech 1993 až 1994 byl zástupcem tajemníka vlády v kabinetu premiéra Morihira Hosokawy.\n\nV září 1996 založil Demokratickou stranu Japonska a stal i jejím spolupředsedou.\n\nV roce 2009 vedl stranu do vítězných parlamentních voleb, ve kterých po více než 50 letech porazila vládnoucí LDP a 16. září 2009 se stal premiérem Japonska. Na funkci rezignoval 2. června 2010 poté, co odmítl odsun americké vojenské základny Futenma z ostrova Okinawa, ačkoli s tímto slibem vyhrál parlamentní volby. Hatojama kvůli nesouhlasu se zachováním základny na Okinavě nejprve odvolal ministryni pro záležitosti spotřebitelů Mizuho Fukušimovou z koaliční Sociálnědemokratické strany (SDP). Na protest proti tomu socialisté opustili Hatojamův vládní kabinet partneři a premiéra vyzvali k demisi.\n\nJe ženatý s proslulou operní pěvkyní a má jednoho syna.\n\n"}
{"id": "467270", "url": "https://cs.wikipedia.org/wiki?curid=467270", "title": "Guitar Hero", "text": "Guitar Hero\n\nGuitar Hero je série interaktivních, hudebních videoher, jež začíná prvním dílem s názvem \"Guitar Hero\", který byl vyvinut společností \"Harmonix Music Systems\" a distribuovaná \"RedOctane\". Při hraní hráč používá plastový ovladač ve tvaru kytary (cca o 3/4 velikosti skutečné kytary) a snaží se dosáhnout nejvyššího skóre. V Evropě hra vyšla v dubnu 2006 a následně na ní navazuje celá série her Guitar Hero.\n\nCílem je získat maximum možných bodů. Toho hráč dosáhne, pokud správně \"zahraje\" všechny noty, které mu během jedné skladby hra předkládá. Hra na ovladači je velice podobná hře na strunnou kytaru: Na hmatníku se nachází pět barevně odlišených tlačítek, které hráč drží podobně jako akordy, zatímco jeho druhá ruka musí správně vybrnkávat rytmus na podlouhlou podložku, která má funkci trsátka a je možné ji vychýlit nahoru i dolů. Dále k ovládání slouží i tzv. vibrapáka, která snižuje tón dlouhých not a zvyšuje skóre, a u nejnovějšího typu kytary (od GH4 World Tour) je přítomna uprostřed hmatníku i dotyková vrstva s pěti ploškami, po kterých je možno přejíždět prstem a zahrát tak i specifické kytarové partie. Na posledním místě je podlouhlé tlačítko pod zápěstím brnkající ruky, které ve hře aktivuje Star power.\n\nHráč získává body v průběhu celé skladby, a to jednotlivě za každou správně zahranou notu. Noty jsou zobrazovány odshora dolů, jdou po sobě v přesném rytmu skladby a je nutné je zahrát při jejich kontaktu s linií, kde jsou zobrazeny tlačítka. Bodování začíná na jednonásobku, po deseti správně po sobě zahraných notách je skóre dvojnásobeno, po dalších deseti trojnásobeno až nakonec čtyřnásobeno. Při ztrátě noty se násobič vrací zpět na jednonásobek. Logicky je tedy nejvyššího skóre možno dosáhnout pouze zahráním skladby na 100%, čili nezkazit ani jednu z několika stovek not. Bodový zisk je možno ještě dočasně zdvojnásobit (čili na maximum osminásobek základního bodového ohodnocení) použitím funkce star power, kterou hráč získává v průběhu skladby, pokud správně zahraje určitou sekvenci not. O průběhu hry informuje \"\"rock´o´meter\"\", který funguje jako reakce diváků na hráčovu hru. Pokud hraje bezchybně, ukazatel míří úplně doprava do zelené zóny. Při každé chybě se posune o kousek doleva, směrem ke žluté a následně červené. Pokud počet špatně zahraných not donutí klesnout ukazatel až na levý okraj, hra končí a je třeba skladbu zahrát znovu (to neplatí v battle módu.\n\nVe hře je celkem k dispozici 5 stupňů obtížnosti:\n\nNa medium obtížnost se po čase dopracuje téměř každý hráč, vyšší obtížnosti, zejména expert, již vyžadují maximální dávky hudebního sluchu, dobré koordinace prstů a smyslů. Pokud člověk někdy hrál na strunný nástroj, má jistou výhodu, protože hraní na plastovou imitaci na vysoké obtížnosti je z velké části alespoň podobné. Lze a musí se zde použít téměř všechny techniky, které se při hře na skutečnou kytaru využívají.\n\nVšechny doposud vydané díly obsahují \"career mode\", čili mód kariéry, při kterém postupně hrajete a odemykáte všechny dostupné skladby. Ty si pak kdykoliv můžete zahrát v quickplay módu. Počínaje je možné zahrát si i na baskytaru, od i na bicí, nebo se ujmout zpěvu. Na hraní baskytary postačí kytarový ovladač, na zpěv a bicí už je třeba samostatný ovladač. Možnost hry více hráčů na stejný nástroj se objevila až ve hře Guitar Hero 5.\nMůžou tak tedy hrát až čtyři hráči najednou, kdy každý má na obrazovce svou notovou stopu, zpěvák pak nahlíží na horní část obrazovky, kde mu je k dispozici rozfrázovaný běžící text a graficky znázorněná tónina, ve které se jeho hlas má pohybovat. Aktuální výška hlasu je v reálném čase viditelná.\nK dispozici je dále \"battle mód\", kdy proti sobě hrají dva stejné nástroje a záleží na výši skóre na konci skladby, \"co-op mod\", kdy spolu dva hráči na různé nástroje spolupracují, a nakonec \"band mode\", kdy spolu hraje celá skupina.\nOnline jsou k dispozici ještě módy jako 2vs2, Band vs Band a 1vs1 Pro faceoff, kdy se dva protihráči střídají v hraní jednotlivých pasáží skladby.\n\nHry Guitar Hero se těší velké oblibě z mnoha různých důvodů. Rozhodně je velice interaktivní, po technické stránce precizně vyřešené, zabaví až 4 hráče najednou, navíc při poslechu vyvážené sbírky hudby od těch nejslavnějších rockových muzikantů. Setkává se ale i s kritikou, že odvádí mladé talenty od zájmu o opravdový nástroj, a tím škodí hudbě. Nic to ale nemění na tom, že GH nabízí desítky a desítky hodin kvalitní zábavy, kdy se hráč může zlepšovat, neustále překonávat své rekordy a vyvíjet svou techniku.\n"}
{"id": "467273", "url": "https://cs.wikipedia.org/wiki?curid=467273", "title": "Christian Röhrensee", "text": "Christian Röhrensee\n\nChristian Röhrensee (24. října 1641 Ehrenberg – 16. května 1706 Wittenberg) byl německý politolog a mravouk.\n\nRörensee vstoupil roku 1660 na univerzitu ve Wittenbergu. Roku 1662 zde získal magisterský titul. S podporou svého mecenáše Michaela Wendlera se v roce 1669 stal asistenetem na filozofické fakultě.\n\nPo smrti svého Wendlera zaujmul Rörensee místo profesora etiky a politiky. Ve svých disputacích se dostával mimo svůj obor a to vedlo ke sporu s Georgem Kasperem Kirchmaierem.\n\nV letech 1680 a 1696 byl na letní semestr jmenován rektorem univerzity.\n\n"}
{"id": "467279", "url": "https://cs.wikipedia.org/wiki?curid=467279", "title": "Fabryka Broni „Łucznik”", "text": "Fabryka Broni „Łucznik”\n\nFabryka Broni „Łucznik” – Radom (do roku 2000 Zakłady Metalowe „Łucznik”) je polská firma se sídlem v Radomi vyrábějící palné zbraně. Společnost je součástí skupiny Polska Grupa Zbrojeniowa SA. Vznikla po úpadku původní firmy ZM Łucznik, z níž se oddělila také firma ASPA ELECTRO vlastnící ochrannou známku Łucznik. Ta je obchodní značkou domácích spotřebičů. Pod značkou Łucznik jsou vyráběny a prodávány především šicí stroje a overlocky, ale též řada dalších výrobků, jako jsou grily, vysavače, vysoušeče vlasů, žehlicí lisy, a další.\n\nKořeny značky Łucznik lze nalézt v roce 1927 v německém městě Breslau (dnešní polské město Wrocław, česky Vratislav), kde existovala továrna zaměřená na výrobu průmyslového zboží. \n\nPo druhé světové válce byla ve Wrocławi založena společnost ASPA, která se opět zaměřila na výrobu průmyslového zboží. Jednalo se především o výrobky pro vojenské použití, dále o vodoměry a různé železné odlitky. Vedle toho továrna ve Wrocławi dodávala součástky pro výrobu šicích strojů probíhající v továrně ve městě Radom. Výroba šicích strojů později přešla zcela pod Wrocławskou továrnu, kdy se polské šicí stroje vyráběly již pod značkou Łucznik.\n\nV souladu s novými trendy, které se ve výrobě domácí elektroniky prosadily, došlo k přesunu prvotní výroby do průmyslových závodů významných světových výrobců elektroniky a elektrotechniky na Dálném Východě. Zde jsou především šicí stroje a overlocky vyráběny pro všechny hlavní společnosti, včetně značky Łucznik. Klíčová část výroby však byla ponechána v Polsku, kde probíhá především konečná montáž, příprava pro prodej a kontrola kvality.\n\n"}
{"id": "467283", "url": "https://cs.wikipedia.org/wiki?curid=467283", "title": "Muzeum vinařství, zahradnictví a životního prostředí", "text": "Muzeum vinařství, zahradnictví a životního prostředí\n\nMuzeum vinařství, zahradnictví a životního prostředí ve Valticích je pobočkou Národního zemědělského muzea Praha. Muzeum sídlí na valtickém Náměstí Svobody, v jeho těsném sousedství je Městské muzeum Valtice a kostel Nanebevzetí Panny Marie.\n\nPočátek historie dnešního Muzea vinařství, zahradnictví a životního prostředí ve Valticích, pobočky NZM Praha, lze položit do r. 1952, kdy Vysoká škola zemědělská v Brně, po přestěhování do zámku v Lednici, započala v jeho I. patře, spolu s Československou mysliveckou jednotou Praha, budovat Státní výukové muzeum pro myslivost.\n\nToto muzeum bylo v r. 1961 předáno tehdejšímu Československému zemědělskému muzeu Praha. Od r. 1967 v Lednici vzniká zahradnické oddělení muzea. Jeho první expozicí se stala světově ojedinělá instalace Vývoj zahrad a parků v Čechách a na Moravě. Prakticky od svého vzniku čelilo muzeum snahám o jeho vystěhování ze zámku, v němž bylo umístěno na základě hospodářských smluv nejprve s Okresní památkovou správou v Břeclavi, později s Krajským střediskem státní památkové péče a ochrany přírody v Brně. Vzhledem k tomu, že Zemědělské muzeum bylo v lednickém zámku pouze v pronájmu a nebylo jisté, do jaké míry se vývoj nájemních vztahů bude se Státním památkovým ústavem nadále ubírat, usilovalo o získání vlastního objektu. Na základě úspěšných jednání se státními úřady tedy muzeum od roku 1987 sídlí ve vlastní budově ve Valticích.\n\nOd Regionálního muzea v Mikulově převzalo muzeum 1. 4. 1988 lovecký zámeček Janův hrad, situovaný v Kančí oboře za lednickým parkem, do něhož byly následujícím rokem přestěhovány myslivecké expozice. Zámeček byl v průběhu let postupně nákladně opravován a restaurován do původního stavu. Po nezbytných opravách a rekonstrukci se do budovy ve Valticích přestěhovaly kanceláře, depozitáře, dílny, byl zde vybudován služební byt a pět relativně malých výstavních místností. Hlavní výstavní prostory zůstaly v lednickém zámku a nové také byly budovány v Janově hradě. V r. 1991 si zahradnické muzeum svůj odborný zájem rozšířilo i o životní prostředí a následně v lednickém zámku byla vybudována rozsáhlá a nákladná expozice Člověk a životní prostředí, která oprávněně budila zájem četných návštěvníků.\n\nV r. 2001 požádal Státní památkový ústav o zrušení nájemní smlouvy k prostorám v lednickém zámku, které hodlal využít k vlastním expozicím. Jednání vedená s úmyslem prodloužit nájemní vztah nebyla úspěšná a NZM hlavní výstavní prostory v I. patře zámku vyklidilo k 1. 10. t.r., zbytek pronajatých prostor ve II. patře byl předán 30. dubna 2002. V pronájmu NZM zůstaly pouze skladovací prostory v tzv. Kapucínkách.\n\nKoncem r. 2002 náhlým rozhodnutím ministra kultury byl i Janův hrad převeden pod správu Národního památkového ústavu. Janův hrad byl předán k 1. lednu 2003 a NZM Valtice tak ztratilo své nejrozsáhlejší a nejvýznamnější výstavní prostory a muselo se soustředit pouze na valtickou budovu. Během několika let došlo k maximálnímu rozšíření výstavních prostor omezením dílen a skladů na nezbytné, často nedostatečné minimum. Byl zrušen i služební byt a všechny prostory v maximální míře využity pro výstavní a expoziční účely.\n\nZáklady budovy dnešního muzea na valtickém náměstí pocházejí pravděpodobně z poloviny 17. století, kdy se při stavbě kostela dotvářelo i valtické podzámčí. Zdejší komplex budov sloužil zámecké hospodářské správě lichtenštejnských statků. Koncem 19. století byla budova do značné míry přestavěna a vzhled domů na náměstí byl architektonicky sjednocen. V 50. letech minulého století zde sídlil domov mládeže Státní rolnické školy, ale koncem 70. let byla budova uzavřena a začala chátrat. Když počátkem 90. let 20. století objekt získalo Národní zemědělské muzeum, byl již značně zdevastovaný a musel být od základů nákladně zrestaurován. V r. 1994 skončily hlavní rekonstrukce ve valtické budově muzea a začaly se zde pořádat menší výstavy a následně zde muzeum přesídlilo zcela.\n\n\n\n"}
{"id": "467284", "url": "https://cs.wikipedia.org/wiki?curid=467284", "title": "Balard (stanice metra v Paříži)", "text": "Balard (stanice metra v Paříži)\n\nBalard je konečná stanice pařížského metra na lince 8 v 15. obvodu v Paříži. Nachází se na náměstí \"Place Balard\".\n\nStanice byla otevřena 27. července 1937, když byl uveden do provozu nový úsek od stanice La Motte-Picquet – Grenelle. Během bombardování v roce 1943 bylo na stanici usmrceno několik osob.\n\nOd 16. prosince 2006 je umožněn přestup na tramvajovou linku 3.\n\nStanice nese jméno francouzského chemika Antoina Jerôma Balarda (1802–1876), který v roce 1826 objevil brom, a po kterém bylo pojmenováno zdejší náměstí.\n\nNázev stanice byl během výstavbě \"Porte de Sèvres\" podle bývalé brány, která vedla do města Sèvres, ale při otevření byl název změněn.\n\n"}
{"id": "467286", "url": "https://cs.wikipedia.org/wiki?curid=467286", "title": "Vrbenský (jezero)", "text": "Vrbenský (jezero)\n\nJezero Vrbenský je vodní nádrž v okrese Most, která se nachází asi 3 km severozápadně od města Mostu v nadmořské výšce 230 metrů na katastrálním území Souš, které je součástí města Mostu. Leží v jižní části rozsáhlé Kopistské výsypky. Jezero má rozlohu zhruba 8 ha a hloubku až 8 metrů. Plocha má zhruba tvar trojúhelníku, k jehož východní straně přiléhá rozsáhlá travnatá plocha (kromě zalesněného pásu bezprostředně podél jezera). Na západní straně jezera jsou zalesněné plochy a na jihu leží průmyslový areál, silnice I/13 a železniční trať 130, které jezero oddělují od vodní nádrže Matylda. Název jezera je odvozen od zaniklého dolu \"Vrbenský\" (původní název \"Matylda\"), který byl pojmenován po politikovi Bohuslavu Vrbenském.\n\nJezero vzniklo samovolně v důsledku důlní činnosti poklesem terénu a jeho postupným zaplavením. Dnešní jezero vzniklo spojením tří menších vodních ploch. Jezero nemá žádný přirozený přítok a odtok. Nebylo tedy nikdy vypuštěno a je závislé na vodních srážkách.\n\nOd 1. dubna 2003 jezero funguje jako oficiální rybářská lokalita. Do jezera bylo vysazeno mnoho druhů ryb, např. kapr, sumec, štika, tolstolobik, amur, síh, lín, mník, candát, úhoř, pstruh, jeseter. Jezero proto neslouží k vodním sportům ani ke koupání.\n\nNa březích jezera byla vybudována lovná místa. Rybářský areál patří stejné společnosti jako Autodrom Most.\n\n\n"}
{"id": "467287", "url": "https://cs.wikipedia.org/wiki?curid=467287", "title": "Krejčovství", "text": "Krejčovství\n\nKrejčovství je řemeslo, které se zabývá výrobou, opravami a úpravami šatstva, oblečení a oděvů.\nMuž, který vykonává toto povolání se nazývá krejčí. Žena, která se zabývá krejčovstvím, se nazývá buďto\nšvadlena nebo také dámská krejčová (pokud pracuje pouze pro dámy). Krejčí, dámské krejčové a švadleny se zabývají\nzejména stříháním látek a šitím. Šití se dříve provádělo pouze ručně pomocí nůžek, jehly a nití, dnes obvykle pomocí šicích strojů.\n\nS nástupem průmyslové výroby v 19. a 20. století toto řemeslo postupně upadalo s tím jak oděvní průmysl začal hromadně vyrábět konfekční zboží, nicméně nikdy zcela nezaniklo a přežilo do dnešních dob.\n\nŘemeslo lze provozovat i amatérsky podomácku jako určitý druh specifického hobby.\n\n\n\n"}
{"id": "467295", "url": "https://cs.wikipedia.org/wiki?curid=467295", "title": "Újeď", "text": "Újeď\n\nÚjeď je specializovaný termín z oblasti myslivosti. Jedná se o  návnadu, na kterou myslivci lákají zvířata a pak z posedu, který se obvykle vyskytuje v bezprostřední blízkosti, zvířata pozorují a střílejí.\n\nRostlinná újeď obsahuje kukuřici, chleba, siláž, řepu aj. rostlinné zbytky. Je určená pro býložravce a všežravce. Používá se k lovu jelenů, srnců nebo divočáků, mohou ji však navštívit i medvědi.\n\nOproti tomu masitá újeď obsahuje obvykle zdechliny zvířat nebo jejich části. Může se jednat o zvířata hospodářská (ovce, krávy), lesní zvěř (srnčí, divočáci) nebo i zvířata poměrně exotická (např. pštros).\n\nZ dikce § 40 odst. 1 zákona č. 166/99 Sb., o veterinární péči (veterinární zákon) jednoznačně vyplývá, že předkládání mrtvých zvířat či jakýchkoli jejich částí na újedě je nezákonné. Ustanovení říká: „Chovatelé a osoby zacházející s živočišnými produkty jsou povinni zajistit neškodné odstranění konfiskátů živočišného původu, které vzniknou v souvislosti s jejich činností.“\n\nNeškodným odstraněním má zákon na mysli (viz § 40 zák. č. 166/99) zajištění odvozu do asanačního ústavu. Výjimečně lze kadáver do celkové hmotnosti 30 kg zakopat nejméně 80 cm pod zem při použití desinfekčních prostředků.\n\n"}
{"id": "467298", "url": "https://cs.wikipedia.org/wiki?curid=467298", "title": "Ante Marković", "text": "Ante Marković\n\nAnte Marković (* 25. listopadu 1924 Konjic, Království Srbů, Chorvatů a Slovinců - 28. listopadu 2011), byl chorvatský podnikatel a poslední premiér SFRJ (oficiální titul byl \"předseda Nejvyššího svazového výboru\"). Funkci zastával od 16. března 1989 do 20. prosince 1991.\n\nVystudoval elektrotechniku na záhřebské technické univerzitě, poté strávil řadu let v národním podniku Rade Končar v Záhřebu. Úspěch firmy, která patřila k významným strojírenským podnikům v Jugoslávii a kterou později i řídil, mu zajistil politickou kariéru. V letech 1982 - 1986 se stal předsedou Nejvyšší rady SR Chorvatsko, v následujících dvou letech pak zastával i funkci republikového prezidenta. Etnickým původem byl bosenský Chorvat proslul hlavně jako stoupenec tržních reforem, které měly resuscitovat jugoslávské hospodářství v nepříliš šťastné chvíli.\n\nHospodářská situace SFRJ byla na konci 80. let velmi neuspokojivá. V roce 1987 země oznámila, že není schopna platit ohromné zahraniční dluhy, měna se hroutila (rostla inflace), životní úroveň klesala a od roku 1984 také přibývalo stávek - jevu v socialistické zemi nepříliš vídaného. Po rezignaci Branko Mikuliće nastoupil do premiérského křesla Ante Marković, který se rozhodl pro akční plán úspor a ozdravení ekonomiky. Ten počítal s měnovou reformou, zmrazením mezd i cen a s privatizací státních podniků, především bank.Jugoslávský dinár byl navázán na německou marku (což je praxe, ve které se v zemích bývalé Jugoslávie pokračuje dodnes).\n\nEkonomický pokles se však dařilo tlumit jen částečně. Kromě hospodářských obtíží, poklesu průmyslové výroby a zastaralosti domácích firem totiž Jugoslávii začaly tížit i problémy politické, hlavně etnické, které znemožnily pokračování další spolupráce. O těchto snahách Marković samozřejmě věděl a pokoušel se jim zabránit. Jako ekonom se však musel věnovat hlavně výdajové stránce jugoslávské politiky. I tam se ale jeho politika se dostala do sporu s plány tehdejšího srbského prezidenta Slobodana Miloševiće, který neměl velký zájem udržovat přísnou výdajovou disciplínu. Podle průzkumu veřejného mínění z jara 1990 však měl jeho reformní program podporu 79 % obyvatel SFRJ (nejvíce v BiH, 93 % a nejméně v Kosovu, 42 %).\n\nPo rozpadu Svazu komunistů Jugoslávie v roce 1990 založil politickou stranu Savez reformskih snaga (svaz reformních sil), která sice získala v Bosně a Hercegovině asi 14% podporu, v ostatních republikách by však nezískala ani 5 % hlasů všech oprávněných voličů.\n\nNamísto ekonomického vzestupu a restrukturalizace jugoslávského hospodářství však zemi čekaly jenom rostoucí do té doby neřešení spory, převážně národnostní povahy. Marković však vždy vystupoval na veřejnosti optimisticky a odmítal připustit vážnost situace. Rovněž odmítal, že dojde k vypuknutí války. Během ozbrojených střetů se pokoušel situaci řešit především uvalením zbrojního embarga na SFRJ. To poškodilo především Slovinsko a Chorvatsko, jejichž ozbrojené složky byly ve srovnání s jugoslávskou lidovou armádou nesrovnatelně hůře vyzbrojené. Pašování zbraní však ale nezabráni.\n\nPo válce a rozpadu Jugoslávie se stáhl z veřejného života, na svoji funkci 19. prosince 1991 rezignoval.\n\n"}
{"id": "467299", "url": "https://cs.wikipedia.org/wiki?curid=467299", "title": "Seznam ostrovů na Seině", "text": "Seznam ostrovů na Seině\n\nTento seznam obsahuje ostrovy ležící na řece Seině.\n\n\n\n\n\n\n\n\n\n\n\n\n\n"}
{"id": "467301", "url": "https://cs.wikipedia.org/wiki?curid=467301", "title": "Berlička pro dravé ptactvo", "text": "Berlička pro dravé ptactvo\n\nBerlička pro dravce je speciální terénní pomůcka, která se užívá při ochraně volně žijících dravých ptáků. Jedná se o jednoduché technické zařízení ve tvaru písmene „T“, které se umísťuje zejména do míst s vysokou koncentrací dravých ptáků ve volné bezlesnaté krajině, například v prostředí velkých zemědělských polností a rozsáhlých lánů. Dravci pomáhají chránit plodiny na poli lovem pro zemědělství škodlivých hrabošů polních.\n\nBerlička dravým ptáků slouží pro posez během jejich lovu. Její použití je vhodné zejména v blízkosti stožárů a vedení elektrorozvodných sítí, které dravce lákají k nežádoucímu posezu a kde dravcům hrozí nežádoucí úraz či smrt elektrickým proudem. Berlička obvykle bývá vyrobena např. z běžné smrkové kulatiny menšího průměru, její nadzemní část mívá asi 150 až 160 centimetrů na výšku. Na dolní části bývá opatřena bodcem pro její upevnění do zemského povrchu respektive do půdy.\n"}
{"id": "467302", "url": "https://cs.wikipedia.org/wiki?curid=467302", "title": "Saint-Sébastian – Froissart (stanice metra v Paříži)", "text": "Saint-Sébastian – Froissart (stanice metra v Paříži)\n\nSaint-Sébastien – Froissart je nepřestupní stanice pařížského metra na lince 8 na hranicích 3. a 11. obvodu v Paříži. Nachází se na křižovatce ulic \"Boulevard des Filles-du-Calvaire\" a \"Boulevard Beaumarchais\".\n\nStanice byla otevřena 5. května 1931 při zprovoznění úseku Richelieu – Drouot ↔ Porte de Charenton.\n\nStanice se původně jmenovala pouze \"Saint-Sébastien\" neboli svatý Šebestián podle nedaleké ulice (\"Rue Saint-Sébastien\"). 12. ledna 1932 byl název doplněn o jméno \"Froissart\" podle další ulice (\"Rue Froissart\"), která ústí na \"Boulevard des Filles du Calvaire\". Byla pojmenována podle středověkého kronikáře Jeana Froissarta, který ve své Kronice stoleté války vylíčil události tohoto konfliktu.\n"}
{"id": "467303", "url": "https://cs.wikipedia.org/wiki?curid=467303", "title": "Iseť", "text": "Iseť\n\nIseť ( ) je řeka ve Sverdlovské, v Kurganské a v Ťumeňské oblasti v Rusku. Je 606 km dlouhá. Povodí má rozlohu 58 900 km².\n\nOdtéká z Isetské přehrady severozápadně od Jekatěrinburgu. Na horním toku protéká přes několik rybníků (např. Hornoisetský rybník) a přehrad. Na oddělených úsecích překonává peřeje. Přes Západosibiřskou rovinu protéká v široké dolině. Ústí zleva do Tobolu (povodí Obu) na 437 říčním kilometru.\n\n\nZdroj vody je smíšený. Průměrný roční průtok vody ve vzdálenosti 105 km od ústí u vesnice Isetskoje činí 65,4 m³/s. Zamrzá v listopadu a rozmrzá v dubnu.\n\nPrůměrné měsíční průtoky řeky ve stanici Isetskoje v letech 1937 až 1999:\n\nPro zvýšení vodnosti a zlepšení zásobování vodou pro Jekatěrinburg byl vybudován přivaděč dlouhý 6 km. Ten odebírá vodu z Volčichinské přehrady na řece Čusovaja (povodí Kamy), překonává rozvodí a přivádí vodu do řeky Rešetka, jež ústí do Hornoisetského rybníku. Vodní doprava je možná od Šadrinsku. Na řece leží města Jekatěrinburg, Kamensk-Uralskij, Katajsk, Dalmatovo a Šadrinsk.\n"}
{"id": "467309", "url": "https://cs.wikipedia.org/wiki?curid=467309", "title": "Rotava (řeka)", "text": "Rotava (řeka)\n\nRotava ( ) je říčka v Karlovarském kraji. Je to levostranný přítok řeky Svatavy. Délka jejího toku činí 14,0 km. Plocha povodí měří 74,2 km².\n\nŘíčka pramení zhruba 2 km západně od města Přebuz, jež je městem s nejnižším počtem obyvatel v České republice. Kromě nejhornější části toku u Přebuzi, kde směřuje na východ až jihovýchod, teče převážně jihozápadním směrem. Protéká výše zmíněným městem, dále obcí Šindelová a městem Rotava. Vlévá se v Anenském údolí zleva do řeky Svatavy na jejím 18,5 říčním kilometru v nadmořské výšce 473 m.\n\n\nPrůměrný průtok u ústí činí 0,76 m³/s.\n\n"}
{"id": "467311", "url": "https://cs.wikipedia.org/wiki?curid=467311", "title": "Paramilitantní jednotka", "text": "Paramilitantní jednotka\n\nParamilitantní jednotka (též paramilitantní skupina) je jednotka, která má jinou funkci a organizaci než běžná profesionální armáda suverénního státu. Termín pochází z řecké předpony \"para-\" vedle, mimo, proti a latinského „militans“ vojenskou službu konající.\n\nV závislosti na kontextu, paramilitantní jednotka může být:\n\n"}
{"id": "467320", "url": "https://cs.wikipedia.org/wiki?curid=467320", "title": "Jailbreak (album)", "text": "Jailbreak (album)\n\nJailbreak je šesté studiové album irské skupiny Thin Lizzy, vydané roku 1976. V USA zaznamenalo komerční průlom;jako singly vyšly skladby \"Jailbreak\" a \"The Boys Are Back in Town\", nakonec největší hit Thin Lizzy.\n\nVše napsal Phil Lynott, výjimky jsou uvedeny.\n\n\n\n"}
{"id": "467325", "url": "https://cs.wikipedia.org/wiki?curid=467325", "title": "Úmysl", "text": "Úmysl\n\nÚmysl (\"dolus\", starším slovem zámysl) nebo i záměr označuje myšlenku, případně soubor myšlenek, jenž fakticky znamená předběžný plán na nějaký konkrétní čin nebo na určitou reálnou činnost, která se má stát v budoucnu (proběhne v budoucnosti). Úmysl tedy představuje přemýšlení, promýšlení nebo přípravu nějakého budoucího jednání, chování či činnosti, která ještě nenastala.\nPokud existuje úmysl nebo záměr, pak vždy časově předchází následnému jednání a příslušným činům (činnosti).\n\nÚmysl je důležitý zejména v trestním právu, kde orgány činné v trestním řízení posuzují, zda se o \"úmyslný trestný čin\" jednalo či nikoli. Trestní zákoník totiž podle svého § 13 odst. 2 u všech trestných činů vyžaduje, aby byly spáchány úmyslně, a pouze u některých, kde je to výslovně stanoveno, postačuje i jejich spáchání z nedbalosti. V případě úmyslného spáchání pak rozlišuje:\n\nZvláštním druhem je obmysl neboli specifický úmysl (\"dolus coloratus\"), kdy určitý výsledek trestného činu je pachatelem přímo chtěný, jde o konečný cíl jeho jednání. V zásadě tak je obmysl užší kategorii v rámci přímého úmyslu, neboť ten může spočívat i v tom, že určitého výsledku je dosaženo až prostřednictvím daného trestného činu (např. opatření si peněz krádeží).\n\n"}
{"id": "467326", "url": "https://cs.wikipedia.org/wiki?curid=467326", "title": "Emily Browningová", "text": "Emily Browningová\n\nEmily Jane Browningová (* 7. prosince 1988) je australská herečka, zpěvačka a modelka. Za dřívější role ve filmech Loď duchů a Ned Kelly vyhrála roku 2005 AFI International Award jako nejlepší herečka za její průlomovou roli Violet Baudelairové ve filmu Lemony Snicket: Řada nešťastných příhod. Také hrála hlavní roli v hororovém filmu Nezvaná (2009), v akčním filmu Sucker Punch (2011) a v nezávislém filmu Šípková Růženka (2011). V roce 2015 si zahrála po boku Toma Hardyho ve filmu Legendy Zločinu.\n\nNarodila se v Melbourne, je dcerou Andrewa a Shelle Browningových, a také má dva mladší bratry (Nicholase a Matthewa). Vždy se zajímala o umění, citování anglické literatury, fotografování a módní design, jenž byl zároveň její nejoblíbenější předmět na škole.\nNa chvíli odložila herectví, aby si dodělala vzdělání na Elthamské střední škole, kde v listopadu 2006 získala Victorian Certificate of Education exams.\n\n"}
{"id": "467328", "url": "https://cs.wikipedia.org/wiki?curid=467328", "title": "Celoterčník", "text": "Celoterčník\n\nCeloterčník (\"Holodiscus\") je rod rostlin patřící do čeledi růžovité (\"Rosaceae\"). Jsou to opadavé keře s jednoduchými pilovitými listy a drobnými pětičetnými květy. Plodem je souplodí nažek. Rod zahrnuje 5 nebo 6 druhů a je rozšířen v Severní a Střední Americe a na severu Jižní Ameriky. Nejvíce druhů roste v Mexiku. Severoamerický celoterčník různobarvý je občas v České republice pěstován jako okrasný keř.\n\nCeloterčníky jsou vzpřímené nebo poléhavé, opadavé keře dorůstající obvykle výšky od 30 cm do 3 (max. 6) metrů.\nListy jsou jednoduché, řapíkaté nebo přisedlé, o délce 1 až 10 cm, tenké až kožovité, na krátkých výhonech uspořádané ve svazečcích, na dlouhých výhonech střídavé. Čepel je na okraji obvykle pilovitá a má zpeřenou žilnatinu.\nKvěty rozkvétají až po olistění, jsou drobné (2 až 6 mm velké), s talířovitou až mělce miskovitou češulí, uspořádané ve vrcholových latách vyrůstajících na dlouhých výhonech.\nKalich je pětičetný. Kalíšek chybí. Korunní lístky jsou bílé nebo řidčeji růžové, vejčité až eliptické.\nTyčinek je 15 až 20 a jsou stejně dlouhé jako koruna nebo delší. Gyneceum je složeno z 5 plodolistů přirostlých k bázi češule, obsahujících po 2 vajíčkách a nesoucích vrcholové čnělky.\nPlodem je souplodí nažek.\n\nRod celoterčník zahrnuje 5 nebo 6 druhů. Je rozšířen od západní Kanady přes západní oblasti USA, Mexiko a Střední Ameriku po sever Jižní Ameriky.\nCentrum rozšíření je v Mexiku, kde roste všech 6 druhů, z toho 2 endemické. V USA roste celoterčník různobarvý, od nějž jsou někdy oddělovány další druhy \"Holodiscus microphyllus\" a \"H. dumosus\". Ve Střední Americe rostou 2 druhy. \"Holodiscus argenteus\" se vyskytuje od Mexika přes Střední Ameriku až po Kolumbii a Venezuelu, \"H. fissus\" přesahuje z Mexika do Guatemaly.\n\nRod \"Holodiscus\" je v rámci čeledi růžovité řazen do podčeledi \"Amygdaloideae\" a tribu \"Spireeae\".\nNejblíže příbuzným rodem je dle výsledků molekulárních studií monotypický rod \"Xerospiraea\", zastoupený jediným druhem v Mexiku.\nDalšími blízce příbuznými rody jsou \"Aruncus\" (udatna) a monotypický rod \"Luetkea\" (litkovka), rozšířený v západních oblastech Severní Ameriky.\nRod \"Holodiscus\" je tvořen 2 skupinami blízce příbuzných druhů. Skupina \"Holodiscus discolor\" agg. zahrnuje severoamerické druhy, jejichž areál sahá na jih k Údolí Mexika. Skupina \"Holodiscus argenteus\" agg. představuje jinou skupinu blízce příbuzných druhů s rozšířením od Neovulkanického pohoří v jižním Mexiku po Kolumbii.\n\n\nCeloterčník různobarvý je v České republice občas pěstován jako okrasný keř. Poměrně hojně se s ním lze setkat v Průhonickém parku a je vysazen i v Dendrologické zahradě v Průhonicích v části zvané Štípenka. Z Pražské botanické zahrady v Tróji je uváděn druh \"Holodiscus dumosus\", vysazený v expozici zvané Severoamerická polopoušť.\n\n"}
{"id": "467329", "url": "https://cs.wikipedia.org/wiki?curid=467329", "title": "MicroSD", "text": "MicroSD\n\nMicroSD je formát výměnné flashové paměťové karty, který je odvozen od formátu SD. Tento formát se využívá především v oblasti mobilních telefonů, tabletů, přenosných GPS zařízeních, přenosných přehrávačů médií, digitálních přehrávačů hudby, rozšiřitelných USB flash disků, a pro Nintendo DS.\n\nV současnosti se jedná o nejmenší komerčně dostupnou paměťovou kartu na světě. Má přibližně formát lidského nehtu, rozměry jsou 15 × 11 × 1 mm, což je přibližně čtvrtina SD karty, při váze 0,25g. Pro microSD karty se používá množství druhů adaptérů (redukcí), které umožňují použití karty v zařízeních, určených pro SD, miniSD, CompactFlash (první i druhé verze) Memory Stick Duo, a často se používají adaptéry pro použití v USB rozhraní (mnohdy jsou dodávané přímo s kartou).\n\nDnes už zastaralé TransFlash jsou navzájem kompatibilní s microSD kartami (každá může být použita v zařízení pro druhý typ), s výjimkou přidání podpory microSD SDIO režimu, který umožňuje využití karty pro nepaměťové účely (GPS, zařízení pro bezdrátový přenos dat).\n\nNové MicroSD standardy jsou SDHC (do 32GB včetně) a SDXC (nad 64GB včetně). Zařízení s novým standardem umí pracovat i se staršími kartami (např. SDXC umí pracovat s SDXC, SDHC i klasickými SD), je tedy zajištěna zpětná kompatibilita. Staré zařízení typu SD bohužel nové SDXC a SDHC karty nepřečte.\n\nV současnosti (k datu 2018/3) jsou paměťové karty microSD dostupné v kapacitách od 64 MB do 400 GB. Karty s kapacitou 4 a více GB jsou dostupné jen v novějším formátu SDHC. 64GB a více pak pouze ve formátu SDXC, který má podporu až 2 TB. \n\nInfo o 400GB kartě z https://www.sdcard.org/press/thoughtleadership/180118_Now_Trending_SD_Memory_Cards.html.\n\n"}
{"id": "467335", "url": "https://cs.wikipedia.org/wiki?curid=467335", "title": "MiniSD", "text": "MiniSD\n\nMiniSD karta je výměnné a přenosné paměťové zařízení pro použití s mobilním telefonem, digitálním fotoaparátem, MP3 přehrávačem nebo s jiným druhem přenosných přístrojů.\n\nPoprvé ji uvedla společnost SanDisk na výstavě CeBIT 2003, čímž se stala další malou paměťovou kartou, podobně jako Memory Stick Duo a xD-Picture Card.\n\nKarta miniSD byla uvedena jako menší rozšíření standardní SD karty. Nové karty byly navrženy hlavně na použití v mobilním telefonu, obyčejně obsahují v dodávce i miniSD adaptér, který zabezpečuje kompatibilitu se standardním slotem typu SD.\n\nKartu vyrábějí různé společnosti pod různými značkami, přičemž jsou navzájem kompatibilní.\n\nTyto karty se často nesprávně zaměňují za microSD, což je jiná, ještě menší obměna. Karty microSD je možné použít v zařízeních miniSD pomocí adaptéru, ne však naopak.\n\n"}
{"id": "467336", "url": "https://cs.wikipedia.org/wiki?curid=467336", "title": "Valtické vinobraní", "text": "Valtické vinobraní\n\nValtické vinobraní je vinařská slavnost s kulturním programem. Každoročně pořádá město Valtice ve spolupráci se Střední odbornou školou vinařskou a Středním odborným učilištěm zahradnickým ve Valticích. \n\nJde o akci s dlouholetou tradicí. Poprvé vyšel do ulic Valtic průvod studentů z tehdejší zemské vinařsko-ovocnické školy v roce 1873..\n\n\n\n"}
{"id": "467340", "url": "https://cs.wikipedia.org/wiki?curid=467340", "title": "Iomega Jaz", "text": "Iomega Jaz\n\nIomega Jaz, známý i jako mechanika Jaz (angl. Jaz drive), je výměnný systém na úschovu dat, který zavedla společnost Iomega. V současnosti už není podporován.\n\nTyto mechaniky byly uvedeny na trh s kapacitou 1 a 2 GB, což bylo významné zvýšení v porovnání s tehdy nejpopulárnějšími mechanikami Iomega Zip (100, 250 a 750 MB). Na rozdíl od Zip mechanik, které používaly technologii pružných disků (podobně jako diskety), Jaz byl založen na technologii pevného disku (podobnou HDD).\n\nKonstrukce: Jaz obsahoval jednu plotnu pevného disku ve výměnném pouzdře. Motory a čtecí/zapisovací hlavičky byly součásti pevné jednotky.\n\nRozšíření: Jaz nikdy nedosáhl takového úspěchu a rozšíření jako Zip. Názory na důvod se rozcházejí - rostoucí popularita a klesající cena CD-R a CD-RW mechanik, rostoucí kapacita pevných disků, špatná marketingová strategie společnosti Iomega atd. Kritizovaná bývala i spolehlivost mechaniky.\n\nModerní systém Iomega REV drive vypadá trochu jako nový pokus ovládnutí trhu s použitím podobné technologie.\n\n"}
{"id": "467342", "url": "https://cs.wikipedia.org/wiki?curid=467342", "title": "Ered Mithrin", "text": "Ered Mithrin\n\nEred Mithrin v překladu ze sindarštiny znamenající Šedé hory je pohoří nacházející se v Tolkienově fiktivním světě Středozemi.\n\nEred Mithrin jsou pozůstatkem pásu hor Ered Engrin, které na svou obranu na počátku věků vyzvednul Temný pán Morgoth. Po zkáze během války hněvu se až do třetího věku dochovaly jen zbytky původního pohoří a mezi pozůstatky Ered Engrin zůstaly též mimo jiné Šedé hory, táhnoucí se od svého západního po východní konec v délce 580 mil, což je zhruba 930 km. Na západě sousedí pohoří s horou Gundabad a na východě pozvolna přechází v náhorní plošinu zvanou Zvadlá vřesoviště. Ered Mithrin tvoří hranici mezi Forodwaithem na severu a Rhovanionem na jihu. Šedé hory rovněž kopírují severní hranici Temného hvozdu a směrem na jih od jejich vrcholů se nachází Osamělá hora.\n\nV Šedých horách pramenily řeky:\n\nMnozí trpaslíci osídlili Ered Mithrin již po roce 1981 třetího věku, kdy byli balrogem vyhnáni z Morie. Šedé hory však byli nebezpečné kvůli drakům ze severu, kteří trpasličí sídla často napadali. Drak Scatha pobil mnoho naugrim a nashromáždil jejich poklady. Někdy kolem roku 2000 se ho však podařilo zabít Framovi, jednomu z lidu Éothéodu. Trpaslíci žádali po lidech navrácení jejich pokladu, avšak Fram poslal trpaslíkům jako odpověď pouze náhrelník ze Scathových zubů. Trpaslíci byli rozhněváni tou urážkou a tak lid Éothéodu napadnuli a Frama usmrtili. Šedé hory byly velice bohaté na naleziště zlata a trpasličí města díky němu poté v době míru velice bohatla. Naugrim v Šedých horách rozhojnili nově příchozí trpaslíci z Ereboru vedeni králem Durinova lidu, Thorinem I. v roce 2210 Třetího věku. Za vlády krále Dáina I. však ze severních pustin přilezli ledoví draci, kteří roku 2589 zabili krále a vyplenili mnohé z trpasličích pokladů. Přeživší trpaslíci poté hory opustili a rozešli se do Železných hor a část zpět do síní Ereboru. Po odchodu trpaslíků se v Ered Mithrin usadili skřeti a z hor se stalo nebezpečné místo. Po roce 2941, kdy v bitvě pěti armád padla většina skřetů ze severu, se situace na čas zlepšila, avšak s navracející se Sauronovou mocí se počet skřetů v horách začal opět zvyšovat. Definitivní konec skřetů v Ered Mithrin znamenal pád Saurona v roce 3019.\n\n"}
{"id": "467351", "url": "https://cs.wikipedia.org/wiki?curid=467351", "title": "Medaile za Anschluss", "text": "Medaile za Anschluss\n\nMedaile za Anschluss \"(německy: Die Medaille zur Erinnerung an den 13. März 1938, v překladu do češtiny Medaile k upomenutí na 13. březen 1938\") byla medaile nacistického Německa zavedená 1. května roku 1938 jako medaile připomínající připojení Rakouské republiky k Německé říši.\n\nVyznamenání bylo známo též jako \"\"Medaile za Anschluss\"\" a bylo udělováno všem Rakušanům, kteří se podíleli na anšlusu nebo také všem členům rakouské odnože NSDAP. Dále byla medaile udělována všem německým státním úředníkům, členům Wehrmachtu a Waffen-SS, kteří se podíleli na Anschlussu.\n\nVyznamenání bylo udíleno až do 13. prosince roku 1940 a dohromady bylo uděleno 318 689 medailí.\n\nTato medaile je jednou ze série tří okupačních medailí (Anschluss, Sudety, Memel), které se shodují předním reliéfem.\n\nMedaile bylo založena na odznaku stranického dne NSDAP z roku 1938 a vzhled vyznamenání měl na starosti profesor Richard Klein. Medaile měla kulatý tvar a na vrchní straně mince byl znázorněn stojící muž na pódiu se znakem Třetí říše a držící jednou rukou nacistickou vlajku. Druhou rukou pomáhá druhému muži vylézt na pódium, který má na pravé ruce zničené okovy. To symbolizuje připojení Rakouské první republiky k nacistickému Německu.\n\nNa zadní straně medaile je uprostřed nápis \"\"13. März 1938\"\" (13. březen 1938) odkazující na datum Anschlussu. Datum je obklopeno slovy \"\"Ein Volk, Ein Reich, Ein Führer\"\" (\"Jeden lid, jedna říše, jeden vůdce\"). Medaile je vyrobena z bronzu a má průměr 33 mm přičemž střed vyznamenání je zahlazený, což dělá hladké kraje a vysoký stupeň detailu.\n\nVyznamenání bylo nošeno jako malá stuha na pravé straně hrudníku při čemž stuha byla červené barvy s bílo-černými proužky na okrajích stuhy.\n\n"}
{"id": "467357", "url": "https://cs.wikipedia.org/wiki?curid=467357", "title": "Phthiraptera", "text": "Phthiraptera\n\nPhthiraptera je řád hmyzu známého jako vši a všenky. Vši (Anoplura) a všenky (Mallophaga) byly dříve samostatné řády, které byly zrušeny, protože jsou parafyletické. Český název pro tento řád nebyl zaveden. Na celém světě existuje více než 3000 druhů.\n\nPhthiraptera je velmi malý hmyz, který je sekundárně bezkřídlý (křídla u něj zmizela přizpůsobením parazitickému způsobu života). Parazitují na ptácích a savcích.\n\n"}
{"id": "467358", "url": "https://cs.wikipedia.org/wiki?curid=467358", "title": "Lánový rejstřík", "text": "Lánový rejstřík\n\nLánový rejstřík (nazývaný také někdy jako druhá lánová vizitace, případně v množném čísle jako lánové (lánské) rejstříky) je nejstarší moravský katastr poddanských usedlostí a pozemků, z nichž se platila berně nebo kontribuce. Pochází z druhé poloviny 17. století a je obdobou katastru pro území Čech známého pod názvem berní rula. Rozdělen je na jednotlivé svazky podle panství a statků. Celkově je inventarizováno 365 knih, z nichž jeden svazek chybí. Celá sbírka lánových rejstříků je uložena v Moravském zemském archivu v Brně (fond D1), jednotlivé opisy se občas objevují ve fondech velkostatků.\n\nV letech 2013 a 2014 byl celý fond digitalizován a je přístupný prostřednictvím webové aplikace. Tištěný generální rejstřík k lánové vizitaci vydaný v roce 2015 obsahuje 189 102 záznamů (včetně obyvatel královských měst, kterých se však lánová vizitace netýkala).\n\nLánový rejstřík byl sepsán v druhé polovině 17. století ve dvou různých provedeních. První lánová vizitace byla schválena moravskými stavy v roce 1655, přičemž mapování samotné začalo v druhé polovině roku 1656. Do konce roku byla zmapována pouze malá část Moravy, kompletně pouze tehdejší Jihlavský kraj, dále jen menší části Brněnského a Olomouckého kraje. Po zimě vizitace pokračovala a byla v dalším roce dokončena. Byla ale brzy napadena pro svou nepřesnost, hlavně pro naměření větší výměry polí, než jaká byla skutečně v krajině k dispozici.\n\nProto bylo v roce 1669 rozhodnuto o vytvoření druhé lánové vizitace, která měla být revizí prvního mapování. Práce komisí, které mapovaly vsi na jednotlivých panstvích, byla založena na prvním rejstříku, ale zároveň docházelo k důkladnějšímu zkoumání faktů uváděných místní samosprávou. To vedlo k tomu, že se samotná druhá vizitace protáhla až do roku 1679.\n\nHlavní příčinou vzniku lánového rejstříku byla nutnost stabilních daňových příjmů z jednotlivých panství. Z toho plynula snaha o co nejpřesnější zmapování skutečného stavu půdy, aby bylo možné efektivněji určit daňové zatížení obyvatelstva.\n\nAčkoli daně byly hlavním motivem, výsledkem druhého mapování gruntů a jejich výnosu byl soupis poddaných, respektive držitelů poddanských usedlostí a pozemků, který dnes slouží pro poznávání historie jednotlivých obcí a usedlostí.\n\nExistovala dvě hlavní kritéria pro určení daňového zatížení - velikost usedlosti a kvalita (kategorie) půdy, kterou daný usedlý obdělával. Oboje dohromady dávalo tzv. berní lán. V případě půdy první kategorie (půda, do které se seje pšenice) to bylo 100 měřic osevu, druhé kategorie (půda, do které se seje oves) to bylo 125 měřic, v případě půdy třetí kategorie (půda, do které se seje žito) to bylo 150 měřic.\n\nDále v rejstříku lze najít údaje týkající se množství osévané půdy. Jedná se o údaj, na kolik kusů orné půdy sedlák seje, tj. na kolika místech má pole. Osev se uvádí ve starých rakouských plošných mírách – Metz a Achtel, tedy měřice, která činila 0,19 hektaru, a achtl, který se odvozoval od měřice – už z jeho názvu vyplývá, že se jednalo o jednu osminu měřice.\n\nTabulka v druhém lánovém rejstříku uvádějící jednotlivé sedláky v jednotlivých vesnicích má vždy ustálenou podobu. Jako první jsou uváděni největší sedláci, tj. ti, kteří drží největší rozlohu orné půdy. V každém řádku je pak jako první vždy uveden sedlák sedící na gruntu v době sepsání lánového rejstříku, jako druhý je uveden sedlák \"před\" sepsáním opravné verze - v době sepsání první lánové vizitace v roce 1657. Po sedlácích následují domkaři bez polí, občas se v městečkách objevují také řemeslníci či majitelé vinic. Další kategorii tvoří grunty nově osedlé (\"neu gestiefte\"), tj. v první lánové vizitaci uvedené bez majitele a grunty pusté (\"alte Öedung\"), tj. opuštěné v době sepsání obou vizitací. Na konci každé vesnice je uveden sumář a na konci každého svazku souhrn za celé vizitované panství.\n\n\n\n"}
{"id": "467359", "url": "https://cs.wikipedia.org/wiki?curid=467359", "title": "Ferrari 458 Italia", "text": "Ferrari 458 Italia\n\nFerrari 458 Italia je sportovní automobil firmy Ferrari, který je nástupcem F430. Veřejnosti byl představen na autosalonu ve Frankfurtu 15. září 2009.\nAutomobil pohání zážehový, vidlicový osmiválec uložený podélně před zadní nápravou o objemu 4,5 litru. Motor poskytuje výkon 127 koní na litr objemu, což je zatím rekordní hodnota u atmosféricky plněných motorů. 80 % točivého momentu je k dispozici už při 3 250 ot/min. Motor je, jako první umístěný před zadní nápravou ve voze Ferrari, vybaven přímým vstřikováním paliva.\n\n\nStandardní převodovkou je 7stupňová dvouspojková převodovka Getrag, podobně jako u modelu California. \"458 Italia\" není dostupný s tradiční manuální převodovkou, proto je čtvrtým modelem Ferrari (první tři jsou Enzo, Challenge Stradale a 430 Scuderia), které nejsou v nabídce s manuální převodovkou. Jde o první hlavní model, který není nabízen s manuální převodovkou.\n\nZavěšení automobilu obstarávají na přední nápravě dvojitá příčná trojúhelníková ramena a víceprvkové zavěšení na zadní nápravě spolu s E-Diff a F1 Trac systémy regulace prokluzu, které jsou určené k lepšímu ovládání vozu v zatáčkách a zlepšení průběžného zrychlení o 32 % v porovnání s předcházejícími modely.\n\nKompozitní brzdy z uhlíkových vláken a keramiky nesou název Ferrari/Brembo CCM, společně se systémem ABS zkrátily brzdnou dráhu ze 100 km/h na délku 32,5 metru.\n\nAdaptivní magnetorheologické tlumiče SCM2 (Sospensioni a Controllo Magnetoreologico) jsou výsledkem spolupráce s firmou Delphi.\n\nTato verze modelu \"458\" byla prezentována na \"Ferrari Annual Dealer Meeting\" dne 14. července 2010. Ferrari tvrdí, že jejich nejnovější \"Challenge\" dokáže zvládnout kolo na okruhu Fiorano v čase 1:16,5, což je o dvě sekundy méně, než jeho předchůdce \"F430 Challenge\" a jen o 0,2 s víc než model FXX.\n\nFerrari odhalilo jejich nové závodní auto GT2 pro rok 2011. 458 GT2 upustilo od použití součástky „flex splitter“, kterou můžeme najít u silničních verzí a nahradio ji více konvenčním sacím ventilem, se kterým vzduch uniká otvory v kapotě. Podle nových nařízení, 4,5litrový motor dává 470 k, což je méně než silniční verze, \"F430 GTE\" a \"458 Challenge\". Dvouspojková převodovka s řazením pádly pod volantem je ponéchána od doby, kdy to pravidla v roce 2011 povolily. 6 vozů \"Ferrari 458 Italia GTC\" je na startovní listině v závodě 24 hodin Le Mans 2011, jsou doprovázeny 4 staršími \"F430 GT2\".\n\n"}
{"id": "467361", "url": "https://cs.wikipedia.org/wiki?curid=467361", "title": "ZX Microdrive", "text": "ZX Microdrive\n\nZX Microdrive je magnetické páskové vstupně/výstupní paměťové zařízení vyvinuté roku 1983 firmou Sinclair Research Ltd. pro jejich domácí počítač Sinclair ZX Spectrum. ZX Microdrive se později používalo pro počítače Sinclair QL a ICL One Per Desk.\n\nSpolečnost Timex Sinclair plánovala výrobu varianty ZX Microdrive pod označením Timex Sinclair 2065, tyto ovšem nikdy nebyly uvedeny na trh. Výrobu klonu ZX Microdrive jako příslušenství k počítači TK 90X přislíbila také společnost Microdigital Eletrônica Ltda., k výrobě ale také nikdy nedošlo.\n\nZX Microdrive je mechanika používající pro záznam páskové záznamové magnetické médium uložené v kazetě. Mechanika obsahuje magnetické čítací a zapisovací hlavy (podobně jako v klasickém kazetovém magnetofonu) a mechanizmus, který zabezpečoval pohyb pásky. V ZX Microdrive kazetě je nekonečná smyčka magnetické pásky široká 1,9 mm s délkou 5 m, která se odvíjí ze středu a zároveň navíjí na vnější obvod bubínku. Rychlost pohybu pásky je 76 cm.s, kapacita média je cca 100 kB (ZX Microdrive pro ZX Spectrum má kapacitu 85 kB). Zápis je sekvenční a přístupová doba k libovolnému místu pásky je do cca 8 sekund. Média jsou relativně nespolehlivá. Při formátovaní jsou označovány chybné sektory a běžně se stává, že se po několika formátováních pásky dospěje ke kapacitě 70-80 kB (někdy se však po formátování kapacita oproti poslednímu stavu i zvýší). U počítačů ZX Spectrum je mechanika externí (připojená prostřednictvím ZX Interface 1, je možné připojit až osm mechanik). U počítače Sinclair QL jsou dvě mechaniky integrované přímo v počítači a další je možné připojit externě. Záznam na Microdrive ZX Spectrem není kompatibilní se záznamem na Microdrive Sinclairem QL, který změnou struktury dat dosahoval na stejném mediu vyšší kapacity (cca 100kB).\n\nKazety ZX Microdrive jsou podobné velikosti jako později vyráběný miniaturní pevný disk IBM Microdrive.\n\n\n"}
{"id": "467367", "url": "https://cs.wikipedia.org/wiki?curid=467367", "title": "Jižní Keltma", "text": "Jižní Keltma\n\nJižní Keltma ( [Južnaja Keltma]) je řeka v Permském kraji v Rusku. Je 172 km dlouhá. Povodí má rozlohu 5 270 km².\n\nÚstí zleva do Kamy na 1060 říčním kilometru.\n\nNejvýznamnější přítok je řeka Timšor.\n\nZdroj vody je smíšený s převahou sněhových srážek. Zamrzá v průměru na začátku listopadu a rozmrzá na konci dubna.\n"}
{"id": "467378", "url": "https://cs.wikipedia.org/wiki?curid=467378", "title": "EAROM", "text": "EAROM\n\nPaměti EAROM (Electrically Alterable ROM) patří mezi paměti s vymazatelných obsahem. Tyto paměti nemají křemenné okénko a proto se zápis i výmaz informací uskutečňuje pomocí speciálního programátoru. Paměti EAROM jsou dražší a mají menší příkon než EPROM, čas přístupu je řádově několik stovek nanosekund a čas potřebný na vymazání maximálně jedna minuta. \n"}
{"id": "467382", "url": "https://cs.wikipedia.org/wiki?curid=467382", "title": "Wafer", "text": "Wafer\n\nWafer (substrátový disk) je základní disk z polovodiče používaný jako substrát, na kterém se vytvářejí mikroobvody.\n\nVyrábí se nařezáním monokrystalu na cca 300 mikrometrů hrubé plátky. Jedna strana bývá zřezána podle krystalografické orientace kvůli přesnému zarovnání. Průměr disku se udává v palcích a závisí na průměru monokrystalu.\n\nLeptáním a nanášením atd. se na něm vytvoří obvodová mřížka – místa, kde mají být „vodiče“ obvodu, jsou natřena speciální látkou (většinou obsahující líh nebo jiný alkohol) odolnou proti následnému naleptání celé plochy, která zžírá vše kromě právě těchto míst. Takových technologií je několik základních, ale společné pro všechny z nich je snaha o miniaturizaci. Leptání se může opakovat, neboť struktura bývá i vícevrstvá. Pro výkonové bývá obyčejně jednovrstvá. Wafer se poté rozřeže na čipy, které jdou následně na zapouzdření.\n\nPro masovou výrobu dostává ještě laserový (od 90. let dvourozměrný) čárový kód kvůli strojovému zatřídění.\n\nWafery jsou v drtivé míře z křemíku, objevují se ale i wafery z arsenidu galia (GaAs).\n\nU polovodičů dominuje vysoká ryzost – 99,9999. Příměsi tvoří bór, fosfor, arzén nebo antimon. Občas se vyskytují i atomy kyslíku v intersticiálních (mezimřížkových) polohách.\n\nWafery se vyrábějí v několika velikostech:\n\nPlocha waferů pochopitelně souvisí s množstvím čipů, který z jednoho waferu lze vyrobit. Například čipy z jednopalcových waferů mohou posloužit ve většině případů k výrobě jen jednoho procesoru, zatímco 300mm wafer jich může alokovat desítky. To se samozřejmě odráží v ceně (např. přechod z 200mm na 300mm wafery kolem roku 2000 se promítl do snížení ceny čipů o 30–40 %), takže je snaha zvládnout výrobu větších waferů, i přes některá úskalí s tím spojená – např. větší nároky řezání vzhledem k jejich křehkosti, apod. Co se týče řezání waferů, přestupem z tloušťky 300 μm na 160 μm se očekává obdobné snížení nákladů jako u zvyšování jejich plochy.\n\n"}
{"id": "467385", "url": "https://cs.wikipedia.org/wiki?curid=467385", "title": "Federálně spravovaná kmenová území", "text": "Federálně spravovaná kmenová území\n\nFederálně spravovaná kmenová území (urdsky قبائلی علاقہ جات, \"Qabāilī 'ilāqa džāt,\" anglicky \"Federally Administered Tribal Areas)\" jsou hraniční území Pákistánu sousedící s Afghánistánem. Rozloha území je 27 220 km². Kromě Afghánistánu na severozápadě území sousedí na východě s Chajbar Paštúnchwou a na jihu s Balúčistánem.\n\n"}
{"id": "467386", "url": "https://cs.wikipedia.org/wiki?curid=467386", "title": "GDDR3", "text": "GDDR3\n\nGDDR3 (Graphic Double Data Rate 3) je specifická technologie typu paměti u grafických karet, vyvinutá firmou ATI Technologies ve spolupráci s JEDEC.\n\nMá velmi podobný technický základ s DDR2, ale požadavky na spotřebu energie se poněkud snížily, což umožňovalo vyšší výkon paměťových modulů a zjednodušení chladicích systémů. Na rozdíl od DDR2, taktéž používané na grafických kartách, GDDR3 nesouvisí se specifikací JEDEC DDR3.\n\nUvnitř má zakončení, díky čemu je vhodnější pro spolupráci s GPU. Pro vyšší výkon paměť přenáší 4 datové bity na pin v 1 hodinovém cyklu.\n"}
{"id": "467387", "url": "https://cs.wikipedia.org/wiki?curid=467387", "title": "Peter Odemwingie", "text": "Peter Odemwingie\n\nOsaze Peter Odemwingie (* 15. července 1981, Taškent, Uzbecká SSR, Sovětský svaz) je nigerijský fotbalový útočník a reprezentant, momentálně bez angažmá.\n\nNarodil se nigerijskému otci a ruské matce. Fotbalově rostl v klubech FK KAMAZ Naberežnyje Čelny a PFK CSKA Moskva a prvním profesionálním klubem byl nigerijský Bendel Insurance FC.\n\nV roce 2002 se stěhoval opět do Evropy, když přestoupil do belgického RAA Louviéroise, se kterým také vyhrál belgický fotbalový pohár.\n\nV roce 2005 přestoupil do francouzského Lille OSC, se kterým si zahrál prestižní Ligu mistrů UEFA. Už předtím o něj byl velký zájem u předních evropských klubů, v roce 2007 se však rozhodl pro návrat do Ruska, kde hrál za Lokomotiv Moskva. V srpnu 2010 přestoupil za 1 milión liber do anglického klubu West Bromwich Albion FC.\n\nZúčastnil se LOH 2008 v Pekingu s nigerijským týmem do 23 let (jediný hráč starší 23 let povolaný do národního týmu Nigérie).\n\nV reprezentačním A-mužstvu Nigérie debutoval v roce 2002. S nigerijskou reprezentací se zúčastnil MS 2014 v Brazílii.\n\n\n"}
{"id": "467388", "url": "https://cs.wikipedia.org/wiki?curid=467388", "title": "Mairie d'Issy (stanice metra v Paříži)", "text": "Mairie d'Issy (stanice metra v Paříži)\n\nMairie d'Issy je konečná stanice pařížského metra na jižním konci linky 12. Nachází se již za hranicí Paříže na předměstí Issy-les-Moulineaux pod \"Rue du Général Leclerc\".\n\nStanice byla otevřena 24. března 1934 při posledním rozšíření linky od stanice Porte de Versailles.\n\nV polovině 90. let byla stanice renovována v originálním stylu, tj. kombinaci bílých dlaždic a keramických ornamentů.\n\nStanice se nachází v blízkosti radnice města Issy-les-Moulineaux, po níž nese jméno (\"mairie\" = radnice).\n"}
{"id": "467389", "url": "https://cs.wikipedia.org/wiki?curid=467389", "title": "Intel 8022", "text": "Intel 8022\n\nIntel 8022 je osmibitový jednočipový mikropočítač rodiny MCS-48 vyrobený firmou Intel a na trh uvedený roku 1977. Je téměř identický s verzí 8021 s tím rozdílem, že obsahuje A/D převodník.\n"}
{"id": "467390", "url": "https://cs.wikipedia.org/wiki?curid=467390", "title": "Chibuzor Okonkwo", "text": "Chibuzor Okonkwo\n\nChibuzor Augustine Okonkwo (* 16. prosinec 1988, Jos) je nigerijský fotbalový obránce momentálně působící v klubu Bayelsa United FC.\n\nS fotbalem začínal v nigerijském klubu Gabros International FC, kde také v roce 2004 započal svou profesionální kariéru. V roce 2007 přestoupil do konkurenčního Bayelsa United FC, se kterým získal titul.\n\nV květnu 2009 o něj projevil zájem anglický klub Stoke City FC.\n\n\n"}
{"id": "467395", "url": "https://cs.wikipedia.org/wiki?curid=467395", "title": "Solomon Okoronkwo", "text": "Solomon Okoronkwo\n\nSolomon Ndubisi Okoronkwo (* 2. březen 1987, Enugu) je nigerijský fotbalový útočník působící od roku 2013 v německém klubu FC Erzgebirge Aue.\n\nS fotbalem začínal v nigerijském klubu River Lane Youth Club a v roce 2002 odešel hrát do konkurenčního Gabros International FC.\n\nPrvní zahraniční angažmá přišlo s rokem 2005, kdy si ho do svého klubu přivedlo vedení německého týmu Hertha BSC. V tomto klubu se však nikdy výrazněji neprosadil a v roce 2007 byl dokonce poslán na hostování do týmu nižší soutěže, Rot-Weiss Essenu.\n\nV roce 2008 přestoupil do ruského Saturnu Moskevská oblast.\n\nZískal stříbrnou medaili z olympiády v Pekingu 2008 jako člen národního týmu Nigérie do 23 let.\n\n"}
{"id": "467396", "url": "https://cs.wikipedia.org/wiki?curid=467396", "title": "Oladapo Olufemi", "text": "Oladapo Olufemi\n\nOladapo Olufemi Oluyi (*5. listopadu 1988) je nigerijský fotbalový záložník momentálně působící v nigerijském týmu Shooting Stars SC.\n\nS fotbalem začínal v rodné Nigérii, s profesionálním fotbalem však započal v Belgii, konkrétně v týmu RSC Anderlecht. Do sestavy se však neprosadil a po roce odešel do portugalské Boavisty Porto. Ani zde však nenašel místo v základní sestavě a od roku 2009 tak nastupoval za norský IK Start.\n\nV roce 2013 se vrátil do Nigérie do klubu Shooting Stars SC.\n\nZískal stříbrnou medaili z olympiády v Pekingu 2008 jako člen národního týmu do 23 let.\n\n"}
{"id": "467398", "url": "https://cs.wikipedia.org/wiki?curid=467398", "title": "Porte de la Chapelle (stanice metra v Paříži)", "text": "Porte de la Chapelle (stanice metra v Paříži)\n\nPorte de la Chapelle je konečná stanice pařížského metra na severním konci linky 12. Leží v 18. obvodu v Paříži pod \"Rue de la Chapelle\".\n\nStanice byla otevřena 23. srpna 1916 při prodloužení linky severním směrem ze stanice Jules Joffrin. Tehdy se jednalo o linku A, kterou provozovala \"Compagnie Nord-Sud\".\n\nV současnosti probíhají na stanici úpravy v rámci prodloužení linky dále na sever, ke kterému má dojít v roce 2012. V témže roce se plánuje spojení s tramvajovou linku T3. Probíhají práce na vybudování výtahu a dalšího vstupu v jižní části stanice, který bude zprovozněn spolu s rozšířením tratě.\n\nStanice byla pojmenována po jedné z pařížských bran – \"Porte de la Chapelle-Saint-Denis\", kterou vedla silnice do Calais přes město Saint-Denis. Při staré silnici stála vesnice La Chapelle, připojená k Paříži v roce 1860.\n"}
{"id": "467399", "url": "https://cs.wikipedia.org/wiki?curid=467399", "title": "Ampérův silový zákon", "text": "Ampérův silový zákon\n\nJako Ampérův silový zákon (někdy psáno jako Ampèrův; správnější ale neužívaný název je Ampérův zákon magnetické síly) je označován Ampèrem objevený zákon vzájemného silového působení dvou lineárních vodičů protékaných elektrickým proudem, kterým položil základy elektrodynamiky, případně vztah pro magnetickou sílu působící na proudovodič v obecném magnetickém poli.\n\nZákon lze odvodit na základě speciální teorie relativity ze vztahů pro elektrostatické působení. V době svého objevu však představoval samostatný nezávislý zákon.\n\nAmpérův silový zákon je přímo využit k definici veličiny magnetická indukce a jednotek soustavy SI ampér a tesla. Silové působení magnetického pole popsané Ampérovým silovým zákonem se využívá k měření velikosti elektrického proudu.\n\nTento vztah udává sílu, kterou působí magnetické pole na elektrický vodič protékaný elektrickým proudem.\n\nVztah představuje obdobu vztahu pro magnetickou Lorenzovu sílu, ze kterého jej lze odvodit.\n\nSíla vystupující v tomto vztahu se někdy nazývá Ampérova či Laplaceova.\nZákon formulovaný v diferenciálním vektorovém tvaru stanoví sílu formula_1, kterou působí magnetické pole o magnetické indukci formula_2 na element lineárního elektrického vodiče o délce a směru formula_3 protékaného elektrickým proudem formula_4. Tento vztah lze zapsat rovnicí\n\nPro homogenní magnetické pole a přímkový vodič lze vztah zjednodušit na tvar pro celkovou sílu\nkde formula_7 je tzv. aktivní délka vodiče, tj. ta část, která zasahuje do magnetického pole, a formula_8 úhel, který svírá směr vodiče se směrem magnetických indukčních čar (tedy směrem vektoru magnetické indukce). Orientace síly je dána Flemingovým pravidlem levé ruky.\n\n\nTento vztah udává (magnetickou) sílu, kterou na sebe vzájemně působí dva\nelektrické vodiče protékané elektrickým proudem.\n\nPro stacionární magnetické pole tak zákon představuje obdobu Coulombova elektrostatického zákona. Jako formální obdoba \"statického\" náboje v něm vystupuje \"dynamický\" elektrický proud. Zákon byl proto také dříve nazýván základním zákonem elektrodynamiky, než se staly základem elektrodynamiky Maxwellovy rovnice. Pomocí tohoto zákona byl také odvozen empiricky zjištěný Biotův-Savartův zákon.\n\nZákon formulovaný v diferenciálním vektorovém tvaru stanoví sílu formula_9, kterou magneticky působí element lineárního elektrického vodiče o délce a směru formula_10 protékaný elektrickým proudem formula_11 na element lineárního elektrického vodiče o délce a směru formula_3 protékaný elektrickým proudem formula_4. Tento vztah lze pro působení ve vakuu zapsat rovnicí\n\nVztah lze zapsat v integrálním tvaru pro sílu kterou působí uzavřená vodivá smyčka formula_20 protékaná elektrickým proudem formula_11 na uzavřenou vodivou smyčku formula_22 protékanou elektrickým proudem formula_4\n\nVztah se zjednoduší, budou-li vodiče přímkové a vzájemně rovnoběžné, vzdálené od sebe o kolmou vzdálenost formula_27. Síla působící na jednotku délky vodičů pak bude dána vztahem (působení je nyní vzájemně symetrické, proto jsou proudy označeny formula_28, formula_29):\nSíla je přitom přitažlivá pro souhlasný a odpudivá pro opačný směr proudu ve vodičích.\n\nPro síly působící v lineárním homogenním magnetiku stačí v předchozích vztazích permeabilitu vakua nahradit permeabilitou daného prostředí.\n\nAmpère poprvé kvalitativně popsal vzájemné přitahování či odpuzování dvou proudovodičů na zasedání francouzské Akademie věd 25. září 1820, a to jak pro dva přímé proudovodiče, tak i pro proudovodiče svinuté do smyček. Dalším experimentálním zkoumáním se mu podařilo ještě v témže roce odvodit vztah pro závislost síly na délce vodičů a jejich vzájemném směru.\n\nNa základě dalších pokusů doplněných intuicí pak v r. 1826 pak formuloval finální vztah včetně závislosti na vzdálenosti vodičů a publikoval ho v práci \"Teorie elektromagnetických jevů, odvozená výlučně z pokusů\" (1827). Mylně však označil působící sílu za centrální.\n\n\n\n"}
{"id": "467400", "url": "https://cs.wikipedia.org/wiki?curid=467400", "title": "Intel 8039", "text": "Intel 8039\n\nIntel 8039 je osmibitový jednočipový mikropočítač harvardské architektury vyvinutý firmou Intel a na trh uvedený roku 1977. Patří do rodiny procesorů MCS-48, od ostatních se liší tím, že:\n\nOsazoval se do keramického pouzdra DIP-40. Pracovní teplota leží v rozmezí 0–70 °C. Hodinový oscilátor je součástí čipu, obsahuje 2 8bitové čítače/časovače, 27 V/V portů. Pracuje na frekvenci 11 MHz.\n\nNejrozšířenějším podtypem je Intel 8039AHL, vyrobený technologií HMOS II. Dalšími podtypy i od jiných výrobců jsou např.:\n\nVětšinou se liší technologií výroby a celkovým technickým provedením, z pohledu programátora se však nejedná o žádné změny (vyjma taktovací frekvence nebo velikostí datové nebo programové paměti).\n\n"}
{"id": "467401", "url": "https://cs.wikipedia.org/wiki?curid=467401", "title": "Ambruse Vanzekin", "text": "Ambruse Vanzekin\n\nAmbruse Vanzekin (* 14. červenec 1986) je nigerijský fotbalový brankář momentálně působící v nigerijském týmu Warri Wolves FC.\n\nS fotbalem začínal v klubu Plateau United FC, kde také v roce 2004 započal svou profesionální kariéru. V roce 2006 přestoupil do konkurenčního Bendel Insurance FC, kde byl druhou sezonu svého působení v týmu brankářskou jedničkou. V lednu 2008 pak přestoupil do týmu Akwa United FC. V červenci 2008 odešel do klubu Warri Wolves FC.\n\n\n"}
{"id": "467404", "url": "https://cs.wikipedia.org/wiki?curid=467404", "title": "Intel 8040", "text": "Intel 8040\n\nIntel 8040 je osmibitový jednočipový mikropočítač harvardské architektury vyvinutý firmou Intel a na trh uvedený roku 1977. Patří do rodiny MCS-48, od ostatních se liší v několika parametrech:\n\n\nByl osazován do pouzdra DIP-40 (má tedy 40 pinů), pracoval na frekvenci od 1 do 11 MHz, obsahoval dva čítače/časovače, 27 V/V portů, hodinový oscilátor, napájen je 5 V.\n\n"}
{"id": "467405", "url": "https://cs.wikipedia.org/wiki?curid=467405", "title": "Vlajka Kalifornie", "text": "Vlajka Kalifornie\n\nVlajka Kalifornie, jednoho z federálních států USA, nazývaná \"Bear Flag\" (), byla v současné podobě přijata v roce 1911, její historie však sahá až do roku 1846.\n\nVlajka Kalifornie má bílý list, v jehož středu je medvěd grizzly jdoucí směrem k žerdi po zeleném pažitu. Pod ním je černý nápis CALIFORNIA REPUBLIC (). V dolní části vlajky je vodorovný červený pruh (o šířce 1/6 šířky vlajky) a v žerďovém horním rohu je červená pěticípá hvězda.\n\nKalifornský grizzly (což je i oficiální státní zvíře) symbolizuje sílu, hvězda reprezentuje svrchovanost, červená barva znamená odvahu a bílé pozadí čistotu.\n\nMedvědí vlajka poprvé zavlála dne 14. června 1846 ve městě Sonoma, když se američtí osadníci vzbouřili proti mexické vládě (tzv. Vzpoura Medvědí vlajky). Krátce nato vydali prohlášení o nezávislosti Republiky Kalifornie na Mexiku. Vlajka však vlála jen do 9. července 1846, kdy již Spojené státy byly ve válce s Mexikem. Brzy poté byla Medvědí vlajka nahrazena vlajkou Spojených států amerických. Oficiální vlajkou státu Kalifornie se Medvědí vlajka stala až v roce 1911. První medvědí vlajka byla umístěna v San Franciscu, ale shořela při požárech, které město zasáhly po katastrofálním zemětřesení v roce 1906.\n\nAutorem původní Medvědí vlajky z roku 1846 byl William Todd, synovec Mary Lincolnové, manželky Abrahama Lincolna.\n\n\n"}
{"id": "467409", "url": "https://cs.wikipedia.org/wiki?curid=467409", "title": "Most George Washingtona", "text": "Most George Washingtona\n\nMost George Washingtona () je visutý most, který vede přes řeku Hudson, spojující newyorskou čtvrť Washington Heights na Manhattanu pomocí dálnice Interstate 95. Cesta US Route 46, která vede z New Jersey, končí v půli cesty přes most na státní hranici. Most je považován za jeden ze světově nejvytíženějších mostů v oblasti automobilového provozu. Přes most projelo v roce 2007 107 912 000 vozidel. Most vlastní vládní agentura Port Authority of New York and New Jersey, která vlastní a provozuje několik mostů, tunelů a letišť v New Yorku a New Jersey.\n\nMost zajišťuje hlavní způsob, jak se lidé z Manhattanu dostanou do čtvrtě Fort Lee v New Jersey. Obsahuje dvě úrovně – horní úrovni čtyř pruhů v každém směru a nižší úrovni se třemi pruhy v každém směru, takže celkem 14 pruhů. Kromě toho na každé straně mostu je chodník pro pěší provoz. Omezení rychlosti na mostě je 70 km/h, i když často přetížení mostu zpomaluje provoz, zejména během ranní a večerní špičky. Most George Washingtona má největší kapacitu ze všech mostů na světě.\n\n"}
{"id": "467410", "url": "https://cs.wikipedia.org/wiki?curid=467410", "title": "Pyrosekvenování", "text": "Pyrosekvenování\n\nMetoda pyrosekvenování spojuje metodu sekvenování využívající syntézu komplementárního vlákna pomocí DNA polymerázy (za použití primerů) a zároveň analýzu její aktivity pomocí dalších enzymů a chemikálií. Metoda je odvozená od Sangerovy metody sekvenování, využívá však reverzibilní terminaci polymerace.\nV roce 1987, P. Nyre´ popsal, jak aktivita DNA polymerázy může být monitorována pomocí bioluminiscence. \n\nSystém pro pyrosekvenování je založený na práci 4 enzymů – DNA polymerázy I (nebo její Klenowův fragment), ATP sulfurylázy, luciferázy a apyrázy. Reakční směs dále obsahuje enzymatické substráty – adenosin fosfosulfát (APS), d-luciferin a sekvenovaný templát s příslušnými primery, na kterých může DNA polymeráza začít syntézu. Jednotlivé nukleotidy jsou přidávány postupně jeden po druhém. \n\nPrvní reakcí je DNA polymerace pomocí DNA polymerázy, kdy dochází k zařazení příslušného deoxynukleotid trifosfátu (dNTPs) za uvolnění pyrofosfátu. \n\nVzniklý pyrofosfát je uvolněn z polymerázy a může sloužit jako substrát pro ATP sulfurylázu. Při této reakci dojde ke kvantitativnímu převedení pyrofosfátu na ATP. \n\nBěhem třetí a čtvrté reakce je ATP převedeno na světelný signál pomocí enzymu luciferázy a následně je světelný signál detekován a vyhodnocen programem. \n\nPoslední enzymatickou reakcí je reakce apyrázy, která odstraní nezainkorpované nukleotidy a ATP, aby následně mohlo dojít k zopakování celého výše popsaného procesu a mohlo být analyzováno zařazení dalšího nukleotidu. Tato degradace je nezbytná, aby bylo zajištěna synchronizace mezi syntézou a detekcí světelného signálu.\n\nPři pyrosekvenování je možné sekvenovat nejméně 20 nukleotidů dlouhé úseky. To přináší řadu možností, na co je možné pyrosekvenování využít.\nJednou z možností je hledání dosud neidentifikovaných mutací. Hledáme-li mutaci v genu, jehož konsensus sekvence je známá, lze přidávat do pyrosekvenační reakce nukleotidy podle této konsensus sekvence. Tak bude celý proces rychlejší a mutace bude identifikována s velkou přesností. Podobně lze pyrosekvenování využít pro je tzv. Single nucleotide polymorphism (SNP) genotyping, kdy je snaha zjistit všechny možné existující alely daného genu.\nDalším použitím je genotypizace bakterií. Pro rozlišení různých bakteriálních kmenů se využívá sekvence 16S rRNA, která \nobsahuje jak silně konzervované oblasti, tak variabilní oblasti. Na základě sekvence variabilní oblasti lze od sebe odlišit patogenní\nkmeny od nepatogenních kmenů jednoho bakteriálního druhu. Pyrosekvenování umožňuje tuto analýzu provést rychle a efektivně. Podobně se využívá i genotypizace virů. U viru HIV se určuje touto metodou rezistence vůči používaným léčivům. Bylo využito i pro lidské papilomaviry a virus hepatitidy B a C.\nPyrosekvenování lze také využít pro určení tzv. tagů, neboli značek. Předpokládá se, že každý transkript lze identifikovat na základě krátké značky (v délce do 30 nukleotidů). Pomocí pyrosekvenování byla zjištěna celá řada nových značek využitelná pro rychlé určení transkriptomu. \n"}
{"id": "467411", "url": "https://cs.wikipedia.org/wiki?curid=467411", "title": "Godfrey Khotso Mokoena", "text": "Godfrey Khotso Mokoena\n\nGodfrey Khotso Mokoena (* 6. března 1985, Heidelberg) je jihoafrický atlet, specializující se na skok daleký a na trojskok.\n\nJeho skokanský talent už na škole objevil jiný dálkař, Elna de Beer. Godfrey byl na škole výborný v gymnastice.\n\nPrvního většího závodu se zúčastnil v roce 2001, kdy skončil pátý ve skoku do výšky na mistrovství světa do 17 let v maďarském Debrecínu.\n\nV roce 2003 se účastnil Afrických her, kde byl bronzový ve skoku dalekém a stříbrný v trojskoku. Tentýž rok byl bronzový na Afro-Asijských hrách, a to ve skoku dalekém i v trojskoku.\n\nV roce 2004 získal stříbrnou medaili ve skoku dalekém a zlato v trojskoku na juniorském mistrovství světa v atletice v italském Grossetu.\n\nV roce 2006 skončil pátý na halovém mistrovství světa ve skoku dalekém. Na hrách Commonwealthu tentýž rok získal stříbro v trojskoku a ve skoku do dálky byl čtvrtý. Na Africkém mistrovství tentýž rok získal stříbrné medaile jak ve skoku do dálky, tak v trojskoku.\n\nV roce 2007 získal bronzové medaile ve skoku dalekém na Afrických hrách a také na Světovém atletickém finále. Tentýž rok skončil pátý na atletickém světovém šampionátu.\n\nNejvětší úspěchy kariéry přišly rokem 2008, kdy si doskákal pro stříbrnou medaili z olympiády v Pekingu a pro zlato z halového světového mistrovství.\n\nV roce 2009 pak ve skoku dalekém získal stříbro na mistrovství světa v Berlíně a bronz na Světovém atletickém finále.\n\nV roce 2009 vytvořil africký rekord ve skoku dalekém v délce 8,50 m.\n\n\n"}
{"id": "467412", "url": "https://cs.wikipedia.org/wiki?curid=467412", "title": "Vulkanoidy", "text": "Vulkanoidy\n\nVulkanoidy jsou hypotetické skupiny planetek, které mohou obíhat v dynamicky stabilní zóně mezi 0,08 a 0,21 AU od Slunce, uvnitř dráhy Merkura. Pojmenování dostaly po hypotetické planetě Vulkán, kterou hledali astronomové 19. století, aby vysvětlili stáčení perihelia planety Merkur – prakticky všechny anomálie v dráze Merkura však byly později vysvětlené všeobecnou teorií relativity. \n\nPokud budou Vulkanoidy objevené a budou mít předpokládané albedo (odrazivost povrchu), jejich velikost by neměla přesahovat 60 km. Dosavadní hledání, během nějž se žádné takové planetky nenašly, mělo tuto rozlišovací schopnost. Při jejich hledání astronomové zápasí s tím, že by měly být úhlově velmi blízko k Slunci a proto se dají pozorovat jen velmi brzo po západě Slunce nebo těsně před jeho východem. Proto se nejnovější výzkumy uskutečňují pomocí letadel F-18, které jednak můžou letět déle v stínu Země, jednak také částečně eliminují atmosférické šumy. V budoucnosti se vkládají naděje do mise MESSENGER a též do malých kosmických teleskopů, které by měly vyhledávat blízkozemní planetky.\n"}
{"id": "467415", "url": "https://cs.wikipedia.org/wiki?curid=467415", "title": "Ismail Ahmed Ismail", "text": "Ismail Ahmed Ismail\n\nIsmail Ahmed Ismail (*10. září 1984, Chartúm) je súdánský atlet, specializující se na běh na střední vzdálenosti, především pak na běh na 800 metrů.\n\nÚspěšnou kariéru začal v roce 2002, kdy doběhl pátý na Juniorském Mistrovství světa v atletice v běhu na 800 metrů.\n\nV roce 2003 získal zlatou medaili ve stejné vzdálenosti na Afro-Asijských hrách.\n\nV roce 2004 doběhl osmý na olympiádě v Aténách a získal také bronzovou medaili na Mistrovství Afriky.\n\nRoku 2006 si pak na africkém mistrovství doběhl pro stříbrnou medaili. O dva roky později se pak stal prvním Súdánským sportovcem, který získal olympijskou medaili. Na olympiádě v Pekingu totiž získal stříbrnou medaili.\n\nRoku 2009 pak vyhrál v Paříži závod Zlaté ligy.\n\n\n"}
{"id": "467419", "url": "https://cs.wikipedia.org/wiki?curid=467419", "title": "Plicní embolie", "text": "Plicní embolie\n\nPlicní embolie je ucpání krevního řečiště plic vmetkem (embolus) nejčastěji z dolní končetiny. Projeví se náhlou dušností, bolestí na hrudi, kašlem až vykašláváním krve. Postihne-li rozsáhlou oblast plic, dochází k poklesu krevního tlaku, šoku a následné smrti. Na tuto nemoc zemřel známý český herec a komik Vlasta Burian, ovšem jeho embolii předcházel prodělaný a nedoléčený zápal plic. Naddiagnostikování bývá časté.\n\n\n\n"}
{"id": "467421", "url": "https://cs.wikipedia.org/wiki?curid=467421", "title": "Otočný železniční most u Meppelu", "text": "Otočný železniční most u Meppelu\n\nOtočný železniční most v Meppelu se nachází na severním okraji města Meppel v Nizozemsku, dvoukolejná železniční trať z Meppelu do Steenwijkerlandu a Leeuwardenu po něm překonává plavební kanál Drentsche Hoofdvaart pro malá plavidla.\n\nV základním stavu je most nastaven do osy kolejí tak, aby vlaky mohly volně projíždět. Pokud některá loď požaduje proplutí, nahlásí kapitán plavidla požadavek do centrály, která vyhodnotí stav provozu na trati a podle tohoto uvolní vodní cestu otočením mostu nebo tento požadavek odloží na pozdější dobu, tj. po uvolnění tratě.\n\nPokud je železniční trať volná, je zahájen postup uvolnění vodní cesty. Most se hydraulicky nadzvedne cca o 30 cm (uvolní se ze zajišťovacích čepů), aby při pohybu nedošlo k vzájemnému protnutí profilu pevných a pohyblivých dílů konstrukce, a následně se otočí do osy plavebního kanálu. Čas na proplutí plavidla je stanoven na několik minut, po této době se most automaticky otočí zpět do základní polohy (osy železniční tratě) a dosedne do pozice definované zajišťovacími čepy. Otočení do základní polohy musí být dokončeno s dostatečným časovým předstihem, aby přijíždějící vlaková souprava mohla včas zastavit před mostem, pokud by most nebyl v poloze pro bezpečný průjezd vlaku. Most musí být průjezdný již v okamžiku, kdy se vlaková souprava nachází ve vzdálenosti 1000 m od mostu podle stanovené traťové rychlosti 120 km/hod a hmotnosti soupravy.\nVlaky projíždějí přes most rychlostí okolo 120 km/h, trolejové vedení je nad kanálem a v blízkosti mostu přerušeno.\n"}
{"id": "467422", "url": "https://cs.wikipedia.org/wiki?curid=467422", "title": "S fáze", "text": "S fáze\n\nS fáze je období buněčného cyklu mezi G fází a G fází. Hlavní role S fáze spočívá v tom, že v této době dochází k replikaci, tedy zdvojnásobení obsahu DNA, jež obsahuje genetickou informaci.\n\nNástup S fáze kontrolují některé cykliny G fáze, zejména cyklin C, cyklin D a cyklin A. Při navázání těchto molekul na cyklin-dependentní kinázy (CDK) mohou mít tyto vliv na spouštění S fáze.\n\nBěhem S-fáze probíhá pečlivá kontrola na několika úrovních, která zajišťuje, aby replikace DNA proběhla správně a buňka byla před následném dělením v pořádku. Tzv. „replikační kontrolní bod“ se spouští ve chvíli, kdy se zastaví replikační vidlice. K tomu dochází například při nedostatku nukleotidů či při kontaktu replikační vidlice s poškozenou DNA. Replikační kontrolní bod zahrnuje proteiny RPA, ATRIP komplex či např. 9-1-1 komplex; vede k okamžitému pozastavení replikace do doby, než se DNA opraví nebo se obnoví zásoba nukleotidů nutných pro pokračování syntézy DNA. Druhým důležitým procesem je S-M kontrolní bod, který blokuje aktivitu mitotického komplexu Cdk1-cyklin B do doby, než je kompletně dokončena replikace. Tím je zajištěno, že se buňka s nedokonale zdvojenou DNA nezačne dělit. Třetí kontrolní bod, tzv. intra-S-fázový, je nezávislý na replikační vidlici a pracuje tak, že přeruší replikaci DNA v případě, že je někde v genomu detekováno dvouvláknové poškození DNA.\n"}
{"id": "467424", "url": "https://cs.wikipedia.org/wiki?curid=467424", "title": "Zkumavka", "text": "Zkumavka\n\nZkumavka je častá součást laboratorního vybavení. Jedná se o skleněnou nádobku v podobě trubice z jedné strany se zúženým pevným dnem a ze strany druhé volně otevřené. Tradiční zkumavky jsou obvykle vyrobeny ze skla poměrně dobré kvality.\n\nPoužívají se hlavně v kvalitativní analýze; jsou s nimi prováděny chemické reakce v malém měřítku, je možné je aplikovat na jakýkoli druh hmoty, \"rychlé\" testy - tj. zkoušky rozpustnosti. Jsou-li opatřeny zátkou, mohou se v nich dočasně uskladňovat chemické nebo biologické vzorky.\n\nZkumavky pro lékařské vzorky jsou označeny různými barvami víček, každá barva je určena pro jiný typ vyšetření.\n\nPro použití ve fyzice a chemii jsou obvykle vyrobeny ze varného skla pro lepší odolnost vůči teplu, žíravým chemikáliím a pro jejich delší životnost; jinak se vyrábějí z plastu. Zkumavky vyrobené z varného borosilikátového skla mohou být umístěny přímo nad plamenem hořáku.\n\n"}
{"id": "467430", "url": "https://cs.wikipedia.org/wiki?curid=467430", "title": "Oberführer", "text": "Oberführer\n\nOberführer byla paramilitární hodnost nacistické strany datována zpět do roku 1921 a lze ji přeložit jako \"starší vůdce\". Příslušník v hodnosti Oberführer byl typický člen nacistické strany, který měl na starost velení skupiny paramilitárních jednotek v jednotlivých geografických regionech. Mezi léty 1921 až 1925 byl výraz Oberführer používán jako název funkce u jednotek Sturmabteilung (SA), ale skutečnou hodností SA se stala až po roce 1926.\n\nOberführer byla také hodností Schutzstaffel (SS), která byla založena v roce 1925 jako hodnost důstojníků SS, kteří byli ve velení \"SS-Gaue\" (Okresů SS) na území Německa. V roce 1930 proběhla rozsáhla reorganizace SS a jednotky byly přeměněny na \"SS-Gruppen\" a \"SS-Brigaden\" (Skupiny SS a brigády SS). Hodnost Oberführer se tak stala podřízenou hodnosti vyšší hodnosti Brigadeführer.\n\nOd roku 1932 byla hodnost Oberführer užívána jak jednotkami SS tak i SA a začala být považována za první důstojnickou generálskou hodnost srovnatelnou přibližně s britskou hodnost brigadier.\n\nLímcové označení Oberführera bylo tvořeno dvěma dubovými ratolestmi nošenými na obou stranách límce uniformy a generálskými nárameníky. V roce 1938 se postavení Oberführera změnilo poté, co byly Verfügungstruppe přeměněny na Waffen-SS. Od té doby byla hodnost Brigadeführer považována za ekvivalent pro armádní hodnost generálmajor, Standartenführer pro armádního plukovníka, avšak Oberführer neměl žádný ekvivalent v armádě a tak začal být brzo považován za hodnost staršího plukovníka.\n"}
{"id": "467432", "url": "https://cs.wikipedia.org/wiki?curid=467432", "title": "Gymnofobie", "text": "Gymnofobie\n\nGymnofobie je strach (fobie) z nahoty. Lidé trpící gymnofobií pociťují z nahoty úzkost, a to i když si uvědomují, že je jejich strach iracionální. Mohou mít strach z toho, že uvidí jiné lidi nahé, že budou sami viděni nazí, či z obou případů. Jejich strach může pramenit z obecné úzkosti spojené se sexualitou, ze strachu, že jsou fyzicky méněcenní, nebo ze strachu, že je nahota činí odhalené a nechráněné. Název této fobie pochází z řeckých slov \"gymnos\" (nahý) a \"phobos\" (strach).\n\nNahotě na veřejnosti obecně zabraňuje cudnost (jinak též ostýchavost či stydlivost). Vyhýbání se nahotě v soukromí může být pokračováním cudnosti, případně prudérnosti nebo studu z vlastního těla. Jako gymnofobie se však kvalifikuje pouze skutečný strach z nahoty. Diagnostikování úzkostné poruchy může být provedenou pouze v případě, že dotyčný nemá strach z nahoty pod kontrolou či tehdy, když strach zasahuje do jeho každodenního života.\n\n"}
{"id": "467438", "url": "https://cs.wikipedia.org/wiki?curid=467438", "title": "Place des Vosges", "text": "Place des Vosges\n\nPlace des Vosges [plas de voʒ]=[plas d'vož], (česky \"Vogézské náměstí\"), původně Place Royale (\"Královské náměstí\") je jedno z nejstarších plánovaných náměstí v Paříži o rozměrech 140 x 140 m. Dal je postavit král Jindřich IV. v letech 1605–1612 podle plánů architektů Clauda Chastillona a Louise Métezeau.\n\nPlace des Vosges je přísně pravidelné čtvercové náměstí v původní čtvrti Marais, blízko Place de la Bastille. Nachází se na hranicích 3. a 4. obvodu a administrativně spadá do městských čtvrtí Arsenal a Archives. Kromě moderní parkové úpravy a zeleně si zachovalo původní ráz. Více méně jednotná podoba celkem 36 třípodlažních domů s průchozím podloubím po všech čtyřech stranách se stala vzorem pro mnoho dalších měst a silně ovlivnila evropskou architekturu. Střed náměstí má parkovou úpravu (Square Louis-XIII) a je poměrně uzavřený, bez průchozího automobilového provozu. Uprostřed se nacházejí čtyři fontány a od roku 1825 rovněž jezdecká socha krále Ludvíka XIII.\n\nNa místě dnešního náměstí stál původně stál královský palác Tournelles, který byl po paláci na ostrově Cité, Louvru a nedalekém paláci Saint-Pol čtvrtým královským palácem v Paříži. Palác nechala po smrti svého manžela krále Jindřicha II. v roce 1559 zbořit Kateřina Medicejská. Místo poté sloužilo jako koňský trh a až král Jindřich IV. zde v roce 1605 nechal vytyčit a rozprodat parcely.\n\nPaláce kolem náměstí se v tomto případě nazývají pavilony. Jiné označení je \"hôtels\", jak se obecně nazývají městské paláce šlechty, měšťanů a královských úředníků pro odlišení od \"palais\", což bylo označení paláců příslušníků královského rodu. Uprostřed jižní fronty se nachází Králův pavilon (\"Pavillon du Roi\") a v protější severní řadě Královnin pavilon (\"Pavillon de la Reine\"). Mnohé domy mají svá vlastní pojmenování podle svých tehdejších majitelů. Náměstí bylo dokončeno v roce 1612 a stalo se vzorem i pro jiná pařížská náměstí, např. náměstí Vendôme. Současný název náměstí byl poprvé použit v roce 1800 na počest departementu Vosges (Vogézy), který jako první zaplatil nově předepsané daně. Ovšem jméno náměstí se v průběhu času několikrát měnilo. Teprve od roku 1870 se definitivně ustálilo dnešní pojmenování \"Place des Vosges\".\n\nDomy na náměstí prošly podobným vývojem jako jiné městské paláce ve zdejší čtvrti. Během Francouzské revoluce bylo mnoho domů konfiskováno a jejich majitelé emigrovali, jiní skončili pod gilotinou. Některé paláce byly rozprodány řemeslníkům a obchodníkům a budovy byly přeměněny na dílny, sklady, obchody a byty či se zde usídlily úřady. Následné 19. století se projevilo především na vnitřních, často velmi nešetrných přestavbách paláců. Vnější vzhled fasád směřujících na náměstí však zůstal až na drobné výjimky zachován.\n\nLichá čísla popisná vedou od poloviny jižní strany po směru hodinových ručiček:\n\nSudá čísla popisná vedou od poloviny jižní strany proti směru hodinových ručiček:\n\n\n\n\n\n\n"}
{"id": "467439", "url": "https://cs.wikipedia.org/wiki?curid=467439", "title": "Ragnarök (Star Trek)", "text": "Ragnarök (Star Trek)\n\nRagnarök je kniha z fiktivního SF prostředí série \"\", jejímž autorem je Nathan Archer. Název je inspirován severskou mytologii. Děj knihy navazuje na televizní seriál \"\".\n\nHvězdná loď Federace Voyager se při cestě domů napříč Delta kvadrantem dostává do Kuriyské hvězdokupy, kde se zamíchá do 300 let trvající války dvou civilizací Hachaiů a Pńirů. Jednak proto, že odtud vycházel zajímavý signál a také kvůli záměru válku ukončit. Voyager je napaden oběma protivníky, podaří se jí po vynuceném zničení řady válečnických lodí vymanit a odletět z prostoru pryč. To s vědomím, že válka přece jen ustane a onen signál, za kterým letěli, byl nenávratně pryč. \nDo češtiny knihu přeložil Jakub Marek v roce 2007 a vydalo ji nakladatelství Laser-books s.r.o z Plzně téhož roku ve své edici SF jako svazek 185. Drobná brožovaná publikace měla cenu 169 Kč, 132 stran, barevnou obálku s číslicí 3 v názvu Star Trek Voyager, tedy je třetí v řadě..\n\nVesměs posádka Voyageru \n\n\n"}
{"id": "467440", "url": "https://cs.wikipedia.org/wiki?curid=467440", "title": "Karl Heinrich Dzondi", "text": "Karl Heinrich Dzondi\n\nKarl Heinrich Dzondi (25. září 1770 Oberwinkel – 1. června 1835 Halle (Saale)) byl německý lékař.\n\nDzondi inklinoval v mládí k teologii a 30. dubna 1799 získal magisterský titul z filozofie na Wittenberské univerzitě. Téhož roku se stal asistentem na filozofické fakultě. Odešel studovat medicínu do Würzburgu a Vídně.\n\nPo návratu do Saska, roku 1804, byl na veřejné náklady poslán do zahraniční na studijní cestu. Roku 1807 se stal ředitelem witteberské porodnické kliniky. V roce 1811 jej zaměstnala univerzita v Halle jako řádného profesora a ředitele chirurgické kliniky.\n\nV roce 1813 musel místo opustit kvůli podezření ze sympatií k Francouzům. Založil si v Halle úspěšnou chirurgickou kliniku. V tomto městě zůstal až do své smrti, pouze odjížděl na vědecké cesty a přednášet na univerzitu v Greifswaldu.\n"}
{"id": "467441", "url": "https://cs.wikipedia.org/wiki?curid=467441", "title": "Superliga Española de Hockey Hielo 1982/1983", "text": "Superliga Española de Hockey Hielo 1982/1983\n\nSezóna 1982/1983 byla 11. sezonou Španělské ligy ledního hokeje. Vítězem se stal Vizcaya Bilbao HC. Sestoupil klub CH Boadilla.\n"}
{"id": "467443", "url": "https://cs.wikipedia.org/wiki?curid=467443", "title": "Baklava", "text": "Baklava\n\nBaklava je tučný, sladký zákusek, který se objevuje v mnoha kuchyních v oblasti, kterou kdysi ovládala bývalá Osmanská říše, ve Střední Asii, a zemích mezi nimi. Baklava a její varianty jsou tedy populární v Turecku, na Balkáně, ve většině arabského světa, Íránu, na Kavkaze, v Afghánistánu a v zemích turkotatarských národů Střední Asie. Je to sladkost z vrstev tenkého listového těsta známého jako filo (nebo yufka), plněná sekanými ořechy a slazená sirupem nebo medem.\n\nHistorie baklavy není dobře zdokumentována; hlásí se k ní řada etnických skupin; nejprůkaznější se zdá, že je turkotatarského původu ze Střední Asie. Aktuální forma byla vyvinuta v sultánských kuchyních paláce Topkapi v Istanbulu.\n\nVryonis (1971) identifikoval starověké řecké \"gastris\", \"kopte\", \"kopton\" nebo \"koptoplakous\", uvedené v Athánaiově knize \"Deipnosophistai\", jako baklavu a nazval ji \"byzantským favoritem\". Nicméně americký historik Charles Perry ukazuje, že ačkoli \"gastris\" obsahoval náplň ořechů a medu, neobsahoval žádné těsto, místo toho obsahoval med a sezamovou směs podobně jako moderní \"pasteli\" nebo \"chalva\".\n\nPerry pak shromažďuje důkazy o tom, že vrstvené pečivo bylo vytvořeno turkotatarským obyvatelstvem ve střední Asii, a tvrdí, že \"chybějící článek\" mezi středoasijským skládaným či vrstveným pečivem (které nezahrnovalo ořechy) a moderním zákuskem založeném na těstě filo, jako je \"baklava\", je ázerbájdžánské jídlo \"baki pakhlavası\", které obsahuje vrstvy těsta a ořechů. Tradiční uzbecké \"puskal\" nebo \"yupka\"a, tatarské \"yoka\", sladké a slané zákusky (borek), připravené z 10-12 vrstev těsta, jsou jiné rané příklady pokrmů z vrstveného těsta v turkotatarských regionech.\n\nTenké těsto filo, jak se používá dnes, bylo pravděpodobně vyvinuto v kuchyních paláce Topkapi. Sultán obdarovával každého 15. dne v měsíci ramadánu janičáře podnosy s baklavou ve slavnostním průvodu s názvem \"Baklava Alayı\".\n\nOstatní tvrzení o její historii zahrnují: že je asyrského původu, sahajícího do dávné Mezopotámie a byla uvedena v Mezopotámské kuchařce mezi ořechovými pokrmy; že al-Baghdadi popisuje ve své kuchařce ze 13. století, že to byl populární byzantský dezert. Ale Claudia Roden a Andrew Dalby pro toto nenacházejí žádné důkazy v arabských, řeckých nebo byzantských zdrojích před osmanským obdobím.\n\nJeden z nejstarších známých receptů na předchůdce baklavy lze nalézt v čínské kuchařce napsané v roce 1330 za dynastie Jüan pod názvem \"güllach\" (Buell, 1999). \"Güllaç\" se vyskytuje v turecké kuchyni. Vrstvy těsta filo jsou vkládány jedna za druhou do ohřátého mléka s cukrem. Podává se s vlašskými ořechy, čerstvou šťávou z granátových jablek a obvykle se jí během ramadánu.\n\nTurecký Gaziantep je známý svoji baklavou a považuje se za její rodné město. V roce 2008 turecký patentový úřad registroval geografické označení pro certifikát Antep Baklava.\n\nV Bosně a Hercegovině má většina Bosňanů ráda místní baklavu bohatou na ořechy a náplň. Je to obvyklý recept, ale místo domácího těsta filo se používá zmrazené těsto, které je k dispozici v mnoha obchodech. Bosňané jedí baklavu jen při zvláštních příležitostech, nejvíce ve svatém měsíci ramadánu (Ramazan bosensky) a při svátku Eid (Bajram bosensky). V Íránu se připravuje unikátní sušená verze baklavy jako menší kusy tvaru kosočtverce s příchutí růžové vody.\n\nV Afghánistánu se baklava připravuje do trojúhelníkových tvarů a lehce se sype rozdrcenými pistáciovými ořechy.\n\nSlovo baklava pochází z turečtiny; někdy je spojena s arabským slovem pro \"fazole\" (بقلة / baqlah /), ale slovník moderní arabštiny to uvádí jako nesouvisející, arabské jméno je bezpochyby výpůjčka z turečtiny. Buell ( 1999) tvrdí, že slovo \"baklava\", může pocházet z mongolského kořene \"baγla\" - vázat, zabalit, navršit složeného s turkotatarskou verbální koncovkou \"-v\"; baγla sám - v mongolštině je slovo přejaté od Turkotatarů. Jméno baklava se používá v mnoha jazycích s menšími fonetickými variantami.\n\nMezi další verze se řadí název podle arménsko-azerbajdžánského tenkého nekynutého chleba známý jako \"lavash\" a turecky ,bak“ (vypadá jako...). A tímto se tvoří slovní spojení „baklava” z doslovného překladu „vypadá to jako lavash\"\n\n\n"}
{"id": "467445", "url": "https://cs.wikipedia.org/wiki?curid=467445", "title": "Bolest hlavy", "text": "Bolest hlavy\n\nTenzní bolest hlavy (obec. \"cefalalgie\", \"cefalea\"), je označení pro pocity bolesti v oblasti hlavy, různé intenzity a trvání. Jde o nepříjemnou, často intenzivně vnímanou bolest, lokalizovanou v hlavě či vystřelující ze záhlaví k očím a kterou mohou doprovázet závratě, točení hlavy, hučení či pískání v uších. Častěji se tyto projevují na straně dominantní končetiny.\n\nNejčastější důvod těchto bolestí bývá svalová tenze či poruchy vertebrogenní.\n\nKlinický obraz u tenzních bolestí vykazuje napětí svalů krční páteře či svalů žvýkacích, svalové dysbalance krčního svalstva, bolestivé trigger pointy ve svalech, dále poruchy kluznosti skalpu, krčních fascií aj. Svou funkční roli hraje i přetěžování horních končetin (např. dlouhodobé klikání myší), vystavování se průvanu, stresům, nedostatek relaxace a pohybu, dehydratace, horní typ dýchání namísto správného bráničního aj.\n\nVertebrogenní příčiny bolestí hlavy bývají nejčastěji předsunuté držení hlavy, špatná pozice hlavy ve spánku, poruchy hybnosti obratlů, blokády obratlů aj. Vertebrogenní poruchy ovlivňují i vazokonstrikci mozkových cév, čímž mohou simulovat bolest migrenózní.\n\nKrční páteř přemosťuje oblast mezi hlavou a rameny. Krk je tedy citlivý na svou fyziologickou vzpřímenou polohu, hybnost a průchodnost tepen. Pokud nosné struktury na spodině lebeční (okcipitální kondyly) nekorelují s chrupavkami prvního obratle, např. při strnulých rotačních a vyosených pozicích hlavy, mohou utiskovat subokcipitální nerv, či rozvolňovat lig. transversum atlantis mezi obratli C1 - C2. Útisk subokcipitálního nervu pak může způsobovat bezprostřední dráždění, ztuhlost předních svalů krku může bránit zásobení mozku karotidami a útisk zadní arterie vertebralis zas může působit nedokrvení mozečku. Tak může docházet k celkové hypoxii mozku, jenž bývá při sedavých zaměstnáních nadměrně zaměstnán.\n\nDiferenciální diagnostika bolestí hlavy je náročná a interdisciplinární. Doporučuje se zlepšení ergonomie pracovního prostředí, eliminace psychogenních spouštěčů bolestí, častější pohyb a manuální fyzioterapie před povšechným užíváním farmak.  \n\n\n"}
{"id": "467448", "url": "https://cs.wikipedia.org/wiki?curid=467448", "title": "Superliga Española de Hockey Hielo 1981/1982", "text": "Superliga Española de Hockey Hielo 1981/1982\n\nSezóna 1981/1982 byla 10. sezonou Španělské ligy ledního hokeje. Vítězem se stal Vizcaya Bilbao HC. Sestoupil klub AD Roller Gasteiz.\n"}
{"id": "467453", "url": "https://cs.wikipedia.org/wiki?curid=467453", "title": "Superliga Española de Hockey Hielo 1980/1981", "text": "Superliga Española de Hockey Hielo 1980/1981\n\nSezóna 1980/1981 byla 9. sezonou Španělské ligy ledního hokeje. Vítězem se stal Casco Viejo Bilbao. Sestoupily kluby CH Gel Barcelona a CH Boadilla.\n"}
{"id": "467454", "url": "https://cs.wikipedia.org/wiki?curid=467454", "title": "Superliga Española de Hockey Hielo 1979/1980", "text": "Superliga Española de Hockey Hielo 1979/1980\n\nSezóna 1979/1980 byla 8. sezonou Španělské ligy ledního hokeje. Vítězem se stal CHH Txuri-Urdin. \n"}
{"id": "467455", "url": "https://cs.wikipedia.org/wiki?curid=467455", "title": "Karel Godefried von Rosenthal", "text": "Karel Godefried von Rosenthal\n\nKarel Godefried rytíř z Rosenthalu (1. října 1738 Slavonice u Znojma – 25. května 1800) byl olomoucký kanovník a v letech 1778–1800 také světící biskup olomoucké diecéze.\n\nV letech 1758–1762 studoval v římském Germaniku, 4. října 1761 byl v Římě vysvěcen na kněze, o rok později promován doktorem filosofie a teologie. Od r. 1762 byl díky papežské provisi jmenován nesídelním kanovníkem olomouckým, za sídelního byl přijat roku 1773. 1. března 1778 byl jmenován titulárním biskupem kafarnaumským, konsekrován byl v Brně 25. března 1779.\n\n"}
{"id": "467456", "url": "https://cs.wikipedia.org/wiki?curid=467456", "title": "Pozemní hokej na letních olympijských hrách", "text": "Pozemní hokej na letních olympijských hrách\n\nPozemní hokej byl poprvé zařazen na olympijské hry v soutěži mužů na hrách 1908 v Londýně, zúčastnilo se šest týmů, z nichž čtyři byly ze Spojeného království Velké Británie a Irska.\nPozemní hokej nebyl zařazen na hry 1924 v Paříži, protože nebyla vytvořena mezinárodní organizace. Mezinárodní hokejová federace (FIH, Fédération Internationale de hokej) byla založena v Paříži ještě téhož roku. Mužský pozemní hokej se od her 1928 v Amsterdamu pak stal trvale součástí olympijských her. První ženské hokejové soutěže se konaly v roce 1980 na olympijských hrách v Moskvě. Halový pozemní hokej byl pouze na Světových hrách v roce 2005.\n\n"}
{"id": "467457", "url": "https://cs.wikipedia.org/wiki?curid=467457", "title": "Superliga Española de Hockey Hielo 1978/1979", "text": "Superliga Española de Hockey Hielo 1978/1979\n\nSezóna 1978/1979 byla 7. sezonou Španělské ligy ledního hokeje. Vítězem se stal Casco Viejo Bilbao. \n"}
{"id": "467460", "url": "https://cs.wikipedia.org/wiki?curid=467460", "title": "CH Las Palmas", "text": "CH Las Palmas\n\nCH Las Palmas byl hokejový klub z Las Palmasu, který hrával Španělskou hokejovou ligu. Klub byl založen roku 1975. Zanikl roku 1979.\n"}
{"id": "467461", "url": "https://cs.wikipedia.org/wiki?curid=467461", "title": "Superliga Española de Hockey Hielo 1977/1978", "text": "Superliga Española de Hockey Hielo 1977/1978\n\nSezóna 1977/1978 byla 6. sezonou Španělské ligy ledního hokeje. Vítězem se stal Casco Viejo Bilbao. \n"}
{"id": "467462", "url": "https://cs.wikipedia.org/wiki?curid=467462", "title": "Ali Larter", "text": "Ali Larter\n\nAlison Elizabeth „Ali“ Larter (* 28. února 1976, Cherry Hill, New Jersey, USA) je americká herečka a bývalá modelka. Mezi její nejznámější role patří ztvárnění Niki Sandersové v televizním seriálu Hrdinové (\"Heroes\"). Ztvárnila též některé vedlejší role v úspěšných hollywoodských filmech jako jsou \"Varsity Blues\", \"Šílená jízda\", \"Dům na Haunted Hill\", \"Nezvratný osud\", \"Pravá blondýnka\", \"Jay a mlčenlivý Bob vrací úder\", \"\" či \"Posedlá\". V roce 2017 hrála manažerku hlavní postavy seriálu \"Vysněná meta\".\n\nNarodila se v Cherry Hill v New Jersey. Je dcerou Margaret a Danforth Lartera. Navštěvovala Carusi Middle School a později odmaturovala na Cherry Hill High School West, během studiu už pracovala jako modelka. Na začátku srpna 2009 se provdala za svého dlouhodobého přítele Hayse MacArthura. V prosinci 2010 se jim narodil syn Theodore Hayes MacArthur. V lednu 2015 se jim narodila dcera Vivienne Margaret.\n\n"}
{"id": "467463", "url": "https://cs.wikipedia.org/wiki?curid=467463", "title": "Superliga Española de Hockey Hielo 1976/1977", "text": "Superliga Española de Hockey Hielo 1976/1977\n\nSezóna 1976/1977 byla 5. sezonou Španělské ligy ledního hokeje. Vítězem se stal Casco Viejo Bilbao. \n"}
{"id": "467464", "url": "https://cs.wikipedia.org/wiki?curid=467464", "title": "Intel 8041", "text": "Intel 8041\n\nIntel 8041 je osmibitový jednočipový mikropočítač harvardské architektury vyvinutý firmou Intel a na trh uvedený roku 197?. Je plně kompatibilní s rodinami MCS-48, MCS-80, MCS-85 a MCS-86. Napájí se 5 V, podporuje standby režim, pracuje na frekvenci 6 MHz. Obsahuje vnitřní OTP ROM o velikost 1 KiB, datovou paměť RAM s velikostí 128 bajtů a stavový registr. Často se používal na původních 80386 a 80486 základních deskách. Výrobou tohoto jednočipu se zabývaly i jiné firmy, např. AMD, NEC nebo Mitsubishi.\n\n\nJako je tomu u většiny procesorů, tak i u tohoto je zapotřebí, aby byly všechny vývody někam zapojeny (nejlépe na zem, u některých zase +5 V).\n\n\nProcesor obsahuje několik datových registrů:\n\n\n\n"}
{"id": "467465", "url": "https://cs.wikipedia.org/wiki?curid=467465", "title": "Gustav Belrupt-Tissac", "text": "Gustav Belrupt-Tissac\n\nGustav Karl Joseph Johann Nepomuk Adam Bonifaz hrabě Belrupt-Tissac (11. září 1818 Opava – 9. června 1895 Olomouc) byl olomoucký kanovník a v letech 1880-1895 také světící biskup olomoucké diecéze.\n\nPo studiích na tereziánské akademii ve Vídni studoval bohosloví v Olomouci, na kněze byl vysvěcen 4. srpna 1842. Velmi se zasloužil o beatifikaci Jana Sarkandra jako předseda beatifikačního výboru a jako aktivní účastník římského procesu. V Římě byl také jmenován papežským prelátem a získal r. 1850 doktorát. Roku 1867 byl přijat za sídelního kanovníka v Olomouci, r. 1871 se stal arcijáhnem kapituly, r. 1879 jejím děkanem, r. 1880 generálním vikářem olomoucké arcidiecéze, titulárním biskupem germanicijským a světícím biskupem olomouckým. Roku 1886 byl vyznamenán titulem biskupa asistenta papežského trůnu.\n\nPo obnovení ústavního systému vlády počátkem 60. let se zapojil i do politiky. V zemských volbách v roce 1861 byl zvolen na Moravský zemský sněm, za kurii velkostatkářskou, II. sbor. V zemských volbách v lednu 1867 zde mandát obhájil. Na sněm se ještě vrátil krátce po zemských volbách v září 1871. Poslanecký slib skládal v únoru 1867 v češtině.\n\n\n\n"}
{"id": "467466", "url": "https://cs.wikipedia.org/wiki?curid=467466", "title": "CH Barcelona-Catalunya", "text": "CH Barcelona-Catalunya\n\nCH Barcelona-Catalunya byl hokejový klub z Barcelony, který hrával Španělskou hokejovou ligu. Klub byl založen roku 1975. Zanikl roku 1977.\n"}
{"id": "467468", "url": "https://cs.wikipedia.org/wiki?curid=467468", "title": "Superliga Española de Hockey Hielo 1975/1976", "text": "Superliga Española de Hockey Hielo 1975/1976\n\nSezóna 1975/1976 byla 4. sezonou Španělské ligy ledního hokeje. Vítězem se stal CHH Txuri-Urdin. \n"}
{"id": "467469", "url": "https://cs.wikipedia.org/wiki?curid=467469", "title": "Litkovka hřebenitá", "text": "Litkovka hřebenitá\n\nLitkovka hřebenitá (\"Luetkea pectinata\") je druh rostliny z čeledi růžovité a jediný druh rodu litkovka. Je to stálezelený, nízký, polštářovitě rostoucí polokeř připomínající vzhledem některé lomikameny. Nejblíže příbuzným rodem je udatna. Květy jsou bílé, pětičetné, v hroznovitém květenství, plodem je souplodí měchýřků. Rostlina se vyskytuje v západních oblastech Severní Ameriky od arktických oblastí na severu po alpínská stanoviště v horách Kalifornie a Oregonu. Litkovka je celkem vzácně pěstována jako skalnička.\n\nLitkovka hřebenitá je vytrvalý, stálezelený polokeř, vytvářející polštářovité porosty a dorůstající výšky 8 až 15 cm. Svým vzhledem připomíná některé lomikameny. Kmínky (oddenky) jsou plazivé a větvené, vystoupavé. Listy jsou střídavé, jednoduché, řapíkaté, nahloučené na bázi lodyhy, s hluboce laločnatou, 0,5 až 1,5 cm dlouhou čepelí. Květy jsou 3 až 6 mm široké, pětičetné, s češulí, uspořádané ve vrcholovém hroznu.\nKalich je pětičetný, s trojúhelníkovitými laloky, kalíšek chybí. Korunní lístky jsou bílé, lžicovité až obvejčité.\nTyčinek je 20 a svojí délkou nepřesahují korunu. Gyneceum je složeno z 5 (4 až 6) volných pestíků obsahujících po 3 až 5 vajíčkách a nesoucích vrcholovou čnělku.\nPlodem je souplodí srpovitých měchýřků podepřené vytrvalým kalichem a češulí. Každý měchýřek obsahuje 1 až 4 semena.\n\nLitkovka se vyskytuje v západních oblastech Severní Ameriky od severních polárních oblastí severní Kanady a Aljašky přes Skalnaté hory po Klamath Mountains v severní Kalifornii a Oregonu. V severních oblastech roste jako součást arktické tundry, na vřesovištích a vlhkých skalnatých stanovištích i v nízkých nadmořských výškách, na jihu se vyskytuje v horách jako součást alpínské a subalpínské vegetace ve výškách až 3500 metrů.\n\nRod \"Luetkea\" je v rámci čeledi růžovité řazen do podčeledi \"Amygdaloideae\" a tribu \"Spireeae\". Nejblíže příbuzným rodem je dle výsledků molekulárních studií rod \"Aruncus\" (udatna), dalšími blízce příbuznými rody jsou \"Holodiscus\" (celoterčník) a monotypický rod \"Xerospiraea\", pocházející z Mexika. Druh \"Luetkea pectinata\" byl popsán již v roce 1813 německo-americkým botanikem F. T. Purshem jako druh lomikamenu pod názvem \"Saxifraga pectinata\". V roce 1832 byl přeřazen do čeledi růžovité a dnes již neplatného rodu \"Eriogynia\", v roce 1840 do rodu tavolník jako \"Spiraea pectinata\". Konečně v roce 1891 jej Otto Kuntze zařadil do samostatného rodu \"Luetkea\".\n\nLitkovka je zřídka pěstována jako skalnička. Vyžaduje nevápenatou, vlhčí a kyprou půdu. Množí se výsevem semen.\n\n"}
{"id": "467475", "url": "https://cs.wikipedia.org/wiki?curid=467475", "title": "Sklápěcí železniční most ve Skansenu", "text": "Sklápěcí železniční most ve Skansenu\n\nSkansenský železniční most je sklápěcí (zvedací) železniční most ve Skansenu, části města Trondheim v Norsku, v sousedství železniční stanice Skansen, asi kilometr od trondheimského hlavního nádraží, přes vodní kanál.\n\nMost byl otevřen 22. března 1918 a navrhl jej konstruktér Joseph Baermann Strauss, projektant Zlaté brány v San Franciscu. Most propojil Dovreskou dráhu z Osla s trondheimským hlavním nádražím. V téže době, kdy byl budován most, byla Dovreská dráha přebudována z úzkého rozchodu (1067 mm) na normální (1435 mm).\n\nStavba mostu v tomto místě byla dána nutností napojení železnice na přístav v době, kdy již existovala městská zástavba a bylo rozhodnuto vést trať po okraji města. Protože norský průmysl a doprava jsou úzce vázány na lodní dopravu, bylo v době výstavby mostu rozhodnuto o realizaci zvedacího mostu, který by umožnil zachování splavnosti lodního kanálu.\nMost je realizován jako jednoramenný, to znamená, že se zvedá kolem osy umístěné na jednom z krajních pilířů. Ocelová konstrukce je řešena jako příhradová s nadstavbou pro mechaniku zvedání. Protizávaží vyvažuje most tak, aby k jeho zvednutí nebylo potřeba velkého výkonu (energie), ale aby most vlastní hmotností bezpečně dosedl do polohy pro průjezd vlaků. V případě potřeby uvolnění lodní cesty se zvýší hmotnost vyvažovacího závaží (např. dočerpáním vody), tím se změní rovnováha poměru hmotnosti a most se zvedne (závaží klesne). (Jinou možností řešení sklápěcího mostu je, že by se místo změny hmotnosti závaží použil mechanismus, který změní poměr sil na mostě, například ozubené kolo zapadající do ozubeného hřebene.) Po proplutí lodi se voda ze závaží vypustí a most vlastní vahou klesne zpět. Množství doplňované a odpouštěné vody (pro změnu hmotnosti závaží) je třeba regulovat, aby nedocházelo k nárazům v koncových (krajních) polohách.\n\nKolem roku 2007 nebyl již most provozován ve smyslu zdvihání z toho důvodu, že plavební kanál nevyhovuje rozměrům současných lodí a jejich ponoru a zvedání mostu je zbytečné. Vzhledem k elektrické trakci by i každé zvedání mostu představovalo komplikace s uvolňováním a napínáním trolejového vedení (viz obrázek mostu ve zvednuté poloze). Vzhledem k tomu, že se jedná o technickou památku, nebyl most demontován a slouží železniční dopravě i nadále. Vlaky mají na mostě předepsanou sníženou rychlost. Protože se most nachází těsně u železniční zastávky, kde většina vlaků zastavuje, nemá omezení rychlosti velký vliv na traťový provoz. Elektrická trakční vozidla nemusí stahovat sběrače proudu z troleje, výška trolejového vedení je snížena na nejnižší možnou výšku.\n\n\n"}
{"id": "467476", "url": "https://cs.wikipedia.org/wiki?curid=467476", "title": "Vilém Blažek", "text": "Vilém Blažek\n\nMons. Vilém Blažek (29. dubna 1837 Olomouc - 5. března 1912 Olomouc) byl olomoucký kanovník a v letech 1906-1912 také světící biskup olomoucké diecéze.\n\nGymnázium vystudoval ve svém rodišti, r. 1854 maturoval. Po teologických studiích v Olomouci byl vysvěcen 11. září 1859 na kněze. Působil v chlapeckém semináři v Kroměříži, kněžském semináři v Olomouci, byl asesorem arcibiskupské konzistoře. Roku 1880 byl jmenován papežským komořím, sídlením olomouckým kanovníkem se stal díky papežské provizi roku 1900, kdy se také stal infulovaným prelátem u sv. Anny. Kapitulním proboštem byl zvolen r. 1906, kdy byl také jmenován tituláním biskupem modrenským a světícím biskupem olomouckým. Na biskupa byl konsekrován 6. ledna 1907. Roku 1908 se stal děkanem olomoucké kapituly.\n\n"}
{"id": "467480", "url": "https://cs.wikipedia.org/wiki?curid=467480", "title": "Air Slovakia", "text": "Air Slovakia\n\nAir Slovakia byla slovenská letecká společnost, jež sídlila na Štefánikově mezinárodním letišti v Bratislavě.\n\nSpolečnost Air Slovakia vznikla v květnu 1993. Původně se jmenovala Air Terrex Slovakia, v listopadu 1994 bylo slovo Terrex vypuštěno.\n\nPrvní pravidelná linka z Bratislavy do Tel-Avivu se uskutečnila v lednu 1994 a od té doby se počet pravidelných spojů zvyšoval. Poté létala Air Slovakia pravidelně do těchto destinací:\n\nSpolečnost měla také vybudované destinace charterové dopravy v Bulharsku, Egyptě, Francii, Řecku, Španělsku, Turecku a Tunisu, ale i na exotických místech, jako např. Maledivy nebo Srí Lanka.\n\nNa konci roku 2008 Air Slovakia dlužila na zdravotním a důchodovém pojištění svých zaměstnanců 0,4 milionu eur. Na konci června 2009 již závazky po splatnosti vůči společnosti Sociálna poisťovňa činily 0,7 milionu eur.\n\nRoku 2010 se Air Slovakia začátkem března dostala do režimu ochrany před věřiteli, v dubnu jí soud povolil restrukturalizaci a 3. května přišla o licenci. Firma ukončila svoji činnost.\n\n"}
{"id": "467481", "url": "https://cs.wikipedia.org/wiki?curid=467481", "title": "Jeskyně Velká dohoda", "text": "Jeskyně Velká dohoda\n\nJeskyně Velká dohoda je jeskynní systém, který se nachází na okraji lesní trati Plánivy v Moravském krasu v katastrálním území obce Lipovec.\n\nVchod, resp. vchody do jeskyně se nacházejí v lokalitě bývalého kamenolomu Velká dohoda. První zprávy o podzemních prostorách se objevily v 50. letech 20. století, kdy zde byla prováděna těžební činnost. V roce 1963 sestoupili do otvoru v severovýchodní stěně kamenolomu speleologové, kteří pronikli do propasti hluboké asi 50 metrů. I když těžební činnost v lomu byla ukončena již koncem 70. let 20. století a vápenka s lomem přeměněna v rekreační zařízení, prakticky až do roku 1999 k žádné výzkumné speleologické činnosti zde nedošlo. V roce 2000 zde byly zejména díky Jiřímu Moučkovi zahájeny první výzkumné práce, na kterých se podílejí Moravský speleologický klub, ZO ČSS 6-16 Tartaros a ZO ČSS 6-10 Hluboký závrt.\n\n\n"}
{"id": "467482", "url": "https://cs.wikipedia.org/wiki?curid=467482", "title": "Madenie", "text": "Madenie\n\nMadenie (\"Maddenia\") je bývalý rod rostlin patřící do čeledi růžovité (\"Rosaceae\"). Zahrnoval 4 až 6 druhů, které jsou rozšířeny v Číně a Himálaji. V současné taxonomii je součástí široce pojatého rodu \"Prunus\".\n\n\"Maddenia hypoleuca\" je použitelná jako okrasná rostlina. V ČR je naprosto otužilá.\n"}
{"id": "467485", "url": "https://cs.wikipedia.org/wiki?curid=467485", "title": "Britannia", "text": "Britannia\n\nBritannia, ženská personifikace Britských ostrovů, byla populární postava již od 1. století, kdy byla poprvé vyobrazena jako bohyně. Od této doby byla pevně spojena s mincemi a od roku 1797 se objevovala na všech mincích vydanými každým panovníkem až do decimalizace (začala se používat desítková soustava), kdy byla vybrána pro minci o nominální hodnotě 50 pencí až do roku 2008.\n\nBěhem let se vyobrazení Britannie nenápadně změnilo. Její vazby s námořnictvím byly zdůrazněny změnou jejího kopí na trojzubec.\nZatímco většina Britů bude mít minci s Britannií jednoho dne v peněžence, její obraz byl také použit mnoha jinými způsoby. Je symbolem centrální banky Velké Británie a řada dalších společností ji také přijala jako součást své podnikové identity, včetně Britannia Building Society a Britannia Airways, a také její spojení s mořem dává po řadu let mnoha lodím toto populární jméno.\n\nSymbol Britannie byl používán po tisíce let, ale co je za touto vytrvalostí?\nOdpověď může spočívat v tom, že je vnímána jako symbol britské jednoty, svobody a síly, což znamená, že se objevuje v obzvláště náročných časech. Stejně jako Columbia ve Spojených státech a Marianne ve Francii, Britannia se stává prominentnější v době války nebo když je národní hrdost na vzestupu.\n\nBritannia se také ocitla v centru pozornosti, když na britský trůn zasedla panovnice ženského pohlaví. Za vlády královny Alžběty I. tak hrála výraznou roli v dramatu a literatuře a byla používána jako symbol britského impéria za vlády královny Viktorie. Za vlády královny Anny se obraz Britannie dokonce podobal samotné královně, zatímco za vlády současné královny byla Britannia v roce 1987 vybrána na první zlaté britské mince a o deset let později na první stříbrné mince.\n\nNa jaře roku 2008 představila Královská mincovna nové mincovní návrhy „odrážející moderní Británii dvacátého prvního století“, které neobsahují obraz Britannie. Toto rozhodnutí přineslo řadu diskuzí a bulvární tiskové kampaně, zejména kampaně Daily Mail, která byla zahájena za účelem „zachránit Británii“. Vláda však poukázala na to, že mince s nominální hodnotou 50 pencí v původním designu zůstanou v dohledné době v oběhu. Britannia se také stále každoročně objevuje na sériích zlatých a stříbrných mincí vydaných Královskou mincovnou. V roce 2015 pak byla vydána nová mince ve výši 2 liber s novým obrazem Britannie.\n\n"}
{"id": "467486", "url": "https://cs.wikipedia.org/wiki?curid=467486", "title": "Triacylglycerol", "text": "Triacylglycerol\n\nTriacylglyceroly (též triglyceridy, triacylglyceridy nebo TAG) jsou glyceridy, kde je glycerol esterifikován se třemi mastnými kyselinami. Jsou hlavní složkou rostlinných olejů a živočišných tuků.\n\nTriacylglyceroly jsou tvořeny jednou molekulou glycerolu v kombinaci s molekulami mastných kyselin na všech třech OH skupinách. Tvoří většinu tuků v potravě člověka. Esterové vazby se tvoří mezi každou z mastných kyselin a glycerolem. Na nich působí enzym pankreatická lipáza, hydrolyzuje tyto vazby a uvolňuje mastné kyseliny. Ve formě triacylglycerolů nemohou být lipidy vstřebávány z dvanáctníku. Mastné kyseliny, monoglyceridy (jedna molekula glycerolu, jedna molekula mastné kyseliny) a některé diglyceridy (vznikající štěpením triacylglycerolů) jsou vstřebatelné.\n\nChemický vzorec triacylglycerolů je RCOO-CHCH(-OOCR')CH-OOCR\", kde R, R', a R\" jsou delší alkylové řetězce. Tři mastné kyseliny RCOOH, R'COOH a R\"COOH mohou být zcela různé, všechny stejné anebo dvě z nich stejné.\n\nDélka řetězců mastných kyselin v přirozeně se vyskytujících triacylglycerolech může být různá, nejčastější jsou však řetězce s 16, 18 nebo 20 atomy uhlíku. Přírodní mastné kyseliny v rostlinách a živočiších se typicky skládají jen z řetězců sudých délek, protože jsou biosyntetizovány z acetylkoenzymu A. Bakterie však disponují schopností syntetizovat i kyseliny s lichými délkami a s rozvětvenými řetězci. Proto tuk přežvýkavců obsahuje i kyseliny s lichým počtem atomů uhlíku, například 15, neboť je produkují bakterie v bachoru.\n\nVětšina přírodních tuků obsahuje složitou směs různých triacylglycerolů. Proto tají v širokém rozmezí teplot. Kakaové máslo je neobvyklé, protože je složeno jen z malého počtu triacylglycerolů, jeden z nich obsahuje kyselinu palmitovou, olejovou a stearovou v tomto pořadí. To znamená, že je teplota tání poměrně ostře určena a čokoláda se v ústech roztéká bez pocitu mazlavosti.\n\nTriacylglyceroly, jakožto hlavní složky lipoproteinů s velmi nízkou hustotou (VLDL) a chylomikronů, hrají důležitou roli v metabolismu jako zdroje energie a přenašeče výživového tuku. Obsahují více než dvojnásobek energie (cca 40 kJ/g) oproti sacharidům a bílkovinám. Ve střevech se triacylglyceroly štěpí na monoacylglyceroly a volné mastné kyseliny při procesu nazývaném lipolýza. Tento proces probíhá pomocí vyměšovaných lipáz a žluči. Látky se následně přesouvají do absorptivních enterocytů, buněk ve stěnách střeva. V enterocytech se triacylglyceroly opět sestavují a společně s cholesterolem a bílkovinami jsou převáděny na chylomikrony. Ty se z buněk vylučují, jsou sbírány lymfatickým systémem a transportovány do velkých žil blízko srdce. Chylomikrony mohou zachycovat různé tkáně a uvolňovat z nich triacylglyceroly k použití jako zdroj energie.\n\nTukové a jaterní buňky mohou syntetizovat a ukládat triacylglyceroly. Pokud tělo potřebuje mastné kyseliny jako zdroj energie, hormon glukagon signalizuje lipáze citlivé na hormony, aby bylo zahájeno štěpení triacylglycerolů na volné mastné kyseliny. Protože mozek nemůže využít mastné kyseliny jako zdroj energie (pokud nejsou převedeny na ketony), lze glycerolovou složku převést na glukózu prostřednictvím glukoneogeneze. Za tímto účelem lze rozštěpit tukové buňky, převažují-li potřeby mozku nad potřebami zbytku těla.\n\nTriacylglyceroly nemohou volně procházet přes buněčné membrány. Zvláštní enzymy ve stěnách žil, nazývané lipoproteinové lipázy musí rozštěpit triacylglyceroly na volné mastné kyseliny a glycerol. Mastné kyseliny mohou být zachytávány buňkami prostřednictvím přenašeče mastných kyselin (FAT).\n\nTriacylglyceroly lze štěpit na jejich složky pomocí transesterifikace při výrobě bionafty. Monoalkylestery mastných kyselin lze používat jako palivo pro vznětové motory. Glycerol má mnoho oblastí použití, například při výrobě potravin nebo léčiv. Jiným využitím triacylglycerolů je dekofeinizace kávy.\n\nBarvení na mastné kyseliny, triacylglyceroly, lipoproteiny a další lipidy se provádí pomocí lyzochromů (barviv rozpustných v tucích). Tato barviva umožňují kvalifikaci určitých tuků pomocí obarvení látky specifickou barvou. Mezi používaná barviva patří Súdán IV, Olejová červeň O nebo Súdánská čerň B.\n\n"}
{"id": "467494", "url": "https://cs.wikipedia.org/wiki?curid=467494", "title": "Mišpule", "text": "Mišpule\n\nMišpule (\"Mespilus\") je rod rostlin patřící do čeledi růžovité (\"Rosaceae\").\n\nLidové pojmenování \"„japonská mišpule“\" se používá pro strom lokvát japonský a jeho plody.\n\nMišpuli obecnou (\"Mespilus germanica\") lze použít jako okrasnou rostlinu. Má sbírkový význam. Zralé plody jsou po zmrznutí chutné.\n\n"}
{"id": "467496", "url": "https://cs.wikipedia.org/wiki?curid=467496", "title": "Amaya", "text": "Amaya\n\nAmaya je webový klient pro platformy Linux, Windows a Mac OS X, který pracuje jako prohlížeč a současně jako autorský nástroj. Program byl navržen organizacemi W3C a INRIA s primárním cílem demonstrovat nové webové technologie a pomoci uživatelům vytvářet platné webové stránky. S programem Amaya můžete vytvářet webové stránky obsahující formuláře, tabulky a mnoho dalších prvků jazyka XHTML. Můžete vytvářet a upravovat matematické výrazy přímo na webové stránce pomocí jazyka MathML. Můžete též měnit vzhled stránky pomocí jazyka kaskádových stylů (CSS) a vkládat vektorovou grafiku ve formátu SVG.\n"}
{"id": "467497", "url": "https://cs.wikipedia.org/wiki?curid=467497", "title": "Créteil – Préfecture (stanice metra v Paříži)", "text": "Créteil – Préfecture (stanice metra v Paříži)\n\nCréteil – Préfecture je stanice pařížského metra linky 8. Nachází se za hranicí Paříže na předměstí Créteil. Jedná se o povrchovou stanici.\n\nStanice byla otevřena 10. září 1974 při prodloužení linky ze stanice Créteil – L'Échat.\n\nLinka zde končila do 8. října 2011, kdy došlo ke zprovoznění tratě do stanice Pointe du Lac.\n\nJméno stanice získala proto, že se nachází ve městě Créteil poblíž sídla prefektury departementu Val-de-Marne.\n"}
{"id": "467498", "url": "https://cs.wikipedia.org/wiki?curid=467498", "title": "Neviusie", "text": "Neviusie\n\nNeviusie (\"Neviusia\") je rod rostlin patřící do čeledi růžovité (\"Rosaceae\"). Rod zahrnuje pouze dva druhy a je rozšířen výhradně v USA. Jsou to keře s jednoduchými střídavými listy a květy uspořádanými ve vrcholových chocholících připomínajících okolík. Plodem je souplodí nažek.\n\n\nKeř \"Neviusia alabamensis\" lze použít jako okrasnou rostlinu. V ČR je naprosto otužilý. Má sbírkový význam. Je uváděn ze sbírek Pražské botanické zahrady v Tróji.\n\n"}
{"id": "467502", "url": "https://cs.wikipedia.org/wiki?curid=467502", "title": "Tavolníkovka", "text": "Tavolníkovka\n\nTavolníkovka (\"Neillia\"), česky též neilie či neillovka, je rod rostlin patřící do čeledi růžovité (\"Rosaceae\").\n\nNěkteré druhy lze použít jako okrasnou rostlinu. V ČR je vhodné poskytnout těmto keřům zimní přikrývku.\n\n"}
{"id": "467503", "url": "https://cs.wikipedia.org/wiki?curid=467503", "title": "Vápenka a kamenolom Velká dohoda", "text": "Vápenka a kamenolom Velká dohoda\n\nVápenka a kamenolom Velká dohoda leží na katastrálním území obce Lipovec v okrese Blansko. Lokalita se nachází v trati Plánivy, kde se již od středověku těžil vápenec a kde se v primitivních vápenicích pálilo vápno. V roce 1927 se dohodlo několik lipoveckých vápeníků na společném zpracování vápence a založili Společnost kamenolomu, která o rok později postavila šachtovou vápenku. Vzhledem k tomu, že v Lipovci vznikla ještě jedna menší společnost, která těžila a pálila vápno na katastru Holštejna, začalo se těmto společnostem říkat Velká a Malá dohoda. \n\nVápenka Velká dohoda byla v roce 1950 znárodněna a poté převedena do národního podniku Hlubna Brno. V roce 1976 koupilo vápenku lipovecké JZD, ovšem již o tři roky později zde byla ukončena činnost a lom s vápenkou byl odprodán pro účely rekreace. \n\nV současné době slouží lokalita stále k rekreačním účelům, v roce 2000 zde byly obnoveny práce na zkoumání jeskynních prostor, které se nazývají jako Jeskyně Velká dohoda.\n\n"}
{"id": "467506", "url": "https://cs.wikipedia.org/wiki?curid=467506", "title": "Boulogne – Pont de Saint-Cloud (stanice metra v Paříži)", "text": "Boulogne – Pont de Saint-Cloud (stanice metra v Paříži)\n\nBoulogne – Pont de Saint-Cloud je konečná stanice pařížského metra západní části linky 10. Nachází se za hranicí Paříže na předměstí Boulogne-Billancourt pod náměstím ve tvaru kruhového objezdu \"Rond-Point Rhin et Danube\".\n\nStanice byla otevřena 2. října 1981, když byl zprovozněn úsek ze sousední stanice Boulogne – Jean Jaurès.\n\nJméno stanice se skládá ze dvou částí. \"Boulogne\" ukazuje na město Boulogne-Billancourt, kde se stanice nachází a \"Pont de Saint-Cloud\" je nedaleký most přes Seinu, který vede do města Saint-Cloud na druhém břehu řeky.\n"}
{"id": "467508", "url": "https://cs.wikipedia.org/wiki?curid=467508", "title": "PT-10", "text": "PT-10\n\nPásový minitraktor PT-10 vyráběl v 50. letech 20. století závod Agrostroj Prostějov. Jednalo se o jednoduchý stroj, který se zásadně nerozšířil. Jeho motor typ B-2S75-A/11 vyráběl českobudějovický podnik Motor Union. Jednalo se o čtyřdobý benzinový vzduchem chlazený dvouválec o výkonu pouhých 9 koní. \n"}
{"id": "467519", "url": "https://cs.wikipedia.org/wiki?curid=467519", "title": "MCS-48", "text": "MCS-48\n\nMCS-48 je rodina osmibitových paralelních jednočipových mikropočítačů modifikované harvardské architektury vyvinutá firmou Intel roku 1976. Prvním (a hlavním) představitelem této rodiny je jednočip Intel 8048, ze kterého všechny ostatní více či méně podobné odvozeniny vycházejí (své jednočipy založené na této rodině vyráběla jednu dobu i Tesla, výrobou se však i dnes zabývají např. AMD, NEC či XX). Odchylky se týkají zejména ve velikostech pamětí a to jak datové tak i programové, rozsahu pracovní taktovací frekvence oscilátoru, funkce některých pinů případně aktivace/deaktivace některých součástí. Krom MCS-48 existují i rodiny MCS-51 a MCS-96. Vyráběny jsou technologií MOS, vylepšenou HMOS nebo HMOS II nebo nenověji CMOS.\n\n\nPracuje s 8bitovými instrukcemi a 8bitovými daty, přičemž umožňuje provádět následující operace:\n\n\nK dispozici je celkem 27 vstupně/výstupních portů, přičemž jsou rozděleny do tří osmibitových portů (P0.0 – P2.7) a tří testovacích bitových vstupů (!INT, T0 a T1). První dva porty jsou:\n\n\nTřetí port (jedná se o sběrnici, tzv. BUS port) je řízen pomocí linek !RD a !WR, ve výsledku může pracovat stejně jako první dva.\n\nKaždý jednočip obsahuje univerzální osmibitový registr – střadač (akumulátor), představující jakýsi samostatný funkční blok čipu. Pracují s ním všechny aritmetické instrukce a instrukce pro přesun (resp. kopírování) dat.\n\nProgram Counter je 12bitový, přičemž poslední 1–3 bity jsou využívány pro specifické účely, např. pro signalizaci používání externí paměti. Po provedení signálu RESET jsou všechny registry, včetně tohoto, vynulovány a kód programu začne být tedy znovu prováděn od adresy 0.\n\nPři volání instrukce CALL jsou pro určení vrcholu zásobníku používány první 3bity (0–2), které jsou součástí oblasti Program Status Word (PSW), zjednodušeně řečeno stavového registru. 3. bit je vždy jedna.\n\n\n\n"}
{"id": "467524", "url": "https://cs.wikipedia.org/wiki?curid=467524", "title": "Vonivka třešňová", "text": "Vonivka třešňová\n\nVonivka třešňová (\"Oemleria cerasiformis\") je opadavý, dvoudomý, nevysoký strom nebo keř, jediný druh z monotypického rodu vonivka. Je známa svou silnou vůni, pro někoho zápachem, kterou vydávají rozkvetlé květy. Rod je řazen do podčeledi Amygdaloideae a proto není zvláštní, že jeho listy, semena a dokonce i plody obsahují malé množství toxického kyanovodíku.\n\nRod \"Oemleria\" je pojmenován po Augustu Gottliebu Oemlerovi, německém přírodovědci žijícím v 19. století v americkém městě Savannah ve státě Georgie a druhové jméno \"cerasiformis\" znamená \"třešňový tvar\".\n\nTato dřevina je původním druhem z pacifického severozápadu Severní Ameriky, konkrétně z jihozápadní Kanady (z Britské Kolumbie) a severozápadních Spojených států amerických (ze států Washington, Oregon a Kalifornie).\n\nTento druh je na vlastnosti a kvalitu půdy nenáročný, roste na plném slunci i v hlubokém stínu na severně orientovaných svazích, jedinci na slunném stanovišti však plodí větší a sladší plody. Nalézá se okolo cest, na březích potoků, ve světlých nížinných vlhkých nebo horských suchých lesích. Vyskytuje se do nadmořské výšky téměř 2000 m. n. m. Je tolerantní ke znečištěnému prostředí, snáší i mírně zasolenou půdu. Patří k nejčasněji kvetoucím dřevinám na pacifickém severozápadě, květy se rozvíjejí před rašením listů, obvykle v únoru až dubnu.\n\nPohlaví kvetoucího jedince lze určit z dálky, samčí květy jsou větší a bělejší, samičí jsou menší a zelenější. V době kvetení vydávají květy nápadnou vůni, kterou někteří lidé považují za nechutnou. Toto aroma je rozdílné u samčích a samičích květů, u samčích je nepříjemnější, připomíná prý kočičí moč. Samčí jedinci rostou rychleji a kvetou v dřívějším věku, v přírodě se jich vyskytuje více než samičích. Ploidie druhu je 2n = 16.\n\nVzpřímeně rostoucí vícekmenný keř vysoký 2 až 5 m, ojediněle strom s jediným kmenem, jehož kůra je purpurově hnědá, hladká a letorosty lysé a lesklé. Střídavě vyrůstající listy s asi 1 cm dlouhým řapíkem mají kožovitou čepel kopinatou nebo eliptickou, dlouhou 5 až 10 cm a širokou 1 až 4 cm, na základně zkosenou a na vrcholu tupou, po obvodě celistvou, na lícní straně tmavě zelenou a lesklou, na rubové šedozelenou a jemně chlupatou.\n\nBělozelené, 1,5 cm velké květy se žlutavými, blanitými, brzy opadavými listeny jsou převážně jednopohlavné a pětičetné. Vyrůstají na stopkách, mají zvonkovitou 5 mm hlubokou češuli a jsou sestavené po pěti až deseti do nicích hroznovitých květenství dlouhých až 10 cm. Kališní lístky jsou kopinaté a dlouhé 3 mm, u samčích květů jsou rozprostřené a samičích vztyčené. Korunní lístky jsou asi 6 mm dlouhé, jasně zeleno-bílé, eliptické či obvejčité a krátce nehetnaté. V samčím květu je ve třech kruzích patnáct tyčinek s prašníky. V samičím je semeník vytvořený z pěti plodolistů, jenž nese pět čnělek s bliznami. Ojediněle se vyskytnou i květy oboupohlavné.\n\nZ opylených květů vznikají plody, peckovice, které jsou zprvu zelené, později načervenalé a ve zralosti modročerné a ojíněné. Jsou podlouhlé, 1 až 2 cm velké, mají jednu pecku a nahořklou, svíravou chuť, jež se při plné zralosti vytrácí. Z jednoho květu se může vyvinout jeden až pět plodů. Tvrdá pecka je poměrně velká a okolní masitá dužina je tenká, Většina z vyrostlého ovoce se stává potravou ptáků, kteří je málokdy nechají zcela dozrát; stejně tak plody popadané na zem jsou vítaným zpestřením jídelníčku dalších živočichů, jež se takto starají o přirozený rozptyl semen.\n\nDřevina se může rozmnožovat semeny, která lze vysévat ihned na podzim nebo až na jaře. Vysetá na podzim lépe klíčí, neboť prošla studeným obdobím nutným pro stratifikaci. Proto se doporučuje skladovat semena pro jarní výsev po dobu čtyř měsíců v mrazničce. Druhý způsob množení je podzimní sázení polovyzrálých řízků. Oba způsoby přinášejí asi padesátiprocentní úspěch. Mnohem úspěšnější je odebírání kořenových oddělků nebo dělení starších keřů.\n\nVonivka třešňová se uplatňuje v parkových a zahradních úpravách jako zajímavý solitérní keř, nebo ve vyšších živých plotech. Dá se tvarovat a přerostlý keř snese hluboké zmlazení. Rostlina poskytuje potravu a úkryt pro ptáky a drobné savce.\n\nDřevo je mimořádně pevné a jemnozrnné. Protože kmínky nebývají hrubší 5 cm, dělají se z nich malé dřevěné nástroje, lžíce, hřebeny, pletací jehlice apod. Jemné zrno činí dřevo vhodným pro jemnou řezbářskou práci.\n\n"}
{"id": "467530", "url": "https://cs.wikipedia.org/wiki?curid=467530", "title": "GDDR5", "text": "GDDR5\n\nGDDR5 (Graphic Double Data Rate 5) je typ paměti navržený speciálně pro GPU namísto DDR. Tento druh paměti oproti svým předchůdcům GDDR3 a GDDR4 má přenos 4 bitů za 1 takt. Proto při 1 GHz je efektivní frekvence 4 GHz.\n\nPaměti GDDR5 vyrábí firmy Samsung, Hynix Semiconductor a Micron Technology. Dříve je vyráběla i firma Qimonda, ale ta zbankrotovala.\n\nPaměťové čipy jsou osazovány a pájeny na nemalou část nových grafických karet. Paměti typu GDDR5 lze najít v segmentech jako je nižší mainstream, mainstream až po high-end. Pokud někdo hledá grafickou kartu, měl by se dívat nejdříve na její typ a GDDR5 je vhodná pro hráče díky své rychlosti. Často se výrobci grafických karet snažili nalákat uživatele na počet GB u grafické karty, ale nabízely levnější typy DDR3, které byly pomalé a mnohdy díky pomalé sběrnici nebylo možné využít ani celé spektrum grafické paměti na kartě.\n\nTyto paměti budou v blízké budoucnosti nahrazeny paměťmi HBM a jako první s nahrazením GDDR5 chce začít firma AMD. První paměti GDDR5 uvedla firma Hynix Semiconductor už v roce 2007, takže paměti jsou na trhu docela dlouho i přesto mezitím docházelo k zlepšování výrobního procesu a tedy i energetické efektivnosti těchto pamětí.\n\nPokračování v řadě pamětí je paměť s označením GDDR5X, které se však příliš od původní GDDR5 neliší, je především přetaktovaná na vyšší frekvenci.\n"}
{"id": "467531", "url": "https://cs.wikipedia.org/wiki?curid=467531", "title": "Paprskovec skalní", "text": "Paprskovec skalní\n\nPaprskovec skalní (\"Pentactina rupicola\") je druh rostliny z čeledi růžovité a jediný druh rodu paprskovec (\"Pentactina\"). Je to poléhavý, opadavý jemný keř s bílými květy v pohledných hroznovitých květenstvích. Květy jsou nápadné úzkými korunními lístky. Druh se vyskytuje jako endemit v Severní Koreji a dosud je znám pouze z hory Geumgang.\n\nPaprskovec skalní je opadavý, poléhavý, až 70 cm vysoký keř s tenkými kmínky a převislými větvemi. Mladé letorosty jsou hranaté. Listy jsou 2 až 3 cm dlouhé, eliptické nebo kopinaté, hrubě laločnatě zubaté, se zpeřenou žilnatinou. Květy jsou bílé, drobné, pětičetné, uspořádané v 6 až 8 cm dlouhých nících hroznovitých květenstvích. Korunní lístky jsou dlouhé a úzce čárkovité. Kvete v červnu.\n\nPaprskovec skalní je endemit Koreje. Byl dosud nalezen pouze na hoře Geumgang v provincii Gangwon v Severní Koreji. Roste na skalnatých stanovištích v nadmořských výškách od 400 do 800 metrů.\n\nRod \"Pentactina\" je řazen v rámci čeledi růžovité do podčeledi \"Amygdaloideae\" a tribu \"Spiraeeae\". Podle výsledků fylogenetické studie z roku 2011 je nejblíže příbuznou skupinou rod \"Petrophytum\". Oba tyto rody pak tvoří sesterskou větev rodu \"Spiraea\" (tavolník). Někteří taxonomové řadili druh \"Pentactina rupicola\" do rodu \"Spiraea\". Je to opomíjený rod, uváděný pouze v některých plantlistech (např. ), zatímco jiné jej neuvádějí ani v synonymech ().\n\nKeř lze použít jako okrasnou rostlinu. V ČR je naprosto otužilý. Má jen sbírkový význam. Druh není uváděn ze žádné české botanické zahrady.\n\n"}
{"id": "467532", "url": "https://cs.wikipedia.org/wiki?curid=467532", "title": "Place Vendôme", "text": "Place Vendôme\n\nPlace Vendôme je velkolepé obdélné náměstí, ležící v 1. obvodu mezi Jardin des Tuileries a Operou, kde je i nejbližší stanice metra. Jeho osou prochází jediná ulice (\"Rue de la Paix\") a uprostřed stojí Vendômský sloup původně z roku 1810. Fasády domů kolem náměstí mají jednotný architektonický vzhled, který se zachoval v téměř neporušené podobě. V posledních letech bylo pod náměstím vybudováno podzemní parkoviště, takže z náměstí zmizela parkující auta.\n\n\n\n"}
{"id": "467534", "url": "https://cs.wikipedia.org/wiki?curid=467534", "title": "Lístkovec větevnatý", "text": "Lístkovec větevnatý\n\nLístkovec větevnatý (\"Peraphyllum ramosissimum\") je jediný druh rodu lístkovec (\"Peraphyllum\"), jenž patří do čeledi růžovité (\"Rosaceae\"). Je to až 3 metry vysoký, hustě olistěný keř s bílými až růžovými pětičetnými květy. Plodem je drobná malvice. Pochází ze západních oblastí USA (od Oregonu a Colorada přes Kalifornii po Nové Mexiko), kde roste na suchých svazích, v borových a jalovcových lesích.\n\nKeře lze použít jako okrasné rostliny. V ČR je naprosto otužilý.\n"}
{"id": "467538", "url": "https://cs.wikipedia.org/wiki?curid=467538", "title": "Peterovka dalmatská", "text": "Peterovka dalmatská\n\nPeterovka dalmatská (\"Petteria ramentacea\") je jediný druh rodu peterovka z čeledi bobovité (\"Fabaceae\"). Je známa též pod názvem peterovka drobnošupinatá nebo peterie dalmatská. Je to opadavý keř s trojčetnými listy a vzpřímenými hrozny světle žlutých květů. Vyskytuje se pouze na Balkáně, v ČR je zřídka pěstována jako sbírková a okrasná dřevina.\n\nPeterovka je opadavý strnule vzpřímený keř dorůstající výšky 1 až 2 metry. Letorosty jsou šedozelené, lysé, s přitiskle bělavě chlupatými pupeny krytými hnědavými vytrvalými palisty. Listy jsou střídavé, trojčetné, dlouze řapíkaté, lysé, složené z 2 až 5 cm dlouhých eliptických, úzce obvejčitých až okrouhlých lístků. Listy jsou na líci tmavě zelené, na rubu světlejší. Květy jsou žluté, motýlovité, vonné, asi 18 mm dlouhé, uspořádavé ve vzpřímených koncových hroznech. Kalich je trubkovitý, dvoupyský, s horním pyskem hluboce rozeklaným a spodním trojzubým. Kvete v květnu a červnu. Lusky jsou ploché, podlouhlé, 4 až 5 cm dlouhé, pukavé. Obsahují 5 až 7 lesklých červenohnědých semen.\n\nPeterie se vyskytuje pouze na Balkáně v Dalmácii, Černé Hoře, Istrii a Albánii. Roste na výslunných horských skalnatých svazích.\n\nDruh byl popsán v roce 1822 Sieberem pod názvem \"Cytisus ramentaceus\" a v roce 1845 přeřazen Preslem do samostatného monotypického rodu \"Petteria\".\n\nPeterovka se v České republice celkem zřídka pěstuje jako okrasná a sbírková dřevina. Je vysazena např. v Průhonickém parku a v Botanické zahradě UK Na Slupi.\n\nRostlina vyžaduje suché a teplé stanoviště. Daří se jí v každé dobré propustné půdě. V tužších zimách omrzá, na jaře však opět vyraší. Množí se výsevem předem namočených semen nebo roubováním na podnož štědřence odvislého nebo čimišníku stromovitého.\n\n"}
{"id": "467539", "url": "https://cs.wikipedia.org/wiki?curid=467539", "title": "Toskánská aféra", "text": "Toskánská aféra\n\nToskánská aféra vypukla poté, co koncem července 2009 deník MF DNES zveřejnil reportáž o neformálním setkání vrcholových politiků s vlivnými lobbisty a podnikateli v toskánském letovisku Monte Argentario. Podle později zveřejněných fotografií trávili v malém přístavu Porto Santo Stefano dovolenou dvě skupiny politiků Občanské demokratické strany, ČSSD a podnikatelů. S generálním ředitelem energetické společnosti ČEZ Martinem Romanem se zde setkali bývalý premiér a předseda ODS Mirek Topolánek, lobbista Marek Dalík, bývalý ministr dopravy Aleš Řebíček (ODS), bývalý náměstek ministra dopravy Jiří Hodač (ODS), šéf Spolchemie a generální ředitel Setuzy Martin Procházka, ministr spravedlnosti Jiří Pospíšil (ODS) a další. Ve stejnou dobu zde byl také plzeňský „kmotr“ ODS Roman Jurečko, správce systému exekucí Petr Šikoš nebo stínový ministr průmyslu a místopředseda ČSSD Milan Urban, který přijel na pozvání Vladimíra Johanese, lobbisty pracujícího pro ČEZ. Na fotografiích, které poskytl novinářům bývalý ředitel tajné služby Karel Randák, jsou obě skupiny zachyceny nezávisle na sobě v přístavu a na lodích, kotvících vedle sebe v přístavu městečka. \n\nSetkání vyvolalo značný zájem novinářů a veřejnosti, neboť k němu došlo krátce po schválení kontroverzního zákona o emisních povolenkách, který firmě ČEZ bezplatně poskytuje povolenky k vypouštění skleníkových plynů v hodnotě desítek miliard korun. Podle slov politiků bylo setkání náhodné a nemělo žádnou souvislost s projednávaným zákonem. Mirek Topolánek ještě v lednu 2010 mluvil o aféře jako o „uměle vyvolané kauze“.\n\nPozornost vzbudilo místo ubytování předsedy ODS Topolánka a jeho přítele a vlivného lobbisty Marka Dalíka. Podle svých slov bydleli ve vile pronajaté od cizinců. Vlastnictví vily je ale sporné. Později Marek Dalík předložil anglicky psanou nájemní smlouvu s lichtenštejnskou společností Raben Anstalt. Podle některých právních a jazykových expertů byla smlouva mezi Markem Dalíkem a Raben Anstalt napsána nejdříve česky a teprve později přeložena do angličtiny, což podle nich odporuje zvyklostem. \nMateřská společnost firmy Raben Anstalt je firma zabývající se správou nemovitostí pro třetí osoby. Zprostředkování celé transakce zajišťovala slovenská společnost J&T a podepsal ji člen dozorčí rady J&T Ondřej Popelka. Společnost J&T je v Česku zapojená do několika obchodů s energetickou společností ČEZ, má také těsné kontakty s Občanskou demokratickou stranou. Například v roce 2008 letěl premiér Topolánek na dovolenou do Berlusconiho vily soukromým letadlem patřícím jedné z dceřiných společností J&T. \n\nNa terase vily je umístěna socha mladého českého sochaře Lukáše Rittsteina pocházející z české Galerie Zdeňka Sklenáře, což někteří novináři dávají do spojitosti s tím, že Marek Dalík je považován za milovníka moderního umění. Marek Dalík může být podle některých názorů také majitelem vily.\n\n\n"}
{"id": "467540", "url": "https://cs.wikipedia.org/wiki?curid=467540", "title": "Blýskalka", "text": "Blýskalka\n\nBlýskalka (\"Photinia\"), někdy též uváděný jako blýskavka, je rod rostlin patřící do čeledi růžovité (\"Rosaceae\"). Jsou to opadavé nebo stálezelené dřeviny s bílými květy a červenými plody, rozšířené v počtu asi 65 druhů zejména ve východní Asii. Některé druhy se pěstují jako okrasné dřeviny. V současné taxonomii je součástí tohoto rodu i bývalý rod stranvésie (\"Stranvaesia\").\n\nBlýskalky jsou stálezelené nebo opadavé keře a stromy s jednoduchými střídavými listy. Zimní pupeny jsou drobné, kryté několika střechovitými šupinami. Listy jsou tenké nebo tuhé, krátce řapíkaté, na okraji většinou pilovité, řidčeji celokrajné. Palisty jsou obvykle šídlovité. Květy jsou uspořádány v poměrně bohatých okolících nebo chocholících, řidčeji v krátkých latách, případně jsou květy ve svazečcích po 2 až 3 nebo i jednotlivé. V květu je miskovitá až zvonkovitá češule, která je volná nebo přirostlá k semeníku. Kalich je tvořen 5 vytrvalými, krátkými lístky. Korunní lístky jsou na bázi nehetnaté. Tyčinek bývá asi 20. Semeník je polospodní, ze 2 až 5 ve spodní části srostlých plodolistů a se stejným počtem komůrek, řidčeji tvořené jediným plodolistem. Čnělky jsou volné nebo víceméně srostlé. V každém plodolistu jsou 2 vajíčka. Plodem je kulovitá, vejcovitá nebo elipsoidní malvice. Na vrcholu plodu jsou vytrvalé zahnuté kališní lístky.\n\nRod blýskalka zahrnuje asi 65 druhů. Je rozšířen ve východní, jižní a jihovýchodní Asii a v Mexiku. Nejvíce druhů (celkem 48, z toho 34 endemických) se vyskytuje v Číně. V evropské květeně tento rod není zastoupen.\n\nAčkoliv se v odborné literatuře udává české jméno blýskalka, v nabídce zahradnických firem převažuje název blýskavka.\n\nTaxonomie rodu \"Photinia\" a příbuzných rodů \"Aronia\" (temnoplodec), \"Pourthiaea\" a \"Stranvaesia\" (stranvésie) je stále ještě ve vývoji. Výsledky fylogenetické studie z roku 2011 naznačují, že část druhů rodu \"Photinia\" by měla být vyčleněna do rodu \"Pourthiaea\" a rod \"Stranvaesia\" by měl být naopak vřazen do rodu \"Photinia\". V převládajícím současném pojetí je rod \"Pourthiaea\" součástí rodu \"Photinia\", zatímco rod \"Stranvaesia\" je často chápán jako samostatný.\n\nNěkteré druhy blýskalky jsou pěstovány jako okrasné dřeviny, nápadné zejména velkými a lesklými listy a bílými květy, které jsou následovány červenými plody. V České republice jsou poměrně zřídka pěstovány pouze nejodolnější druhy rodu, zejména opadavé druhy blýskalka chlupatá (\"Photinia villosa\"), blýskalka drobnolistá (\"Photinia parvifolia\") a blýskalka Beauverdova (\"Photinia beauverdiana\") a stálezelená blýskalka Davidova (\"Photinia davidiana\"). V posledních letech se objevuje v několika různých kultivarech též stálezelený kříženec blýskalka Fraserova (\"Photinia\" x \"fraseri\"), vyznačující se nápadně červenými rašícími listy. Je vhodný pouze pro zvlášť chráněné a teplé polohy.\n\nVe sbírkách některých botanických zahrad se lze setkat i s dalšími druhy, jako je \"Photinia koreana\" nebo \"Photinia serrulata\".\n\n"}
{"id": "467541", "url": "https://cs.wikipedia.org/wiki?curid=467541", "title": "Tavola", "text": "Tavola\n\nTavola (\"\") je rod rostlin patřící do čeledi růžovité (\"Rosaceae\"). Zahrnuje asi 12 druhů.\n\nOpadavé keře dorůstající výšky maximálně 3 metry. Bílé nebo růžové květy v chocholičnatém květenství.\n\nKeře lze použít jako okrasné rostliny. Krycí a výplňová dřevina do větších skupin.\n\n\n \n"}
{"id": "467546", "url": "https://cs.wikipedia.org/wiki?curid=467546", "title": "Mikk Pahapill", "text": "Mikk Pahapill\n\nMikk Pahapill (* 18. července 1983 Kuressaare) je estonský atlet, halový mistr Evropy v sedmiboji.\n\nNa letních olympijských hrách v Pekingu skončil s celkovým součtem 8 178 bodů (OR) na jedenáctém místě. Na halovém ME 2009 v italském Turíně předvedl v sedmiboji výkon 6 362 bodů a jen o dvanáct bodů zaostal za estonským rekordem, který drží bývalý vícebojař Erki Nool součtem 6 374 bodů. Druhý Oleksij Kasjanov z Ukrajiny ztratil na vítěze více než 150 bodů. Smolné pro něj bylo naopak mistrovství světa 2009 v Berlíně, kde v druhé disciplíně prvého dne, ve skoku dalekém třikrát přešlápl. Po třetí disciplíně (vrh koulí) desetiboj ukončil.\n\nV roce 2010 si vytvořil na ME v atletice v Barceloně výkonem 8 298 bodů nový osobní rekord. Tento výkon mu však stačil na čtvrté místo, když od bronzové medaile, kterou vybojoval Bělorus Andrej Kravčenko ho dělilo 72 bodů.\n\nJeho trenérkou je bývalá litevská vícebojařka Remigija Nazarovienė, bronzová medailistka z mistrovství světa 1997.\n\n"}
{"id": "467550", "url": "https://cs.wikipedia.org/wiki?curid=467550", "title": "Údržba zeleně", "text": "Údržba zeleně\n\nÚdržba zeleně je soubor sezónních prací prováděných manuálními pracovníky a stroji za účelem udržení stavu zeleně (stromy, keře, trávník apod.) v předem dohodnutém stavu. Údržba zeleně je prováděna tak často jak je dohodnuto se zadavatelem, v rozsahu stanoveném smlouvou. Do údržby zeleně lze zahrnout různé zahradní práce a práce které souvisejí se zelení a prostorem, kde se nachází. \n\n"}
{"id": "467552", "url": "https://cs.wikipedia.org/wiki?curid=467552", "title": "Modifikovaná harvardská architektura", "text": "Modifikovaná harvardská architektura\n\nModifikovaná harvardská architektura kombinuje funkce harvardské architektury a von Neumannovy architektury. Má sice oddělenou paměť dat a paměť programu, využívají však společná data a adresovou sběrnici. Architektura tak umožňuje snadný přenos dat mezi oddělenými paměťmi. Umožňuje zacházet s instrukcemi jako s daty, tj. přenést část kódu do paměti dat. Příkladem použití této architektury je rodina jednočipů Intel 8051 a jemu podobných, dále jsou to digitální signálové procesory (DSP) a také profesionální audio/video stanice.\n\n"}
{"id": "467553", "url": "https://cs.wikipedia.org/wiki?curid=467553", "title": "Sestava plavidel", "text": "Sestava plavidel\n\nSestava plavidel je obecně spojení dvou nebo několika plavidel. Pro vodní cesty v České republice definuje Řád plavební bezpečnosti (vyhláška federálního ministerstva dopravy ČSFR 344/1991 sb.) tři typy sestav, podle způsobu řazení a spojení plavidel. A to \"vlečnou sestavu, tlačnou sestavu\" a \"bočně svázanou sestavu\".\n\nVlečná sestava je jakékoli spojení jednoho nebo několika plavidel, plovoucích zařízení nebo plovoucích těles, vlečených jedním nebo několika plavidly s vlastním pohonem; vlekoucí plavidlo je součástí sestavy a nazývá se vlečný remorkér. V minulosti nejběžnější způsob řazení plavidel na vnitrozemských vodních cestách do sestav, především pro vlečení plavidel proti proudu, ale i po proudu řek, nebo na klidné hladině průplavů. Plavba samotíží, běžná do 50. let 20. století, byla zakázána.\n\nVlečné sestavy se jednodušeji vytvářejí, protože ke spojení plavidel postačí pevné lano. Nevýhodou je relativně nízká efektivita plavby, protože vlečená plavidla musejí překonávat vlnu tvořenou remorkérem, což je zbrzďuje, klade vyšší nároky na tažnou sílu remorkéru a snižuje efektivitu plavby. Tento problém se eliminuje co nejdelším vlečným lanem. Vlečné sestavy jsou dík volnému úvazu plavidel na dlouhém laně také obtížněji ovladatelné.\n\nV současnosti není plavba velkých plavidel ve vlečné sestavě příliš obvyklá. Tento druh plavby je celosvětově vytlačován výrazně efektivnější plavbou tlačnou. Místy je vlečné sestavy využíváno ve formě vlečného remorkéru jako přípřeže motorových lodí nebo jiných plavidel pro překonání obtížných plavebních úseků řek se silným proudem (Labe mezi Ústím nad Labem a Děčínem).\n\nTlačná sestava je pevné nebo kloubové spojení plavidel, plovoucích zařízení nebo plovoucích těles, z nichž alespoň jedno je umístěno před plavidlem s vlastním pohonem, které zajišťuje pohyb sestavy a nazývá se tlačný remorkér. Tlačná plavba velkých nákladních sestav se začala rozvíjet na velkých severoamerických řekách, a v průběhu 60.let 20. století se díky své výhodnosti stala běžnou i v Evropě, kde téměř vytlačila plavbu vlečnou. Výhodou tlačné plavby je celková výrazně vyšší efektivita plavby, díky nižšímu odporu tlačné sestavy při plavbě, nižším nárokům na počet lodní posádky a jednodušší konstrukci tlačných člunů, což snižuje jejich pořizovací náklady. Celkově se udává snížení přepravních nákladů oproti vlečné plavbě o 20 až 25 %.\n\nDíky pevnému spojení remorkéru s tlačnou sestavou vzniká při plavbě vlna až za sestavou, takže na rozdíl od plavby vlečné jí nemusí plavidla sestavy překonávat a nejsou jí brzděna. Dosažená úspora oproti vlečné plavbě je udávána 20% až 25% výkonu remorkéru, což umožňuje snížení spotřeby pohonné hmoty nebo zvýšení rychlosti plavby až o 30 % .\n\nBočně svázaná sestava je spojení plavidel, plovoucích zařízení nebo plovoucích těles boky vedle sebe, z nichž se ani jedno nenachází před plavidlem s vlastním pohonem, které zajišťuje pohyb sestavy. U sestav velkých lodí není toto řazení běžné. Může se vyskytovat např. při plavbě sestavy nákladních motorových lodí kdy pohon zajišťuje jedna z nich. Ve většině případů je také pohon umístěn asymetricky, což klade nároky na udržování směru plavby a snižuje její efektivitu.\n"}
{"id": "467555", "url": "https://cs.wikipedia.org/wiki?curid=467555", "title": "Bootování", "text": "Bootování\n\nBootování (\"booting\") je v informatice proces zavedení jádra operačního systému při zapnutí nebo restartování počítače. Na platformě počítačů IBM PC kompatibilních je postup standardizován. Jiné platformy (např. mobilní telefony) pevně daný postup nemají, takže postup je dán výrobcem konkrétního hardware. \n\nV angličtině se používá také slovní spojení \"Initial program load\", nebo jako zkratka \"IPL\". \n\nVýraz bootování, resp. bootovat pochází z angl. slangového výrazu pro zaváděcí program (tzv. zavaděč) - bootstrap, který původně označoval kousek kůže našitý na vrchu holínky (angl. boot) a umožňoval snazší obutí. Někdy se pro zavaděč používá i výraz bootloader, zejména pokud se operační systém zavádí ze vzdáleného počítače (paměťového média, nadřazeného systému) prostřednictvím komunikační linky nebo počítačové sítě. \n\nSamotný výraz zavádění operačního systému popisuje proces, kdy se z datového nosiče zkopíruje operační systém nebo jeho část do operační paměti počítače, a následně se v ní spustí.\n\nBootování složitějších počítačů (jakým je např. PC) je obvykle vícestupňový, poměrně složitý proces kvůli možnosti použití různých datových nosičů obsahujících samotný operační systém resp. jeho složky, případně kvůli možnosti vybrat při zapnutí počítače z několika dostupných operačních systémů, nebo jejich různých konfigurací.\n\nJakmile proběhne úspěšný test zavádění systému, POST, najde a zavede (vygeneruje se přerušení 19h) se tzv. bootovací sektor (boot sektor) – tomuto procesu se říká bootování. Bootovací sektor je v tomto případě oblast 512 bajtů na záznamovém médiu, které je jako první nastavené v paměti BIOSu – ESCD (lze změnit v Setupu). Výrobce standardně nastavoval u starších PC jako první bootování z diskety, poté z pevného disku a nakonec z CD mechaniky. U novějších jsou tyto možnosti nastavitelné. Dnes je možné bootovat i pomocí sítě. Bootsektor se nachází na prvním sektoru záznamového média (v případě pevných disků je to válec 0 hlava 0 stopa 0 sektor 1) nastaveného pomocí jumperů na HDD nebo v Setupu jako primární. Pakliže BIOS hledá a nenajde, zastaví se a vypíše patřičné chybové hlášení.\n\nBIOS se snaží najít na tomto sektoru Master Boot Record (MBR) – hlavní spouštěcí záznam. Ten nahraje do paměti na adresu 0000:7C00 a v případě úspěchu mu předá řízení. Správnost MBR BIOS zjišťuje pomocí kontrolní hodnoty umístěné na posledních dvou bajtech sektoru - AA55h (zápis je uložen ve formátu little endian). V případě chybného MBR se bootovací proces přeruší pomocí softwarového přerušení 18h, které vygeneruje chybové hlášení, jež může vypadat v případě starých AMI BIOSů takto:\n\n\"NO ROM BASIC – SYSTEM HALTED\"\n\nNebo u novějších známější:\n\n\"Non-System Disk or Disk Error\"\n\nMBR se skládá ze dvou částí – Partition Loaderu a Partition tabulky. MBR uchovává záznamy o rozdělení disku (oddílech) a určuje, ze kterého z nich se má bootovat. Je-li MBR v pořádku, řízení se předá Partition Loaderu. Ten v Partition tabulce vyhledá oddíl, který je označen jako aktivní a přejde na první sektor tohoto oddílu. MBR sám sebe překopíruje na jiné místo v paměti a na své původní místo zkopíruje tento první sektor a předá mu řízení (instalace více operačních systémů na jedno PC obyčejně zahrnuje i nahrazení originálního loaderu bootovacím loaderem programu, který uživateli umožňuje vybrat konkrétní disk pro další kroky procesu).\n\nTento boot sektor obsahuje Volume Boot Record (zkráceně VBR). Obsahuje v sobě kromě krátkého programu také tabulku rozdělení svého oddílu, kde jsou uloženy tzv. rozšířené oddíly, které navíc mohou obsahovat další oddíly označované jako logické jednotky. Kromě toho obsahuje další dodatečné údaje o daném oddílu (počet bajtů na sektor, počet sektorů na cluster atp.). Úloha VBR je závislá na konkrétním operačním systému, v drtivé většině případů však nejdříve kontroluje sám sebe (stejný mechanismus jako u MBR) a poté vyhledá sektor, na kterém se nachází první ze souborů operačního systému (obyčejně se mu říká zavaděč, například v MS-DOSu je to soubor IO.SYS, ve Windows soubor NTLDR). Ten nahraje do paměti a tím tak zavolá zaváděcí program. Další procesy jsou specifické pro daný operační systém.\n\nDiskety a jednotky flash neobsahují MBR, ale VBR.\n\nNěkdy je MBR nahrazen zavaděčem, který zavede složitější program, nazývaný boot manager. Obvykle se používají tehdy, pokud je v počítači nainstalováno více operačních systémů (na více fyzických nebo logických discích). Po výběru OS uživatelem nebo po uplynutí přednastavené doby automatickým výběrem, se spustí normální bootovací postup stejně jako z MBR. \n\nNěkteré známé boot managery (pocházející zejména z komunity okolo Linuxu) jsou: \n\n\nZákladní bootloader obvykle obsahuje také konfigurační utilitu, která se spustí obvykle při stisku určité klávesy (typicky Del, u některých počítačů F1) během procesu bootování. \n\nNěkteré bootloadery, které jsou umístěny v paměti FLASH, mají zabudovanou podporu přeprogramování (upgrade) z některého připojeného paměťového média (např. diskety). Někdy je takové přeprogramování zajištěno tak, že i při selhání přeprogramování např. v důsledku výpadku napájení, je vždy uchována alespoň základní část bootovacího programu, který zajistí nouzové přeprogramování. Někteří výrobci FLASH pamětí proto přeprogramování části paměti (nazývané obvykle výrazem obsahujícím slovo boot, protože se v ní uchovává takový nouzový bootloader) podmiňují zvláštní, složitější procedurou, např. připojením vyššího než obvyklého napětí na některý z vývodů.\n\n"}
{"id": "467556", "url": "https://cs.wikipedia.org/wiki?curid=467556", "title": "Chyler Leigh", "text": "Chyler Leigh\n\nChyler Leigh West (rozená Potts) (* 10. dubna 1982, Charlotte, Severní Karolína, Spojené státy americké) je americká herečka, zpěvačka a modelka. Nejvíce se proslavila rolí Janey Briggs ve filmu \"Bulšit\", rolí Doktorky Lexie Grey v dramatickém seriálu \"Chirurgové\" a rolí Alexandra „Alex“ Danvers v seriál \"Supergirl\".\n\nNarodila se jako Chyler Leigh Potts ve městě Charlotte v Severní Karolíně Yvonne a Robertu Pottsovým. Vyrůstala ve městě Virginia Beach ve Virginii, kde žila až do svých dvanácti let, kdy se spolu s matkou a bratrem (Christopher Khayman Lee) přestěhovala do Miami na Floridě. V osmé třídě začala s modelingem. Brzy na to začala hrát v místních televizních reklamách a teenagerské show zvané Hall Pass. V roce 1999 se s matkou přestěhovala znovu, tentokrát do Los Angeles v Kalifornii.\n\nV 16 letech poznala svého budoucího manžela, dvacetiletého Nathana Westa, s nímž se pokoušela získat roli v pilotní epizodě stanice WB \"Saving Graces.\" Chyler se odstěhovala k Nathanovi a začali mít finanční problémy. To vedlo k její závislosti na drogách jako marihuana a kokain. Okolo roku 2001 začali navštěvovat křesťanské kostelní servisy, což jim od závislosti pomohlo. V roce 2002 se pár, již bez závislostí, vzal na Aljašce.\n\nPrvní filmová role přišla v jejích 15 letech ve filmu \"Kickboxing Academy\", kde si zahrála po boku svého bratra. V roce 2001 se objevila v úspěšném filmu \"Bulšit\" jako Janey Briggs. Také se objevila ve videoklipu Marilyn Mansona k písničce \"Tainted Love\". V roce 2002 se umístila v žebříčku Nejvíce sexy žen roku 2002 podle magazínu Maxim. Ve stejném roce byla obsazena do seriálu \"Girils Club\" a \"That '80s Show\". Vedlejší roli získala v právnickém seriálu stanice ABC The Practice. V září 2005 se připojila k obsazení seriálu Reunion.\n\nV seriálu stanice ABC \"Chirurgové\" si zahrála roli doktorky Lexie Grey. Ve čtvrté sérii byla její role povýšena na hlavní. V seriálu zůstala až do finálové epizody osmé série. Zahrála si v televizním filmu \"Window Wonderland.\"\n\nOd roku 2015 získala jednu z hlavních rolí Alexandru Danvers v seriálu stanice The CW \"Supergirl\".\n\n20. července 2002 se provdala za herce Nathana Westa. Pár spolu pracoval v televizním seriálu \"Sedmé nebe\". Mají tři děti - syna a dvě dcery: Noah Wilde (prosinec 2003), Taelyn Legh (září 2006), Anniston Kae (květen 2009).\n\nJejí bratr je bývalý herec a designér Christopher Khayman Lee.\n\nLeigh prozradila, že má s manželem úmluvu, ve které jde o to, že ten z rodičů, který správně uhodne pohlaví dítěte, má právo ho pojmenovat. Když Chyler Leigh očekávala narození syna Noaha, správně uhodla jeho pohlaví, takže ho mohla pojmenovat, její manžel mu pak dal prostřední jméno. Jméno Taelyn vybíral její manžel Nathan. Jejich třetí dítě, dceru Anniston Kae, taktéž pojmenoval Nathan West. \n\n"}
{"id": "467557", "url": "https://cs.wikipedia.org/wiki?curid=467557", "title": "Jessica Capshaw", "text": "Jessica Capshaw\n\nJessica Brooke Capshaw (* 9. srpna 1976 Columbia, Missouri) je americká herečka. Mezi její nejznámější role patří postavy advokátky Jamie Stringer v seriálu \"Advokáti\" a dětského chirurga doktorky Arizony Robbinsové v seriálu \"Chirurgové\" (\"Grey's Anatomy\"). Dne 1. května 2016 se jí narodilo 4. dítě a to holčička kterou pojmenovali \"Josephine Kate Gavigan\".\n\nNarodila se v Columbii ve státě Missouri jako dcera herečky a producentky Kate Capshaw a jejího manžela Roberta Capshawa, obchodního a marketingového manažera a ředitele střední školy. Je nevlastní dcera režiséra Stevena Spielberga. V roce 1994 absolvovala Harvard-Westlake School a o čtyři roky později Brown University. Poté studovala herectví na Royal Academy of Dramatic Arts v Londýně. Mimo jiné hrála ve filmu \"Valentine\", kde ztvárnila Dorothy Wheeler. V roce 2009 byla obsazena do seriálu \"Chirurgové\", kde ztvárnila šéfku dětské chirurgie Arizonu Robbinsovou. \n\nV květnu 2002 se provdala za Christophera Gavigana a v roce 2007 se jim narodil syn Luke. 20. října 2010 porodila dceru Eve Augusta Gavigan . 20. června 2012 se páru narodila dcera jménem Poppy James Gavigan. 2. května 2016 se jim narodila další dcera Josephine Kate Gavigan.\n\n"}
{"id": "467561", "url": "https://cs.wikipedia.org/wiki?curid=467561", "title": "DARPA", "text": "DARPA\n\nDefense Advanced Research Projects Agency (DARPA – Agentura ministerstva obrany pro pokročilé výzkumné projekty, do roku 1972 jen ARPA) je agentura amerického ministerstva obrany, která je zodpovědná za vývoj nových vojenských technologií. Jedná se o relativně malou organizaci, počet zaměstnanců je 240, 140 z nich jsou techničtí odborníci. Rozpočet agentury je přibližně 3,2 miliardy dolarů. Z těchto prostředků jsou financovány malé vývojové týmy z universit nebo firemní týmy z malých i velkých podniků. DARPA se zaměřuje na krátkodobé projekty, které mohou být dokončeny v horizontu dvou až čtyř let. Organizační struktura agentury je velmi jednoduchá, má pouze dvě úrovně vedení a téměř žádnou hierarchickou strukturu. To umožňuje rychlý přenos informací, nápadů, rovný přístup a rychlý rozhodovací proces.\n\nAgentura byla založena roku 1958 a její úkol byl udržet technologický náskok ozbrojených sil USA a předejít tak „překvapením“, jakým byl Sputnik 1. Název agentury byl několikrát změněn, původně se agentura jmenovala ARPA - Advanced Research Projects Agency. Roku 1972 bylo jméno změněno na DARPA, v letech 1993 až 1996 bylo používáno opět původní označení ARPA. Po roce 1996 se používá znovu název DARPA.\n\n\n"}
{"id": "467574", "url": "https://cs.wikipedia.org/wiki?curid=467574", "title": "Superliga Española de Hockey Hielo 1974/1975", "text": "Superliga Española de Hockey Hielo 1974/1975\n\nSezóna 1974/1975 byla 3. sezonou Španělské ligy ledního hokeje. Vítězem se stal Real Sociedad. \n"}
{"id": "467575", "url": "https://cs.wikipedia.org/wiki?curid=467575", "title": "Nogaro Bilbao", "text": "Nogaro Bilbao\n\nNogaro Bilbao byl hokejový klub v Bilbau, který hrával Španělskou hokejovou ligu. Klub byl založen roku 1974. Zanikl roku 1975. Klub se v roce 1975 sloučil s nově existujícím klubem Casco Viejo Bilbao\n"}
{"id": "467576", "url": "https://cs.wikipedia.org/wiki?curid=467576", "title": "Superliga Española de Hockey Hielo 1973/1974", "text": "Superliga Española de Hockey Hielo 1973/1974\n\nSezóna 1973/1974 byla 2. sezonou Španělské ligy ledního hokeje. Vítězem se stal Real Sociedad. \n"}
{"id": "467577", "url": "https://cs.wikipedia.org/wiki?curid=467577", "title": "Superliga Española de Hockey Hielo 1972/1973", "text": "Superliga Española de Hockey Hielo 1972/1973\n\nSezóna 1972/1973 byla 1. sezonou Španělské ligy ledního hokeje. Vítězem se stal Real Sociedad. \n"}
{"id": "467578", "url": "https://cs.wikipedia.org/wiki?curid=467578", "title": "CH Valladolid", "text": "CH Valladolid\n\nCH Valladolid byl hokejový klub z Valladolidu, který hrával Španělskou hokejovou ligu. Klub byl založen roku 1972. Zanikl roku 1973. Domovským stadionem byl Sports de Glace v Madridu.\n"}
{"id": "467580", "url": "https://cs.wikipedia.org/wiki?curid=467580", "title": "CH Collada Villalba", "text": "CH Collada Villalba\n\nCH Collada Villalba byl hokejový klub z Villalby, který hrával Španělskou hokejovou ligu. Domovským stadionem byl Palacio de Hielo DREAMS s kapacitou 4800 diváků..\n\nOficiální stránky klubu\n"}
{"id": "467581", "url": "https://cs.wikipedia.org/wiki?curid=467581", "title": "Meghann Shaughnessyová", "text": "Meghann Shaughnessyová\n\nMeghann Shaughnessyová (* 13. dubna 1979, v Richmondu, Virginie, USA) je současná americká profesionální tenistka, vítězka Turnaje mistryň ve čtyřhře v roce 2004. Na okruhu je známá především svým dělovým servisem.\n\nVe své dosavadní kariéře vyhrála 6 turnajů WTA ve dvouhře a 15 turnajů ve čtyřhře.\n\nMeghann Shaughnessyová se zúčastnila 5 zápasů týmového Fed Cupu za tým Spojených států amerických s bilancí 3-4 ve dvouhře a 1-0 ve čtyřhře.\n\n\n"}
{"id": "467582", "url": "https://cs.wikipedia.org/wiki?curid=467582", "title": "Bobigny – Pablo Picasso (stanice metra v Paříži)", "text": "Bobigny – Pablo Picasso (stanice metra v Paříži)\n\nBobigny – Pablo Picasso je konečná stanice pařížského metra severní části linky 5. Nachází se za hranicí Paříže na předměstí Bobigny na křižovatce \"Rue Pablo Picasso\", \"Boulevard Maurice Thorez\" a \"Rue Carnot\".\n\nStanice byla otevřena 25. dubna 1985, když byla linka naposledy rozšířená od Église de Pantin. 21. prosince 1992 je ze stanice umožněn přestup na tramvajovou linku T1.\n\nNa roky 2014–2020 je plánováno rozšíření této větve. Linka by měla být prodloužena do stanice \"Mairie de Drancy\" a dále se předpokládá vybudování nové stanice \"Bobigny – la Folie\" mezi současnými stanicemi \"Bobigny – Pablo Picasso\" a Bobigny – Pantin – Raymond Queneau, kde by byl umožněn přestup na železnici.\n\nJméno stanice se skládá ze dvou částí. \"Bobigny\" podle města, ve které se stanice nachází a \"Pablo Picasso\" podle ulice pojmenované po slavném malíři.\n"}
{"id": "467584", "url": "https://cs.wikipedia.org/wiki?curid=467584", "title": "CH Leganés", "text": "CH Leganés\n\nCH Leganés byl hokejový klub z Leganésu, který hrával Španělskou hokejovou ligu. Klub byl založen roku 1981. Zanikl roku 1986.\n"}
{"id": "467586", "url": "https://cs.wikipedia.org/wiki?curid=467586", "title": "Kostelec nad Orlicí", "text": "Kostelec nad Orlicí\n\nMěsto Kostelec nad Orlicí () se nachází v okrese Rychnov nad Kněžnou v Královéhradeckém kraji, zhruba 7 km jihozápadně od Rychnova nad Kněžnou a 29 km vjv od Hradce Králové. Žije zde  obyvatel.\n\nPrvní písemná zmínka o obci pochází z roku 1316, kdy zde byl při obléhání \"tvrze kostelní\" zabit Jan z Vartemberka. Zřejmě se jednalo o dobývání románského předchůdce kostela sv. Jiří. Nejstarší osada se nacházela v místech dnešní cihelny, městečko bylo založeno na okraji plošiny nad údolím Divoké Orlice. Kostelec byl ve středověku tržním střediskem panství Potštejn, samostatné panství vzniklo až v polovině 18. století. Právo na radnici kostelečtí získali v roce 1585. Na východním okraji města tehdy vzniklo sídlo majitelů, později je nahradil Starý zámek s velkým hospodářským dvorem. Další šlechtické vdovské sídlo tzv. Dvoreček vzniklo kolem roku 1610 na severním okraji města.\n\nV roce 1628 se kostelečtí postavili proti povstalým sedlákům, po ukončení třicetileté války zde poměrně rychle proběhla rekatolizace. V roce 1850 se město stalo sídlem soudního okresu, sídlo politického okresu bylo umístěno v Rychnově nad Kněžnou, který se v důsledku tohoto kroku stal centrem Podorlicka. Pomalý rozvoj města akceleroval ve 2. polovině 19. století, kdy zde roku 1852 vznikla Seykorova koželužna, a zejména po zprovoznění železnice z Velkého Oseka do Lichkova roku 1874. Ve městě vznikly cukrovar Kinských, Kratochvílova strojírna, Moravcova textilka a na přelomu 19. a 20. století několik obuvnických továren, které však většinou zanikly pod tlakem Baťova koncernu za velké hospodářské krize. V místech staré městské cihelny vznikla 1884 kruhovka A. Moravce a J. Pišty, které od r. 1898 konkurovala kruhová cihelna velkostatku Kinských za Dvorečkem. Velkostatek pak koupil druhou kruhovku a v roce 1933 svoji uzavřel, na jejím místě v 60. letech 20. století vznikl stadion. V letech 1944-1947 vznikla u Orlice Rojkova strojírna. Po 2. světové válce byla bývalá Seykorova koželužna změněna ve výrobnu brzdových obložení Osinek (nyní Ferodo), na místě zaniklého cukrovaru vznikl komplex budov Zemědělského zásobování a nákupu se silem.\n\nV období první Československé republiky byla na východní straně města vystavěna dělostřelecká kasárna díky činnosti starosty Josefa Krejčíka, přezdívaného kostelecký Ulrych. Díky Krejčíkovi vzniklo ve městě několik architektonicky kvalitních staveb (arch. O. Liska, K. Spielmann, J. Nepomucký).\n\nV památný den 14. července 1926 v odpoledních hodinách navštívil tehdy okresní město prezident republiky Tomáš Garrigue Masaryk. Spolu s delegací, v níž byl i Edvard Beneš, přijel automobily z Rychnova nad Kněžnou. Do Prahy odjel připraveným zvláštním vlakem z Kostelce v 18:18 hod. Před reálnou školou pak byla v r. 1935 vztyčena socha T. G. Masaryka, zničená v r. 1953. Další presidentské návštěvy se Kostelec dočkal v roce 2016, kdy jej navštívil Miloš Zeman.\n\n\n\nPoblíž obce prý kdysi stávala osada Grunda. Jednou na jejím místě orali dva čeledíni, každý na svém poli. První muž vyoral zvon a věnoval ho do kostela sv. Jiří. Byl vysvěcen na jméno „Ambrož“ a při zvonění volal: „Vyorali mě!“\n\nDruhý čeledín také narazil pod zemí na zvon, ale protože to netušil, jen zlostně zaklel a zvon se propadl pod zem. Tento zvon je celý ze zlata. Býval zavěšen v klášteře v Grundě, ale schoval se do země před hrůzami třicetileté války. Zvon putuje pod zemí a až dojde pod borovici Erbenku (pod níž s oblibou sedával Karel Jaromír Erben), svině jej vytrhne ze země, zvon zazvoní, klášter se objeví znovu v bývalé kráse a nastane nový věk světa.\n\nPověst v různých úpravách převyprávěli i Alois Jirásek (\"Staré pověsti české\") a Karel Jaromír Erben v básni \"Věštkyně\" (sbírka \"Kytice\").\n\n\nPřes Kostelec vede od roku 1874 železniční trať Týniště nad Orlicí – Letohrad (Velký Osek – Kyšperk) se stanicí \"Kostelec nad Orlicí\" na východním okraji města; v r. 1935 byla zřízena ještě zastávka \"Kostelec nad Orlicí město\" blíže centra, na níž v současnosti zastavují všechny vlaky.\n\nSilnice I/11 (Hradec Králové – Vamberk – Šumperk) prochází středem města. Jezdí po ní mimo jiné autobusové spoje spojující Prahu s Orlickými horami a Jeseníky. Z místních linek je nejfrekventovanější linka Kostelec nad Orlicí, Doudleby, Vamberk a Rychnov nad Kněžnou; několik spojů jezdí také do Chocně.\n\nOd r. 2015 je na území města provozována městská hromadná doprava zajišťující spojení centra s okrajovými částmi.\n\n\n\n\n\n"}
{"id": "467587", "url": "https://cs.wikipedia.org/wiki?curid=467587", "title": "Black Books", "text": "Black Books\n\nBlack Books je britský komediální televizní seriál z prostředí malého knihkupectví. Pochází od tvůrců Dylana Morana a Grahama Linehana. Děj se soustřeďuje na asociálního majitele londýnského knižního antikvariátu Bernarda Blacka, který nesnáší lidi, nerad prodává či kupuje knihy, k ničemu nemá úctu a často popíjí víno. V dalších hlavních rolích zde vystupují ještě jeho zaměstnanec Manny Bianco a kamarádka Fran Katzenjammerová. Jako u většiny anglických seriálů bylo natočeno nejprve šest dílů. Teprve podle reakcí publika točili tvůrci další díly. Poté vznikly další dvě řady, obě po šesti dílech (dohromady jich je tedy 18). Celkem seriál vznikal v letech 2000 až 2004, rozmezí mezi každou z řad činí dva roky. Další díly se natáčet nebudou.\n\n\n\n\nVětšina děje se odehrává v Bernardově knihkupectví Black Books. Knižní antikvariát je součástí domu, v němž Bernard a Manny bydlí v podnájmu u paní Hanleyové. Bernard je nepořádný a úklid obchůdku je až tou poslední věcí, která jej zajímá. V čase, kdy zaměstnává Mannyho je úklid povinností Bianca. I přes jeho snahu se v domě přemnoží nějaké chlupaté potvory (které však nejsou nikdy přímo ukázány). Nepořádek a špína dosáhnou takových rozměrů, že se jednou Manny rozhodne objednat úklidovou službu. Na různých místech nachází Manny zbytky jídel, v lednici naopak místo potravin boty nebo obvazy, marmeládu ve vaně, přilepené tousty na stropě atd. Mannymu to dost vadí, zato Bernardovi nečiní problém občas nějaký nalezený zbytek jídla dojíst.\n\nSousední obchod vlastní během první série Fran Katzenjammerová, která zde prodává různé suvenýry. Ve druhé sérii už jej nemá a místo něj zde vznikne konkurenční knihkupectví \"Goliath Books\".\n\nPřestože seriál odvysílala Česká televize, byl uveden bez českého dabingu, pouze v anglickém znění s titulky. Všech 18 epizod seriálu včetně tří bonusových dílů nadabovala amatérská skupina Fénix ProDabing. Výroba dabingu začala na konci roku 2009, ještě ve skupině Perla Group. V září 2011 však většina členů z Perla Group odešla a založila skupinu Fénix ProDabing, pod níž výroba pokračovala. V roce 2012 byly ještě vydány tři bonusové díly s nepovedenými scénami ke každé sérii a český dabing byl tak dokončen.\n\n"}
{"id": "467588", "url": "https://cs.wikipedia.org/wiki?curid=467588", "title": "Šachtar Salihorsk", "text": "Šachtar Salihorsk\n\nŠachtar Salihorsk je hokejový klub ze Salihorsku, který hraje Běloruskou hokejovou ligu. Klub byl založen roku 2009. Jejich domovským stadionem je Sportovní palác Salihorsk s kapacitou 1800 lidí. Klub patří mezi nováčky v ledním hokeji. Klub je hokejovou farmou týmu HK Dynamo Minsk z KHL. V týmu hraje 17 Bělorusů, 3 Ukrajinci, 2 Rusové, 1 Fin a 1 Lotyš. Od září 2012 za tým nastupuje i český útočník Tomáš Kůrka.\n\nŠachtar Salihorsk sehrál několik přípravných utkání před sezónou 2012/2013 v České republice. Nejprve porazil 7.8.2012 HC Verva Litvínov 4:1. 9.8. pak měli změřit síly s HC Vlci Jablonec nad Nisou, k utkání ale kvůli zaměnění Jablonce za Chomutov k velké nelibosti jabloneckých nedorazili . 10.8. 2012 pak Šachtar Salihorsk podlehl týmu HC Stadion Litoměřice 3:2 po samostatných nájezdech.\n"}
{"id": "467589", "url": "https://cs.wikipedia.org/wiki?curid=467589", "title": "Dinamo-Juniors Riga", "text": "Dinamo-Juniors Riga\n\nDinamo-Juniors Riga je hokejový klub z Rigy, který hraje Běloruskou hokejovou ligu. Klub byl založen roku 2009. Jejich domovským stadionem je Inbox.lv Arena s kapacitou 1500 lidí. Trenérem klubu je Leonīds Beresņevs. Klub patří mezi nováčky v ledním hokeji. Klub je hokejovou farmou týmu Dynamo Riga z KHL. V týmu hrají jen hráči z Lotyšska.\n\n"}
{"id": "467590", "url": "https://cs.wikipedia.org/wiki?curid=467590", "title": "Superliga Española de Hockey Hielo 2009/2010", "text": "Superliga Española de Hockey Hielo 2009/2010\n\nSezóna 2009/2010 byla 36. sezonou Španělské ligy ledního hokeje. Vítězem ligy se stal tým CH Jaca.\n\n\n\n"}
{"id": "467593", "url": "https://cs.wikipedia.org/wiki?curid=467593", "title": "Mistrovství světa v atletice 2009 – Ženy 200 metrů", "text": "Mistrovství světa v atletice 2009 – Ženy 200 metrů\n\nvýsledky na oficiálním webu MS\n"}
{"id": "467594", "url": "https://cs.wikipedia.org/wiki?curid=467594", "title": "Ctirad Ovčačík", "text": "Ctirad Ovčačík\n\nCtirad Ovčačík (* 18. října 1984, Ostrava) je český hokejový obránce. Je odchovancem klubu HC Vítkovice. Extraligu mužů však dlouho hrál v Bílí Tygři Liberec. V současné době působí v klubu HC RT Torax Poruba.\n\n\n"}
{"id": "467595", "url": "https://cs.wikipedia.org/wiki?curid=467595", "title": "George Canning", "text": "George Canning\n\nGeorge Canning (11. duben 1770 – 8. srpen 1827) byl britský státník a politik, který zastával funkci ministra zahraničí a krátce i premiéra.\n\nCanning se narodil 11. dubna 1770 v Londýně. Jeho otec George Canning byl neúspěšný obchodník s vínem a právník, který se vzdal rodinného dědictví na oplátku za splacení svých dluhů. Později rodinu opustil a zemřel v chudobě. Canningova matka byla divadelní herečkou.\n\nCannig projevoval neobvyklou inteligenci a tak rodinný přítel přesvědčil jeho strýce Stratforda Canninga, aby podporoval jeho vzdělání. Canning tak studoval na Eton College a Christ Church v Oxfordu. Na škole se seznámil mimo jiné s Robertem Jenkinsonem a vydobyl si pověst schopného řečníka.\n\nStratford Canning byl Whig a seznámil George Canninga s některými prominentními členy této strany například s Charlesem Jamesem Foxem. Podobně jako jiní mladí Whigové se ale Canning pod vlivem extrémního radikalismu francouzské revoluce přiklonil ke konzervativizmu. Když pak vstupoval do politiky, stal se jeho patronem William Pitt mladší. S jeho pomocí se stal roku 1793 poslancem Dolní sněmovny.\n\nCanning se rychle prosadil v britské politice jako schopný řečník. Jeho projevy v parlamentu a jeho písemné komentáře dávaly Pittovým příznivcům sílu, kterou dříve postrádali. Výsledkem jeho schopností a charismatu bylo vytvoření skupiny politických spojenců. V únoru 1792 získal první pozici ve vládě jako zástupce ministra zahraničí. Roku 1799 byl jmenován do funkce pokladníka armády, ale po Pittově odstoupení rezignoval a následoval ho do opozice. Do vlády se znovu vrátil roku 1804 jako pokladník námořnictva.\n\nVe vládě Williama Cavendish-Bentincka byl dosazen do funkce ministra zahraničí. V této pozici byl zodpovědný za politiku země v době napoleonských válek a mimo jiné také odsun portugalské královské rodiny do Brazílie.\n\nRoku 1812 po atentátu na Spencera Percevala mu nový premiér Robert Jenkinson nabídl místo ministra zahraničí, ale ten to odmítl, protože chtěl být předsedou dolní komory parlamentu a nechtěl být ve vládě se svým politickým sokem Castlereaghem. Krátce sloužil jako velvyslanec v Portugalsku a po návratu do země se roku 1816 stal předsedou správní rady Východoindické společnosti.\n\nRoku 1822, po sebevraždě Casterleagha, ho Canning nahradil ve funkci ministra zahraničí i předsedy dolní komory parlamentu. V druhém období ve funkci ministra zahraničí se snažil zabránit tomu, aby se Jižní Amerika dostala do sféry vlivu Francie. Podporoval také narůstající kampaň propagující zákaz otroctví.\n\nRoku 1827 se zdravotní stav premiéra Jenkinsona zhoršil. Canning byl vybrán Jiřím IV. jako jeho nástupce, který ho upřednostnil vůči Arthuru Wellesleymu i Robertu Peelovi. Žádný z této dvojice nechtěl být ve vládě pod Canningem a Toryové se tak rozdělili na dvě části. Canning tak musel do vlády přizvat několik Whigů.\n\nJeho zdravotní stav se ale rychle zhoršoval a 8. srpna 1827 zemřel a byl pohřben ve Westminsterském opatství. Canningovo funkční období čítající 119 dní je nejkratším obdobím v historii tohoto úřadu.\n\n"}
{"id": "467596", "url": "https://cs.wikipedia.org/wiki?curid=467596", "title": "Běloruská liga ledního hokeje 2009/2010", "text": "Běloruská liga ledního hokeje 2009/2010\n\nSezóna 2009/2010 byla 18. sezónou Běloruské ligy. Vítězem se stal tým Junosť Minsk.\n\n\n\n"}
{"id": "467597", "url": "https://cs.wikipedia.org/wiki?curid=467597", "title": "Frederick John Robinson", "text": "Frederick John Robinson\n\nFrederick John Robinson, 1. hrabě z Riponu (1. listopad 1782 – 28. leden 1859), známý lépe jako vikomt Goderich, byl britský státník a premiér.\n\nRobinson se narodil 1. listopadu 1782 jako syn Thomase Robinsona, 2. barona z Granthamu a jeho ženy Mary Robinsonové. Studoval na Harrow School a St John'a College v Cambridge.\n\nDo politiky vstoupil jako poslanec Dolní sněmovny roku 1806. Roku 1812 byl jmenován tajným radou a zastával různé méně významné pozice ve vládě Roberta Jenkinsona. Roku 1818 se stal členem vlády jako prezident obchodní komory. Po Nicholasi Vansittartovi převzal roku 1823 funkci ministra financí.\n\nRoku 1827 byl povýšen do šlechtického stavu jako vikomt Goderich a zastával funkce ministra zahraničí a předsedy Sněmovny lordů ve vládě George Canninga, která však z důvodu premiérovy smrti měla jen krátké trvání.\n\nPoté se stal jeho nástupcem a vůdcem koalice umírněných Toyů s Whigy Robinson. Robinson byl schopným ministrem, ale jako předseda vlády se neosvědčil a nebyl schopen koordinovat její činnost. Jeho nástupcem se stal Arthur Wellesley.\n\nRoku 1830 přestoupil Robinson na stranu Whigů, vstoupil do vlády Charlese Greye jako správce kolonií. Roku 1832 by jmenován hrabětem z Riponu a stal se strážcem tajné pečeti. Následující rok se ale s Whigy pro rozdílné názory na odluku církve od státu v Irsku rozešel.\n\nV druhé vládě Roberta Peela zastával funkci prezidenta obchodní komory a později prezidenta kontrolního výboru.\n"}
{"id": "467598", "url": "https://cs.wikipedia.org/wiki?curid=467598", "title": "David Ludvík", "text": "David Ludvík\n\nDavid Ludvík (* 26. července 1981 Brno) je český hokejový útočník. V extralize působil v klubech HC Znojemští Orli, HC Plzeň a HC Kometa Brno. V současné době působí v prvoligovém klubu HC Slovan Ústečtí Lvi.\n"}
{"id": "467599", "url": "https://cs.wikipedia.org/wiki?curid=467599", "title": "Belgická liga ledního hokeje 2009/2010", "text": "Belgická liga ledního hokeje 2009/2010\n\nSezóna 2009/2010 byla 88. sezonou belgické ligy ledního hokeje. Vítězem ligy se stal tým HYC Herentals.\n\n"}
{"id": "467601", "url": "https://cs.wikipedia.org/wiki?curid=467601", "title": "SM-liiga 2009/2010", "text": "SM-liiga 2009/2010\n\nSezóna 2009/2010 byla 35. sezonou Finské ligy ledního hokeje. Vítězem play-off se stal tým TPS Turku.\n\n\n\n\n\n\n"}
{"id": "467602", "url": "https://cs.wikipedia.org/wiki?curid=467602", "title": "Jakub Šindel", "text": "Jakub Šindel\n\nJakub Šindel (* 24. ledna 1986, Jihlava) je bývalý český hokejový útočník. S hokejem začínal ve Finsku, kde jako hokejový brankář působil jeho otec Jaromír Šindel. Po návratu do České republiky působil v mládežnických týmech Slavie Praha. Extraligu však začal ve Spartě Praha. V nejvyšší soutěži nastupoval také za HC Plzeň a HC Kometa Brno. Nyní je hokejovým rozhodčím. \n\n\n"}
{"id": "467603", "url": "https://cs.wikipedia.org/wiki?curid=467603", "title": "Ligue Magnus 2009/2010", "text": "Ligue Magnus 2009/2010\n\nSezóna 2009/2010 byla 88. sezónou Francouzské hokejové ligy. Vítězem play-off a celého ročníku se stal tým Dragons de Rouen.\n\n\n\n\n\n\n\nTým Bisons de Neuilly-sur-Marne sestoupil do Divize 1.\n"}
{"id": "467604", "url": "https://cs.wikipedia.org/wiki?curid=467604", "title": "Trail orienteering", "text": "Trail orienteering\n\nTrail orienteering, též Trail-O, je sportovní disciplína zaměřená na orientaci a na správné čtení a interpretaci mapy. V některých zemích se používá termín \"precizní\" nebo \"přesná\" orientace. Tento sport byl vyvinut mj. proto, aby orientační sporty (jako např. orientační běh) byly dostupné i lidem s omezenou hybností, protože u Trail-O není rychlost součástí soutěže. Závodník dostává mapu s vyznačenou závodní tratí, každé kontrole zakreslené v mapě kolečkem odpovídá v terénu shluk lampionů a závodník musí rozpoznat, který z lampionů odpovídá popisu kontroly a poloze středu kolečka. Závodníci se mohou pohybovat libovolně po trati, ovšem pouze po cestách, nesmějí vstupovat do terénu. Proto mají zdraví i postižení sportovci stejnou šanci uspět. Většina soutěží trail-o je otevřena všem, na nejvyšší úrovni se ovšem obvykle vyhlašují handicapovaní zvlášť v tzv. kategorii \"Paralympic\" (na rozdíl od kategorie bez omezení, která se nazývá \"Open\").\n\nNa každém kontrolním stanovišti závodník v terénu vidí jeden az šest lampionů. Při pohledu z tzv. rozhodovacího stanoviště jim odpovídají postupně zleva doprava písmena A až F. Závodník musí pomocí mapy a buzoly poznat, který z nich přesně odpovídá kontrole zakreslené v mapě a popsané popisem kontroly. Pro řešení přitom používá stejné orientační metody jako pěší závodník – identifikaci objektů, odhad vzdálenosti, sledování vrstevnic, záměrných linií atd. V elitních kategoriích je přípustná i možnost, že nemusí být správně žádný lampion (odpověď Z, zero). \n\nV současné době se pořádají závody ve třech disciplínách Trail-O.\nZávodník absolvuje trať od startu do cíle v daném časovém limitu, postupně navštíví všechna kontrolní stanoviště a vyznačí svoje odpovědi. Primárním kritériem pro stanovení výsledku závodníka je počet správných odpovědí (bodů). Aby bylo možné rozlišit pořadí závodníků se stejným počtem bodů, jsou součástí závodu ještě tzv. časovky. Zatímco během absolvování závodní trati se závodník při určování odpovědi smí libovolně pohybovat po cestách, na časovce sedí na jednom místě, dostává pouze potřebný výřez mapy a rozhodčí mu měří čas rozhodování. Tento čas (včetně případných penalizací 60 sec. za špatné odpovědi) je pak druhým kritériem pro určení pořadí. \nRychlejší varianta závodu složená pouze z časovek. Závodník absolvuje několik stanovišť, na každém z nich vždy řeší několik úloh. V této disciplíně se nepočítají body, ale pouze čas, včetně penalizací 30 sec. za špatné odpovědi. \nTýmová soutěž složená z klasické a TempO části. Každý člen štafety absolvuje nejprve klasickou část a poté jedno nebo více TempO stanovišť. I zde se nepočítají body, ale pouze penalizace 60 sec. za každou chybu na klasické části a naměřený čas plus penalizace 30 sec. za chyby v TempO části. \n\nPři závodu je povolen mechanický či elektrický vozík (přesněji: jsou povolena jakákoliv vozítka, kromě vozidel na spalovací motor), berle nebo asistent pohybu. Jako navigační pomůcky je možné použít pouze klasickou buzolu a lupu. Na startu závodník dostává mapu s vyznačenou tratí a popisy kontrol (jsou prakticky stejné jako popisy v pěším OB, jen maličko detailnější) a průkazku, kam pomocí kleští pro OB vyznačuje správné odpovědi.\n\nV posledních letech se začínají prosazovat moderní způsoby záznamu odpovědí resp. měření času. Na klasické trati se používá systém SportIdent – závodník má u sebe chip a označuje (\"razí\") odpověď ve speciální krabičce. Na časovkách rozhodčí na většině velkých závodů od roku 2016 používají českou mobilní aplikaci ANT, kde snadno zaznamenávají odpovědi i čas závodníka a zároveň se tyto údaje mohou rovnou odesílat na web, čímž se výrazně zvýšila divácká atraktivita disciplíny. V současnosti se zkouší použití systému ANT i pro ražení na klasické trati.\n\nMistrovství Evropy se organizuje každý sudý rok od roku 1994 a první Mistrovství světa v Trail-O se konalo v roce 2004. V současné době existuje i dlouhodobá mezinárodní soutěž - Evropský pohár.\n\nNejvětšími českými úspěchy jsou tituly Mistra světa v kategorii Paralympic (Jana Kosťová, 2013 a štafeta Špidlen, Dudík, Kosťová, 2017), Mistra Evropy v TempO (Pavel Kurfürst, 2016) a v Paralympic štafetách (Doležalová, Dudík, Kosťová, 2018) a bronzová medaile týmu z MS 2009 a štafety (Slovák, Forst, Kurfürst, 2017). Více viz Mistrovství světa v Trail - O.\n\nV Česku se první pokusy o Trail-O konaly v září 2005 v Praze a ve Vrchlabí. Regulérní závody se začaly konat v roce 2006, od roku 2009 se konají pravidelné dlouhodobé soutěže Pohár a Ranking. Kalendář závodů lze nalézt v informačním systému Českého svazu orientačních sportů ORIS.\n\n"}
{"id": "467605", "url": "https://cs.wikipedia.org/wiki?curid=467605", "title": "Vodní pólo na letních olympijských hrách", "text": "Vodní pólo na letních olympijských hrách\n\nVodní pólo je na programu olympijských her od roku 1900 v Paříži. Turnaj žen byl zařazen do programu her o sto let později v Sydney 2000.\n\n\n<nowiki>*</nowiki> Srbsko je nástupnickým státem Jugoslávie\n\n\n"}
{"id": "467606", "url": "https://cs.wikipedia.org/wiki?curid=467606", "title": "Deutsche Eishockey Liga 2009/2010", "text": "Deutsche Eishockey Liga 2009/2010\n\nSezóna 2009/2010 byla 62. sezónou Německé ligy ledního hokeje. Mistrem ligy se stal tým Hannover Scorpions.\n\nhráno na 2 vítězná utkání.\n\n"}
{"id": "467607", "url": "https://cs.wikipedia.org/wiki?curid=467607", "title": "Ačeh", "text": "Ačeh\n\nAčeh (oficiálně Nanggroë Aceh Darussalam) je autonomní oblastí Indonésie, ležící v severním cípu ostrova Sumatra. Na ploše 51 937 km² (lze se ale setkat s řadou jiných údajů) zde žijí více než 4 miliony obyvatel.\n\nAčeh byl prvním státem v jihovýchodní Asii, který přijal islám. V 17. století dominoval Sultanát Aceh oblasti Malackého průlivu. Historie Ačehu je plná odporu proti vnější správě, ať už nizozemské, nebo indonéské.\n\nVzhledem ke zbytku Indonésie se jedná o nábožensky konzervativní oblast. V roce 2009 zde bylo regionálním parlamentem zavedeno právo šaría v plném rozsahu. V roce 2010 zde byl, na základě rozsudku soudu, mladému páru udělen trest několika ran holí, protože byl přistižen při objímání v lese.\n\nAčeh má velké zásoby nerostných surovin včetně ropy a zemního plynu. Zásoby zemního plynu v Ačehu jsou možná největší na světě.\n\nAčeh byl nejbližší částí pevniny od epicentra silného zemětřesení v Indickém oceánu v roce 2004. Vlny tsunami zničily většinu západního pobřeží regionu včetně části hlavního města Banda Aceh. 226 000 Indonésanů zemřelo nebo bylo nezvěstných a dalších 500 000 muselo opustit své domovy. Tato událost pomohla sjednat mír mezi indonéskou vládou a místními separatisty. Hnutí za svobodný Ačeh (\"Gerakan Aceh Merdeka\"), požadující nezávislost Ačehu, zde působilo od roku 1976. Boje proti centrální indonéské vládě si postupně vyžádaly přes 15 000 životů. Mír byl ujednán v roce 2005.\n\nDalší zemětřesení se v Ačehu událo 7. prosince 2016. Vyžádalo si 102 mrtvých.\n"}
{"id": "467608", "url": "https://cs.wikipedia.org/wiki?curid=467608", "title": "GET-ligaen 2009/2010", "text": "GET-ligaen 2009/2010\n\nSezóna 2009/2010 byla 71. sezónou Norské ligy. Mistrem ligy se stal tým Stavanger Oilers. Před začátkem ligy zanikl tým IK Comet, liga se tím hrála jen na 9 účastníků.\n\n\n\n"}
{"id": "467610", "url": "https://cs.wikipedia.org/wiki?curid=467610", "title": "Mézy-sur-Seine", "text": "Mézy-sur-Seine\n\nMézy-sur-Seine je obec v departementu Yvelines a regionu Île-de-France. Leží 50 kilometrů od Paříže. Název obce je odvozen z galo-románského \"Masius\".\nSousední obce: Juziers, Hardricourt, Les Mureaux a Oinville-sur-Montcient.\n\nNa jeho území se rozkládá národní park Vexin.\n\"Počet obyvatel\"\n"}
{"id": "467612", "url": "https://cs.wikipedia.org/wiki?curid=467612", "title": "Ekstraliga w hokeju na lodzie 2009/2010", "text": "Ekstraliga w hokeju na lodzie 2009/2010\n\nSezóna 2009/2010 byla 54. sezonou polské hokejové extraligy. Vítězem se stal tým Podhale Nowy Targ.\n\nLigy se účastnilo 10 týmů. Ty se nejprve utkaly dvoukolově každý s každým. Šest nejlepších celků postoupilo do nadstavbové části, ve které se utkaly šestikolově každý s každým se započítáním výsledků ze základní části. Čtyři nejhorší celky ze základní části hrály skupinu o udržení, a to šestikolově každý s každým bez započítání výsledků ze základní části. Navíc se do skupiny o udržení přidal vítěz první fáze 1. ligy. Všech 6 celků z nadstavbové části a 2 nejlepší celky skupiny o udržení postoupily do playoff, ze kterého vzešel mistr Polska. Zbylé celky skupiny o udržení vstoupily do playoff 1. ligy, které určilo postupující a sestupující.\n\n"}
{"id": "467614", "url": "https://cs.wikipedia.org/wiki?curid=467614", "title": "Hugo Doskočil", "text": "Hugo Doskočil\n\nHugo Doskočil (1. dubna 1875, Hnátnice – 9. srpna 1961, Hradec Králové) byl český římskokatolický kněz, papežský prelát, čestný kanovník sídelní kapituly, člen sboru doktorů Univerzity Karlovy, emeritní profesor biblického studia Nového zákona a docent křesťanského umění, emeritní státní konzervátor památkového úřadu pro umělecké a historické památky a emeritní rektor kněžského semináře v Hradci Králové. Na kněze byl vysvěcen v Římě dne 10. března 1900. V roce 1949 byl jako představitel římskokatolické církve uvězněn. Je pohřben ve své rodné Hnátnici.\n\n"}
{"id": "467616", "url": "https://cs.wikipedia.org/wiki?curid=467616", "title": "Papua (provincie)", "text": "Papua (provincie)\n\nPapua je největší indonéskou provincií. Rozprostírá se na většině západní části ostrova Nová Guinea. Na východě sousedí se státem Papua-Nová Guinea. Provincie původně zabírala celou západní část ostrova, ale v roce 2003 byla rozdělena. V nejzápadnější části ostrova na poloostrově Ptačí hlava byla ustanovena provincie Irian Jaya Barat (nyní Západní Papua). Legalita rozdělení provincie je předmětem sporu zejména kvůli autonomii udělené provincii již v roce 2000.\n\nHlavním městem provincie je Jayapura na severovýchodě (200 000 obyvatel). Papua patří mezi nejméně zalidněné oblasti Indonésie, místní populace však patří mezi nejrychleji rostoucí v celém státě. Důvodem je vysoká porodnost kombinovaná s přistěhovalectvím z jiných oblastí Indonésie.\nPřevážnou část území dosud zaujímají původní lesy. Významným prvkem krajiny je pohoří Maoke, jehož nejvyšší vrcholy výrazně převyšují 4000 m. Nachází se zde nejvyšší hora Indonésie, Puncak Jaya. Mezi nejdelší řeky patří Digul a Mamberamo. Součástí provincie je řada menších ostrovů, největšími z nich jsou Dolak, Biak a Yapen. Nachází se zde také největší národní park celé jihovýchodní Asie, Lorentz. V těsném sousedství národního parku se přitom nachází jeden z největších dolů světa, Grasberg.\n\n"}
{"id": "467621", "url": "https://cs.wikipedia.org/wiki?curid=467621", "title": "Západní Papua (provincie)", "text": "Západní Papua (provincie)\n\nZápadní Papua (, dříve Irian Jaya Barat) je druhou nejméně osídlenou provincií Indonésie. Rozkládá se na západních poloostrovech ostrova Nová Guinea, tj. Ptačí hlava a Bomberai; patří k ní i souostroví Raja Ampat. Její oddělení od provincie Papua v únoru 2003 se setkalo s odporem místních obyvatel.\n\nNejvětší města, kterými jsou hlavní město Manokwari a Sorong, se nacházejí při severním pobřeží provincie; obě mají přes 100 000 obyvatel.\n"}
{"id": "467625", "url": "https://cs.wikipedia.org/wiki?curid=467625", "title": "Něja (přítok Unži)", "text": "Něja (přítok Unži)\n\nNěja () je řeka v Kostromské oblasti v Rusku. Je dlouhá 253 km. Povodí řeky má rozlohu 6 060 km².\n\nPramení na Galičské vysočině. Ústí do zprava do Unži (povodí Volhy) na 33 říčním kilometru.\n\nZdrojem vody jsou převážně sněhové srážky. Průměrný roční průtok vody ve vzdálenosti 38 km od ústí činí 45,5 m³/s. Zamrzá v listopadu a rozmrzá v dubnu.\n\nŘeka je splavná. Leží na ní město Něja.\n"}
{"id": "467630", "url": "https://cs.wikipedia.org/wiki?curid=467630", "title": "Erste Bank Eishockey Liga 2009/2010", "text": "Erste Bank Eishockey Liga 2009/2010\n\nSezóna 2009/2010 byla 80. sezónou Rakouské ligy. Vítězem ligy se stal tým EC Red Bull Salzburg.\n\n\n\n"}
{"id": "467632", "url": "https://cs.wikipedia.org/wiki?curid=467632", "title": "Patrick Dempsey", "text": "Patrick Dempsey\n\nPatrick Galen Dempsey (* 13. ledna 1966, Lewiston, Maine, USA) je americký herec, model a automobilový závodník, známý pro svou roli postavy neurochirurga doktora Dereka Shepherda („McVysněný“) v televizním seriálu \"Chirurgové\" a jeho pánském parfému 'Unscripted' od Avonu. Hrál v mnohých filmech, za zmínku stojí \"Holka na roztrhání\", \"Klub vyvolených\", \"Mezi řádky\", \"Kouzelná romance,\" \"Jak ukrást nevěstu\" a \"Na sv. Valentýna.\"\n\nZa své herecké výkony byl několikrát nominován na herecké ocenění. Nejvíce jich získal za ztvárnění postavy Dereka Shepherda v seriálu Chirurgové; celkem 8 nominací, včetně takových cen jako Zlatý glóbus či Screen Actors Guild Awards, a 3 udělená ocenění.\n\nPatrick Galen Dempsey se narodil v Lewistonu v Maine. Jako malý žil v Irsku. Má dvě sestry. Je synem Amandy (rozené Casson) a Williama. Navštěvoval Buckfield High School a St. Dominic Regional High School.\n\nV 90. letech byl obsazen do několika televizních pilotů, které nakonec nebyly vybrány pro televizní sezonu, včetně rolí v televizních filmech \"The Player\" a \"About a Boy\". První větší televizní role přišla s rolí Willa Trumana v seriálu \"Will a Grace\". V roce 2000 si zahrál detektiva Kincaida ve filmu Vřískot 3. Po boku Reese Wihterspoon se objevil ve filmu \"Holka na roztrhání\" (2002).\n\nV roce 2007 si zahrál po boku Amy Adams v Disney filmu \"Kouzelná romance\". Svůj hlas propůjčil do animovaného filmu \"Medvědí bratři 2\". O rok později se objevil v romantické komedií \"Jak ukrást nevěstu\" a v roce 2010 si zahrál ve hvězdně obsazeném filmu \"Na sv. Valentýna\". Jako Dylan Gould se objevil ve filmu \"Transformers 3\".\n\nVelký zlom v kariéře přišel s obsazením do role doktora Dereka Shepherda v dramatickém seriálu \"Chirurgové\". Ve stejné roli se také objevil ve dvou epizodách spin-offu seriálu \"Private Practice\". Na konci 11. série seriálu Shephard umírá v hrozné autonehodě. Za roli získal nominaci na Zlatý glóbus v roce 2006. Po seriálu ho čekaly dva menší projekty: drama \"The Limit\" a thriller \"Fodors\". V roce 2016 se objevil v novém filmu o Bridget Jonesové \"Dítě Bridget Jonesové\".\n\n31. července 1999 si vzal kadeřnici a kosmetičku Jillian Fink, se kterou má tři děti, dceru Talulu Fyfe (narozena 20. února 2002), dvojčata Sullivana Patricka a Darbyho Galena (narozeni 1. února 2007). V lednu 2015 Fink požádala o rozvod., ale na konci roku žádost stáhla.\n\n"}
{"id": "467634", "url": "https://cs.wikipedia.org/wiki?curid=467634", "title": "Wikov", "text": "Wikov\n\nProstějovská továrna Wichterle a Kovářík a.s., zkráceně WIKOV, byl strojírenský podnik v tehdejším Československu.\n\nFirma vznikla 22. prosince roku 1918 sloučením dvou prostějovských firem Wichterle a Kovářík. Firma Wichterle, kterou založil František Wichterle, vyráběla již od 80. let 19. století zemědělské stroje a postupně se rozrůstala. Do její činnosti patřily i opravy zemědělských strojů. V roce 1888 koupil František Wichterle jiný zkrachovaný podnik a svoji firmu rozšířil o další provozy včetně slévárny. Kromě zemědělských strojů firma vyráběla motory, parní kotle, ozubená kola, elektromotory, nástěnné výtahy či zařízení pro provoz jatek. Firma F. a J. Kovářík, kterou vlastnili bratři inženýři František a Josef Kováříkové, vyráběla od roku 1894 pluhy a nářadí na zpracování půdy, postupně přešla k obdobnému sortimentu, jako firma Wichterle. Ač byly tyto dvě firmy konkurenční, již za první světové války vzájemně spolupracovaly, což vedlo k jejich sloučení těsně po vzniku samostatné Československé republiky.\n\nWikov nejenže pokračoval ve výrobě tradičních výrobků, ale postupně s rozvojem techniky docházelo k produkci dalších výrobků. Firma se stala největším výrobcem zemědělské techniky v Československu. V roce 1929 začala firma vyrábět zemědělské traktory. Za druhé světové války byla výroba zemědělských strojů a zařízení omezena a firmě byla vnucena výroba pro německé válečné hospodářství. V roce 1948 byla firma znárodněna a stal se z ní podnik Agrostroj Prostějov.\n\nV roce 1924 začala z podnětu Ing. Dr. Františka Kováříka výroba automobilů Wikov, která však trvala jen do roku 1940. Cílem firmy byla malosériová produkce vozů pro bohaté zákazníky. Firma začala experimentovat s prvními prototypy automobilů v roce 1924, ty ale byly vyrobeny jen v počtu několika málo kusů. Za první sériově vyrobené auto firmy Wikov se tak považuje až model Wikov 7/28 z roku 1925. Vzhledem k vysoké ceně vzniklo těchto automobilů nakonec jen 280 kusů.\n\nNásledoval technicky ještě dokonaleji provedený model Wikov 35 z roku 1932, jehož výhodou byla velmi dobrá aerodynamika. Ani tento vůz nezaznamenal výrazný prodejní úspěch, a za tři roky se vyrobilo jen 150 kusů. Zajímavostí je, že tento vůz byl již vybaven volantem na levé straně, tak jak to známe dnes, a to i přesto, že strany provozu byly změněny až později. Již ve 30. letech se ale o této změně uvažovalo a firma Wikov se na to připravila.\n\nNa podvozku modelu 35 vznikl vzhledově nejzajímavější vůz továrny Wikov - Kapka, což byl první aerodynamický vůz vyráběný v Československu a jeden z prvních na světě. Za celou dobu se ale vyrobily jen tři kusy (podle některých pramenů až 6). Problém tohoto vzhledově aerodynamického vozu byl v tom, že jeho skutečné aerodynamické vlastnosti nebyly příliš dobré, navíc přidané aerodynamické štíty zvýšily váhu vozu o více než 100 kg. \n\nV roce 1933 bylo vyrobeno několik luxusních vozů typu Wikov 70 a v roce 1934 se začal vyrábět model Wikov 40, jehož vzniklo 330 kusů.\n\nCelkově bylo ve firmě Wikov vyrobeno za dobu její existence asi jen 800 osobních automobilů a 100 nákladních, díky tomu jsou dnes vozy této značky vysoce ceněny mezi sběrateli.\n\n\n\n"}
{"id": "467643", "url": "https://cs.wikipedia.org/wiki?curid=467643", "title": "Dunaújvárosi Acélbikák", "text": "Dunaújvárosi Acélbikák\n\nDunaújvárosi Acélbikák (současným sponzorským názvem: DAB. Docler) je maďarský klub ledního hokeje, který sídlí v Dunaújvárosu v župě Fejér. Založen byl v roce 1974 pod názvem Dunaújvárosi Kohász SE. Svůj současný název nese od roku 2008. DAB je celkově šestinásobným mistrem Maďarska. Poslední titul je z roku 2014. Od sezóny 2008/09 působí v Erste Lize, maďarské nejvyšší soutěže v ledním hokeji. Klubové barvy jsou červená a bílá.\n\nSvé domácí zápasy odehrává v hale Dunaújvárosi Jégcsarnok s kapacitou více než 3 500 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "467646", "url": "https://cs.wikipedia.org/wiki?curid=467646", "title": "Temný hvozd", "text": "Temný hvozd\n\nTemný hvozd je obrovská zalesněná plocha nacházející se ve fiktivním světě J.R.R. Tolkiena. Ve třetím věku se jeho nedozírné lesy rozprostíraly po velké části Rhovanionu na východ od řeky Anduiny. Hvozd je nejvíce popsán v Tolkienově knize Hobit aneb cesta tam a zase zpátky.\n\nLes byl původně znám jako Velký zelený hvozd. S přibývajícím zlem a příchodem Saurona do Dol Gulduru, byl přejmenován na Temný hvozd a tento název nesl i během Války o Prsten. Po porážce Temného pána byl název změněn na Les zelených listů.\n\nTemný hvozd byl největším zalesněným územím, které na severozápadě Středozemě vydrželo až do počátku Čtvrtého věku. Hvozd se nachází ve srážkovém stínu Mlžných hor. Východní hranice lesa kopírovala Velkou řeku Anduinu až do jejího soutoku se Stříberkou. Na jihu hvozd sousedil s Hnědými zeměmi a na severní okraj shlížely vrcholky pohoří Ered Mithrin. Temným hvozdem protékala Lesní řeka, do níž se vlévala Začarovaná řeka. V jeskyních na severovýchodní straně hvozdu měl vybudované své síně král elfů. Přibližně střed lesa protínala ze západu na východ tzv. Stará cesta hvozdem, která byla spolu se stezkou elfů jedinou relativně bezpečnou cestou přes Temný hvozd ve Třetím věku.\n\nHvozd vzniknul v dobách dávno před prvním východem Slunce a pod jeho korunami se ve světle hvězd šťastně procházelo mnoho elfů a entů. Po zániku Beleriandu se Thingolův vzdálený příbuzný Oropher spolu s družinou Sindar vydal za Ered Luin. Putovali na východ, až nakonec dorazili do Velkého zeleného hvozdu, kde se na pahorku Amon Lanc usadili. Lesní elfové, kteří byli smíšenými potomky Nandor a Avari, přijali Orophera za svého krále. Ve Válce posledního spojenectví elfů a lidí bojoval Oropher i se svou družinou na straně Gil-galada a Elendila. Avšak většina elfů z Temného hvozdu včetně krále Orophera padla v bitvě na Dagorladu. Po Oropherovi nastoupil na trůn jeho syn Thranduil, který opustil Amon Lanc a přesídlil spolu s přeživšími do hor ležících na severovýchodě hvozdu, kde nechal v jeskyních vybudovat své sídlo. Někdy po roce 1000 T. v. se však na kopci Amon Lanc, který byl přejmenován na Dol Guldur, usadil Sauronův duch, který znovu začal získávat svou moc a podobu. Hvozdem se začaly procházet zlé stvůry, lesy potemněly a začalo v nich být velice nebezpečno a proto byl tehdy přejmenován na Temný hvozd. Čaroděj Gandalf se do Dol Gulduru vypravil, aby zjistil jaké zlo se v něm usídlilo. Temný pán se před čarodějem stáhnul na východ, protože se zatím nechtěl prozradit. V roce 2460 se však do své pevnosti na jihu hvozdu opět navrátil a dál sílil. Znepokojený Gandalf v roce 2850 podzemí Dol Gulduru znovu prozkoumává a odhaluje, navracejícího se Saurona. Při útěku nachází v Sauronových kobkách krále Durinova lidu, Thráina II., který mu před smrtí svěřuje mapu a klíč od Osamělé hory. V roce 2941 je Bílou radou konečně schválen útok proti Dol Gulduru, avšak Sauron je již připraven a svou pevnost rychle opouští, načež se zjevuje v Mordoru, kde se opětovně prohlašuje Pánem světa a znovu buduje svou věž Barad-dûr. Téhož roku prochází Temným hvozdem výprava trpaslíka Thorina Pavézy. Po strádání hladem, žízní a po útoku obrovských pavouků, jsou společníci zajati hlídkami lesních elfů. Odmítnou králi Thranduilovi sdělit cíl své cesty a tak je Thranduil nechává uvrhnout do svého vězení. Díky hobitu Bilbu Pytlíkovi se výpravě podaří ze sídla elfího krále uprchnout. Thranduil poté vyslal svůj lid na pomoc lidem z Jezerního města, jejichž domovy zničil drak Šmak a v čele svého vojska pochodoval až k Osamělé hoře, kde po boku lidí a trpaslíků vyhrál bitvu pěti armád. V roce 3017 je Aragornem v Mrtvých močálech zajat Glum a hraničář jej svěřuje k hlídání lesním elfům. Glumovi se však při útoku skřetů podaří od elfů uprchnout. Se zprávou o Glumově útěku přichází na Elrondovu radu do Roklinky Thranduilův syn Legolas, který je posléze vybrán mezi členy Společenstva prstenu. Ve válce o prsten byli elfové z Temného hvozdu napadeni Sauronovým vojskem z Dol Gulduru, s nímž svedli bitvu pod stromy. Po Sauronově pádu ničí Thranduilovo vojsko spolu s vojskem Lothlórienu Dol Guldur a rozdělují si hvozd, který přejmenují na Les zelených listů. \n\n\n"}
{"id": "467648", "url": "https://cs.wikipedia.org/wiki?curid=467648", "title": "KHK Crvena zvezda", "text": "KHK Crvena zvezda\n\nHK Crvena Zvezda Bělehrad je hokejový klub ze Bělehradu, který hraje Srbskou hokejovou ligu. Klub byl založen roku 1946. Jejich domovským stadionem je Pionir s kapacitou 2000 diváků.\n\n\n"}
{"id": "467654", "url": "https://cs.wikipedia.org/wiki?curid=467654", "title": "HK Slavia Sofia", "text": "HK Slavia Sofia\n\nHK Slavia Sofia je hokejový klub ze Sofie, který hraje Bulharskou hokejovou ligu. Klub byl založen roku 1948. Jejich domovským stadionem je Slavia Arena s kapacitou 2000 diváků.\n"}
{"id": "467658", "url": "https://cs.wikipedia.org/wiki?curid=467658", "title": "Büyükşehir Belediye Ankaraspor", "text": "Büyükşehir Belediye Ankaraspor\n\nBüyükşehir Belediye Ankaraspor je hokejový klub z Ankary, který hraje Tureckou hokejovou ligu. Klub byl založen roku 1978. Jejich domovským stadionem je Ankara Buz Pisti.\n\n"}
{"id": "467659", "url": "https://cs.wikipedia.org/wiki?curid=467659", "title": "Rabštejn (hrad, okres Třebíč)", "text": "Rabštejn (hrad, okres Třebíč)\n\nRabštejn je zřícenina hradu nedaleko Dukovan nad řekou Jihlavou.\n\nHrad, který je poprvé připomínán roku 1358, postavili páni z Janovic v první polovině 14. století. V roce 1358 ho koupil Vok I. z Holštejna. Záhy však hrad získal markrabě Jan Jindřich, po něm jeho mladší syn markrabě Prokop. Ten hrad v markraběcích válkách postoupil svému straníkovi Hynku Jevišovskému z Kunštátu, zvanému Suchý čert. Hrad se stal loupežnickým sídlem, ze kterého byly podnikány loupežné výpravy do širokého okolí. Když Hynek Suchý Čert v roce 1408 jako bezdětný zemřel, připadl hrad jeho synovci Petrovi. Jelikož loupežné nájezdy a okrádání obchodníků pokračovaly, bylo proti nim roku 1409 vojensky zakročeno. V době husitských válek byla na hradě husitská posádka. Po husitských válkách se stal hrad opět loupežnickým sídlem, proto byl trestnou výpravou roku 1446 dobyt a rozbořen.\n\n"}
{"id": "467661", "url": "https://cs.wikipedia.org/wiki?curid=467661", "title": "Destil Trappers Tilburg", "text": "Destil Trappers Tilburg\n\nDestil Trappers Tilburg je hokejový klub z Tilburgu, který hraje Nizozemskou hokejovou ligu. Klub byl založen roku 1938. Jejich domovským stadionem je IJssportcentrum Tilburg s kapacitou 2500 diváků.\n\n\n"}
{"id": "467668", "url": "https://cs.wikipedia.org/wiki?curid=467668", "title": "Pavel Vostřák", "text": "Pavel Vostřák\n\nPavel Vostřák (* 8. prosinec 1972 Vlašim) je bývalý český hokejový útočník. Většinu kariéry strávil v Plzni. Mezi jeho další působiště patřily Jyväskylä, Helsinki a Karlovy Vary. Od sezony 2015/16 je hlavní trenér druholigového klubu SHC Klatovy.\n\nVe volbách do Evropského parlamentu v květnu 2019 kandidoval jako nestraník na 11. místě kandidátky hnutí PRO Zdraví a Sport, ale nebyl zvolen.\n\n\n"}
{"id": "467671", "url": "https://cs.wikipedia.org/wiki?curid=467671", "title": "Přerov nad Labem (zámek)", "text": "Přerov nad Labem (zámek)\n\nZámek Přerov nad Labem je dvoupatrová renezanční stavba, která se nalézá ve středočeském Přerově nad Labem. Ze zámku čtvercového tvaru o hraně 45 metrů se do dnešních dní zachovala pouze jihovýchodní křídlo. Severní část byla v roce 1639 vypálena vojáky švédského generála Johana Banéra. Nejvýznamnějším majitelem přerovského zámku byl toskánský Habsburk Ludvík Salvátor, který v jeho sousedství založil nejstarší etnografické muzeum v českých zemích - dnešní skanzen Polabského národopisného muzea.\n\nZámek je dlouhodobě nepřístupný veřejnosti. Poprvé po 70 letech byl zpřístupněn v září 2009 v rámci Dnů evropského dědictví. Během dvou dnů jej navštívilo přes 2000 turistů.\n\nDnešní zámek byl postaven okolo roku 1380 na místě gotické vodní tvrze jako nové správní sídlo břevnovského kláštera. Z finančních důvodů však budova nebyla dokončena. Noví nájemci Michal Drštka ze Sedlčánek (1400) a Petr z Trkova (1419) dostali za úkol stavbu zachovat a opravovat.\n\nMezi majitele a nájemce zámku patřili v průběhu staletí mj. císař Zikmund, nejvyšší hofmistr Jindřich ze Stráže, nejvyšší soudce českého království Jiří Strážský ze Stráže a Přerova, nejvyšší český kancléř Jan ze Šelmberka a nejvyšší komorník Království českého Jindřich ze Šelmberka. Posledně jmenovaný zámek opravil a v roce 1524 jej prodal spojeným pražským obcím. Těm byl v roce 1547 po konfiskaci obecního majetku po stavovském povstání zabaven a král Ferdinand I. Habsburský jej začlenil mezi královské statky.\n\nZásadní rekonstrukce a přestavba na renesanční zámek proběhla v druhé polovině 16. století, kdy na Přerově sídlil člen staré českobudějovické rodiny Jan starší Robmháp ze Suché. Stavbu postupně prováděli Bonifác Wolmut (1560), Matteo Borgorelli (1563) a Ettore de Vaccani (1574–1605). V tomto období byly vyzdobeny zdi východního křídla sgrafity, o čemž svědčí letopočet 1567 na severním nároží západní stěny východního traktu. Dostavbu zámku vedl a po roce 1606 dovršil císařský stavitel Rudolfa II. Giovanni Maria Filippi. Pozornost správce se po té zaměřila na výstavbu a rekonstrukce hospodářských budov – pivovaru, starého a nového mlýna s pilou, dvora, vinice a chmelnice na Přerovské hůře a rybníků.\n\nV roce 1632 Ferdinand II. Štýrský připojil Přerov k brandýskému císařskému panství. Severozápadní křídlo zámku vypálili a pobořili v roce 1639 švédští vojáci generála Johana Banéra. Po třicetileté válce zámek několik desítek let chátral. Zachované zbytky budovy v roce 1671 rekonstruoval stavitel Santino de Bossi, který jej přestavěl na lovecký zámeček. Lovů v okolních císařských lesích se opakovaně zúčastnil Leopold I. a Karel VI. Návštěva prvního z nich, ke které došlo 20. června 1680, byla po několik století připomínána i na obecní pečeti.\n\nRoku 1860 Přerov koupil toskánský velkovévoda Leopold II., po jeho smrti zámek zdědil jeho syn Ludvík Salvátor Toskánský, který byl známým spisovatelem, cestovatelem a milovníkem přírody. Jeho nákladem byl opuštěný přerovský zámek v letech 1872–1873 obnoven do původní podoby ze 16. století. V sousedství zámku Ludvík koupil Staročeskou chalupu, ve které vytvořil první etnografické muzeum v českých zemích, dnešní skanzen polabské architektury.\n\nPo smrti Ludvíka Salvátora zámek koupil František Josef I., po něm jej zdědil v roce 1916 poslední rakousko-uherský císař Karel I.. Po roce 1918 byla budova konfiskována československým státem, který jí v průběhu 20. a 30. let 20. století pronajímal mládežnické organizaci YWCA. Během druhé světové války zámek koupil německý lékař Faifar, který zde zamýšlel vybudovat vodoléčebné sanatorium. Po osvobození v roce 1945 připadla budova Fondu národní obnovy. V 60. letech 20. století zámek získal a zrekonstruoval Československý rozhlas, který jej poté využíval jako archiv hudebních nahrávek. Tomuto účelu budova sloužila až do roku 2006, kdy byl archiv odstěhován do Prahy.\n\nÚřad Středočeského kraje a jeho příspěvková organizace Polabské muzeum od roku 2008 jednali s Českým rozhlasem o odkupu zámku a o jeho využití pro účely muzea a zpřístupnění expozice \"V zámku a v podzámčí\". Přestože kraj deklaroval svou ochotu zámek odkoupit, management rozhlasu po nepovedeném pokusu o prodej přes realitní agenturu a podzim 2011 za 17 milionů korun přistoupil k jednání s bývalým redaktorem Československé televize Martinem Švehlou. Na základě tlaku občanů Přerova, zastupitelů, občanských sdružení, středočeského hejtmana Davida Ratha i místopředsedkyně poslanecké sněmovny Kateřiny Klasnové generální ředitel rozhlasu Peter Duhan privatizaci zámku zastavil a rozhodnul o obnovení jednání se Středočeským krajem.\nPak osud zámku zkomplikovaly soudní spory – o zámek se totiž přihlásila Československá církev husitská. Soudní spor skončil až v červnu 2013, kdy církev žalobu stáhla – Český rozhlas obnovil snahy o prodej zámku a s nabídkovou cenou přes 19 milionů oslovil na podzim 2013 kraj. Radní pro kulturu a památkovou péči Zdeněk Štefek pak dopisem vyzval Český rozhlas k jednání. Těsně před svolaným jednáním o zámku, které se mělo uskutečnit v sídle Středočeského kraje 21. ledna, však byla schůzka zrušena s tím, že církev opět požádala o vydání zámku v rámci církevních restitucí.\nJejí snaha však nebyla úspěšná a tak v roce 2014 Český rozhlas zahájil kroky k prodeji zámku.\n\nRada Středočeského kraje v reakci na tyto snahy 20. října 2014 schválila záměr odkoupení zámku v Přerově nad Labem a prvotní informaci o jeho využití.\nRada zároveň pověřila hejtmana Středočeského Miloše Peteru jednat s Českým rozhlasem o podmínkách koupě a radního pro kulturu a památkovou péči Zdeňka Štefka jednat s městem Přerov nad Labem ohledně spolupráce a využití zámku.\n\nPrvotní snaha několika jednání s Českým rozhlasem směřovala k bezúplatnému převodu na kraj, v druhé fázi na podmínky soutěže, které by zohledňovaly v parametrech nejen cenu, ale i záměr.\n\nSpolupráce s městem se rozjela velmi slibně. Ve čtvrtek 13. listopadu se sešel radní Štefek se starostou obce Přerov nad Labem Petrem Baumrukem. Obec potvrdila nabídku ke spolupráci v oblasti péče o zeleň, která zámek obklopuje. Pro provoz celého komplexu bude důležitá nejen revitalizace parku, ale i výstavba parkoviště, kterou by obec zrealizovala. \nZastupitelstvo Středočeského kraje pak 8. prosince schválilo rozpočet kraje, kde je v Plánu investic na nákup zámku v Přerově nad Labem částka 20 milionu Kč.\n16. prosince pak Rada Středočeského kraje schválila koncepcí využití zámku, která by měla sloužit jako příloha přihlášky do připravovaného výběrového řízení.\n24. února 2015 vyhlásil Český rozhlas veřejné výběrové řízení na prodej zámku. Kritériem pro účastníky řízení je nejvyšší nabídnutá kupní cena, její minimum je stanoveno na 21 800 000,- Kč. Nabídky musí uchazeči podat nejpozději do 3. 4. 2015 do 12:00 hod v souladu s podmínkami prodeje.\n\nProti záměru prodat zámek jen s kritériem nejvyšší ceny a na podporu záměru využití zámku Středočeským krajem se postavila, jako v roce 2012, Asociace pro ochranu a rozvoj kulturního dědictví i obec Přerov nad Labem.\n\nRada Středočeského kraje schválila 16. března podání žádosti do výběrového řízení na prodej zámku.\n\nPřerovský zámek je dvoupatrovou renezanční stavbou o půdorysu pravidelného čtyřúhelníku o stranách 45x45 metrů. Do současnosti se zachovalo jihovýchodní křídlo. Nad schodištěm je nevysoká osmiboká věž se stanovou střechou. Zámek je obklopen vodním příkopem, přes který vede klenutý kamenný most. V přízemí je kaple sv. Salvátora a v prvním patře rytířský sál s velkým krbem. Uvnitř budovy zámku jsou zachovány gotické a renezanční ostění a krby.\n\nZámek je státem chráněnou kulturní památkou.\n\n"}
{"id": "467672", "url": "https://cs.wikipedia.org/wiki?curid=467672", "title": "Marek Melenovský", "text": "Marek Melenovský\n\nMarek Melenovský (* 30. březen 1977, Pelhřimov) je český hokejový útočník. Většinu kariéry strávil v rodné Jihlavě. Mezi jeho další působiště patřila St. John's, Havířov, Vítkovice, HC Excalibur Znojemští Orli, Třinec, Zlín a Karlovy Vary. Nyní působí v Jihlavě.\n\nV sezóně 2008/2009 získal s týmem HC Energie Karlovy Vary extraligový titul, v sezóně 2013/2014 zase s PSG Zlín.\n\nKariéru ukončil po sezóně 2015 - 2016 a začal trénoval mládež v Jihlavě. Od sezóny 2018–2019 začal trénovat klub HC Lední Medvědi Pelhřimov.\n\n\n"}
{"id": "467676", "url": "https://cs.wikipedia.org/wiki?curid=467676", "title": "Beep kód", "text": "Beep kód\n\nBeep kód je označení pro zvukové výstražné znamení vykonávané reproduktorem, oznamující určitou zprávu Power On Self Testu na počítači. Zvukového znamení se používá kvůli signalizaci chybového stavu během inicializace zařízení ještě před tím, než se stačí najít a spustit grafický adaptér nebo když zobrazovací zařízení chybí.\n\nNebyl vytvořen žádný uznávaný standard typu a významu zvukových signálů, liší se modelem a výrobcem základní desky, do kterých jsou montovány čipy s rozdílnými BIOSy. Naštěstí jsou nejrozšířenější pouze 3 výrobci a to AMI, AWARD a Phoenix (v září 1998 koupil AWARD). Jediný společný signál, který je spolehlivě uznáván, je finální krátké pípnutí signalizující úspěšné provedení všech testů. Ostatní signály jsou představeny na následujících tabulkách. Jedná se o obecný přehled, nepatrné rozdíly jsou i mezi jednotlivými verzemi BIOSů stejného výrobce.\n\nAWARD neměl ani vnitřně žádné \"stanovy\" pro jednotnost beep kódů, proto níže uvedená tabulka je skutečně jen orientační. Každý výrobce základní desky si je totiž přizpůsobil k obrazu svému, většinou se však uznávají následující dva kódy:\n\n\n"}
{"id": "467686", "url": "https://cs.wikipedia.org/wiki?curid=467686", "title": "Jaroslav Kracík", "text": "Jaroslav Kracík\n\nJaroslav Kracík (* 18. leden 1983, Plzeň) je český hokejový útočník. Většinu kariéry strávil v Plzni. Mezi jeho další působiště patří Klatovy, Ústí nad Labem a Písek. V nejvyšší soutěži hrál i v Mladé Boleslavi a jednu sezónu odehrál v Litvínově. V zahraničí působil v německých druholigových klubech Landshut Cannibals a SC Riessersee. Nyní hraje znovu v mateřském klubu HC Škoda Plzeň.\n\n\n"}
{"id": "467688", "url": "https://cs.wikipedia.org/wiki?curid=467688", "title": "Bootstrapping", "text": "Bootstrapping\n\nV informatice je bootstrapping technika, kdy jednoduchý počítačový program aktivuje složitější systém programů. Při startu počítače malý program – BIOS – inicializuje a kontroluje připojený hardware a externích paměťová zařízení. Poté načte program do paměti z některého z nich a předává mu řízení, což umožňuje načtení i větších programů, jako třeba operační systém.\n\nOd slova bootstrapping též pak odvozena slova jako boot sektor, bootování, boot manažer apod.\n"}
{"id": "467693", "url": "https://cs.wikipedia.org/wiki?curid=467693", "title": "Roman Tomas", "text": "Roman Tomas\n\nRoman Tomas (* 9. září 1980, Poprad) je slovenský hokejový útočník. Většinu kariéry strávil v Popradu. Mezi jeho další působiště patří Košice, Leninogorsk, Krakov, Třinec, Litvínov a HC Vítkovice Steel. Nyní působí v týmu Orli Znojmo.\n\n\n"}
{"id": "467694", "url": "https://cs.wikipedia.org/wiki?curid=467694", "title": "Kamenný dům v Kutné Hoře", "text": "Kamenný dům v Kutné Hoře\n\nKamenný dům je pozdně gotický měšťanský dům v Kutné Hoře, Václavské náměstí 183/26, dnes součást městského muzea stříbra. Je součástí městské památkové rezervace zapsané na Seznamu světového dědictví UNESCO.\n\nDům má tři podlaží a vysoký trojúhelný štít s gotickými okny a bohatou sochařskou výzdobou, s fiálami, kraby a vrcholovou kytkou, a třípatrový sklep. Na pozdně gotickém průčelí vystupuje ve druhém podlaží hranolový kamenný arkýř nad středním pilířem dvojité vstupní brány. V přízemí je klenutý mázhaus, sklenutý na dva střední sloupy, v patře je kaple s arkýřem. K domu původně patřil i sousední dům vlevo, přestavěný koncem 19. století. Stavby takovýchto sídel svědčí o bohatství měšťanů. Dnes je zde umístěna část sbírek Českého muzea stříbra, včetně dvou expozic \"Královské horní město - měšťanská kultura a život v 17.-19. století\" a \"Lapidárium: Umění kameníků doby jagellonské\".\n\nDům si dal v letech 1485-1499 postavit měšťan Prokop Kroupa, který byl roku 1499 povýšen do šlechtického stavu, což znázorňují rytíři na štítě. Kamenické práce dělal mistr Brikcius Gauske ze Zhořelce, který pracoval také na radnici ve Vratislavi. Dům byl upraven roku 1839 a regotizován arch. Láblerem v letech 1900-1902. Při obnově byly doplněny sochy, například socha Madony ve štítu od prof. J. Kastnera. \n\n\n"}
{"id": "467696", "url": "https://cs.wikipedia.org/wiki?curid=467696", "title": "Filuta (Tintin)", "text": "Filuta (Tintin)\n\nFiluta (v překladu nakladatelství Egmont Špunt, v animovaném seriálu Milouš, ve francouzském originále Milou) je bílý drsnosrstý foxteriér z komiksové série Tintinova dobrodružství o mladém belgickém reportéru Tintinovi, jehož je nerozlučným čtyřnohým přítelem a společníkem. K Tintinovi je připoután přátelstvím života a smrti, protože si mnohokrát vzájemně zachránili život.\n\nAž na několik výjimek Filuta nemluví (i když jeho myšlenky jsou stejné jako lidské), protože je „jen pes“. Avšak s Tintinem se vždy dokáže domluvit, zvláště v prvních dílech série. Filuta se vždy snaží Tintina zachránit (mnohokrát trpě a strádaje) například rozptýlením či pokousáním zločinců.\n\nFiluta má rád skotskou whisky značky Loch Lomond, stejně jako kapitán Haddock, a jeho závislost na whisky ho občas dostane do potíží, podobně jako kočka z Haddockova zámku Moulinsart či strach z pavouků.\n\nNež se objeví v Tintinových dobrodružstvích kapitán Haddock, je Filuta také Tintinovým protipólem, někdy je pesimistický až cynický, když se však objeví kapitán, stává se veselejší až komickou postavou.\n"}
{"id": "467700", "url": "https://cs.wikipedia.org/wiki?curid=467700", "title": "Stříbrný potok", "text": "Stříbrný potok\n\nNázev Stříbrný potok má více vodních toků:\n\n"}
{"id": "467702", "url": "https://cs.wikipedia.org/wiki?curid=467702", "title": "Dakotadon", "text": "Dakotadon\n\nDakotadon je rodem iguanodontního dinosaura, žijícího v období spodní křídy (stupeň barrem) na území dnešní Jižní Dakoty v USA (geologické souvrství Lakota). Je znám podle neúplné lebky, popsané v roce 1989 jako \"Iguanodon lakotaensis\". Zařazení však zůstává nejisté. V roce 2008 paleontolog Gregory S. Paul přisoudil tomuto nálezu vlastní rodové jméno \"Dakotadon\". \n\n\"Dakotadon\" byl menší až středně velký iguanodontní ornitopod. Odhadovaná délka zástupců tohoto rodu činí zhruba 6 metrů, hmotnost pak kolem 1000 kg.\n\n"}
{"id": "467707", "url": "https://cs.wikipedia.org/wiki?curid=467707", "title": "Ota I. Bavorský (1848–1916)", "text": "Ota I. Bavorský (1848–1916)\n\nOta Vilém Luitpold Vojtěch Valdemar Wittelbašský, \"Otto Wilhelm Luitpold Adalbert Waldemar von Wittelsbach\" (27. dubna 1848 v Mnichově – 11. října 1916 zámek Fürstenried) byl od roku 1886 do roku 1916, kdy byl sesazen, bavorský král. Protože nebyl kvůli své duševní nemoci nikdy schopný vládnout, zastupoval ho v letech 1886-1912 jako princ regent jeho strýc Luitpold a od roku 1912 do roku 1913 jeho bratranec Ludvík.\n\nPrinc Ota se narodil v mnichovské rezidenci 27. dubna 1848, neplánovaně o dva měsíce dříve. Jeho rodiči byli král Maxmilián II. Bavorský a Marie Frederika Pruská. Ota již měl staršího bratra, korunního prince Ludvíka. Otovým kmotrem se stal jeho strýc, král Ota I. Řecký.\n\n27. dubna 1863 byl Ota jmenován podporučíkem, a 1. března 1864 započal jeho vojenský výcvik. 26. května 1864 byl povýšen do hodnosti nadporučíka. Mezitím, 10. března 1864 vstoupil po smrti svého otce na trůn jeho bratr Ludvík II. Během roku 1865 se u Oty objevily první příznaky duševní poruchy.\n\nS dosažením plnoletosti, 27. dubna 1866 byl Ota povýšen do hodnosti kapitána a převelen do aktivní vojenské služby u bavorské královské pěchoty. Tuto funkci zastával jak během prusko-rakouské války v roce 1866 tak během prusko-francouzské války v letech 1870-1871.\n\nKrátce po skončení německo-francouzské války se začala Otova duševní nemoc zhoršovat. Od roku 1871 se vyhýbal kontaktu s cizími lidmi. Byl dán pod lékařský dohled, a o jeho stavu byl informován říšský kancléř Otto von Bismarck. Od roku 1872 byl Ota oficiálně označován za choromyslného, a od roku 1873 držen v izolaci v jižní části zámku Nymphenburg. Hlavním odborníkem na duševní nemoci v Bavorsku byl tehdy Dr. Bernhard von Gudden, který ve svém odborném posudku z roku 1873 Otovu duševní nemoc potvrdil. Od 1. června 1876 se na nařízení svých lékařů zdržoval na zámku Ludwigsthal. Poté, co jeho stav ještě jednou výrazně zhoršil na jaře 1880, měl doživotně zůstat na právě zrekonstruovaném zámku Fürstenried u Mnichova.\n\nKdyž byl 10. června 1886 král Ludvík II. zbaven svým ministrem svéprávnosti, převzal vládu nad Bavorskem jako princ regent jeho strýc Luitpold (jeho oficiální titul v této funkci byl \"\"Správce Bavorského království\"\"). Jen tři dny po této události, 13. června 1886, přišel Ludvík II. za nevyjasněných okolností o život. Podle zákona se tak stal od tohoto data bavorským králem Ota. Protože ten ale nebyl kvůli své nemoci schopný vládnout (oficiálně byl nazýván \"\"Trudnomyslným králem\"\"), vládl Luitpold jako princ regent i nadále. I přes to, že král Ota obdržel zprávu o svém nástupnictví, úřadu se nechopil, a uznal Luitpolda jako řádného krále.\n\nPo Luitpoldově smrti, 12. prosince 1912 se jako princ regent ujal vlády jeho syn Ludvík. V listopadu 1913 byla vládou změněna bavorská ústava tak, aby v případě, kdy by vladař nemohl kvůli nemoci vykonávat svůj úřad, se mohl stát oficiálním králem jeho nástupce. Díky této změně zákona se stal 5. listopadu 1913 dosavadní princ regent regulérním bavorským králem, jako Ludvík III. Otovi však bylo dovoleno zachovat si všechny královské pocty a tituly.\n\n11. října 1916 Ota nečekaně umírá vinou zauzlení střev. O tři dny později, 14. října je pochován v hrobce kostela sv. Michaela v Mnichově, poblíž hrobky jeho bratra, Ludvíka II.\n\nVe filmu \"Ludwig II. – Glanz und Ende eines Königs\" (\"Ludvík II. - Lesk a konec krále\") z roku 1954, ztvárnil Otu ve vedlejší roli Klaus Kinski.\n\n\n"}
{"id": "467714", "url": "https://cs.wikipedia.org/wiki?curid=467714", "title": "SSB protein", "text": "SSB protein\n\nSSB protein (SSB či SSBP z angl. \"single strand binding protein\") je označení pro bílkoviny, které se vážou na vlákno DNA v replikační vidlici, tedy především během replikace DNA. Mimo to se však účastní i opravy DNA a crossing-overu. \n\nJsou schopné se navázat na zpožďující se (\"lagging\") i vedoucí (\"leading\") řetězec. SSB proteiny zamezují DNA, aby se sbalila do svého dvoušroubovicového tvaru, který je pro ní přirozený. Asistují tedy helikázám, jež jsou schopné rozmotat dvoušroubovici DNA.\n"}
{"id": "467721", "url": "https://cs.wikipedia.org/wiki?curid=467721", "title": "KolibriOS", "text": "KolibriOS\n\nKolibriOS (také známý jako KOS a Kolibri) je freeware (šířen pod licencí GPL) operační systém s monolitickým preemptivním, real-time jádrem, videoovladači pro 32-bitové x86 architektury počítačů, vyvinutý a udržovaný KolibriOS projektovým týmem. KolibriOS je k dispozici v polštině, němčině a ruštině. Je pojmenován po německém a ruském slově kolibřík. Je napsán v FASM (assembler), nicméně při vývoji aplikací byly použity i jazyky C, C++. Jako základ posloužil operační systém MenuetOS. Systém používá vlastní normy a není založen na systémech kompatibilních s POSIX a UNIX.\n\n\nCMD je Command-line Interpreter, který slouží jako příkazová řádka (shell). Aktuální verze je 0.26.\n\nNásleduje seznam dostupných příkazů:\n\n\nKolibriOS Balíček lze stáhnout z webu vývojářů (viz níže). AVG Anti-Virus však nalezne v balíčku (v souboru 9x2klbr.exe) trojského koně Generic 12 BRFY.\n\n"}
{"id": "467722", "url": "https://cs.wikipedia.org/wiki?curid=467722", "title": "Sergej Makarov (lední hokejista)", "text": "Sergej Makarov (lední hokejista)\n\nSergej Makarov (* 19. červen 1958 Čeljabinsk) je bývalý reprezentační hokejista narozený v Sovětském svazu. V sovětské reprezentaci byl členem legendární a obávané pětky spolu s Larionovem, Krutovem, Fetisovem a Kasatonovem. Této formaci se přezdívalo Green line, podle barvy tréninkových triček. Byl považován za nejnebezpečnějšího z celé pětky a hrával pravé křídlo. Byl federací IIHF zvolen do \"Týmu století\". V SSSR hrál stejně jako jeho 4 spoluhráči za tým CSKA Moskva a 9× byl nejlepším střelcem celé sovětské ligy. Vynikal skvělým bruslením a technikou. Celá pětka spolu trénovala více jak 300 dní v roce dvou až třífázově a přehrávala tak soupeře hlavně díky neopakovatelné souhře.\n\nMakarov během své úspěšné kariéry vyhrál 2x zimní olympijské hry, 8x mistrovství světa a 1x Kanadský pohár. Na mistrovství světa posbíral celkem 11 medailí a je jedním z nejúspěšnějších hokejistů vůbec. Je členem Síně slávy IIHF.\n\nV sezóně 1989/90, už jako legenda, začal Makarov svoji kariéru v NHL v dresu Calgary Flames. Do zámoří vlétl jako uragán a po polovině odehrané sezóny útočil na všechny klubové rekordy v produktivitě, ovšem na úkor obranné činnosti. Po zásahu trenéra již body nesbíral v takovém množství, ale s přehledem vyhrál bodování mezi nováčky. Vyhrál Calder Memorial Trophy pro nejlepšího nováčka roku. Tento paradox, kdy 32letá žijící legenda vyhraje trofej pro nováčky, donutil vedení NHL změnit pravidla při udílení této trofeje, a to tak, že ji nemůže vyhrát hráč starší 26 let - tzv. \"pravidlo Makarov\". V NHL hrál i za týmy San Jose Sharks a Dallas Stars.\n\n"}
{"id": "467723", "url": "https://cs.wikipedia.org/wiki?curid=467723", "title": "Vodilka kanadská", "text": "Vodilka kanadská\n\nVodilka kanadská (\"Hydrastis canadensis\") je rostlina rozšířená ve východních oblastech Severní Ameriky. Jedná se o jediný druh rodu vodilka (\"Hydrastis\") z čeledi pryskyřníkovitých (\"Ranunculaceae\").\n\nVodilka kanadská je 20–50 cm vysoká vytrvalá bylina s dlanitě členěnými listy. Květy vynikají množstvím tyčinek, nenápadné okvětí opadává brzy po rozkvětu. Plodem jsou jednosemenné červené peckovičky v kulovitém souplodí. Kořeny jsou na řezu zářivě žluté. Vyrůstá převážně v listnatých lesích, do nadmořských výšek kolem 1200 m., s oblibou na hlinitých půdách.\n\nSeveroamerickými indiány hojně využívaná léčivá rostlina, používaná jako žaludeční lék, na jaterní choroby a na všechny záněty. Obsahuje alkaloidy berberin a hydrastin.\n"}
{"id": "467724", "url": "https://cs.wikipedia.org/wiki?curid=467724", "title": "Floroglucinol", "text": "Floroglucinol\n\nFloroglucinol je organická sloučenina používaná při organické syntéze léčiv a výbušnin. Molekula floroglucinolu existuje ve dvou tautomerních formách, jako fenolický 1,3,5-trihydroxybenzen (benzen-1,3,5-triol) a ketonový 1,3,5--cyklohexantrion. Tyto dva tautomery jsou v rovnováze. Floroglucinol je užitečným vícefunkčním meziproduktem.\n\nZ vodného roztoku floroglucinol krystalizuje jako dihydrát s bodem tání 116-117 °C, bezvodá forma má teplotu tání 218-220 °C. Nelze dosáhnout teploty varu bez rozkladu, floroglucinol však také sublimuje.\n\n \n"}
{"id": "467729", "url": "https://cs.wikipedia.org/wiki?curid=467729", "title": "Hauptsturmführer", "text": "Hauptsturmführer\n\nHauptsturmführer byla nacistická hodnost příslušníků SS, která byla užívána mezi lety 1934 až 1945. Držitel hodnosti Hauptsturmführer byl většinou ve velení roty a je považována za ekvivalent pro armádní hodnost kapitán (Hauptmann) u Wehrmachtu v Heeru i pro kapitána v zahraničních armádách. Hauptsturmführer byla hodnost, kterou drželo nejvíce důstojníků SS během druhé světové války.\n\nHodnost Hauptsturmführer se vyvinula ze staršího označení Sturmhauptführer, které vzniklo v roce 1928 jako hodnost jednotek Sturmabteilung (SA). Jednotky Schutzstaffel (SS) používaly hodnost Sturmhauptführer mezi lety 1930 až 1934, kdy byla během noci dlouhých nožů přejmenována na hodnost Hauptsturmführer. Hodnostní označení však zůstalo i na dále.\n\nHodnostní límcové označení hodnosti Hauptsturmführer bylo tvořeno třemi stříbrnými peckami a dvěma stříbrnými pruhy na černém poli a bylo nošeno na levé straně límce naproti označení jednotky. Na klasickou šedou polní uniformu SS byly přiděleny nárameníky armádního kapitána. Hodnosti Hauptsturmführer byla podřízena hodnost Obersturmführer a nadřízena Sturmbannführer.\n\nMezi nejznámější nositele hodnosti Hauptsturmführer patřili například nacistický doktor Josef Mengele, velitel lyonského gestapa Klaus Barbie nebo také velitel koncentračního tábora Kraków-Płaszów Amon Göth a velitel kladenského gestapa Harald Wiesmann.\n"}
{"id": "467732", "url": "https://cs.wikipedia.org/wiki?curid=467732", "title": "Vasco Rossi", "text": "Vasco Rossi\n\nVasco Rossi (* 7. února 1952 Zocca) je italský zpěvák, skladatel a producent. Mezi svými fanoušky je také znám jako Blasco. Během své více jak 30 let dlouhé kariéry vydal 21 hudebních alb a napsal kolem 130 písní.\n\n"}
{"id": "467736", "url": "https://cs.wikipedia.org/wiki?curid=467736", "title": "Polycentrismus", "text": "Polycentrismus\n\nPolycentrismus (z řec. \"polys\", mnohý a lat. \"centrum\", střed) je organizační princip, který se snaží vyhnout přílišnému soustředění na jedno centrum.\n\nV teorii územní správy znamená polycentrické uspořádání oblasti, že je soustředěna kolem více místních administrativních, hospodářských a kulturních středisek. Užívá se například pro seskupení několika blízkých měst, jako je Porúří v Německu, ale užívá se také v politologii, v urbanismu a pod. Je tedy protikladem centralizace. \n\nPolycentrismus hraje důležitou roli v projektování Společné zemědělské politiky EU a v řadě dalších oblastí evropské politiky, neboť sama Evropská unie je výrazně polycentrická.\n\nV mezikulturní teorii znamená otevřenost pro jiné kultury a vědomí jejich rovnocennosti. Opakem je pak etnocentrismus, výlučné soustředění na vlastní kulturu.\n\n"}
{"id": "467739", "url": "https://cs.wikipedia.org/wiki?curid=467739", "title": "Glaucidium palmatum", "text": "Glaucidium palmatum\n\nGlaucidium palmatum je rostlina z čeledi pryskyřníkovitých (\"Ranunculaceae\") a jediný druh rodu glaucidium (\"Glaucidium\"). Je to vytrvalá bylina s velkými modrými květy, původem z Japonska. Květy mají čtyři okvětní plátky a mnoho tyčinek.\n\nObčas se pěstuje jako atraktivní skalnička.\n"}
{"id": "467741", "url": "https://cs.wikipedia.org/wiki?curid=467741", "title": "Star Trek: Klasické příběhy 01/1", "text": "Star Trek: Klasické příběhy 01/1\n\nStar Trek: Klasické příběhy 01/1, je kniha poprvé vydaná v USA roku 1991 pod názvem Star Trek: The Classic Episodes: Volume 1. \n\nV roce 1991, v Česku o osm let později, byly knižně zpracovány přepisy všech episod televizního seriálu Star Trek, vysílaného v USA v letech 1966-1969. Přepisy byly rozděleny do šesti knih s pojmenováním Star Trek, lišících se vzájemně podtitulem:\n\nPublikace s českým podtitulem Klasické příběhy 01, kniha první obsahuje na prvních 48 stranách celou řadu úvodníků, informací o autorech seriálu i hnutí Trekkies. Autory statí jsou James Blish a jeho žena J.A.Lawrencová, kteří knihu sestavili. Další kapitoly v úvodní části knihy napsala D.C.Fontanová, jejich české překlady, i episod Star Treku, napsaly Věra Ježková a Kateřina Hámová\n\nHlavní částí knihy je 12 příběhů, zpracovaných podle epizod z prvního amerického televizního seriálu Star Trek. Jejich názvy od televizních episod se trochu liší.\nV originále Where No Man Has Gone Before, scénář od Samuela Peeplese.\n\nU.S.S Enterprise poprvé překračuje hranici naší galaxie a nedlouho poté nalézá poletující opuštěný kosmický záznamník z jiné pozemské lodě. Brzy poté je napadne záhadná energie. Loď ochromí a začne s přeměnou velitele Mitchella na nadčlověka. Mitchell začne celou posádku ohrožovat a až na blízké pouštní planetě při střetu s Kirkem náhodně zahyne. \n\nV originále The Corbomite Maneuver, scénář napsal Jerry Sohl\n\nEnterprise je napadnuta jiným obrovským hvězdoletem neznámého původu, který ji znehybní. Bytost z onoho útočníka jim dá ultimátum a termín zániku. Kirk blufuje, že má zabudován v lodi materiál – corbonit, který zničí obě lodi. Při dalších jednáních a manévrech je útočník neutralizován a nakonec se Kirkovi projeví jako hodný hostitel na své lodi, který jen experimentoval.\n\nV originále The Enemy Within, scénář od Richarda Mathesona\n\nBěhem výzkumu planety je výsadek Enterprise kontaminován. Dochází k rozdvojení osobnosti kapitána Kirka, jeho druhé, vzteklé já se vrací na palubu a začne škodit, původní Kirk ztrácí rozhodnost. Zbytek výsadku se nemůže na Enterprise vrátit a hrozí mu umrznutí. Nakonec se oba Kirkové vrací na planetu a pak již jako jedna osobnost zpět, výsadek je s omrzlinami zachráněn. \n\nV originále The Unreal McCoy, v TV podobě The Man Trap, scénář od G.C.Johnsona\n\nEnterprise navštěvuje planetu Regulus VIII, aby zde provedla rutinní prohlídku trojice vědců ze Země zde pracujících na malé základně. Nachází je zdánlivě v pořádku, pak je jeden nalezen mrtev, dochází k úmrtí ve výsadku z Enterprise a příběh končí zjištěním, že žena z trojice vědců už dávno zemřela a byla nahrazena zástupcem inteligence se schopností telepatie a vytváření kopii lidí (i McCoy). Po její likvidaci osiřelou planetu Enterprise opouští. \n\nV originále The Naked Time, scénář John Black\n\nEnterprise měla za úkol odvést posádku výzkumné stanice na planetě přezdívané LaPig. Nachází ji však mrtvou, zmrzlou a nevědomky se zde sami nakazí chemickou sloučeninou.. Nákaza na lodi napadá posádku, působí na jejich duševní zdraví a ti se ohrožují navzájem. Nakonec McCoy na příčinu přijde a chemikálii neutralizuje.\n\nV originále Charlie´s Law, vysíláno pod názvem Charlie X, scénář D.C.Fontana\n\nNa loď se jako pasažér dostává 17letý mládenec, který přežil 14 let na opuštěné planetě Thasus sám, ostatní lidé zemřeli. Během cesty se ukazují jeho téměř neomezené možnosti, způsobí zánik jiné kosmické lidi, nechává mizet z Enterprise lidi, kteří se mu znelíbí. Když hrozí nejhorší, na Enterprise se objevuje zástupce civilizace z oné zdánlivě prázdné planety a mládence-Charlese se bere sebou zpět.\n\nV originále Balance od Terror, scénář napsal Paul Schneider\n\nPo 50 letech se vynořují z Neutrální zóny Romulané, aby otestovali svou novou válečnou loď i své možnosti ve střetu s Enterprise. Zničili satelitní stanici s s obsluhou, použili nově vyvinuté zbraně i maskovací zařízení a začali unikat zpět. Byli však dostiženi a Kirkovou posádkou v napínavém souboji zničeni.\n\nV originálu What Are Little Girls Made Of?, scénář napsal Robert Bloch\n\nEnterprise přilétá na planetu Exi III, kde má být malý výzkumný tým vědců ze Země. Čtyřčlenný výsadek z lodě je postupně likvidován a Kirk zjišťuje, že živá posádka byla nahrazena kopiemi, androidy. Ti vytváří kopii i Kirka a s jeho pomocí se dostanou na loď. Zde se je podaří zlikvidovat. \n\nV originálu Dagger of the Mind, scénář od S.Bar-David\n\nPři rutinní zastávce u trestanecké kolonie Tantalus zjistil Kirk příliš pozdě, že tamní velitel Adams dělá pokusy na lidech s výmazem paměti. Sám je jím zajat spolu s doprovodem a téměř podlehne. Nakonec Adams zemře a Kirk je osvobozen a vyléčen.\n\nV originále je název stejný, autorem scénáře je Adrian Spies\n\nNa signál SOS vysílaný z planety Ophiuci, před 500 roky obydlené pozemšťany, kteří se dlouho kontaktu s mateřskou planetou bránili. Po příletu výsadkový tým nachází planetu bez zdravých dospělých lidí, jsou zde jen zdánlivě děcka (ale stará 300 let) ,tým je napaden viry, zjišťuje že se zde prováděly experimenty s dlouhověkostí. Děcka jim, kteří mají již zpomalené reakce díky virům, ukradnou spojovací prostředky a další vybavení, přesto s obrovským úsilím naleznou protilátku a z planety uniknou na svou loď. \n\nV originále The Conscience of the King, autorem scénáře je Barry Trivers\n\nKirk převáží divadelní soubor, v jehož čele je herec Karidian, kdysi jménem Kodos, podezřelý z dávného masakru 4000 osob. Kirk zjišťuje, že byli již dříve zabiti všichni svědci oné tragédie staré 20 let, on je poslední. Při divadelním představení na palubě Enterprise herec zahyne ranou své šílené dcery (také herečka), když zaštítí svým tělem Kirka, na něhož střela mířila.\n\nV originále The Gallileo Seven, na scénáři se podíleli Oliver Crawford a S.Bar-David.\n\nVýzkumný výsadek v raketoplánu vedený Spockem, vyslaný z Enterprise do oblasti působení kvazaru, ztrácí s mateřskou lodí spojení a nedobrovolně se octne na neznámé planetě Taurus II. Zde jsou napadeni obrovitými chlupatými tvory (poloopice), jeden člen výsadku zahyne, raketoplán se ještě na chvíli bez dostatečné energie vznese nad planetu. Z orbity je v posledních minutách před shořením v atmosféře pomocí přenosného paprsku zbytek týmu dopraven na Enterprise, samotný raketoplán zanikne.\n\nV roce 1998 knihu vydalo nakladatelství Netopejr (Karel Petřík) jako svou 25 publikaci. Následně byl proveden dotisk 1200 výtisků. Brožovaná kniha má 394 stran a je opatřena barevnou obálkou (téměř stejná pro všech šest knih), stála 169 Kč. \n\n\n"}
{"id": "467745", "url": "https://cs.wikipedia.org/wiki?curid=467745", "title": "Ranunculidae", "text": "Ranunculidae\n\nRanunculidae je bývalá podtřída na bázi pravých krytosemenných rostlin, která byla používána v některých dřívějších taxonomických systémech (např. Tachtadžjanův systém). Systém APG podtřídy v taxonomii rostlin nepoužívá. Její vymezení se rámcově překrývalo s dnešním řádem pryskyřníkotvaré (\"Ranunculales\"), Tachtadžjan však do ní řadil i čeleď pivoňkovité (\"Paeoniaceae\"), která je v současné taxonomii řazena do řádu lomikamenotvaré (\"Saxifragales\").\n\nPřevažují byliny, charakteristický je obsah benzylisochinolinových alkaloidů. Květy mají nejčastěji volné květní obaly, často pomnožené tyčinky a svrchní semeník. Celkem bylo do této podtřídy řazeno asi 3500 druhů rostlin.\n"}
{"id": "467749", "url": "https://cs.wikipedia.org/wiki?curid=467749", "title": "Třída Cressy", "text": "Třída Cressy\n\nTřída Cressy byl první postavenou třídou pancéřových křižníků Britského královského námořnictva. Skládala se z jednotek \"Cressy\", \"Sutlej\", \"Aboukir\", \"Hogue\", \"Bacchante\" a \"Euryalus\", které byly postaveny byly v letech 1898—1904.\n\nPancéřování tvořila 76mm pancéřová paluba a 152mm boční pancéřový pás o výšce 4,5 metru, končící 36 metrů před zádí lodě. Stejnou sílu mělo i pancéřování velitelské věže a kasemat 152mm děl.\n\nZákladem výzbroje byly dva 234mm kanóny v jednohlavňových věžích na přídi a zádi, které doplňovalo dvanáct 152mm kanónů v bočních kasematách. Dále lodě nesly čtrnáct 76mm kanónů, tří kanóny ráže 47mm a dva torpédomety.\n\nVšech šest lodí bylo nasazeno v první světové válce, ovšem tři z nich byly ztraceny na jejím samém počátku. \"Cressy\", \"Aboukir\", \"Bacchante\", \"Hogue\" a \"Euryalus\" tvořily vzdálené krytí britských lodí v první bitvě u Helgolandské zátoky, která se stala jednoznačným britským úspěchem. Krátce poté však nastalo vystřízlivění.\n\n\"Aboukir\", \"Cressy\" a \"Hogue\" byly 22. září 1914 potopeny torpédy německé ponorky SM U 9, které velel kapitán-poručík Otto Eduard Weddigen. Weddigen potřeboval k potopení tří pancéřových křižníků pouhých pět torpéd, přičemž mu nahrála nedbalost britského velitele, který se domníval, že jeho svaz narazil na miny a začal na místě potopení se záchrannými pracemi. Tím se i z ostatních lodí staly snadné cíle německého ponorkáře. Potopení lodí bylo šokem pro britskou veřejnost.\n\nO tři dny později Weddinen potopil ještě britský chráněný křižník \"Hawke\" a obdržel za jeho potopení nejvyšší německé vyznamenání Pour le Mérite. Byl to již čtvrtý pancéřový křižník, který dokázal potopit v krátké době.\n\n\"Bacchante\" a \"Euryalus\" operovaly v letech 1915—1916 u Dardanel. Zbylé tři křižníky válku přečkaly a byly v letech 1920—1921 sešrotovány.\n\n\n"}
{"id": "467754", "url": "https://cs.wikipedia.org/wiki?curid=467754", "title": "Daniel Vacek", "text": "Daniel Vacek\n\nDaniel Vacek (* 1. dubna 1971, Praha) je bývalý\nčeskoslovenský a český profesionální tenista, který nastoupil tenisovou kariéru na okruhu ATP v roce 1990. V jeho rámci nevyhrál žádný turnaj ve dvouhře, ovšem největších úspěchů dosáhl ve čtyřhře, když zvítězil s různými spoluhráči na 25 turnajích. Na žebříčku ATP byl pro dvouhru nejvýše postaven na 26. místě (29. ledna 1996). Zúčastnil se Letních olympijských her 1996 v Atlantě, kde ve dvouhře vypadl ve druhém kole. Jeho silnou stránkou bylo podání, stejně jako forhend s bekhendem od základní čáry.\n\nNejlepších výsledků ve čtyřhře dosáhl v období, kdy vytvořil dvojici s ruským tenistou Jevgenijem Kafelnikovem, který se stal v roce 1999 světovou tenisovou jedničkou ve dvouhře. Spolu dokázali vyhrát tři grandslamové turnaje – French Open 1996, 1997 a US Open 1997. Na žebříčku ATP pro čtyřhru byl nejvýše klasifikován na 3. místě (8. září 1997).\n\nV roce 2003 se stal vlastníkem fotbalového klubu FC Baník Ostrava.\n\nJe strýcem tenistky Nicole Vaidišové.\n\nA = turnaje se nezúčastnil\n\n"}
{"id": "467755", "url": "https://cs.wikipedia.org/wiki?curid=467755", "title": "Jean Lorrah", "text": "Jean Lorrah\n\nJean Lorrah (* 1938) je americká spisovatelka, autorka desítek románů a novel , mj. o Star Treku.\n\nAbsolvovala státní univerzitu na Floridě. Učila angličtinu na Murray State University\n\n\n"}
{"id": "467756", "url": "https://cs.wikipedia.org/wiki?curid=467756", "title": "Sturmbannführer", "text": "Sturmbannführer\n\nSturmbannführer byla hodnost příslušníků paramilitárních jednotek NSDAP oddílů Sturmabteilung (SA) a Schutzstaffel (SS). Hodnost lze přeložit do češtiny jako \"„vůdce útočné jednotky“\" (Sturmbann byl raný ekvivalent jednotek SA a SS pro prapor). Hodnost má původ u německých úderných jednotek z první světové války, kde byl titul Sturmbannführer příležitostně držen velitelem praporu.\n\nTitul Sturmbannführer prvně založena jako hodnost Sturmabteilung (SA) v roce 1921. V roce 1928 se titul Sturmbannführer stal platnou hodností SA a stejně tak patřil mezi první zavedené hodnosti SS. Límcové označení Sturmbannführera bylo tvořeno čtyřmi stříbrnými peckami umístěnými ve tvaru pomyslného obdélníku na černém poli.\n\nU Waffen-SS byla hodnost Sturmbannführer považována za ekvivalent k armádní hodnosti major ve Wehrmachtu. Předcházející hodností je hodnost Hauptsturmführer a následující Obersturmbannführer.\n"}
{"id": "467763", "url": "https://cs.wikipedia.org/wiki?curid=467763", "title": "DexOS", "text": "DexOS\n\nDexOS je svobodný a otevřený 32bitový operační systém pro 32bitové počítače architektury x86. Je určen pro herní konzole. Byl napsán výhradně v jazyce symbolických adres pomocí FASM (flat assembler). GUI operačního systému bylo inspirován moderními herními konzolemi, obsahuje ale také rozhraní příkazového řádku. Byl navržen tak, aby bootoval z diskety velikosti 1,44 MB, jádro je menší než 100 KB. DexOS může být zaveden také z CD, USB flash disku nebo pevného disku. Operační systém je možné spustit i z jiných platforem, jako např. DOS, Xbox nebo PC emulátory např. DOSbox. Vývoj vede Craig Bamford a členové komunity DexOS.\n\nProgramy pro DexOS jsou vyvíjeny ve 32bitového assembleru. Současná distribuce přichází s několika programy včetně Tex4u, textového editoru, Space Pong, tenisové hry pro dva hráče, a FASM. Operační systém také plně podporuje TCP/IP.\n\n\n"}
{"id": "467772", "url": "https://cs.wikipedia.org/wiki?curid=467772", "title": "Mius", "text": "Mius\n\nMius ( , ) je řeka v Luhanské a v Doněcké oblasti na Ukrajině a v Rostovské oblasti v Rusku. Je dlouhá 258 km. Povodí má rozlohu 6680 km².\n\nPramení na Doněckém krjaži. Vlévá se do Miuského limanu Azovského moře.\n\nZdrojem vody jsou především sněhové a dešťové srážky. Průměrný průtok vody ve vzdálenosti 65 km od ústí činí 12,1 m³/s. Nejnižší vodní stavy jsou od května do ledna. Zamrzá v prosinci a rozmrzá v únoru až v březnu.\n\nŠiroce se využívá pro zásobování vodou pro průmysl. V povodí řeky bylo vybudováno osm nevelkých přehradních nádrží a mnoho rybníků.\n\nBěhem 2. světové války v letech 1941 až 43 wehrmacht na řece vybudoval silně opevněnou obrannou linii, tzv. Miuskou frontu. Udržoval ji od prosince 1941 do července 1942 a od února do srpna 1943, kdy Jižní front Rudé armády provedl během Donbaské útočné operace mohutný útok a v oblasti Kujbyševo obrannou linii prolomil.\n"}
{"id": "467773", "url": "https://cs.wikipedia.org/wiki?curid=467773", "title": "Proteazom", "text": "Proteazom\n\nProteazom je proteinový komplex uvnitř všech eukaryot, archeí, a také některých bakterií. V eukaryotních buňkách je umístěn v jádře a v cytoplasmě. Hlavní funkcí tohoto komplexu je degradace nepotřebných nebo poškozených proteinů. Tento děj probíhá pomocí proteolytické reakce, která přerušuje peptidové vazby. Enzymy, které zajišťují tuto reakci se nazývají proteasy. Proteazomy jsou hlavním mechanismem, pomocí kterého buňky regulují koncentraci konkrétních proteinů a degradují proteiny, které jsou špatně složeny. Proces degradace vytváří peptidy o sekvenci sedmi až osmi aminokyselin, které mohou být dále degradovány na ještě kratší řetězce a využity k vytvoření nových proteinů. Proteiny, které jsou určeny k degradaci, jsou označeny (otagovány) malým proteinem, který se nazývá ubiquitin. Tagovací reakce je katalyzována enzymy, které se nazývají ubiquitin ligásy. Jakmile je jednou protein označen jednou molekulou ubiquitinu, je to signál pro další ligásy k připojení dalších molekul. Výsledkem je, že \"polyubiquitinový řetězec\" je navázán na proteazom a označený protein je následně degradován. \n\nStruktura proteazomu je válcovitý komplex obsahující jádro čtyř naskládaných kruhů, které tvoří centrální pór. Každý z kruhů je tvořen ze sedmi zvláštních proteinů. Dva vnitřní kruhy jsou složeny ze sedmi \"β podjednotek\", které obsahují tři až sedm proteázových aktivních míst. Tři místa se nachází na vnitřním povrchu kruhu, to znamená, že označený protein musí být nejprve uvnitř centrálního póru, předtím než bude degradován. Dva vnější prstence, kdy každý z nich zahrnuje sedm \"α podjednotek\", které zajišťují \"vrata\", kterými se proteiny dostávají do proteazomu. Tyto podjednotky jsou kontrolovány navázanými \"čepicovými\" strukturami nebo regulačními částicemi, které rozpoznávají tagované proteiny a zahajují proces degradace. \n\nProteazomická degradační dráha je typická pro mnoho buněčných procesů, zahrnující buněčný cyklus, regulaci exprese genů a odpověď na oxidační stres. Práce vědců Aaron Ciechanovera, Avram Hershka a Irwina Rose, která se zabývala důležitostí prolytické degradace uvnitř buněk a rolí ubiquitinu v proteolytických drahách, byla oceněna v roce 2004 Nobelovou cenou za chemii.\n\nPřed objevením ubiquitin-proteazomového systému, byla degradace proteinů v buňkách připisována především lyzozomům, které umí degradovat a recyklovat exogenní proteiny a staré či poškozené organely. Nicméně práce Alfreda Goldberga v roce 1977 na téma ATP-závislé proteinové degradaci v retikulocytech, které nemají lyzozomy, přinesla druhý intracelulární degradační mechanismus.\n\nProteazom je především místo, kde v buňce dochází k rozkladu (hydrolytickému štěpení na malé peptidy či aminokyseliny) některých vnitrobuněčných proteinů (tedy těch, jež nejsou rozloženy v lyzozomu). 26S proteazom speciálně umožňuje rozklad těch bílkovin, na něž byl navázán tzv. ubikvitin. Tento malý protein signalizuje proteazomu, že má být daná bílkovina rozštěpena. Tyto bílkoviny odsouzené ubikvitinem k rozložení poté vstupují postranním otvorem do dutiny uvnitř válcovitého proteazomu.\n\nTento systém umožňuje měnit hladinu jednotlivých enzymů, reguluje průběh buněčného cyklu či umožňuje prezentaci antigenů v MHC komplexech. Některé role proteazomu zřejmě nesouvisí s jeho schopností štěpit proteiny: reguluje transkripci jednotlivých genů, angažuje se v opravě DNA a v přestavbě chromatinu.\n"}
{"id": "467782", "url": "https://cs.wikipedia.org/wiki?curid=467782", "title": "Dicronorrhina", "text": "Dicronorrhina\n\nDicronorrhina (alternativně též \"Dicranorrhina\") je rod afrických zlatohlávků z tribu Goliathini, zahrnující 4 druhy. Jsou to velcí, lesklí zlatohlávci se základním zbarvením v různých odstínech zelené, některé druhy mají bělavé tomentování na hlavě nebo i na štítu a krovkách. Samci mají na hlavě široký kladivovitý výrůstek.\n\nZástupci rodu jsou rozšíření v subsaharské Africe od Pobřeží slonoviny po Keňu a Jihoafrickou republiku. Žijí v původních lesích v nadmořské výšce do 1000 m. Larvy se vyvíjejí v trouchnivějícím dřevě.\n\nDicronorrhina cavifrons - druh podobný \"Dicronorrhina micans\", je však drobnější (samci max. 50 mm) a výběžek na hlavě samců je subtilnější a vidličnatě vykrojený. Druh je rozšířen v lesích západní Afriky od Pobřeží slonoviny po Togo a Ghanu.\n\nDicronorrhina micans - leskle zelený, někdy s odstíny do zlatova nebo do modra. Největší druh rodu, samci dorůstají délky až 60 mm. Výrůstek na hlavě je masivní, kladivovitý. Vyskytuje se v tropické střední Africe od Zaire po Kamerun a Ugandu.\n\nDicronorrhina derbyana - základní zbarvení je leskle zelené, často s odstínem do zlatova až do červena. Hlava je u obou pohlaví bíle tomentovaná, samci se dorůstají až 50 mm délky. Vyskytuje se v lesích východní a jižní Afriky od Keni po Jihoafrickou republiku.\n\nRozlišováno je několik barevných odchylek bez odděleného areálu výskytu a proto řazených jen jako variety. Základní forma má bílé tomentování na hlavě a na okrajích krovek a štítu. Zatímco \"D. derbyana var. divortalis\" má tomentovanou jen hlavu, \"D. derbyana var. layardi\" má kromě lemování krovek a štítu ještě bělavý pruh táhnoucí se prostředkem každé krovky.\n\nPoddruh \"D. derbyana ssp. conradsi\" (některými autory uváděna jako \"D. oberthuri ssp. conradsi\") má základní zbarvení tmavě zelené s výrazným fialovým leskem.\n\nDicronorrhina oberthuri - druh podobný \"Dicronorrhina derbyana\", odlišuje se ve zbarvení břišních článků, které jsou široce bíle tomentované. Výskyt v Keni a Tanzanii.\n\nVšechny druhy jsou již odchovávány v zajetí, nejdéle je v kultuře \"Dicronorrhina micans\", nejčastěji chovaným a asi nejatraktivnějším druhem je \"D. derbyana var. layardi\". Chov je obdobný jako u většiny afrických zlatohlávků.\n\nLarvy přijímají listovku, případně s příměsí trouchnivého dřeva listnatých stromů. Substrát musí být přiměřeně vlhký, nepřemokřený. Nejsou kanibalistické, lze tedy chovat více larev pohromadě v přiměřeně velké nádobě. Na rozdíl od většiny jiných afrických zlatohlávků nemá smysl přikrmovat trusem býložravců, neboť se mu vyhýbají.\n\nZajímavé je lehce duhově opalizující ochlupení, patrné především po svlékání larev. Ochlupení je také o něco delší než např. u rodů \"Pachnoda\" a \"Eudicella\".\n\nLarvy se kuklí v kokonu vytvořeném z okolního materiálu. Kukly je lépe udržovat jen v lehce vlhkém prostředí, při přemokření může docházet k deformacím krovek nebo i k úhynu.\n\nDospělí brouci přijímají přezrálé ovoce (nejvhodnější je banán), potravu lze zpestřit např. chlebem namočeným v pivu, rozředěným medem nebo speciální výživou pro brouky - tzv. beetle jelly.\n\nChov je při zajištění odpovídajících podmínek možný po mnoho generací. Mezidruhoví kříženci nejsou známi, v chovech občas vzniknou kříženci \"D. derbyana var. conradsi\" x \"layardi\"\n"}
{"id": "467784", "url": "https://cs.wikipedia.org/wiki?curid=467784", "title": "DerrickOS", "text": "DerrickOS\n\nDerrickOS je freeware hobby 32bitový operační systém pracující v chráněném režimu, naprogramován v FASM. Je zaměřen na stabilitu a rychlost a může běžet na velmi pomalých počítačích (i na 80386DX s EGA a 4 MB paměti RAM). V současné době ho lze spustit z diskety, součástí je shell spolu s některými zajímavými funkcemi, jako je CPUID a detekce rychlosti procesoru, anglická QWERTY klávesnice a další.\n\nAktuální verze je 0.0.2, která opravuje chyby z 0.0.1 a přidává několik vylepšení.\n\nDerrickOS je k dispozici ve slovenském a anglickém jazyce, a tím tedy plně podporuje Kamenického kódování textu.\n\nZatím nejsou k dispozici žádné uživatelské programy.\n\n\n\n"}
{"id": "467787", "url": "https://cs.wikipedia.org/wiki?curid=467787", "title": "Mario Cartelli", "text": "Mario Cartelli\n\nMario Cartelli (* 16. listopad 1979, Karviná) je český hokejový obránce s italskými předky. Většinu kariéry strávil v Plzni. Mezi jeho další působiště patří Třinec, Kladno a Prostějov. Mario odehrál 9.9.2009 v utkání HC Oceláři Třinec - HC Slavia Praha (3 : 1) - 500 utkání v české extralize.\n\n\n"}
{"id": "467792", "url": "https://cs.wikipedia.org/wiki?curid=467792", "title": "Dánské korunovační klenoty", "text": "Dánské korunovační klenoty\n\nDánské královské korunovační klenoty (dánsky: \"Dansk regalier\"), je soubor drahocenných předmětů a symboly Dánského království, které se používají při slavnostních situacích , zejména při korunovaci dánských králů. Soubor zahrnuje korunu krále Kristiána IV. (1595), korunu krále Kristiána V. (1665-1670), královninu korunu (1731), dánské královské žezlo, meč krále Kristiána III. (1551), dánské královské jablko a ampuli. Součástí klenotů jsou i pouzdra na koruny, žezlo a jablko, polštářky pod koruny a korunovační plášť.\n\nDánské korunovační klenoty jsou považovány za nejhezčí ze všech severských království. Jsou uloženy v paláci Rosenborg v Kodani.\n\nNejstarší z klenotů je meč krále Kristiána III. z roku 1551.\n\nMezi staré korunovační klenoty se řadí koruna Kristiána IV. a meč Kristiána III.\n\nKoruna byla vyrobena Didrikem Fyrenem a norimberským zlatníkem Corviniusem Saursem v Odensi v letech 1595 - 1596.\n\nJe vyrobena ze zlata a smaltu, je osázena drahokamy a perlami a váží 2 895g. Každá ze sedmi věžiček je zdobena alegorickými postavami krále.\n\nKrálovský meč byl zhotoven v roce 1951 Johannem Siebem a symbolizuje ochranu krále a tresty jím nařízené.\n\nRukojeť je zdobena drahokamy. Obal je posetý diamanty a končí kovovou špičkou, je zahrnut v červeném sametu a zdobí jej znaky různých částí říše. Nad každým znakem je malý diamant. Samotný meč je vyroben z pozlaceného stříbra a je zdobený drahokamy a smaltem.\n\nNové korunovační klenoty zahrnují korunu krále Kristiána V., královninu korunu, žezlo, královské jablko a ampuli, obsahující olej na svaté pomazání.\n\nTato koruna byla oficiálně používána pro požehnání monarchů v době absolutní dánské monarchie.\nPoprvé byla koruna použita při korunovaci krále Kristiána V. a naposledy při korunovaci krále Kristiána VIII. v roce 1840.\n\nKoruna byla vyrobena královským zlatníkem Paulem Kurtzem v Kodani v letech 1670 - 1671.\n\nPrstenec koruny je zdoben mj. čtyřmi velikými safíry, spinely, granáty a diamanty. Z prstence stoupají tři obruče, zdobené diamanty a ve středu zakončené modrou smaltovanou koulí s křížem na vrcholu.\n\nKoruna váží 2080 g.\n\nKoruna královny Šarloty Amálie, manželky krále Kristiána V., je téměř stejná jako koruna krále Kristiána V., ovšem je menší a užší.\n\nDánské královské žezlo zhotovil neznámý kodaňský zlatník ku příležitosti korunovace Kristiána III.. Je vyrobeno ze zlata, je zakončeno prodlouženým smaltovaným držadlem a ve spodní části je zdobeno hustými diamantovými zákruty , nahoře s korunkou a křížkem.\n\nDánské královské jablko symbolizuje křesťanskou vládu. Je to zlatá koule, zdobená pásem skloviny a diamantů. Na vrcholu jablka je diamanty zdobený kříž.\n\nJablko bylo vyrobeno v Hamburgu v roce 1648.\n\nAmpule je používána při pomazání svatým olejem, který je do ní vléván. Byla vyrobena neznámým kodaňským zlatníkem ke korunovaci Kristiána III. ze zlata a posázená je diamanty.\n\n"}
{"id": "467793", "url": "https://cs.wikipedia.org/wiki?curid=467793", "title": "Henric Höglund", "text": "Henric Höglund\n\nHenric Höglund (* 22. prosinec 1977, Hammarö, Švédsko) je švédský hokejový útočník.\n\nHenric začal svou kariéru jako hokejista v Hammarö HC, ve které působil od roku 1994 do roku 1997. Pak hrál ve druhé lize za klub IFK Munkfors a Bofors IK, v průběhu sezóny 1998/99 se Henric přestěhoval do klubu Djurgårdens IF. V následující sezóně hrál za klub IF Sundsvall Hockey, která nyní působí v druhé lize. V roce 2000 až 2002 hrál za tým IK Oskarshamn. Pro rok 2002 až 2003 podepsal Henric smlouvu s norským klubem Stjernen Hockey. V letech 2003–2005 hrál Henric znovu ve druhé švédské lize pro kluby IK Nyköpings NH 90 a Bofors IK. Švéd se pak vrátil do Norska, kde strávil jednu sezónu v jeho bývalého hokejového klubu Stjernen Hockey a klubu Stavanger Oilers.\n\nNa začátku sezony 2007/08 získal smlouvu s HPK Lappeenranta v nejvyšší finské lize - SM-liiga. Henric již klub opustil v průběhu sezóny a zastavil se v norském klubu Storhamar Dragons, s nímž získal titul v norské lize. V roce 2008/09 hrál znovu za klub Stjernen Hockey v GET Lize a byl na konci sezóny jeho nejlepším střelcem + vyhrál korunu nejlepšího střelce v Norsku a hráče roku. A navíc byl zvolen do All-Star týmu v norské lize. V sezoně bude hrát Henric za klub HC Košice.\n"}
{"id": "467796", "url": "https://cs.wikipedia.org/wiki?curid=467796", "title": "Jan Hájek", "text": "Jan Hájek\n\nJméno a příjmení Jan Hájek nosí více osobností:\n\n"}
{"id": "467797", "url": "https://cs.wikipedia.org/wiki?curid=467797", "title": "MikeOS", "text": "MikeOS\n\nMikeOS je malý operační systém pro osobní počítače architektury x86. Je napsán v jazyce symbolických adres. Jedná se o vzdělávací nástroj, jehož smyslem je ukázat, jak pracují jednoduché operační systémy. Jeho dokumentace je rozsáhlá a zdrojový kód je dobře komentovaný. Je uvolněn pod licencí kompatibilní s licencí BSD. Napsal a udržuje jej Mike Saunders a několik dalších dobrovolných vývojářů z celého světa.\n\n"}
{"id": "467799", "url": "https://cs.wikipedia.org/wiki?curid=467799", "title": "Smaragdesthes", "text": "Smaragdesthes\n\nSmaragdesthes je rod pomenších afrických zlatohlávků s protáhlým tělem, kteří dorůstají délky 15–25 mm. Samci nemají výrazný roh na čelním štítku. Tělo většinou v různých odstínech zelené, s opalizujícími odlesky. Celkem sedm druhů vyskytujících se v subsaharské Africe na jih až po Jihoafrickou republiku. Nejrozšířenějším druhem je \"Smaragdesthes africana\", u něhož je rozlišováno množství poddruhů lišících se barvou, velikostí a tečkováním krovek. Některé poddruhy (ssp. \"africana\", ssp. \"oertzeni\", ssp. \"smaragdina\") jsou běžně odchovávány. Vývoj je u tohoto zlatohlávka relativně rychlý.\n"}
{"id": "467805", "url": "https://cs.wikipedia.org/wiki?curid=467805", "title": "Tomsrtbt", "text": "Tomsrtbt\n\ntomsrtbt (zkratka Tom's Root Boot), je velmi malá distribuce Linuxu. Autorem je Tom Oehser. Obsahuje mnoho společných nástrojů užitečných pro obnovení systému (Linuxu a dalších operačních systémů). Je vybaven také ovladači pro mnoho typů hardwaru a připojení k síti. Je schopen číst a zapisovat v souborových systémech ext2/ext3, FAT, NTFS a Minix. Několik utilit pro tomsrtbt je napsáno v programovacím jazyku Lua.\n\n"}
{"id": "467808", "url": "https://cs.wikipedia.org/wiki?curid=467808", "title": "Mecynorhina", "text": "Mecynorhina\n\nMecynorhina jsou rod velkých afrických zlatohlávků z tribu \"Goliathini\". Tělo je matné, zelené, oranžové nebo cihlově červené, bělavě tomentované. Samci mají na hlavě dlouhý špičatý nerozdvojený výrůstek a dorůstají délky až 85 mm. Přední holeně jsou nápadně zubaté.\n\nRod zahrnuje tři druhy rozšířené v tropické subsaharské Africe. Druh \"Mecynorhina oberthuri\" byl až do devadesátých let považován za vyhynulý.\n"}
{"id": "467811", "url": "https://cs.wikipedia.org/wiki?curid=467811", "title": "SK-5 Niva", "text": "SK-5 Niva\n\nSklízecí mlátička SK-5 Niva byl sovětský kombajn, který byl od roku 1974 dovážen i do Československa. Jednalo se svým způsobem o modernizovaný kombajn SK-4, který měl řadu zlepšení. Měl větší buben, samostatně odpojitelný pohon žacího stolu, možnost plynule měnit otáčky mlátícího bubnu. Tato sklízecí mlátička měla dále modernizované některé prvky pohonu, ovládání, změněnou konstrukci pojezdové spojky a nepřehlédnutelným zlepšením byla uzavřená kabina pro obsluhu.\n\n"}
{"id": "467812", "url": "https://cs.wikipedia.org/wiki?curid=467812", "title": "MenuetOS", "text": "MenuetOS\n\nMenuetOS je 64bitový operační systém napsaný kompletně v assembleru FASM. K dispozici je také jeho 32bitová varianta, ta však od poloviny roku 2008 přestala být vyvíjena. Autorem MenuetOS je Ville Mikael Turjanmaa.\n\nSystém obsahuje GUI, přehrávač souborů WAV, prohlížeč grafických souborů (podporuje například formáty JPG a PNG), multimediální přehrávač kodeku MPEG2, jednoduchý textový editor TinyPad, prototyp klienta HTTP, assembler, jednoduchý zásobník TCP/IP a několik her.\n\nCelý systém se vejde na jedinou disketu. V současné době MenuetOS podporuje všechny grafické karty kompatibilní se standardem VESA. Verze 0.90L přináší nový vzhled a průhlednost oken v reálném čase.\n\n"}
{"id": "467817", "url": "https://cs.wikipedia.org/wiki?curid=467817", "title": "Miraculix", "text": "Miraculix\n\nMiraculix je 32bitový operační systém vytvořený v Rusku.\n\nPrvní verze tohoto systému byla uveřejněna roku 2003 pod názvem \"UCS\" (United Control System). Napsán byl v jazyce C++, měl vlastní souborový systém a podporoval pouze jednouživatelské rozhraní v příkazové řádce.\n\nRoku 2004 byla vydána druhá verze, napsaná v jazyce assembler. Byla zavedena podpora multitaskingu a uveden prototyp GUI, toto vše přímo v jádru. Nikdy však nebyla dokončena.\n\nRoku 2005 byla vytvořena nová, třetí verze s již nynějším názvem Miraculix. Tato verze obsahovala pracovní GUI, ve kterém bylo možné nastavit potřebné ovladače pro hardware. Ochrana procesorů metodou separace a stránkování paměti byla zde rovněž zavedena.\n\n14. července 2006 byla uveřejněna verze 0.55b a 10. srpna 2006 s několika zpracováními verze 0.56. Obsahoval však vývojové GUI, nebyl to tedy plný systém. Obsahoval několik programů: hlavní panel (s menu), zobrazení souborů, jednoduchá konzole a několik dem. Bylo tedy možné spustit i externí programy, součástí byl nakonec i jednoduchý textový editor.\n\n25. března 2007 vyšla další verze – 0.71 s přepracovaným GUI a opravenou konzolou. Nyní se na modrém pozadí objevily i ikony.\n\n"}
{"id": "467819", "url": "https://cs.wikipedia.org/wiki?curid=467819", "title": "SK-6 Kolos", "text": "SK-6 Kolos\n\nSklízecí mlátička SK-6 Kolos byl sovětský kombajn, který byl v letech 1974 – 1979 dovážen i do Československa. Měl kabinu vybavenou klimatizací, možnost kontrolovat všechny důležité uzly na rozvodové desce, třístupňovou převodovku a kapalinové brzdy s možností brzdit pravé nebo levé kolo. Vyráběl se v modifikaci s dvěma mlátícími bubny jako SK-6 II, či s dvěma bubny (z toho jedním hřebovým) jako SKPR-6.\n\n"}
{"id": "467820", "url": "https://cs.wikipedia.org/wiki?curid=467820", "title": "Ludwig Abeille", "text": "Ludwig Abeille\n\nJohann Christian Ludwig Abeille (20. února 1761 Bayreuth – 2. března 1838 Stuttgart) byl německý pianista a hudební skladatel.\nNarodil se jako syn hraběcího komorníka. Jeho učiteli byli Antonio Boroni, Ferdinando Mazzanti a Johann Gottlieb Sämann na Karlsschule ve Stuttgartu. V roce 1782 se stal členem dvorní kapely a roku 1802 vystřídal Zumsteega na místě koncertního mistra ve Stuttgartu, od roku 1815 působil jako dvorní varhaník. V roce 1832 odešel na odpočinek.\n\nAbeille psal klavírní, komorní a vokální skladby, a také zpěvohry. \n"}
{"id": "467821", "url": "https://cs.wikipedia.org/wiki?curid=467821", "title": "Möbiova funkce", "text": "Möbiova funkce\n\nMöbiova funkce značená \"μ\"(\"n\") je důležitá multiplikativní funkce z teorie čísel. Německý matematik August Ferdinand Möbius ji zavedl v roce 1832.\n\n\"μ\"(\"n\") je definována pro všechna kladná celá čísla \"n\" a nabývá hodnot z množiny <nowiki>{</nowiki>−1, 0, 1} v závislosti na prvočíselném rozkladu \"n\" a to takto:\n\n\n"}
{"id": "467822", "url": "https://cs.wikipedia.org/wiki?curid=467822", "title": "NASLite", "text": "NASLite\n\nNASLite v1.x je bezplatná distribuce Linuxu navržená tak, aby se vešla na jednu 3 ½-palcovou High Density disketu formátovanou na 1.72 MB. NASLite podporuje souborové systémy pro Windows, Linux, Mac OS X a některé další. \n\nK dispozici jsou i další verze, které podporují různé síťové protokoly, nebo zavádění operačního systému z CD-ROM, USB zařízení, nebo pevného disku. Všechny verze NASLite a jeho varianty jsou licencovány pod GPL.\n\nNASLite běží i na zastaralém hardware, ale vyžaduje minimálně počítač s rozhraním PCI. Jiné minimální požadavky jsou 486DX nebo Pentium, 16 MB RAM, ethernetová PCI karta, IDE pevného disku a disketové jednotky. \n\nNASlite má tři varianty podporující různé síťové služby. Jedná se o Sambu sloužící k podpoře Microsoft klientské počítače se systémem Windows, NFS slouží pro unixové operační systémy, nebo FTP (pouze anonymní FTP). Podporuje také vzdálenou správu přes telnet (i když ne SSH), a obsahuje webový server.\n\nVzhledem k tomu, že je založen na Linuxu, NASLite (podobně jako jiné distribuce Linuxu), podporuje nové větší pevné disky, které často nejsou podporovány staršími stroji, obchází totiž BIOS a přímý přístup na pevný disk. \n\n\n"}
{"id": "467824", "url": "https://cs.wikipedia.org/wiki?curid=467824", "title": "LynxOS", "text": "LynxOS\n\nLynxOS RTOS je real-time operační systém od LynuxWorks (dříve \"Lynx Real-Time Systems\") založený na Unixu. LynxOS se většinou používá v real-time embedded systémech, v aplikacích pro avioniky, letectví, vojenství, řízení technologických procesů a telekomunikací. \n\nPrvní verze LynxOS byla napsána v roce 1986 v Dallasu, Texas, na zakázku do procesoru Motorola 68010. V roce 1988-1989 byl portován LynxOS na Intel 80386 architekturu. Kolem roku 1989, byla přidána ABI kompatibilita se systémem V.3. Následovala kompatibilita s jinými operačními systémy, včetně Linuxu. \n\nPlná podpora MMU byla zařazena do jádra od roku 1989 pro spolehlivost chráněné paměti a výhody virtuálních adres. Nyní byly také podporovány ARM a PowerPC architektury. \n\nV roce 2003, LynuxWorks představil speciální verzi LynxOS tzv. LynxOS-178, a to zejména pro použití v leteckých aplikacích, které vyžadují certifikaci podle průmyslových standardů, jako je DO-178B. \n\nNa Usenetu codice_1 je věnována diskuze o LynxOS.\n\n"}
{"id": "467825", "url": "https://cs.wikipedia.org/wiki?curid=467825", "title": "Christoph Waltz", "text": "Christoph Waltz\n\nChristoph Waltz (* 4. října 1956, Vídeň, Rakousko) je rakouský herec, za své role ve filmech \"Hanebný pancharti\" a \"Nespoutaný Django\" získal v letech 2010 a 2013 Oscara za nejlepší mužský herecký výkon ve vedlejší roli.\n\nNarodil se ve Vídni v Rakousku. Jeho rodiče Johannes Waltz a Elisabeth Urbancic byli designéři. Jeho prarodiče byli herci a jeho praprarodiče také pracovali v divadle. Vystudoval herectví na Max Reinhardt Seminar ve Vídni a na Lee Strasberg Theatre and Film Institute v New Yorku. Svoji kariéru odstartoval jako divadelní herec a hrál v takových divadlech jako v Curyšském Schauspielhaus Zürich, Vídeňském Burgtheateru nebo na Salcburském festivalu.\n\nPoté se stal hojně obsazovaný v televizních produkcích a v roce 2000 režíroval svůj první televizní film \"Wenn man sich traut\". Ve válečném filmu Quentina Tarantina \"Hanebný pancharti\" ztvárnil roli krutého a inteligentního důstojníka SS Hanse Landy, kterého nazývali \"Lovcem Židů\". Za roli obdržel cenu za Nejlepšího herce na Filmovém festivalu v Cannes v roce 2009 a Oscara za Nejlepší mužský herecký výkon ve vedlejší roli. Jeho filmová role byla kladně přijata kritiky i členy poroty. Získal Oscara jako teprve druhý Rakušan, prvního Oscara získal herec Maximilian Schell v roce 1961 za roli obhájce nacistických zločinců ve filmu Norimberský proces. Za roli nacisty získal Waltz v pořadí také druhého Oscara. Před ním jej získala v roce 2009 Kate Winsletová za roli nacistky ve filmu Předčítač. Waltz je také jediným hercem, který byl oceněn za roli ve filmu Quentina Tarantina.\n\nZa svou další roli v Tarantinově filmu \"Nespoutaný Django\" získal opět Oscara za nejlepší mužský výkon ve vedlejší roli v roce 2013. V roce 2014 si zahrál roli Waltera Keaneho ve filmu od Tima Burtona s názvem \"Big Eyes\".\n\nMluví plynně německy, francouzsky a anglicky. Je rozvedený a má 4 děti. Nyní žije v Londýně. Jeden z jeho synů se stal rabínem v Izraeli.\n\n"}
{"id": "467830", "url": "https://cs.wikipedia.org/wiki?curid=467830", "title": "Flashmetr", "text": "Flashmetr\n\nFlashmetr je zařízení určující jas dopadajícího světla na (fotografovanou, filmovanou) scénu. Hodnota expozice je nezbytná pro správné nastavení clony a času expozice (rychlosti závěrky) fotoaparátu.\n\nExpozimetry incidentního světla měří intenzitu světla dopadajícího na předmět, většinou tzv. flashmetry. K získání údaje incidentního světla se „flashmetr“ umístí podél předmětu tak, aby mířil na fotoaparát nebo ke zdroji světla, podle způsobu měření.\n\nExpozimetry odraženého světla měří intenzitu světla, které se od předmětu snímku odráží. Jejich údaje se čtou s měřidlem u fotopřístroje, nasměrovaném na předmět snímku. Většina měřičů incidentního světla může též být upravena na funkci expozimetrů světla odraženého.\n\nPoužívají se čtyři základní typy „měřidel světla“: pro dopadající světlo, odražené světlo, bodové světlo a záblesk. Přesněji řečeno, bodového světlo patří mezi světla odražená a blesk může též patřit mezi světla dopadající nebo odražená (podle způsobu měření).\n\nExpozimetry bodového světla – jasoměry (spotmetry) měří odražené světlo pod úhlem jen asi 1°, zatímco výše zmíněné typy pokrývají mnohem širší úhel – od 30° do 50° u expozimetrů odraženého světla a až 180° u expozimetrů incidentního světla. Expozimetry blesku (flashmetry) jsou navrženy pro měření záblesků světla trvající zlomek sekundy, uvolněných bleskovými jednotkami. Expozimetry kombinovaných typů světla jsou navrženy se schopností měřit záblesky, incidentní i odražená světla.\n\nNejjednodušší expozimetry obsahují fotoelektrickou buňku, která – pokud je vystavena světlu – generuje slabý elektrický proud a indikuje ručičkou na ciferníku. Expozimetr je vybaven nastavitelným kalkulátorem, jenž ukazuje citlivost filmu. Když je ciferník zaaretován podle ukazatele, expozimetr ukazuje různé kombinace rychlostí závěrky a clonových čísel, která zajistí ekvivalentní expozice a podle kterých může být nastaven fotoaparát.\n\nV některých expozimetrech slouží jako citlivý prvek světlovodivé buňky ze sulfidu kademnatého. Buňky napájené rtuťovou baterií jsou velmi citlivé, dokonce i za velmi slabého osvětlení. Inovace z pozdních osmdesátých let bylo použití křemíkových diod jako světelného čidla. Expozimetry jimi vybavené měly větší citlivost než ty s buňkami ze sulfidu kademnatého.\n\n"}
{"id": "467831", "url": "https://cs.wikipedia.org/wiki?curid=467831", "title": "Pavel Sušický", "text": "Pavel Sušický\n\nMUDr. Pavel Sušický (* 11. ledna 1951, Chomutov) je český politik a lékař, bývalý senátor za obvod č. 31 – Ústí nad Labem, člen ODS.\n\nZákladní a střední vzdělání získal v Chomutově, poté pokračoval v letech 1969 až 1975 na LF UK v Plzni.\n\nPo absolvování vysoké školy se vrátil do Chomutova, kde pracoval v místní nemocnice a specializoval se na oční lékařství. V roce 1979 se přestěhoval do Ústí nad Labem, kde pracoval do vstupu do horní horní komory českého parlamentu. Byl jedenáct let primářem zdejší oční kliniky.\n\nS manželkou Sylvií má dceru Veronika.\n\nV roce 1993 vstoupil do ODS, předtím nebyl v žádné politické straně. Od roku 1991 po tři volební období působil v Zastupitelstvu městského obvodu Ústí nad Labem – město.\n\nRoku 2004 se stal senátorem za obvod Ústí nad Labem. Z prvního kola postoupil se ziskem 39,33 % a jeho soupeřem byl komunista a tehdejší senátor Jaroslav Doubrava, který obdržel 32,18 % hlasů. Ve druhém kole se situace opakovala a Pavel Sušický vyhrál volby díky 56,26 % všech platných hlasů. V senátu pracoval jako místopředseda Výboru pro zdravotnictví a sociální politiku. Ve volbách 2010 svůj mandát neobhájil, přestože v prvním kole porazil kandidáta hnutí Severočeši.cz Jaroslava Doubravu v poměru 27,01 % ku 23,15 % hlasů, avšak ve druhém kole víc hlasů (55,97 %) získal Doubrava.\n\n"}
{"id": "467833", "url": "https://cs.wikipedia.org/wiki?curid=467833", "title": "Canal Saint-Martin", "text": "Canal Saint-Martin\n\nCanal Saint-Martin je jeden z vodních kanálů v Paříži. Nachází se v 10. a 11. obvodu. Je dlouhý 4,55 km a spojuje kanál Bassin de la Villette na severovýchodě města a Bassin de l'Arsenal, který je propojen se Seinou z pravého břehu. Společně s dalšími kanály Ourcq a Saint-Denis mají délku 130 km a všechny patří městu Paříži. Kanál je relativně úzký, neboť byl původně vybudován pro přívod pitné vody do Paříže. Byl otevřen v roce 1825, má devět plavebních komor, neboť překonává výškový rozdíl 25 metrů. Vede přes něj několik silničních mostů, z nichž dva jsou otočné a také lávky pro pěší.\n\nKanál začíná v severovýchodní části Paříže na náměstí \"de la Bataille-de-Stalingrad\", kde je dvěma plavebními komorami oddělen od \"Bassin de la Villette\". Kanál je nejprve otevřený a vede přes něj několik mostů a lávek pro pěší. Teprve od křížení s ulicí \"du Faubourg du Temple\" je kanál zakrytý. Zakrytí kanálu podél bulváru \"Jules Ferry\" proběhlo v roce 1907. Kanál dále pokračuje pod bulvárem \"Richard-Lenoir\" až pod náměstí \"de la Bastille\". V tomto úseku byl kanál zakryt již v roce 1862. Za náměstím se spojuje s \"Bassin de l'Arsenal\", který slouží jako přístav. Zhruba v těchto místech se nad kanály nachází na viaduktu umístěná stanice metra Bastille linky 1. Pod náměstím se střetávají ještě další dvě linky metra. Zatímco linka 5 vede na severovýchod města vlevo podél kanálu, linka 8 se s kanálem v prostorách pod náměstím kříží a je proto vedena v tunelu vyhloubeném pod kanálem.\n\nJeště na počátku 19. století měli Pařížané jen omezené dodávky pitné vody a to i přes existenci akvaduktů a studen. Často se jednalo o nekvalitní vodu ze znečištěných řek Bièvry a Seiny. Napoleon Bonaparte se rozhodl v roce 1802 k nápravě tohoto stavu, aby se předešlo epidemiím úplavice a cholery způsobených špatnou hygienou. Pařížský prefekt Gaspard de Chabrol proto navrhl vykopat od řeky Ourcq zhruba 100 km severovýchodně od Paříže vodní kanál, jehož plány se datují již do 16. století. Výstavba probíhala poměrně rychle v letech 1802-1825 a byla financována novou daní na víno.\n\nKanál zažil svůj rozkvět od 19. do poloviny 20. století, kdy zde byl silný provoz. Canal Saint-Martin přiváděl nejen pitnou vodu do města, ale sloužil i k dopravě zboží, potravin (obiloviny) a stavebního materiálu přímo do centra Paříže.\n\nBěhem 60. let 20. století začala konkurence silniční a železniční dopravy ohrožovat říční dopravu. Začal klesat komerční provoz na pařížských kanálech a s tím souvisel úpadek továren, skladů a dílen závislých na říční dopravě.\n\nKanálu dokonce na počátku 70. let hrozil zánik, neboť městská rada chtěla přijmout projekt čtyřproudé městské dálnice, která by na jeho místě vedla. Tento projekt byl nakonec odložen.\n\nBěhem zimy roku 2006 instalovalo na nábřeží kanálu sdružení \"Les Enfants de Don Quichotte\" (Děti dona Quichotta) zhruba 200 stanů pro lidi bez přístřeší.\n\nCanal Saint-Martin dnes slouží především k turistickým vyhlídkovým plavbám a v malé míře i k přepravě zboží. Je otevřen 363 dny v roce a je oblíbeným vycházkovým cílem turistů i místních. Na zakrytém úseku kanálu byly vybudovány veřejné parky, dětská hřiště a promenády.\nKanál inspiroval nejen v minulosti, ale i v současnosti umělce z mnoha oblastí. \"Canal Saint-Martin\" se jmenuje píseň skupiny \"Les Fatals Picards\", která byla vydána v březnu 2009.\n\nTaké se objevil v několika filmech. Ve snímku \"Hotel du Nord\" z roku 1938 byly ovšem záběry kanálu natáčeny ve filmových ateliérech. V reálných exteriérech se natáčel začátek komedie \"Život plný malérů\" (Les Malheurs d'Alfred) s Pierrem Richardem v hlavní roli (1972), kde se na mostě nad kanálem setkávají hlavní hrdinové filmu. Pravděpodobně nejznámější záběry pocházejí z filmu \"Amélie z Montmartru\" natočeném roku 2001.\n"}
{"id": "467834", "url": "https://cs.wikipedia.org/wiki?curid=467834", "title": "S-4", "text": "S-4\n\nS-4 byl sovětský obilní kombajn, který se od roku 1950 dovážel také do Československa.\n\nKombajn se začal vyrábět roku 1947 po názvem Stalinec-4. V polovině 50. let došlo k jeho modernizaci a vznikl typ \"Stalinec-4M\". Po smrti sovětského vůdce Stalina a odhalení kultu osobnosti dostaly kombajny označení \"S-4\", resp. \"S-4M\". Do Československa bylo dovezeno asi 3 000 kusů.\n\n"}
{"id": "467839", "url": "https://cs.wikipedia.org/wiki?curid=467839", "title": "Ordinácia v ružovej záhrade", "text": "Ordinácia v ružovej záhrade\n\nOrdinácia v ružovej záhrade je slovenský televizní seriál, který je inspirovaný českým seriálem Ordinace v růžové zahradě. Vysílala ho televize Markíza od roku 2007 do června 2012.\n\n\"Ordinácia v ružovej záhrade\" přibližuje divákovi svět medicíny, a to příběhy lékařů, sester a pacientů na gynekologicko-porodnickém oddělení v neznámém městě a soukromé ordinaci. Protagonisty jsou i rodinní příslušníci, přátelé, partneři a pacientky. Děj se odehrává v současnosti, klade se důraz na psychologii a autenticitu případů. Šanci dostávají i mnozí slovenští herci a mediálně známé osoby.\n\n"}
{"id": "467840", "url": "https://cs.wikipedia.org/wiki?curid=467840", "title": "Daimler", "text": "Daimler\n\nDaimler může znamenat:\n\n\n"}
{"id": "467842", "url": "https://cs.wikipedia.org/wiki?curid=467842", "title": "Screaming", "text": "Screaming\n\nScreaming (také scream nebo screamo vokál) je forma vokalizace hodně využívaná v mnoha podžánrech metalu, v hardcore, screamo, punku, emo a hlavně pak v podžánru black metal, který je tímto typický. V podstatě jde o agresivní hrdelní řev podobný growlingu. Jeho provedení je velice náročné a mnoho zpěváků si již špatnou technikou zničilo hlasivky, mezi nimi například Dani Filth a mnoho dalších. Proto se správný trénink techniky nesmí podceňovat.\n\nscreamuj.blog.cz - český web o screamingu a growlingu\n"}
{"id": "467847", "url": "https://cs.wikipedia.org/wiki?curid=467847", "title": "Porte Dauphine (stanice metra v Paříži)", "text": "Porte Dauphine (stanice metra v Paříži)\n\nPorte Dauphine je konečná stanice pařížského metra na lince 2 v 16. obvodu v Paříži. Nachází se pod náměstím \"Place du Maréchal de Lattre de Tassigny\", kam ústí \"Avenue Foch\".\n\nStanice byla otevřena 13. prosince 1900 jako součást prvního úseku ze stanice Étoile. Tehdy se linka nazývala \"2 Nord\".\n\nStanice Porte Dauphine je jednou z mála stanic, kde se dochovala původní výzdoba. Porte Dauphine je známá svými původními secesními vstupy, které navrhl Hector Guimard.\n\nOd 25. září 1988 je ze stanice možný přestup na linku RER C.\n\nJméno stanice je odvozeno od názvu jedné z městských bran. Dauphin je titul francouzského následníka trůnu. Na informačních tabulích je oficiální název stanice doplněn ještě podnázvem psaným malým písmem: \"Maréchal de Lattre de Tassigny\" podle náměstí, kde dříve stávala Porte Dauphin a kde je dnes východ z metra.\n\n"}
{"id": "467850", "url": "https://cs.wikipedia.org/wiki?curid=467850", "title": "Porte de Clignancourt (stanice metra v Paříži)", "text": "Porte de Clignancourt (stanice metra v Paříži)\n\nPorte de Clignancourt je konečná stanice pařížského metra na severní větvi linky 4. Nachází se v 18. obvodu v Paříži pod \"Boulevardem Ornano\".\n\nStanice byla otevřena 21. dubna 1908 jako součást prvního úseku linky.\n\nV plánech rozvoje sítě metra na léta 2007–2013 je zahrnuto prodloužení linky 4 z této stanice severním směrem do stanice Mairie de Saint-Ouen.\n\nClignancourt byla kdysi vesnice za Paříží, která patřila k opatství Saint-Denis. Ves byla připojena k Paříži v roce 1860. Při stavbě opevnění kolem Paříže v 19. století po ní dostala jméno jedna z bran, kterou procházela cesta z této vesnice. Nyní se takto nazývá stanice metra.\n\nStanice má tři východy na \"Boulevard Ornano\" před domy č. 79, 80bis a 82.\n\n"}
{"id": "467852", "url": "https://cs.wikipedia.org/wiki?curid=467852", "title": "Vjačeslav Fetisov", "text": "Vjačeslav Fetisov\n\nVjačeslav Aleksandrovič Fetisov (* 20. dubna 1958, Moskva) je bývalý reprezentační hokejista narozený v Sovětském svazu. Byl dlouholetý kapitán \"Sborné komandy\" a hrál na pozici obránce. Je považován za vůbec nejlepšího obránce všech dob a byl zvolen hokejovou federací IIHF do \"Týmu století\". V roce 2001 byl také zařazen do Hokejové síně slávy v Torontu. Vynikal skvělým bruslením a na obránce pozoruhodnou produktivitou. Byl členem legendární pětky spolu s Larionovem, Krutovem, Makarovem a Kasatonovem. Spolu s Larionovem se postavili trenéru Tichonovovi a v podstatě i celému systému, který zakazoval hráčům odcházet do NHL. V NHL hrával za celky New Jersey Devils a Detroit Red Wings.\n\nOd roku 2008 je také předsedou představenstva Kontinentální hokejové ligy (KHL).\n\nV mládí začal hrát za Timirjazevský rajon. V 10 letech se stal členem klubu CSKA Moskva, ve 12 letech povýšil do kategorie juniorů. Za CSKA Moskva v seniorské části hrál od roku 1977–1989. Během této doby se stal 13x mistr SSSR, 3x vyhrál zlatou hokejku, cenu pro nejlepšího hráče Evropy (1984, 1986, 1990). Třikrát byl vyhlášen nejlepším hráčem SSSR (1982, 1986, 1988), 4x získal trofej Leningradskaja-Pravda, cenu pro nejlepšího obránce SSSR (1984, 1986, 1987, 1988) a 9x byl členem prvního All - star teamu (1979, 1980, 1982–1988). Byl členem legendární \"Big Five\" (tzn. Krutov, Larionov, Makarov, Fetisov, Kasatonov). Proslavili ho i mezinárodní úspěchy. 2x juniorský mistr světa a Evropy. 1x nejlepší obránce MEJ, 2x nejlepší obránce MSJ, 1x člen All star teamu MSJ. Stal se 7x mistr světa, 1x stříbro, 3x bronz. 9x mistr Evropy, 1x stříbro, 1x bronz. 2x olympijský vítěz, 1x stříbro, 1x bronz. 1x vítěz Kanadského poháru, 1x finále, 1x semifinále. V roce 1984 se stal kapitánem SSSR a CSKA Moskva. 5x byl vyhlášen nejlepším obráncem turnaje a 9x členem All - stars teamu mistrovství světa.\n\nKdyž se CSKA Moskva utkala s New Jersey Devils, CSKA vyhrálo 5:0 a Fetisov dal 1 gól. Prohlásil, že je připraven hrát v NHL. Po pádu SSSR ho nakonec uvolnili. Na podzim 1989 odjel hrát za New Jersey. V roce 1995 přestoupil do Detroit Red Wings, kde se v ten samý rok dostal až do finále Stanley cupu. V roce 1997 a 1998 získal Stanley Cup, to už mu bylo 40 let a tak se rozhodl ukončit kariéru. Hrál i 2x NHL All - Stars game (1997, 1998). Od roku 1998–2002 působil jako asistent trenéra v New Jersey Devils. V roce 2000 získal svůj třetí Stanley Cup. V sezóně 2000/01 mohl Stanley Cup získat znova, ale New Jersey ve finále prohráli s Coloradem až po 7. zápase.V roce 2002 byl hlavním trenérem a generálním manažerem ruského týmu na ZOH 2002, kde získal bronz. Když hrál NHL, pokaždé se dostal do play - off. Od roku 2002 – 2008 byl ministr sportu, v roce 2005 vstoupil do Antidopingové agentury, kde je inauguračním předsedou. Byl i prezidentem klubu CSKA Moskva. Od roku 2008 – 2012 byl členem představenstva v KHL. V roce 2009 ve věku 51 let sehrál za CSKA Moskva jeden zápas za zraněného obránce. Na Kanadském poháru 1981 nahrával ve finále na vítězný gól proti Kanadě. Do hokejové síně slávy (Hall of Fame) byl uveden 12. listopadu 2001. Byl zvolen do \"Týmu století.\"\n\n\nBěhem své úspěšné kariéry vyhrál 2x zimní olympijské hry, 7x mistrovství světa, 2x Stanley Cup, 1x Kanadský pohár a 1x juniorské mistrovství světa. Pouze on, Igor Larionov, Joe Sakic a Scott Niedermayer těchto 5 nejvýznamnějších trofejí ledního hokeje vyhráli. Je členem Triple Gold Clubu, jenž sdružuje hráče, kteří vyhráli všechny tři hlavní hokejové turnaje (Stanley Cup, Olympijské hry a Mistrovství světa).\n\nV letech 2002 – 2008 byl ruským ministrem sportu.\n\nMá ženu Ladlenu a dceru Nastyu. V roce 1979 při zájezdu do Nizozemí se těžce zranil a musel vynechat MS 1979, obdobný osud ho potkal i při Kanadském poháru 1984. Při jedné z nehod, zemřel jeho bratr Anatoly, Sláva byl řidič. V roce 1997, po zisku Stanley Cupu měl spolu s Vladimírem Konstantinovem nehodu v limuzíně, Kontantinov skončil na vozíčku, ale Sláva byl ještě schopen hrát, obviněn byl řidič limuzíny. Hned rok na to pro něj získal znova Stanley Cup. Je po něm pojmenována planetka.\n"}
{"id": "467854", "url": "https://cs.wikipedia.org/wiki?curid=467854", "title": "Synchronizátor", "text": "Synchronizátor\n\nSynchronizátor je zařízení k synchronizaci fotoaparátu a studiového osvětlení pro synchronní provoz závěrky fotoaparátu a blesku. V principu se jedná o drátěnou spoušť.\n\nSynchronizační kabel spojuje blesk s fotoaparátem. Ostatní blesky se rozsvěcují na základě jednoho připojeného blesku. Obvykle se dodává spolu se studiovými světly.\n\nNevýhody: fotograf je omezen délkou kabelu; při fotografování na ulici je pravděpodobné, že další blesky nebudou fungovat.\n\nInfračervený vysílač (synchrokontakt) se připojuje k sáňkám fotoaparátu a speciální čidla na blesku detekují infračervený signál, což vede k zažehnutí záblesku.\n\nNevýhody: na ulici obvykle blesk nepřijme signál od vysílače.\n\nRadiový synchronizátor se skládá ze dvou částí. Vysílač se připojuje k sáňkám fotoaparátu a přijímač se připojuje k zánlesku. Existuje možnost s jedním vysílačem synchronizovat více než jeden přijímač. Umožňuje ovládat pulzní světlo dokonce v jiné místnosti.\n\nNevýhody: levné modely radiosynchronizátorů pracují s rychlostí závěrky 1/60 sekundy, což může vést k rozmazání snímků.\n\nDalší možností je synchronizovat studiový blesk pomocí vestavěného blesku fotoaparátu.\n\nNevýhodou je, když se studiový blesk odpálí předčasně předzáblesky. Je proto nutné zakázat TTL měření (Through the lens).\n\n\n"}
{"id": "467856", "url": "https://cs.wikipedia.org/wiki?curid=467856", "title": "Daimler AG", "text": "Daimler AG\n\nDaimler AG (ISIN: DE0007100000; původně Daimler-Benz AG, DaimlerChrysler AG) je německá společnost (nezaměňovat se společností Daimler Motor Company z Británie) a jeden z největších výrobců automobilů na světě. Společně s výrobou osobních automobilů Mercedes-Benz, Daimler vyrábí nákladní automobily a autobusy a také provádí finanční služby prostřednictví své firmy Daimler Financial Services. Společnost také vlastní majoritní podíly ve skupině EADS, F1 týmu Vodafone McLaren Mercedes a v japonském výrobci nákladních automobilů Mitsubishi Fuso Truck and Bus Corporation. Daimler vyrábí automobily, nákladní vozidla a autobusy pod značkami Mercedes-Benz, Maybach, AMG, Smart, Setra, Orion, Freightliner, Mitsubishi Fuso, Detroit Diesel, Western Star, Sterling Trucks, Thomas Built Buses.\n\nVýroba probíhá prakticky globálně na území celého světa. Produkční továrny jsou v zemích: Německo, USA, Kanada, Mexiko, Francie, Spojené království, Španělsko, Portugalsko, Česká republika, Turecko, Čína, Indie, Indonésie, Argentina, Brazílie, Jižní Afrika, Japonsko, Vietnam.\n\n\"Viz níže jsou detaily jednotlivých produkčních továren pro značku Mercedes-Benz automobily\"\n\n\"Viz níže Daimler Trucks\"\n\nDaimler Trucks Evropa – Latinská Amerika\n\nDaimler Trucks Severní Amerika\n\nDaimler Trucks Asie\n\nDaimler AG vlastní v Česku prodejní a distribuční společnost Mercedes-Benz Česká republika s.r.o. Sídlo této firmy je v Praze 4. Společnost se obecně zabývá prodejem a servisem osobních i užitkových vozidel značky Mercedes-Benz a Smart.\n\nOd roku 1995 působí na českém trhu i společnost poskytující finanční služby pod názvem Mercedes-Benz Leasing Bohemia s.r.o. Tato firma se zaměřovala na leasingové služby k prodeji značek Mercedes-Benz a Setra. V roce 2001 byla společnost přejmenována na DaimlerChrysler Services Bohemia s.r.o., kdy opět v roce 2008 došlo ke změně názvu společnost na Mercedes-Benz Financial Services Česká republika s.r.o. K dnešnímu dni se společnost zaměřuje na financování značek automobilů Mercedes-Benz, Smart, Mitsubishi Fuso, Chrysler, Jeep, Dodge a Setra .\n\nJako výrobní podnik je v Česku Daimler AG přítomný přes společnost EvoBus GmbH, respektive EvoBus Česká republika s.r.o. Jedná se o továrnu v Holýšově, kde je zaměstnáno 650 zaměstnanců (ke dni 31. 12. 2018). Produkty továrny jsou rámy (kostry) pro autobusy Mercedes-Benz, Setra, Omnibusse. Tyto automobilové díly jsou dodávány do německé továrny v Mannheimu k finální montáži. Holýšovská továrna byla začleněna do EvoBusu v roce 1999 .\n\n\n"}
{"id": "467862", "url": "https://cs.wikipedia.org/wiki?curid=467862", "title": "Porte d'Orléans (stanice metra v Paříži)", "text": "Porte d'Orléans (stanice metra v Paříži)\n\nPorte d'Orléans je konečná stanice pařížského metra na jižní větvi linky 4. Nachází se ve 14. obvodu v Paříži na křižovatce \"Avenue du Général Leclerc\", \"Boulevard Jourdan\" a \"Boulevard Brune\", které se stýkají u náměstí \"Place du 25 Août 1944\".\n\nStanice byla otevřena 30. října 1909 jako součást druhého úseku linky.\n\n16. prosince 2006 byl umožněn přestup na tramvajovou linku T3.\n\nV polovině roku 2012 má dle plánu dojít k prodloužení tratě o tři nové stanice. Tím by \"Porte d'Orléans\" po více jak 100 letech přestala být konečnou stanicí.\n\nJméno stanice je odvozeno od názvu jedné z městských bran, kterou procházela silnice do města Orléans. Na informačních tabulích je oficiální název stanice doplněn ještě podnázvem psaným malým písmem: \"Général Leclerc\" podle názvu ulice pojmenované po generálu Leclercovi.\n\nStanice má několik vchodů:\n"}
{"id": "467866", "url": "https://cs.wikipedia.org/wiki?curid=467866", "title": "Mazivo", "text": "Mazivo\n\nMazivo, někdy přejatým slovem lubrikant, je látka (často kapalná) určená k omezení tření mezi dvěma povrchy. Zvyšuje účinnost a omezuje otěr. Může mít i další funkce, například rozpouštění a přenos cizích částic nebo odvod tepla.\n\nJednou z velkých oblastí použití maziv, ve formě motorového oleje, je mazací a ochranná funkce ve spalovacích motorech motorových vozidel a poháněných strojů.\n\nMaziva typicky obsahují 90 % základového oleje (většinou ropné frakce, tedy minerálního oleje) a do 10 % aditiv. Někdy se jako základové oleje používají také rostlinné oleje nebo syntetické kapaliny, například polyolefiny, estery, silikonové oleje, fluorkarbony a mnoho dalších látek. Aditiva snižují tření a otěr, zvyšují viskozitu, zlepšují viskozitní index, odolnost proti korozi a oxidaci, stárnutí nebo kontaminaci apod.\n\nNěkdy (jako v případě použití pro dvoudobé spalovací motory) se maziva přidávají do paliv. Sirné nečistoty v palivech mají také určité mazací vlastnosti, což je potřeba brát v úvahu při přechodu na nízkosirnou naftu. Zlepšení mazacích schopností se dosahuje také přidávání bionafty do nafty.\n\nKluzná ložiska čerpadel mohou být mazána přepravovanou kapalinou, pokud je zaručeno, že nemá abrazivní účinky. Např. oběhová čerpadla otopných systémů bývají mazána topnou vodou. Zjednodušuje se tím konstrukce čerpadla, které se potom obejde bez ucpávek.\nMezi nekapalná maziva patří plastická maziva, prášky (suchý grafit, PTFE, disulfid molybdenu, disulfid wolframu apod.), PTFE pásky používané v instalatérství, vzduchový polštář apod. Suchá maziva, například grafit nebo disulfidy kovů, nabízejí mazací schopnosti i při vyšších teplotách (až 350 °C) než kapalná maziva. Určité \"mazací\" vlastnosti (snížení tření) vykazují kompaktní vrstvy oxidů kovů, ovšem jejich praktické využití zatím nepřipadá v úvahu pro jejich nestabilní podstatu.\n\nJinou metodou, jak snížit tření a otěr, je použít ložiska, například kuličková, válečková nebo vzduchová, která však sama o sobě vyžadují mazání, případně využití zvuku (akustické mazání).\n\nKromě průmyslových aplikací mají maziva mnoho dalších použití. Patří mezi ně biomedicínské aplikace (např. mazání umělých kloubů) nebo využití jako osobní lubrikanty pro sexuální účely.\n\n\n"}
{"id": "467868", "url": "https://cs.wikipedia.org/wiki?curid=467868", "title": "Glaucidium", "text": "Glaucidium\n\nSlovo Glaucidium má v biologii dva významy:\n"}
{"id": "467870", "url": "https://cs.wikipedia.org/wiki?curid=467870", "title": "Milada Špálová", "text": "Milada Špálová\n\nMilada Špálová, \"rozená\" Benešová (30. května 1884, Beroun – 1. prosince 1963, Liberec) byla česká malířka.\n\nV letech 1900–1905 studovala na UMPRUM v Praze a na škole prof. W. Thora v Mnichově. V letech 1906–1915 pracovala pro umělecké družstvo Artěl v Praze. Poté žila na Podkarpatské Rusi (Sevluš, Užhorod). Malovala krajinu a zátiší, zejména květiny a náměty z Českého ráje, Turnovska a Podkarpatské Rusi. Její manžel František byl bratrem malíře Václava Špály.\n\n"}
{"id": "467871", "url": "https://cs.wikipedia.org/wiki?curid=467871", "title": "La Courneuve – 8 Mai 1945 (stanice metra v Paříži)", "text": "La Courneuve – 8 Mai 1945 (stanice metra v Paříži)\n\nLa Courneuve – 8 Mai 1945 je konečná stanice pařížského metra na lince 7. Leží za hranicemi Paříže na předměstí La Courneuve pod kruhovým náměstím \"Place du 8 Mai 1945\".\n\nStanice byla otevřena 6. května 1987 při posledním rozšíření linky ze sousední stanice Fort d'Aubervilliers. Další prodloužení se plánuje v časovém horizontu 2013–2020.\n\n6. července 1992 byl umožněn přestup na tramvajovou linku T1. V roce 2005 byla stanice renovována.\n\nJméno stanice se skládá ze dvou názvů. \"La Courneuve\" podle města, ve kterém se nachází a \"8 Mai 1945\" podle náměstí pojmenovaném na počest ukončení druhé světové války.\n\n"}
{"id": "467875", "url": "https://cs.wikipedia.org/wiki?curid=467875", "title": "Třída Drake", "text": "Třída Drake\n\nTřída Drake byla třídou pancéřových křižníků Britského královského námořnictva. Skládala se z jednotek \"Drake\", \"Good Hope\", \"King Alfred\" a \"Leviathan\", které byly postaveny byly v letech 1899—1903.\n\nTřída \"Drake\" byla vylepšenou a zvětšenou verzí předchozí třídy \"Cressy\". Díky výkonnějším strojům také dosahovaly vyšší rychlosti. Výzbroj středního kalibru byla posílena o čtyři hlavně. Lodě tak nesly dvě 234mm děla, šestnáct 152mm kanónů, lehká děla ráží 76 a 47 mm a také dva torpédomety.\n\nVšechny čtyři jednotky se účastnily bojů první světové války, přičemž dvě z nich byly ve válce potopeny. \"Good Hope\" byl vlajkovou lodí admirála Cradocka v bitvě u Coronelu dne 1. listopadu 1914. Byl potopen palbou německých křižníků SMS \"Scharnhorst\" a SMS \"Gneisenau\", přičemž se potopil s celou posádkou 900 mužů včetně kontradmirála Craddocka. \"Drake\" potopila 2. října 1917 německá ponorka \"U 79\". \"King Alfred\" byl v dubnu roku 1918 poškozen minou (možná torpédem) a do aktivní služby se již nevrátil. \"King Alfred\" a \"Leviathan\" byly v roce 1920 sešrotovány.\n\n\n"}
{"id": "467878", "url": "https://cs.wikipedia.org/wiki?curid=467878", "title": "Mairie de Montreuil (stanice metra v Paříži)", "text": "Mairie de Montreuil (stanice metra v Paříži)\n\nMairie de Montreuil je konečná stanice pařížského metra na východní větvi linky 9. Leží za hranicemi Paříže na předměstí Montreuil pod křižovatkou \"Avenue du Président Wilson\" a \"Boulevard Rouget de Lisle\"\n\nStanice byla otevřena 14. října 1937 při posledním rozšíření linky, kdy byl otevřen úsek od Porte de Montreuil.\n\nStanice byla do roku 2008 postupně modernizována. V rámci úprav vznikl i nový vstup do stanice.\n\nJedna zeď na nástupišti je zdobená mozaikou z roku 1937. Mozaika je vytvořená keramickými dlaždicemi z porcelánky v Sèvres a představuje mapu města Montreil s obrazy významných památek.\n\nStanice se nachází v blízkosti radnice města, po níž nese jméno (\"mairie\" = radnice).\n"}
{"id": "467884", "url": "https://cs.wikipedia.org/wiki?curid=467884", "title": "Norbert Conrad Kaser", "text": "Norbert Conrad Kaser\n\nNorbert Conrad Kaser (19. dubna 1947 Brixen — 21. srpna 1978 Bruneck) byl jihotyrolský rebelující spisovatel a básník, píšící v německém jazyce.\n\nKaser vyrůstal v Brunecku v Pustertalu. Po půlročním intermezzu v kapucínském klášteře a přerušených studiích ve Vídni se vrátil do Jižního Tyrolska, kde se snažil uživit jako venkovský učitel či přispěvatel regionálního tisku. V sedmdesátých letech u něj sílí alkoholismus. Dva roky před smrtí vstoupil do Komunistické strany Itálie a vystoupil z katolické církve s odůvodněním, že je zbožný člověk.\n\nKaser byl \"enfant terrible\" jihotyrolské literatury, jejíž dosavadní díla většinou považoval za bezcenná. Psal básně, prózu a literární dopisy, vše osobitým stylem a důsledně malými písmeny (podepisoval se jako n. c. kaser). Mnohá z jeho děl jsou ostrou kritikou malosti a nesnášenlivosti mezi jeho jihotyrolskými spoluobčany. Knižně vyšla jeho díla až posmrtně.\n\n"}
{"id": "467899", "url": "https://cs.wikipedia.org/wiki?curid=467899", "title": "Tupesy", "text": "Tupesy\n\nObec Tupesy se nachází v okrese Uherské Hradiště ve Zlínském kraji. Obec Tupesy proslulá tupeskou keramikou leží asi 12 km západně od Uherského Hradiště po obou stranách Zlechovského potoka na jihovýchodním okraji Chřibů. Obec stavebně splývá se sousední obcí Zlechovem. Žije zde obyvatel.\n\nObec je připomínána v roce 1220 jako majetek Velehradského kláštera cisterciáků. Řeholníci se zasloužili o kolonizaci regionu, zejména o zemědělské využití.\n\nObec byla odedávna proslulá svým vinařstvím a hlavně hrnčířstvím, keramická tvorba fajánse byla spojováno s regionální tradicí kultury habánů. Na počátku 20. století začala keramická výroba upadat.\nRoku 1914 se na podnět slováckého etnografa a publicisty Františka Kretze (1859-1929) pokusili o obnovení hrnčířského řemesla Jaroslava Úředníčková (*1874), její syn Svatopluk Úředníček a rodina Tichých. Tato tradice byla obnovena v 90. letech 20. století keramickou dílnou rodiny Úředníčkovy, jejíž tvorba a sbírka byla zpřístupněna veřejnosti jako Tupeské muzeum keramiky. V obci dnes působí několik malých keramických dílen.\n\nJedna je umístěna uprostřed obce v domě č.p. 118, obydlí drobného zemědělce a hrnčíře. Dům (skanzen) je památkou lidové architektury. Z dalších pamětihodností připomeňme kapli Navštívení Panny Marie z doby po roce 1920 a barokní sochu svatého Jana Nepomuckého. U budovy školy jsou umístěny pomníky padlým v první a druhé světové válce.\n\n\n"}
{"id": "467905", "url": "https://cs.wikipedia.org/wiki?curid=467905", "title": "Narva PSK", "text": "Narva PSK\n\nNarva PSK je hokejový klub z Narvy, který hraje Estonskou hokejovou ligu. Jejich domovským stadionem byl Narva jäähall. Klub zanikl v roce 2010, ale v roce 2011 byl znovu obnoven.\n\n\n"}
{"id": "467910", "url": "https://cs.wikipedia.org/wiki?curid=467910", "title": "Energija Elektrėnai", "text": "Energija Elektrėnai\n\nEnergija Elektrėnai je hokejový klub z Elektrėnai, který hraje Litevskou hokejovou ligu. Jejich domovským stadionem je Elektrėnų ledo halė.\n\n\n"}
{"id": "467911", "url": "https://cs.wikipedia.org/wiki?curid=467911", "title": "Nik's Brih Rīga", "text": "Nik's Brih Rīga\n\nNik's Brih Riga byl hokejový klub z Rigy. Klub hrával jen Lotyšskou hokejovou ligu. Klub byl založen roku 1987 a zanikl roku 2000. Jejich domovským stadionem byl Riga ledus halle.\n\n\n"}
{"id": "467914", "url": "https://cs.wikipedia.org/wiki?curid=467914", "title": "Albatros de Brest", "text": "Albatros de Brest\n\nLes Albatros de Brest je hokejový klub z Brestu, který hraje francouzskou Divizi 1. Klub byl založen roku 1991. Jejich domovským stadionem je Rinkla Stadium s kapacitou 1100 diváků.\n\n\n"}
{"id": "467915", "url": "https://cs.wikipedia.org/wiki?curid=467915", "title": "Tornado Luxembourg", "text": "Tornado Luxembourg\n\nTornado Luxembourg je profesionální lucemburský hokejový tým. Byl založen v roce 1987. Domovský stadion se jmenuje Kockelscheuer Arena v Kockelscheieru s kapacitou 1000 lidí.\n\n\n"}
{"id": "467918", "url": "https://cs.wikipedia.org/wiki?curid=467918", "title": "HK Partizan", "text": "HK Partizan\n\nHK Partizan je hokejový klub z Bělehradu, který hraje Slohokej ligu a na konci sezóny naskočí do finále play off Srbské ligy. Klub byl založen roku 1948. Jejich domovským stadionem je Pionir s kapacitou 2000 diváků.\n\n\n"}
{"id": "467923", "url": "https://cs.wikipedia.org/wiki?curid=467923", "title": "HC Bat Jam", "text": "HC Bat Jam\n\nHC Bat Jam je izraelský hokejový klub z Bat Jama, který hraje Izraelskou hokejovou ligu v Izraeli.\n\nKlub byl založen roku 1988. Jeho domovským stadionem je Ice Peaks Arena s kapacitou 250 diváků.\n\n"}
{"id": "467926", "url": "https://cs.wikipedia.org/wiki?curid=467926", "title": "Cardiff Devils", "text": "Cardiff Devils\n\nCardiff Devils je hokejový klub z Cardiffu, který hraje Britskou hokejovou ligu v Británii.\n\nKlub byl založen roku 1986. Jejich domovským stadionem je Cardiff Arena s kapacitou 2500 lidí.\n\n"}
{"id": "467927", "url": "https://cs.wikipedia.org/wiki?curid=467927", "title": "Húrinovy děti", "text": "Húrinovy děti\n\nHúrinovy děti (v originále \"The Children of Húrin\") je román J. R. R. Tolkiena, odehrávající se ve fantasy světě Středozemi. Příběh Húrinových dětí se odehrává přibližně 6500 let před dějem nejslavnějšího Tolkienova románu Pána prstenů. Ve zkrácené a poněkud odlišné verzi se příběh objevil už ve starších Tolkienových knihách (připravených k vydání jeho synem Christopherem) Silmarillion a Nedokončené příběhy. Rovněž Húrinovy děti připravil k vydání Christopher Tolkien a poprvé byly publikovány v r. 2007, česky rovněž 2007.\n\nHúrinovy děti jsou velkolepým příběhem o statečném válečníku Túrinu Turambarovi, tragickém hrdinovi, který byl za skutky svého otce proklet Temným pánem Morgothem. Děj se odehrává na severu Beleriandu. Celý život ho pronásleduje kletba, před kterou se snaží skrýt, ale pokaždé ho dostihne. Nejsmutnější a nejtemnější příběh z Tolkienových příběhů.\n\nPřesto je také hrdinou, mezi jeho největší činy patří usmrcení Glaurunga, otce draků.\nPříběh Húrinových dětí je jedním z nejstarších příběhů, až po Silmarilionu který začal Tolkien o Středozemi vytvářet – dávno před tím, než tušil, že do stejného světa jednou zasadí hobity a svůj největší příběh, Pána prstenů. Tolkien vytvořil mytický svět se svými „velkými dějinami“, které jsou vyprávěny v Silmarillionu, do nějž zasadil několik příběhů, které mohou stát víceméně samostatně. Vedle příběhu o dětech nezlomného hrdiny Húrina je to romantický epos o smrtelném člověku Berenovi, který se zamiluje do elfí dívky Lúthien, a vyprávění o zkáze skrytého města Gondolinu. Tyto tři příběhy začal Tolkien vytvářet někdy v letech I. světové války a ač se k nim po celý život vracel, aby je přepracoval, ani jeden z nich se mu nepodařilo dovést do finální podoby. Od Húrinových dětí existuje několik protichůdných verzí, mimo jiné i rozsáhlá aliterační báseň. Příběh dotvořil pouze ve zkrácené podobě, v níž byl publikován v Silmarillionu (1977, česky 1992). Delší verze se objevuje v Nedokončených příbězích (1980, česky 1994), vyprávění je však útržkovité, přibližně na třech místech je příběh zcela přerušen. Dalším zkoumáním otcovy pozůstalosti se však Christopheru Tolkienovi podařilo sestavit jeden ucelený příběh.\n\nV sindarštině se příběh nazývá \"Narn i Chîn Húrin\" (původně uvedeno jako \"Narn i Hîn Húrin\").\n"}
{"id": "467930", "url": "https://cs.wikipedia.org/wiki?curid=467930", "title": "Maddogs München", "text": "Maddogs München\n\nMaddogs München, dříve znám pod názvem EC Hedos München, byl německý klub ledního hokeje, který sídlil v mnichovském městském obvodu Milbertshofen-Am Hart.\n\nZaložen byl v roce 1970 pod názvem EHC 70 München. V roce 1976 došlo k fúzi s Münchenerem EV. V letech 1982 až 1994 byl oficiální název EC Hedos München. Na přelomu 80. a 90. let hrával nejvyšší německou soutěž. V sezóně 1993/94 získal ligový titul v poslední bundesligové sezóně (od další sezóny DEL). Po této sezóně byl název změněn na Maddogs Mnichov, pro finanční potíže však klub v průběhu sezóny 1994/95 z ligy odstoupil. Pro dluhy ve výši 15 milionů marek byl poté na klub vyhlášen konkurs, což znamenalo definitivní zánik. Klubové barvy byly modrá a bílá.\n\nSvé domácí zápasy odehrával v Olympia-Eissportzentrum s kapacitou 6 262 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "467934", "url": "https://cs.wikipedia.org/wiki?curid=467934", "title": "HC Milano", "text": "HC Milano\n\nHC Milano Vipers je italským hokejovým týmem sídlícím v Milánu hrajícím Italskou ligu.\n\n"}
{"id": "467939", "url": "https://cs.wikipedia.org/wiki?curid=467939", "title": "Oldřich Wenzl", "text": "Oldřich Wenzl\n\nOldřich Wenzl (3. října 1921, Mělník – 7. srpna 1969, Mělník) byl český básník, člen surrealistické skupiny Ra. \n\nOtec JUDr. Oldřich Wenzl st. byl mělnickým advokátem. Oldřich Wenzl vystudoval v roce 1940 gymnázium na Mělníku. Od roku 1945 pracoval jako úřední ředitelství Škodových závodů v Praze a současně studoval práva. Studium ukončil úspěšně v roce 1948. Byl zaměstnán jako úředník a právník v Mělníku, Praze a Neratovicích. Trpěl roztroušenou sklerózou a od roku 1960 do smrti byl hospitalizován, převážně v mělnické léčebně Na Podolí, kde zemřel. Většinu svých básní napsal nebo diktoval v nemocnici. \n\nJe pochován na hřbitově v Chloumku u Mělníka. \n\nLudvík Kundera zhodnotil v roce 1963 dílo Oldřicha Wenzla, tehdy již nemocného, takto:\n\n\nOd šedesátých letech 20. století inscenovala jeho verše divadla malých forem a poezie: 1964 Takzvané divadlo poezie, 1967, Malé divadlo hudby Brno, 1972 Viola Praha, 1975 a 1980 Divadlo Orfeus, 1983 Malé divadlo v Ústí nad Labem, 1987 Divadlo Protoč Praha), 1987 Divadlo poezie Teplice, 1989 Divadlo hudby Olomouc, 2012 Hadivadlo Brno.\n\n\n\nTzv. Wenzlova vila stojí, ve které Oldřich Wenzl žil, stojí v Mělníku, Radniční ulici č.p. 2. Secesní vila, kterou navrhl architekt Bohumil Hypšman, přešla sňatkem do rodiny Wenzlů. Je označena jako regionální památka. V roce 2017 se město Mělník pokusilo získat vilu v dražbě, ale neuspělo. \n\n"}
{"id": "467942", "url": "https://cs.wikipedia.org/wiki?curid=467942", "title": "Lovro Zovko", "text": "Lovro Zovko\n\nLovro Zovko (* 18. března 1981, Záhřeb, Jugoslávie) je chorvatský profesionální tenista.\n\nNa počátku let 2000 a 2001 se probojoval do finále čtyřhry turnaje v Umagu, kde byl v obou ročnících jeho spoluhráčem Ivan Ljubičić.\n\nV roce 2007 postoupil spolu s Tomášem Cibulcem ve čtyřhře do finále moskevského Kremlin Cupu, kde podlehli ruské dvojici Marat Safin a Dmitrij Tursunov 6–4, 6–2. Ve čtvrtfinále turnaje porazili druhý nasazený pár Lukáš Dlouhý a Pavel Vízner 6–2, 6–2, kteří se danou sezónu probojovali do finále na French Open i US Open. Spolu s Łukaszem Kubotem byl také ve finále čtyřhry na Grand Prix de Tennis de Lyon 2007. Zde si připsali semifinálové vítězství nad favorizovanou druhou nasazenou dvojicí Jonathan Erlich a Andy Ram 7–6 (4), 4–6, [10–5]. Ovšem ve finále podlehli francouzskému páru Sébastien Grosjean a Jo-Wilfried Tsonga 6–4, 6–3, který do turnaje nastoupil na divokou kartu. Zovko tak dosáhl finálové účasti ve dvou po sobě jdoucích turnajích okruhu ATP.\n\n"}
{"id": "467944", "url": "https://cs.wikipedia.org/wiki?curid=467944", "title": "Jaroslav Krombholc", "text": "Jaroslav Krombholc\n\nJaroslav Krombholc (30. ledna 1918, Praha – 16. července 1983, tamtéž) byl český dirigent a hudební skladatel. \n\nPocházel z hudebnické rodiny, vystudoval mělnické gymnázium. Ještě jako student gymnázia byl v letech 1934/1935 jediným soukromým žákem Otakara Ostrčila. Po maturitě studoval na Pražské konzervatoři obor hudební kompozice u Otakara Šína a na mistrovské škole u Vítězslava Nováka (1937–1940), dirigování u Pavla Dědečka (1938–1940) a na mistrovské škole u Václava Talicha (1940–1942). V období do uzavření vysokých škol studoval rovněž jazyky (němčina, francouzština) na Filosofické fakultě UK v Praze . \n\nJako dirigent a skladatel spolupracoval s Divadlem E. F. Buriana (1939/1940).\n\nJiž během studií byl pozván Zdeňkem Chalabalou ke korepetování do pražského Národního divadla. Zde byl pak od dubna 1940 do konce roku 1943 angažován. Vedle své činnosti dirigenta v ND byl současně i šéfem opery Státního divadla v Ostravě.\n\nPohostinsky dirigoval v České filharmonii.\n\nV roce 1945 byl jmenován do kolektivního vedení Národního divadla spolu s Otakarem Jeremiášem a Karlem Nedbalem. Od roku 1949 působil v Národním divadle střídavě ve funkcích dirigenta, hlavního dirigenta a šéfa opery. V roce 1975 se na tři roky ujal místa šéfdirigenta Symfonického orchestru Československého rozhlasu, současně však pohostinsky dirigoval i v Národním divadle.\n\nJeho manželkou byla sopranistka Národního divadla Maria Tauberová. Manželku často doprovázel na klavír na jejích recitálech.\n\nPůsobil také v rozhlase a nahrál řadu gramofonových snímků. Se souborem ND se účastnil uměleckých zájezdů do Německa, Belgie, Rakouska a bývalého Sovětského svazu. Dirigoval také ve Velké Británii, Nizozemsku a dalších zemích. \nSkladbě se věnoval od studentských let. Později se však soustředil na činnost dirigentskou a komponoval jen sporadicky. Z jeho díla jsou známy:\nCenami byly byly odměněny:\n\n\n\n"}
{"id": "467945", "url": "https://cs.wikipedia.org/wiki?curid=467945", "title": "Durham Wasps", "text": "Durham Wasps\n\nDurham Wasps byl hokejový klub z Durhamu, který hrál Britskou hokejovou ligu v Británii.\n\nKlub byl založen roku 1947. Zanikl roku 1996. Jejich domovským stadionem byl Durham Ice Rink s kapacitou 2860 lidí.\n\n"}
{"id": "467948", "url": "https://cs.wikipedia.org/wiki?curid=467948", "title": "Tarn (departement)", "text": "Tarn (departement)\n\nTarn je francouzský departement ležící v Okcitánii.\n\nTarn je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "467949", "url": "https://cs.wikipedia.org/wiki?curid=467949", "title": "Darren Sutherland", "text": "Darren Sutherland\n\nDarren John Sutherland (18. dubna 1982, Dublin, Irsko – 14. září 2009, Bromley, Londýn, Spojené království) byl irský profesionální boxer.\n\nÚspěchy na amatérské úrovni začal sbírat rokem 2005. Třikrát získal titul šampiona irské oblasti Leinster a třikrát získal také irský titul, když vždy ve finále porazil Darrena O’Neilla.\n\nV roce 2005 se zúčastnil Světového amatérského šampionátu a v roce 2007 na té samé akci získal stříbrnou medaili. Má také dvě zlaté medaile ze šampionátů Evropské unie.\n\nNejvětší úspěch přišel s rokem 2008, kdy získal bronzovou medaili na olympiádě v Pekingu. Poté prohlásil, že to byl jeho poslední zápas na amatérské úrovni.\n\nV roce 2008 podepsal kontrakt s promotérem Frankem Maloneyem. První čtyři zápasy na této úrovni vyhrál, debut si odbyl 18. prosince 2008 v Dublinu.\n\nDne 14. září 2009 se oběsil. Byl nalezen ve svém bytě v Bromley svým promotérem Frankem Maloneym.\n\n"}
{"id": "467950", "url": "https://cs.wikipedia.org/wiki?curid=467950", "title": "Moll Davis", "text": "Moll Davis\n\nMoll Davis (1648 Westminster – 1708 Londýn), vlastním jménem \"Mary Davis\", byla anglická herečka a kurtizána, milenka krále Karla II.\n\nMary 'Moll' Davis byla populární tanečnice, zpěvačka a herečka. Roku 1667, po divadelním představení, se seznámila s Karlem II. Z jejich vztahu se narodila dcera, Lady Mary Tudor (1673–1726). Její rivalkou v králově přízni byla Nell Gwyn (1650–1687), která nakonec docílila toho, že Karel vztah s Moll ukončil. Moll pobírala poté rentu 1000 liber a užívala dům v Londýně.\n\nV premiéře opery \"Venuše a Adonis\" od Johna Blowa roku 1681 v Oxfordu hrála roli Venuše. Roli Kupida hrála její dcera, tehdy devitiletá.\n\nV prosinci 1686 se Moll Davisová provdala za francouzského muzikanta a skladatele Jacquse Paisiblea (asi 1656-1721). Manželé se připojili k exilovému dvoru Jakuba II. v Saint-Germain-en-Laye, ale v roce 1693 se vrátili do Anglie, kde se Paisible stal skladatelem u prince Jiřího, manžela Anny Stuartovny, dědičky trůnu.\n"}
{"id": "467951", "url": "https://cs.wikipedia.org/wiki?curid=467951", "title": "Var (departement)", "text": "Var (departement)\n\nVar je francouzský departement v regionu Provence-Alpes-Côte d'Azur, na pobřeží Středozemního moře. Název má podle řeky Var, sídlem prefekta je město Toulon.\n\nVar je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789. Území historicky patřilo do oblasti Provence.\n\nDepartement Var hraničí na západě s departementy Bouches-du-Rhône, na severu s Alpes-de-Haute-Provence, na východě s Alpes-Maritimes a se Lvím zálivem a s Středozemním mořem na jihu. Jeho pobřeží tvoří západní část Francouzské riviéry. Nejvyšším místem je vrchol montagne de Lachens (1714 m) v Préalpes de Castellane.\n\nV severní části na hranicích s departmentem Alpes-de-Haute-Provence je vodní nádrž Sainte-Croix a Grand canyon du Verdon. V severní části území leží vojenský prostor Canjuers. Na východě je na řece Biançon vodní nádrž Saint-Cassien. Východní hranici tvoří řeka Siagne.\n\nÚzemí protíná z východu na západ dálnice A8. Do Toulonu vede od západu dálnice A50. Z Toulonu na severovýchod do Le Cannet-des-Maures vede dálnice A57. Z La Garde na východ do La Londe-les-Maures vede dálnice A570.\n\n\n\n"}
{"id": "467955", "url": "https://cs.wikipedia.org/wiki?curid=467955", "title": "Hébertisté", "text": "Hébertisté\n\nHébertisté byli stoupenci Jacquesa Héberta, radikálně levicového revolučního novináře, který působil v Zákonodárném národním shromáždění a Národním konventu během Velké francouzské revoluce. Hébertisté byli radikální křídlo klubu cordeliérů a pokračovatelé \"Zběsilých\".\n\nByli zanícení zastánci kultu Rozumu, podporovali použití síly k dekristianizaci Francie a byli proti kultu Nejvyšší bytosti. Hébertisté byli také hlavními organizátory pádu girondistů v červnu 1793 požadujíce rozšíření revoluční válek jak ve Francii, tak po Evropě. Vyvíjeli nátlak na Národní Konvent za přijetí radikálních opatření, jak politických (\"loi des suspects\", 17. září 1793), tak ekonomických (\"loi du maximum général\", září 1793). \n\nVýbor pro veřejné blaho, stále více znepokojen radikálními požadavky, nařídil zatčení hébertistů a vůdci hnutí včetně Jacquesa Héberta byli popraveni gilotinou. Sansculoti byli jejich zmizením naprosto dezorientováni. \n\n"}
{"id": "467956", "url": "https://cs.wikipedia.org/wiki?curid=467956", "title": "Utrecht Dragons", "text": "Utrecht Dragons\n\nUtrecht Dragons je profesionální nizozemský hokejový tým. Byl založen v roce 2008. Domácím stadionem je De Vechtsebanen.\n\n\n"}
{"id": "467958", "url": "https://cs.wikipedia.org/wiki?curid=467958", "title": "Radek Matějovský", "text": "Radek Matějovský\n\nRadek Matějovský (* 17. listopadu 1977, Praha) je český hokejový útočník. Většinu kariéry strávil v Plzni. Mezi jeho další působiště patří Pardubice, Slavia Praha a Jihlava. Nyní působí v Plzni.\n\n\n"}
{"id": "467960", "url": "https://cs.wikipedia.org/wiki?curid=467960", "title": "Filip Nikolic", "text": "Filip Nikolic\n\nFilip Nikolic (1. září 1974, Saint-Ouen – 16. září 2009) byl francouzský herec a zpěvák, známý také jako člen hudební skupiny 2Be3.\n\nNarodil se v departementu Seine-Saint-Denis. Pocházel ze srbské rodiny a vyrůstal na okraji Paříže.\n\nJako herec působil především v seriálech a českým divákům může být znám například ze seriálu \"Navarro\".\n\nVe Francii byl znám jako frontman populární kapely 2Be3.\n\nZemřel 16. září 2009 v době, kdy připravoval sólové album.\n\n"}
{"id": "467961", "url": "https://cs.wikipedia.org/wiki?curid=467961", "title": "Roko Karanušić", "text": "Roko Karanušić\n\nRoko Karanušić (* 5. září 1982, Záhřeb, Jugoslávie) je\nchorvatský profesionální tenista, který nastoupil tenisovou kariéru na okruhu ATP v roce 2000. V jeho rámci nevyhrál žádný turnaj ve dvouhře, ani ve čtyřhře. Dosud získal 3 tituly ve dvouhře na challengerech ATP. Na žebříčku ATP byl pro dvouhru nejvýše postaven na 88. místě (2. února 1009). Jeho mateřským oddílem je Partizan Bělehrad.\n\n"}
{"id": "467963", "url": "https://cs.wikipedia.org/wiki?curid=467963", "title": "Michal Dvořák (lední hokejista)", "text": "Michal Dvořák (lední hokejista)\n\nMichal Dvořák (* 12. srpna 1979 Šternberk) je bývalý český hokejový útočník, nyní politik a podnikatel, od roku 2016 zastupitel Plzeňského kraje, od roku 2014 zastupitel města Plzně (v letech 2014 až 2017 také radní města), člen hnutí OPAT.\n\n\nV komunálních volbách v roce 2014 kandidoval jako nestraník za hnutí OPAT do Zastupitelstva MO Plzeň 3, ale neuspěl. Zároveň byl však zvolen zastupitelem města Plzně (na kandidátce byl původně na 10. místě, ale vlivem preferenčních hlasů skončil čtvrtý). Na začátku listopadu 2014 se pak stal radním města pro oblast podpory podnikání a sportu, na tuto funkci však v dubnu 2017 rezignoval.\n\nV krajských volbách v roce 2016 byl z pozice člena hnutí OPAT zvolen zastupitelem Plzeňského kraje, když kandidoval za subjekt \"\"Starostové a Patrioti s podporou Svobodných a Soukromníků\"\".\n\n"}
{"id": "467965", "url": "https://cs.wikipedia.org/wiki?curid=467965", "title": "Martin Adamský", "text": "Martin Adamský\n\nMartin Adamský (* 13. červenec 1981, Studénka) je český hokejový útočník. Většinu kariéry strávil v Plzni. Mezi jeho další působiště patří Ytong Brno, Kopřivnice, Kometa Brno, HC Slovan Ústí nad Labem, Idaho, Lubbock a Plzeň. Nyní působí v Třinci. Adamský se prezentuje velice tvrdou střelou a bojovností, kterou často využívá při oslabeních. Adamský skvěle forčekuje a nebojí se ani hry do těla, Martin Adamský byl schopný velké rychlosti. HC Oceláři Třinec .\n\nStatistiky Martina Adamského\n\n\n\n"}
{"id": "467967", "url": "https://cs.wikipedia.org/wiki?curid=467967", "title": "NanoNAS", "text": "NanoNAS\n\nNanoNAS je druhá verze distribuce Linuxu NASLite pro počítače založené na architektuře x86 s rozhraním PCI. Celý operační systém se vejde na 3,5\" disketu, nabízí způsob používání počítače jako Network-Attached Storage. Podporuje správu souborů klientům se systémem Windows, Linux a Mac OS X. \n\nK dispozici jsou i ostatní verze, které podporují různé síťové protokoly, nebo zavádění operačního systému z CD-ROM, USB zařízení nebo pevného disku. Všechny verze NASLite a jeho varianty, obsahují GPL a proprietární komponenty. GPL součásti jsou k dispozici koncovému uživateli jako GPL v2. \n\nNanoNAS běží i na zastaralém hardware, ale vyžaduje minimálně počítač s rozhraním PCI. Další minimální požadavky jsou Pentium, 32 MB RAM, PCI megabitová síťová karta, IDE pevný disk, a konvenční disketová jednotka.\n\n"}
{"id": "467968", "url": "https://cs.wikipedia.org/wiki?curid=467968", "title": "Lukáš Hronek", "text": "Lukáš Hronek\n\nLukáš Hronek (* 30. května 1982) je český hokejový brankář. Většinu kariéry strávil ve Slavii. Mezi jeho další působiště patří Liberec, Litvínov, Chomutov, Jihlava, Beroun, Havlíčkův Brod, Břeclav, Kometa Brno, Kadaň a Nitře. Nyní hráčským agentem společnosti Alvo Sports Management.\n\n\n"}
{"id": "467971", "url": "https://cs.wikipedia.org/wiki?curid=467971", "title": "Detroit Diesel", "text": "Detroit Diesel\n\nDetroit Diesel Corporation (DDC), je výrobce dieselových motorů s hlavní centrálou v Detroitu, stát Michigan, USA.\nFirma má dvě samostatné divize, které používají toto jméno: jedna divize patří firmě Tognum a druhá divize patří pod německý Daimler AG.\n\nDetroit Diesel vznikla v roce 1938 pod jménem \"GM Diesel Division\" jako součást koncernu General Motors.\nDetroit Diesel byl součástí Freightlineru – výrobce nákladních vozidel společnosti DaimlerChrysler AG (po rozdělení nyní jen Daimler AG).\n\n"}
{"id": "467972", "url": "https://cs.wikipedia.org/wiki?curid=467972", "title": "Brigita Zlámalová", "text": "Brigita Zlámalová\n\nBrigita Zlámalová (* 1971) byla dětská filmová herečka, později televizní hlasatelka a moderátorka.\n\nV televizních dětských rolích se objevovala do svých třinácti let. Studovala na gymnáziu Jana Nerudy v Praze, ve čtvrtém ročníku se vdala a porodila dceru Natálku, mladé manželství se záhy rozpadlo, zůstala rozvedená. Během rodičovské dovolené v roce 1990 vyhrála konkurs na programovou hlasatelku Československé televize, kde zůstala do roku 1994, následující čtyři roky pracovala jako moderátorka Prima TV, od roku 1998 je ve svobodném povolání, od 1996 jako moderátorka společenských akcí spolupracuje s kosmetickou firmou Oriflame, po roce 2001 píše do časopisů módního životního stylu, od roku 2005 žije v Los Angeles.\n\n"}
{"id": "467980", "url": "https://cs.wikipedia.org/wiki?curid=467980", "title": "Mp3tag", "text": "Mp3tag\n\nMp3tag je freeware aplikace fungující pod Windows. Slouží k editaci ID3 tagů ve zvukových souborech AAC, ALAC, APE, DSF, FLAC, MP3, MP4, , MPC, OGG, OFR, OFS, OPUS, SPX, TAK, TTA, WMA, WV a WAV. \n\nProgram umožňuje přehledně kategorizovat tyto zvukové soubory. Jednou ze zajímavých vlastností je schopnost importovat údaje tagů z různých online zdrojů - např. z Amazon.com nebo z freedb.org. Taktéž je možný export seznamu skladeb do uživatelem definovaného formátu: HTML, CSV, RTF, či XML. \n\nProgram je přeložen i do češtiny a slovenštiny. \n\nPoužití je velmi intuitivní: V hlavním okně otevřete složku, v níž se nachází album, vyberete si soubory a do polí vlevo vyplníte potřebné údaje. Ty se potom použijí na všechny vybrané soubory najednou. Můžete zadat jméno interpreta, název skladby a alba, rok, žánr, číslo stopy a komentář. Případně pro danou skladbu je možné zvolit obsah <blank> (odebrat) nebo <keep> (ponechat). To se hodí např. pro položku Title (Skladba). Pokud totiž tag název skladby neobsahuje, dá se sem velmi jednoduchou operací - podle definovaného vzoru - zkopírovat z názvu souboru (jde to samozřejmě i naopak). \n\n\n\n"}
{"id": "467983", "url": "https://cs.wikipedia.org/wiki?curid=467983", "title": "Seznam modelů Amigy", "text": "Seznam modelů Amigy\n\nToto je seznam modelů Amigy a jejich klonů vyráběných od roku 1985.\n"}
{"id": "467984", "url": "https://cs.wikipedia.org/wiki?curid=467984", "title": "David Booth", "text": "David Booth\n\nDavid Booth (* 24. listopadu 1984, Detroit, USA) je bývalý americký profesionální hokejista. Naposledy hrál v severoamerické lize NHL za klub Detroit Red Wings.\n\nV letech 2003 − 2006 hrál za americký universitní tým Michigan State Spartans z něhož byl draftován byl v roce 2004 týmem Florida Panthers jako 53. v celkovém pořadí. Do NHL naskočil v sezóně 2006–2007. V roce 2008 byl členem americké reprezentace na mistrovství světa.\n\n\n"}
{"id": "467987", "url": "https://cs.wikipedia.org/wiki?curid=467987", "title": "Mairie de Montrouge (stanice metra v Paříži)", "text": "Mairie de Montrouge (stanice metra v Paříži)\n\nMairie de Montrouge je konečná stanice pařížského metra na lince 4 na pařížském předměstí Montrouge jižně od Paříže. Nachází se na křižovatce ulic \"Avenue de la République\", \"Rue Gabriel Péri\" a \"Avenue Jean Jaurès\". Stanice byla otevřena 23. března 2013.\n\nZprovoznění 780 metrů dlouhého úseku do \"Mairie de Montrouge\" ve směru na jih od Paříže je prvním krokem k prodloužení linky 4 až do města Bagneux. Tento úsek byl plánován již v roce 1929, ale přesto zůstal konec linky na hranicích města. Následovat bude stanice \"Verdun-Sud\" a posléze konečná \"Bagneux\".\n\nV roce 2004, kdy bylo rozhodnuto o výstavbě, činily odhadované náklady na výstavbu prvního úseku z dosavadní konečné \"Porte d'Orléans\" 152 miliónů eur.\n\nMontrouge je obec sousedící s Paříží a zdejší dopravní obslužnost zajišťují především autobusy. Novou stanici využilo během prvních šesti měsíců provozu 2 916 681 cestujících.\n\nStanice se nachází v blízkosti radnice města, po níž nese jméno (\"mairie\" = radnice).\n\n"}
{"id": "467988", "url": "https://cs.wikipedia.org/wiki?curid=467988", "title": "Verdun-Sud (stanice metra v Paříži)", "text": "Verdun-Sud (stanice metra v Paříži)\n\nVerdun-Sud je plánovaná stanice pařížského metra na lince 4. Místo budoucí stanice se nachází jižně od Paříže na hranicích měst Montrouge a Bagneux poblíž velkého hřbitova.\n\nZ rozšíření linky 4 je prozatím ve výstavbě úsek do stanice Mairie de Montrouge. Financování dalšího úseku do stanice \"Verdun-Sud\" nebylo prozatím odsouhlaseno, ale projekt byl v roce 2005 zařazen do veřejně prospěšných staveb a účastníci, tj RATP, departementy a region Île-de-France měly oznámit do května 2009 odhady svého podílu na financování. Otevření celého úseku až do stanice Bagneux se plánuje na rok 2014.\n\n\"Verdun-Sud\" by měla být umístěna pod \"Avenue de Verdun\", mezi budoucí stanicí \"Mairie de Montrouge\" a \"Bagneux\".\n\nJméno stanice \"Verdun - jih\" byl zvolen proto, že se nachází na jižním konci \"Avenue de Verdun\" pojmenované po městě Verdun, kde proběhla velká bitva první světové války.\n\nLinka by měla být podzemní a hlavní přístup na stanici bude přes přízemí budovy, která se nachází na rohu \"Avenue Henri Ginoux\" a \"Avenue de Verdun\". Vedlejší vchod vznikne na rohu \"Avenue de Verdun\" a \"Rue Molière\".\n\n\n"}
{"id": "467989", "url": "https://cs.wikipedia.org/wiki?curid=467989", "title": "Bagneux (stanice metra v Paříži)", "text": "Bagneux (stanice metra v Paříži)\n\nBagneux [\"baňö\"] je plánovaná konečná stanice pařížského metra na jižní větvi linky 4. Místo budoucí stanice se nachází jižně od Paříže ve městě Bagneux.\n\nZ rozšíření linky 4 je prozatím ve výstavbě úsek do stanice Mairie de Montrouge. Financování dalšího úseku do stanice Verdun-Sud nebylo prozatím odsouhlaseno, ale projekt byl v roce 2005 zařazen do veřejně prospěšných staveb a účastníci, tj RATP, departementy a region Île-de-France měly oznámit do května 2009 odhady svého podílu na financování. Otevření celého úseku až do stanice \"Bagneux\" se plánuje na rok 2014.\n\nLinka by měla být podzemní poblíž \"Avenue Henry Barbusse\" a plánuje se přímo nad ní vybudovat i obchodní a obytné centrum.\n\nJméno stanice je odvozeno od názvu města, kde bude stanice stát.\n\n"}
{"id": "467993", "url": "https://cs.wikipedia.org/wiki?curid=467993", "title": "Locarnské dohody", "text": "Locarnské dohody\n\nLocarnské dohody (anglicky \"Locarno Treaties of 1925\", \"Treaty of Locarno, Treaties of Locarno\") představovaly sedm smluv uzavřených na konferenci ve švýcarském Locarnu, která se uskutečnila mezi 5. až 16. říjnem 1925. K formálnímu podpisu zainteresovaných stran došlo 1. prosince téhož roku v Londýně. Smlouvu signovali zástupci československé, německé, britské, belgické, francouzské, italské a polské vlády. Dohoda měla bezpečnostní charakter mezinárodních záruk německých západních hranic prostřednictvím \"Rýnského garančního paktu\", ovšem východní hranice Německa smluvně zaručeny nebyly, naopak zde existovala možnost jejich revize.\n\nTato konference je hodnocena jako rozhodující moment předurčující svými důsledky další vývoj na evropském kontinentě až ke druhé světové válce.\nMezinárodní situace po rúrské krizi, vycházející z okupace Porúří, znamenala pro Německo jakožto poraženou velmoc první světové války vzhledem k přijetí Dawesova plánu posílení pozice. Velká Británie vzhledem k britsko-francouzskému antagonizmu ve velmocenské politice podporovala touhu Německa po znovunabytí velmocenských pozic. Naopak Francie se svými spojenci zaznamenala pokles vlivu v mezinárodním řádu. Negativním bezpečnostním momentem byla také neochota Velké Británie podepsat Ženevský protokol, což způsobilo konec snah mezinárodních garancí kolektivní bezpečnosti.\n\nNěmecko podalo skrze svého ministra zahraničí Gustava Stresemanna 9. února 1925 memorandum Francii, Itálii a Velké Británii, ve kterém sdělovalo ochotu přistoupit na záruky svých hranic vytyčených na Rýnu po první světové válce. Cílem bylo také zmírnění historického francouzsko-německého napětí; všichni čtyři účastníci se měli zříci války jako nástroje vedení politiky (viz pozdější Briand-Kelloggův pakt). O východních hranicích a jejich garancích se však nemělo vůbec jednat. To se shodovalo s britským vedením politiky, nikterak se smluvně neangažovat ve střední Evropě. Spory měly být řešeny prostřednictvím arbitrážních smluv. Takové dohody chtělo Německo vytvořit i s dalšími zeměmi. Za orgán arbitráže, který měl vynášet nálezy, byla označena Rada Společnosti národů. Tento krok nutně předpokládal přijetí Německa do této mezinárodní organizace.\n\nČeskoslovensko a Polsko, díky neochotě aplikovat stejné záruky i na východní německé hranice jako na ty západní, se postavily k ideji Rýnského garančního paktu vlažně až odmítavě. Francouzské příznivější přijetí tohoto plánu umožnila výměna na postu ministra zahraničí, kterým se stal Aristide Briand. Jeho snahy o změnu plánu, který by zaručoval garance také pro středoevropské země (východní hranice Německa), narazily na neochotu Velké Británie.\nNa konferenci v Locarnu 5. až 16. října 1925 byly přítomny Německo, Francie, Velká Británie, a také Belgie, protože se smlouva o vzájemných zárukách mezi signatáři měla týkat nejen francouzsko-německých, ale také belgicko-německých státních hranic. Byly zde přítomny i delegace Československa a Polska. Tato hlavní smlouva, nazývaná jako \"Rýnský garanční pakt\", obsahovala uznání statu quo této oblasti, tedy i nově zřízeného demilitarizovaného pásma, všemi přítomnými. Jejími garanty se staly Itálie a Velká Británie, což vedlo k poklesu prestiže Francie jako hlavní evropské velmoci. Za základ byl považován text versailleské smlouvy.\n\nSoučástí locarnských smluv se staly arbitrážní smlouvy Německa s Francií a Belgií (ve formě doplňku paktu), dále i rozhodčí smlouvy Německa s Polskem a Československem. V den podpisu sjednala Francie doplnění existujících spojeneckých dohod se svými nejbližšími východními spojenci o Garanční smlouvu, která měla Polsku a Československu přinést zmírnění obav z neochoty zabezpečit německé východní hranice.\n\nNěmecko následně signovalo 24. dubna 1926 zajišťovací smlouvu o přátelství a neutralitě se Sovětským svazem (již 12. října 1925 byla uzavřena obchodní smlouva) a 8. září téhož roku se stalo členem Společnosti národů. Edvard Beneš přenechal místo v Radě této organizace nově příchozímu německému ministru zahraničí Stresemannovi. Ten obdržel se svým francouzským protějškem Briandem Nobelovu cenu míru za rok 1926. Oba dva se dohodli na schůzce v Thoiry, krátce po vstupu Německa do Společnosti národů, že by se francouzské vojsko stáhlo z levého břehu Rýna a Německo uhradilo většinu svých reparací. Tento postup však narazil jak na vnitropolitický odpor v obou státech, tak i nesouhlas Velké Británie, která nebyla nakloněna francouzsko-německému sbližování a jejich bilaterálním smlouvám.\n\nDohody z Locarna byly pozitivním krokem v evropské politice, protože vedly k řešení rúrské krize. Znepřátelené strany se v nich dobrovolně zavazovaly udržovat vzájemný mír. Jejich účinek však měl pouze lokální význam, na rozdíl například od Ženevského protokolu.\n\nNěmecko chtělo prostřednictvím těchto dohod opět upevnit své velmocenské postavení, doufalo ve zrušení omezení síly armády, odvolání viny za první světovou válku, přehodnocení předání svých kolonií pod mandátní správu a požadovalo stát se stálým členem Rady Společnosti národů, kterým se v rámci rozšíření počtu stálých členů stalo.\n\nNa druhé straně je třeba upozornit, že právě tyto dohody byly počátkem politiky appeasementu, která vyústila v Mnichovskou dohodu a následně i druhou světovou válku.\n\n"}
{"id": "467996", "url": "https://cs.wikipedia.org/wiki?curid=467996", "title": "Heřman z Tardy", "text": "Heřman z Tardy\n\nDr. Heřman z Tardy – též Heřman von Tardy – (* 19. listopadu 1832, Husinec v Pruském Slezsku – 15. března 1917, Praha, pohřben v Libicích) byl významný evangelický reformovaný farář a představitel církve.\nNarodil se do rodiny s farářskou tradicí – jeho otec Josef byl farářem v slezském Husinci, jeho dědeček Mojžíš původem z Uher přišel do Čech a stal se farářem v Libici.\n\nStudoval v Praze, Heidelbergu, Halle. Byl evangelickým farářem reformovaného vyznání. V letech 1858-1867 byl farářem v Hořátvi (dnes sbor Českobratrské církve evangelické Nymburk). V letech 1865-1867 byl odpovědným redaktorem \"Hlasů ze Siona\". V roce 1869 se zúčastnil poselství do Ameriky.\n\nV letech 1867-1904 byl vrchním církevním radou ve Vídni. Byl činný jako vydavatel knih a autor četných článků, výrazný představil evangelické církve v Čechách po Protestantském patentu 1861.\n\n\nhttp://www.volny.cz/ms-oup/dagmar/genopro/index.html\n\n\n"}
{"id": "467999", "url": "https://cs.wikipedia.org/wiki?curid=467999", "title": "MetLife Building", "text": "MetLife Building\n\nMetLife Building (původně nazývána Pan Am Building) je mrakodrap v New Yorku, nacházející se na Manhattanu na Park Avenue.\n\nKdyž byla Pan Am Building otevřena 7. března 1963, byla největší komerční administrativní budovu na světě. Je důležitou součástí panoramatu Manhattanu a jednou z padesáti nejvyšších budov ve Spojených státech.\n\nSpolečnost Pan American World Airways vlastnila budovu po mnoho let. Pan Am Building byl poslední mrakodrap s logem postavený v New Yorku, než byly přijaty zákony, které bránily umístění firemních log a názvů na vrcholcích budov. Loga jsou umístěna na severní a jižní straně budovy.\n\nFirma Metropolitan Life Insurance Company koupila budovu od Pan Am v roce 1981; ústředí Pan Am zůstalo v budově. V roce 1991 Pan Am měla pronajatá 4 patra, v průběhu tohoto roku se Pan Am přesídlila do Miami. Krátce poté zkrachovala. Ve čtvrtek 3. září 1992 MetLife oznámila, že odstraní logo Pan Am z budovy.\n\nV roce 2005 MetLife prodala budovu za 1,72 miliardy dolarů, v té době rekordní cenu pro administrativní budovu v USA.\n\nBudova kdysi poskytovala vrtulníkovou přepravu na Mezinárodní letiště Johna F. Kennedyho, sedmiminutový let, který odstartoval ze střechy budovy, kde byla přistávací plocha pro vrtulník. Tato služba byla nabízena od 21. prosince 1965 do 18. února 1968 a několik měsíců v roce 1977. To skončilo po vážné nehodě, při které zemřelo pět lidí. 16. května 1977 přistál na střeše budovy na heliportu vrtulník Sikorsky S-61L a 20 cestujících vystoupilo. Když se rotor ještě točil, pravý přední podvozek se zhroutil. Jeden ze čtyř listů se utrhl a vletěl do davu cestujících čekajících na střeše a zabil čtyři lidi. List letěl po straně budovy a zabil chodce na rohu Madison Avenue a 43. ulice. Dva další lidé byli vážně zraněni.\n\nNejznámější \"obyvatelé\" budovy jsou dvojice sokolů stěhovavých přezdívaných Lois a Clark po dvou hlavních postav v sérii filmů Superman, kteří zde hnízdí a loví holuby.\n\nBudova byla navržena firmou Emery Roth & Sons s pomocí architektů Waltera Gropiuse a Pietro Belluschi. MetLife Building je příkladem mrakodrapu mezinárodního stylu. Je to čistě komerční budova v provedení s velkým podlažími a bez jakékoliv výzdoby uvnitř nebo z vnějšku. Byla populární mezi nájemci, a to nejen díky své poloze vedle Grand Central Terminal.\n\nV roce 1987 anketa odhalila, že obyvatelé New Yorku by MetLife Building nejradši viděli zbouranou. Snad přispělo k nenávisti budovy to, že je příliš viditelná. Budova je velkém kontrastu s ostatními budovami, hlavně s Helmsley Building. MetLife je jednou z nejznámějších budov v New Yorku.\n\nMnoho z nejvlivnějších architektů dvacátého století však pochválilo MetLife building po jejím dokončení. S tvarem podobným Pirelli Tower v Miláně, MetLife Building je nepatrná a zároveň jedinečná ve svém tvaru kosočtverce.\n\nV budově se nachází 23 výtahů.\n"}
{"id": "468000", "url": "https://cs.wikipedia.org/wiki?curid=468000", "title": "Port de Gennevilliers (stanice metra v Paříži)", "text": "Port de Gennevilliers (stanice metra v Paříži)\n\nPort de Gennevilliers byla plánovaná konečná stanice pařížského metra na severozápadní větvi linky 13. Stanice se měla nacházet severně od Paříže na hranicích měst Asnières-sur-Seine a Gennevilliers poblíž říčního přístavu na Seině.\n\n14. června 2008 byla prodloužena severozápadní větev linky 13 do stanice Asnières - Gennevilliers - Les Courtilles. Mělo se jednat o první fázi s následným pokračováním do \"Port de Gennevilliers\" ve druhé fázi. Druhá fáze však posléze nebyla zahrnuta do nového plánu rozvoje z roku 2012.\n\nJméno projektované stanice bylo odvozeno od říčního přístavu ve městě Gennevilliers, který je významným pracovním centrem bez odpovídajícího dopravního spojení. V současné době dopravní obslužnost zajišťují autobusy.\n"}
{"id": "468001", "url": "https://cs.wikipedia.org/wiki?curid=468001", "title": "Obersturmführer", "text": "Obersturmführer\n\nObersturmführer byla hodnost příslušníků paramilitárních jednotek NSDAP oddílů Sturmabteilung (SA) a Schutzstaffel (SS). Přeložit do češtiny se dá jako \"starší vůdce útočné jednotky\".\n\nHodnost Obersturmführer byla prvně založena v roce 1932 poté, co došlo k expanzi jednotek Sturmabteilung (SA) a bylo potřeba vytvořit více hodností v důstojnickém sboru. Ve stejnou dobu se hodnost stala také hodností jednotek SS.\n\nJako hodnost jednotek SA byla typickou pro nižšího důstojníka u roty, který měl na starosti 50 až 100 mužů. U Schutzstaffel (SS) byla hodnost Obersturmführer držena velkou řadou profesí od důstojníků gestapa, štábních pobočníků až po zástupce velitele koncentračních táborů nebo velitele čet u Waffen-SS. Hodnost Obersturmführer byla jak u SS tak i u SA ekvivalentem pro armádní hodnost \"Oberleutnant\" (nadporučík).\n\nLímcové označení Obersturmführera bylo tvořeno třemi stříbrnými peckami a jedním stříbrným pruhem na černém poli a bylo nošeno na levé straně límce naproti označení jednotky. Na klasickou šedou polní uniformu SS byly přiděleny nárameníky armádního nadporučíka Wehrmachtu. Hodnosti Obersturmführer byla podřízena hodnost Untersturmführer a nadřízena Hauptsturmführer.\n\nPodobné označení obersturmbannführer označuje jinou, vyšší hodnost (známými obersturmbannführery byli Rudolf Höss a Adolf Eichmann).\n\n"}
{"id": "468002", "url": "https://cs.wikipedia.org/wiki?curid=468002", "title": "1,3-butadien", "text": "1,3-butadien\n\n1,3-butadien (buta-1,3-dien) je uhlovodík se dvěma konjugovanými dvojnými vazbami v molekule. Tato látka se v průmyslu používá jako výchozí surovina pro výrobu polymerů, zejména styren-butadienového kaučuku a polybutadienu.\n\nMezinárodní agentura pro výzkum rakoviny (IARC) ho zařadila mezi karcinogeny skupiny 2A.\n\nUniká do ovzduší ze spalovacích motorů automobilů a jeho zvýšené koncentrace byly naměřeny zejména ve velkých městech s vysokou intenzitou dopravy. Je významná pro fotochemické reakce vedoucí ke vzniku fotochemického smogu.\n\n"}
{"id": "468003", "url": "https://cs.wikipedia.org/wiki?curid=468003", "title": "Satra", "text": "Satra\n\nSatra může označovat:\n\n"}
{"id": "468005", "url": "https://cs.wikipedia.org/wiki?curid=468005", "title": "Caster Semenyaová", "text": "Caster Semenyaová\n\nCaster Semenyaová (* 7. ledna 1991 Pietersburg, dnes Polokwane) je atletka z Jihoafrické republiky závodící na středních tratích. Semenyaová má zlatou medaili z běhu na 800 m na MS v Berlíně 2009. Výrazné zlepšení v sezóně 2009 (až na čas 1:55 min.) i celkový mužný zjev a hlas atletky zavdal již před mistrovstvím spekulace o její možné hormonální či sexuální poruše. Na popud atletické federace pak byla podrobena sex-testu. Výsledky testu nebyly nikdy oficiálně zveřejněny. Podle listu Sydney Morning Herald jeho výsledky odhalily, že mistryně světa na 800 metrů má mužské i ženské pohlavní orgány. Celý případ se stal mediálně známým a kritizován byl především Jihoafrický atletický svaz, který do Berlína Semenyaovou vyslal i přesto, že znal výsledky dřívějších testů. Zlatá medaile jí odebrána nebyla, v červenci 2010 IAAF oznámila, že Semenyaová je žena a může pokračovat v závodní činnosti. Podle agentury AP mohla běžkyně během tak dlouhé doby podstoupit lékařský zákrok či nějakou léčbu.\n\nNěkteří jihoafričtí politici označili snahu o diskvalifikaci a přeřazení Semenyaové do mužské kategorie za \"rasistickou a sexistickou\".\n\nSvětová rekordmanka v běhu na 800 metrů Jarmila Kratochvílová označila Semenyaovou za možnou pokořitelku světového rekordu a řekla, že může být výjimečným atletickým talentem podobně jako Usain Bolt.\n\nHladina testosteronu v její krvi je třikrát vyšší, než je u žen běžné. V roce 2010 byl pro závody zaveden limit testosterenu a Semenyaová se musela podrobit hormonální terapii, což snížilo její výkonnost. Po roce 2015 Mezinárodní sportovní arbitráž omezení kvůli politické korektnosti zrušila a Semenyaová vyhrála osmistovku na olympiádě 2016 v osobním a národním rekordu 1:55,28. V tomto roce také vyhrála závody na 800 m a 1500 m na Mistrovství Afriky v atletice a Diamantovou ligu na 800 metrů.\n\nKdyž byla v roce 2017 pro své dopingové nálezy diskvalifikována ruská běžkyně Maria Savinovová a byly zrušeny všechny její výsledky z let 2010 až 2013, připadlo Caster Semeyanové první místo v bězích na 800 metrů na mistrovství světa 2011 v Tegu a na londýnských olympijských hrách v roce 2012.\n\nByla vyhlášena nejlepší jihoafrickou sportovkyní roku 2012 a obdržela řád Ikhamanga. Studuje sportovní vědu na Pretorijské univerzitě. V roce 2015 uzavřela manželství s Violet Raseboyovou.\n\n\n"}
{"id": "468008", "url": "https://cs.wikipedia.org/wiki?curid=468008", "title": "Satra III", "text": "Satra III\n\nSatra III (název vychází z bosenského označení „SArajevski TRAmvaj“) je tříčlánková, částečně nízkopodlažní tramvaj provozovaná v Sarajevu místním dopravním podnikem JKP GRAS Sarajevo. Vozidlo vzniklo modernizací starších tramvají Tatra K2 vyráběných v Československu, první tramvaj byla modernizována v roce 2004.\n\nPo dodání první tramvaje Satra II do Sarajeva v roce 1998 byla roku 2001 mezi sarajevským dopravním podnikem a firmami Pars nova Šumperk a Siemens AG podepsána smlouva na modernizaci 37 tramvají K2, ze kterých vzniklo 25 vozů Satra II a 12 vozů Satra III. První tramvaj Satra III byla společně s druhým vozem Satra II do Sarajeva dodána v roce 2004.\n\nTramvaj Satra III technicky vychází z obdobných modernizací, při kterých byly brněnské vozy K2 přestavěny na typ Tatra K3R-N. Největší změnou je vložení nového třetího, nízkopodlažního článku mezi dva články původní, vysokopodlažní. Při této přestavbě jsou zároveň oba krajní články kompletně opraveny, střední článek byl vyroben nově ve firmě Pars nova. V jeho dveřích je instalována výsuvná nájezdová plošina pro kočárky a invalidní vozíky. Na tramvaj jsou rovněž osazena laminátová čela s novým designem od Patrika Kotase. Interiér vozidla je modernizován, původní sedačky jsou nahrazeny polstrovanými, okna jsou determální s horní výklopnou částí, nové jsou dvoukřídlé výklopné dveře s poptávkovým otvíráním cestujícími. Novinkou je také elektronický optický a akustický informační systém pro cestující. Upravena byla i kabina řidiče (nová sedačka, rekonstrukce ovládacího pultu, klimatizace), řízení tramvaje bylo změněno z pedálového na ruční řadič.\n\nPodvozky tramvaje byly repasovány, byl osazen nový polopantograf, brzdový odporník byl přemístěn na střechu. Původní stejnosměrné trakční motory byly přestavěny na asynchronní, z osmi náprav motory pohání krajní čtyři (první a poslední dvounápravový podvozek), ostatní nápravy jsou běžné. Elektrická výzbroj ČKD UA12 byla nahrazena novou střídavou výzbrojí Siemens.\n\nPrototypový vůz Satra III vznikl přestavbou vyřazené brněnské tramvaje K2 č. 1104 v dílnách Pars nova v roce 2004. Tramvaj měla premiéru na Mezinárodním strojírenském veletrhu v Brně v září 2004, v Sarajevu byla označena číslem 601. Modernizace dalších vozů probíhá, podobně jako u tramvaje Satra II, již v sarajevském dopravním podniku pomocí dodaných dílů (včetně nového středního článku) od firem Pars nova a Siemens. V tomto případě se již jedná o původní sarajevské vozy K2. V roce 2008 jezdily již čtyři tramvaje Satra III do čísla 604.\n\n"}
{"id": "468014", "url": "https://cs.wikipedia.org/wiki?curid=468014", "title": "Pointe du Lac (stanice metra v Paříži)", "text": "Pointe du Lac (stanice metra v Paříži)\n\nPointe du Lac je konečná stanice pařížského metra na jihovýchodním konci linky 8. Nachází se na \"Route de la Pompadour\" poblíž fotbalového stadiónu na jižním okraji města Créteil ležícím jihovýchodně od Paříže. Pro veřejnost byla otevřena 8. října 2011. Jedná se o povrchovou stanici.\n\nPředběžný projekt a financování byly schváleny 20. září 2006. Přípravné práce byly zahájeny 5. března 2007. Práce na trati s následnou výsadbou byly dokončeny v prosinci 2008 a v téže době byly zahájeny stavební práce na stanici. Výkop byl zahájen na počátku roku 2009.\nNový úsek z dosavadní konečné stanice Créteil – Préfecture měří 1,3 km a celkové náklady na jeho vybudování se odhadují na 83 milióny euro. Cílem projektu bylo napojit oblast s fotbalovým stadionem a obchodní čtvrtí \"Europarc\" na městskou síť metra. Již v roce 2010 byla otevřena stanice pro linku RER A, na kterou je umožněn přestup z metra.\n\nPůvodní návrh jména stanice zněl \"Créteil – Parc des Sports\" a odkazoval na město, ve kterém se stanice nachází, a \"Park sportů\" odvozený od nedalekého sportovního centra, kterému dominuje fotbalový stadión. Později byl změněn na \"Créteil – Pointe du Lac\" podle místní čtvrti a následně byl zkrácen na současný tvar.\n\n"}
{"id": "468022", "url": "https://cs.wikipedia.org/wiki?curid=468022", "title": "Mochna", "text": "Mochna\n\nMochna (\"Potentilla\") je rod s více než 500 druhy vyrůstajícími v mírném podnebném pásu převážně na severní a částečně na jižní polokouli. V čeledi růžovitých je zařazena do podčeledi \"Rosoideae\".\n\nNázev \"mochna\" byl J. S. Preslem převzat z ukrajinštiny; souvisí se slovem \"mech\", což odkazuje na to, že většina rostlin je mechovitě, plstnatě chlupatá.\n\nJsou to rostliny převážně vytrvalé, jen zřídka dvouletky nebo jednoletky. Většinou mají formu bylin, jen některé vytrvalé druhy jsou keře; rostliny bývají chlupaté nebo plstnaté, jen zřídka lysé. Jejich rostlinné stonky jsou vzpřímené, vzestupné nebo poléhavé, někdy v uzlinách kořenící; převážně vyrůstají z listové růžice. Listy jsou obvykle zpeřené nebo dlanitě zpeřené s mnoha často zubatými lístky; většinou mají na řapíku palisty, které jsou celistvé nebo dělené.\n\nKvěty vyrůstají jednotlivě nebo ve vrcholičnatém květenství. Pravidelné květy jsou obvykle dvoupohlavné, zřídka jednopohlavné, květní lůžko mají nedužnaté a češuli půlkulatou nebo kuželovitou. Nepřekrývajících se podlouhlých kališních lístků bývá běžně 5, střídají se s lístky kalíšku, obé jsou chlupaté a mají zelenou barvu. Často opadávajících vejčitých korunních lístků je většinou také 5 a bývají barvy žluté, zřídka jsou bílé, růžové nebo fialové. Tyčinek je nejčastěji 20 (vyrůstají ve třech kruzích, ve vnějším 10, středním 5 a ve vnitřním opět 5), zřídka méně nebo více (10 až 30). Gyneceum je tvořeno 10 až 80 plodolisty, pestíky mají čnělky přirostlé po stranách. Plody jsou četné nažky uzavřené ve vytrvalém kalichu; nažky opadávají samostatně.\n\nNěkteré druhy se občas považují na nepříjemný plevel nebo řídce slouží jako léčivá bylina (mochna husí), jiné se výjimečně pěstují jako okrasné rostliny venkovní (mochna křovitá, mochna zlatá, mochna tmavočervená) nebo pokojové (mochna indická). Významnější ekonomické využití některého druhu není známo.\n\nMnohé druhy rodu mochna se mezi sebou často kříží a vzniká tak řada hybridů a hybridních rojů, u kterých je velice obtížné, ne-li nemožné rozlišit původní druhy. Některé druhy se dále rozmnožují apomikticky, tj. semena vzniknou, aniž by došlo k oplodnění vajíček, a prostorově izolované populace si udržují stabilní odlišné vlastnosti. Objevuje se hodně variet nebo poddruhů, někdy považovaných i za samostatné druhy; vznikají tzv. apomiktické mikrodruhy.\n\nZa těchto podmínek je věci odborného názoru (který se vyvíjí se stupněm poznání), kolik druhů na území České republiky roste. Podle \"Seznamu druhů rostlin v ČR\" Botanického ústavu AV to jsou tyto:\n\n \n"}
{"id": "468023", "url": "https://cs.wikipedia.org/wiki?curid=468023", "title": "Třída Monmouth", "text": "Třída Monmouth\n\nTřída Monmouth byla třídou pancéřových křižníků Britského královského námořnictva. Skládala se z celkem deseti jednotek – \"Monmouth\", \"Bedford\", \"Essex\", \"Kent\", \"Berwick\", \"Cornwall\", \"Cumberland\", \"Donegal\", \"Lancaster\" a \"Suffolk\", které byly postaveny byly v letech 1899—1904. Jejich hlavním účelem byla ochrana obchodních lodí.\n\nByly to jediné britské pancéřové křižníky s pouze třemi komíny. Oproti předchozí třídám byly menší a z jejich výzbroje byla vypuštěna těžká 234mm děla. Redukováno bylo i pancéřování. Hlavní výzbroj lodí tvořilo čtrnáct 152mm kanónů, umístěných ve dvou dvoudělových věžích a kasematech. Ta doplňovalo osm 76mm kanónů, tří ráže 47 mm a dva torpédomety.\n\n\"Bedford\" ztroskotal dne 21. srpna 1910 v Čínském moři. Zbylé křižníky se účastnily bojů první světové války. \"Monmouth\" byl potopen v bitvě u Coronelu dne 1. listopadu 1914, palbou německých křižníků SMS \"Gneisenau\" a SMS \"Nürnberg\". Potopil se s celou posádkou 700 mužů.\n\n\"Kent\" a \"Cornwall\" se účastnily zničení německé východoasijské eskadry admirála Spee v bitvě u Falklandských ostrovů. \"Kent\" dále dne 14. března 1915 ve spolupráci s křižníkem HMS \"Glasgow\" potopil německý lehký křižník SMS \"Dresden\". Osm lodí první světovou válku přečkalo a skončilo v hutích.\n\n\n"}
{"id": "468024", "url": "https://cs.wikipedia.org/wiki?curid=468024", "title": "Prinsepie", "text": "Prinsepie\n\nPrinsepie (\"Prinsepia\") je rod rostlin patřící do čeledi růžovité (\"Rosaceae\").\n\nNěkteré druhy lze použít jako okrasnou rostlinu. Pro naše podmínky se hodí \"Prinsepia sinensis\".\n\n\n"}
{"id": "468026", "url": "https://cs.wikipedia.org/wiki?curid=468026", "title": "Knihovna Třinec", "text": "Knihovna Třinec\n\nKnihovna Třinec je příspěvková organizace města Třince.\n\nZákladním posláním veřejné knihovny je poskytování knihovnických a informačních služeb všem bez omezení (rovný přístup). Knihovna zprostředkovává a zajišťuje široké veřejnosti přístup k poznatkům, kulturním produktům a výtvorům lidské tvořivosti jak ze současnosti, tak z historických období. Toto bohatství přibližuje prostřednictvím přednášek, výstav, setkání s autory, tvořivých workshopů apod. Ve své činnosti se zaměřuje na všechny věkové, kulturní a sociální skupiny obyvatelstva, přičemž zvláštní důraz klade na děti a mladé lidi. Jednou z hlavních rolí moderní knihovny je plnění komunitní funkce – knihovna je místem setkávání výše uvedených skupin obyvatelstva, přičemž tuto funkci naplňuje cíleně vyvíjením tzv. komunitních aktivit. Stěžejní činností knihovny je zajištění celoživotního vzdělávání obyvatel.\n\nKnihovna je tvořena \"ústřední knihovnou\" v centru města na ulici Lidické, 6 \"pobočkami\" v městských částech, \"městským infocentrem\" (dále jen \"IC\") a Galerií města Třince. V rámci Mklubu, specializované knihovny pro mladé lidi od 13 do 26 let, provozuje také Informační centrum pro mládež a Dobrovolnické centrum K3.\n\nOd roku 2002 je knihovna pověřena výkonem regionálních funkcí v Moravskoslezském kraji pro region Třinecka, Jablunkovska a mikroregion Povodí řeky Stonávky.\n\nKnihovna je členem profesní organizace SKIP ČR (Svaz českých knihovníků a informačních pracovníků). Především se aktivně podílí na činnosti regionální profesní organizace SKIP Moravskoslezského a Olomouckého kraje (SKIP 10) a Klubu dětských knihoven SKIP - Klubku.\n\nKnihovní provoz je plně automatizován (knihovní systém Clavius), od výpůjčního protokolu až po katalog knihovny, který je on-line na internetu. Čtenářské průkazy, knihy a časopisy jsou opatřeny RFID čipem, který umožňuje nejen snadnou identifikaci a ochranu knih, ale i samoobslužné půjčování. Informace o čtenářích a pohybu knihovního fondu jsou uloženy v databázích.\n\nMěstem byla knihovna zřízena v roce 1991, ale počátky její činnosti sahají už do konce 19. století. \n\nVeřejná knihovna v Třinci byla založena v roce 1883. V té době vznikala řada kulturních a osvětových spolků. Z doby první republiky se bohužel nepovedlo získat žádné informace, ale podle následných zpráv předpokládáme, že knihovna fungovala.\n\nPo osvobození v roce 1945 byla knihovna opět obnovena díky několika málo věrným občanům, kterým se povedlo za dobu okupace uchovat přes 2 000 svazků. V roce 1947 byla umístěna nejdříve v suterénu Masarykovy školy u Olše a později přemístěna do bývalého klubu mladých - dům č. 500 na ulici 1. máje. Knihovnu tehdy vedl učitel školy Erich Němčík. V roce 1952 měla knihovna 4 700 svazků a 13 909 výpůjček.\n\nPo ukončení stavby společenského domu Třineckých železáren (nyní kulturní dům TRISIA a. s.) v roce 1970 byla knihovna přemístěna zde. V těchto prostorách bylo umístěno oddělení pro děti, oddělení pro dospělé a později studovna.\n\nV roce 1978 bylo schváleno tzv. centrální řízení veřejných knihoven okresu Frýdek–Místek podle zákona o jednotné soustavě knihoven. Oficiálně existoval centralizovaný systém knihoven od 1. 1. 1980. V rámci centralizace došlo ke změnám v oblasti objednávek, nákupu, zpracování a distribuce knihovních fondů. Třinecká knihovna provozovala kromě ústřední knihovny také pobočky v městských částech a integrovaných obcích.\n\nV roce 1991 se Městská knihovna Třinec jako jedna z prvních od okresního systému decentralizovala.\n\nV roce 1992 se do knihovny zaváděla první výpočetní technika. Začalo se pomýšlet o automatizaci knihovnických procesů a o dva roky později (1994) pořídila knihovna automatizovaný knihovní systém LANius. V roce 1997 byl slavnostně spuštěn a zahájen automatizovaný výpůjční proces. Dnes je provoz knihovny zcela automatizován. Začátkem roku 1998 byla knihovna připojena k internetu.\n\nKnihovna se stále více potýkala s prostorovými nedostatky a usilovala o nové prostory. To se podařilo a v září roku 1998 se přestěhovala do nově upravených prostor zrušené mateřské školy na ulici Lidické. V 1. poschodí vzniklo samostatné moderně vybavené oddělení pro děti s netradičně řešeným nábytkem, počítači pro děti a pohádkovou místností. V přízemí bylo umístěno oddělení pro dospělé, studovna, sklad, kanceláře. Knihovna rovněž rozšířila a zmodernizovala počítačové vybavení.\n\nV roce 2005 schválila Rada města knihovně provozování Městského informačního centra (MIC). V budově kina Kosmos byly zrekonstruovány vstupní prostory a od listopadu zde byl zahájen provoz MIC, které poskytuje kompletní bezplatný informační servis pro občany i návštěvníky města. Od roku 2014 sídlí infocentrum ve zrekonstruované budově knihovny.\n\nV letech 2013 - 2014 proběhla celková rekonstrukce a dostavba ústřední knihovny, díky níž byla v Třinci vybudována moderní instituce sloužící jako vzdělávací, informační, kulturní a komunitní centrum města. Do budovy knihovny se přestěhovalo i Infocentrum Třinec, vznikl nový výstavní prostor Galerie města Třince a vše doplňuje literární kavárna.\n\n\n\n"}
{"id": "468027", "url": "https://cs.wikipedia.org/wiki?curid=468027", "title": "Řád sv. Ondřeje", "text": "Řád sv. Ondřeje\n\nŘád svatého apoštola Ondřeje Prvozvaného (rusky Орден Святого апостола Андрея Первозванного), zkráceně také Řád svatého Ondřeje (Орден Святого Андрея) byl nejvyšší ruský řád udělovaný v letech 1698/9 až 1917. Řád založil car Petr I. Veliký jako první ruské vyznamenání západního typu. Po roce 1917 se stal rodinným řádem dynastie Romanových. Neoficiálně jej obnovila v roce 1988 ruská pravoslavná církev. V roce 1998 byl řád znovu založen jako nejvyšší vyznamenání Ruské federace.\n\nŘád sv. Ondřeje založil car Petr I. Veliký po vzoru západoevropských řádů. Prvním vyznamenaným byl admirál a maršál Fjodor Alexejevič Golovin, kterému car udělil řád 10. března 1699. Později se řádem dekoroval sám Petr Veliký a řádem byl odměněn také Alexandr Danilovič Menšikov. Petr Veliký řád neuděloval příliš často a nepovažoval za nutné stanovit přesný písemný statut řádu.\n\nŘádový statut byl vydán až později carem Pavlem I. v rámci dokumentu \"\"Imperátorské stanovy pro ruské rytířské řády\"\" z roku 1797. K udělení tohoto řádu nebyly stanoveny žádné konkrétní podmínky. Jeho udělení záviselo plně na rozhodnutí vládnoucího ruského panovníka. Obecně se ale užíval k vyznamenávání vyšších státních úředníků a vojáků ve vysokých hodnostech. Podle Statutu o carské rodině měla na udělení řádu automaticky právo také všechna ruská velkoknížata při křtu. Knížata imperátorské krve řád získala po dovršení plnoletosti a knížata romanovské dynastie na základě rozhodnutí panovníka. Nositel řádu byl v rámci ruského systému hodností (Tabulka hodností) roven III. třídě (tj. hodnost generálporučíka nebo tajného rady). V rámci hierarchického pořadí byl nositel řádu sv. Ondřeje roven nositelům dalších čtyř nižších ruských vyznamenání – řádu sv. Alexandra Něvského, řádu Bílého orla I. třídy, Řádu sv. Anny I. třídy a Řádu sv. Stanislava I. třídy. Řádový svátek se slavil 30. listopadu.\n\nŘád byl udělován pouze v jedné třídě s velkostuhou a hvězdou nebo řetězem a hvězdou.\nŘádový odznak tvoří černě smaltovaný zlatý dvojhlavý orel, na němž je ve středu umístěn ondřejský kříž s postavou ukřižovaného sv. Ondřeje, patrona Ruska. Na konci každého ramena kříže jsou písmena v latince: \"S/A/P/R (Sanctus Andreus Patronus Russiae\" – Svatý Ondřej, patron Ruska). Orel je převýšený korunkou.\nHvězda řádu je osmicípá ve stříbře. V prostředním medailonu je vyobrazen dvojhlavý orel a kolem je páska s nápisem \"За веру и верность\" (Za víru a věrnost) na modrém podkladě. Výjimečně se udělovala hvězda provedená v briliantech\n\nNositelem řádu byla od konce 18. století podle Statutu o carské rodině automaticky všechna ruská velkoknížata z rodu Holstein‑Gottorp‑Romanov. Vedle toho byla řádem vyznamenávána ruská aristokracie a významní ruští vojevůdci.\n\nNositelem řádu byl například arcivévoda František Ferdinand d'Este nebo maršál Jan Josef Radecký z Radče.\n\n"}
{"id": "468029", "url": "https://cs.wikipedia.org/wiki?curid=468029", "title": "Hlohyně", "text": "Hlohyně\n\nHlohyně (\"Pyracantha\") je rod rostlin patřící do čeledi růžovité (\"Rosaceae\").\nJeden z druhů, hlohyně šarlatová (\"Pyracantha coccinea\"), lze použít jako okrasnou rostlinu. V ČR je naprosto otužilý.\n\n\n \n"}
{"id": "468030", "url": "https://cs.wikipedia.org/wiki?curid=468030", "title": "Bitva u Kliszówa", "text": "Bitva u Kliszówa\n\nBitva u Kliszówa byla bitvou severní války. V bitvě utrpěla polsko-saská armáda porážku od švédského krále Karla XII. Šlo o jedno z největších vítězství Švédska v severní válce.\nPolsko-saská armáda ztratila celkem 3700 mužů oproti 1200 mužům, které ztratilo Švédsko.\n"}
{"id": "468035", "url": "https://cs.wikipedia.org/wiki?curid=468035", "title": "Barchet (tkanina)", "text": "Barchet (tkanina)\n\nBarchet (angl. fustian, něm. Barchent) je obchodní označení pro jednostranně (zřídka oboustranně) počesanou tkaninu z bavlny nebo viskózy s flanelovým charakterem.\n\nVyrábí se většinou ve čtyřvazném kepru, často pestře tkaný nebo potiskovaný.\n\nZe starší odborné literatury je u barchetu známá také atlasová, kordová, keprová, plátnová a krepová vazba. Dříve (asi do začátku 20. století) se používaly speciální barchetové příze (předené na způsob vigoně z krátkých bavln a bavlněných odpadů ).\n\nNázev pochází z arabského \"barrakan\" = látka z velbloudí srsti, případně z perského \"baranka\" = ovčí vlna.\n\nDo Evropy se barchet dostal přes Levantu ve 13. století. Původně se vyráběl ze lněné osnovy a bavlněného útku. (Na snímku vpravo je barchetová podšívka na plátové zbroji z 2. poloviny 15. století).\n\nNejvětší rozkvět výroby a použití barchetu nastal v 19. století, kdy se také v českých zemích jeho výrobou zabývalo několik tisíc tkalců. V Anglii byly v té době barchetové kabáty symbolem příslušnosti k demokratickému a odborovému hnutí (Chartisté).\nZačátkem 20. století nahradily velkou část barchetových tkanin pleteniny.\n\nV současné době (2009) se prodává barchet v lůžkovinách, jak na povlaky, tak i jako sypkovina (kterou někteří odborníci nepovažují za barchet), na bundy, kalhoty a podšívku do zimních svrchních oděvů. \"Strečový\" (elastický) barchet se nabízí jako exkluzivní, drahá šatovka.\n\n"}
{"id": "468036", "url": "https://cs.wikipedia.org/wiki?curid=468036", "title": "Cervicitida", "text": "Cervicitida\n\nCervicitida, jinak též zánět děložního hrdla, je častá zánětlivé a infekční onemocnění této části dělohy. Může mít bakteriální, mykotický nebo virový původ. Původci jsou prakticky totožní s těmi, kteří způsobují kolpitidu (tj. zánět pochvy), se kterou se cervicitida běžně současně vyskytuje.\n\n\nBakterie většinou způsobují mukopurulentní (hnisavou) cervicitidu, protože převážně napadají drobné hlenové žlázky děložního hrdla.\n\nHlavními klinickými projevy jsou vaginální výtok (výtok z pochvy) a tupá bolest v podbřišku.\n\nGynekologické vyšetření s výtěrem a mikrobiologickým vyšetřením (kultivací).\n\nZákladní léčbou jsou lokálně podávané protizánětlivé léky a antibiotika. Infekce se může šířit pohlavním stykem, proto je součástí prevence i sexuální abstinence v infekčním období a požadavek chráněného pohlavního styku.\n\n"}
{"id": "468039", "url": "https://cs.wikipedia.org/wiki?curid=468039", "title": "Třída Devonshire (1903)", "text": "Třída Devonshire (1903)\n\nTřída Devonshire byla třídou pancéřových křižníků Britského královského námořnictva. Skládala se z šesti jednotek – \"Devonshire\", \"Hampshire\", \"Carnarvon\", \"Antrim\", \"Roxburgh\" a \"Argyll\", které byly postaveny byly v letech 1903—1904.\n\nTřída \"Devonshire\" měla opět čtyři komíny a do její výzbroje se vrátila těžká děla. Oproti předchozí třídě mírně vzrostl výtlak. Čtyři 190mm kanóny byly neseny v jednodělových věžích. Jedna věž stála na přídi lodi, jedna na zádi a zbylé dvě po stranách můstku (v místech, kde měla třída \"Monmouth\" přední kasematy). Kanónů ráže 152 mm bylo pouze šest, dále lodě nesly dva 76mm, dvacet dva 47mm kanonů a dva torpédomety. Trup byl rozdělen na osmnáct vodotěsných oddělení.\n\n\"Argyll\" ztroskotal 28. října 1915 na útesu \"Bell Rock\" poblíž skotského přístavu Dundee. \"Carnarvon\" se účastnil zničení německé východoasijské eskadry admirála Spee v bitvě u Falklandských ostrovů.\n\n\"Hampshire\" bojoval na přelomu května a června 1915 v bitvě u Jutska. Bitvu přečkal bez poškození a po jejím skončení byl pověřen dopravit britského maršála Horatia Kitchenera ze Scapa Flow do Archangelsku na diplomatickou misi. Dne 5. června 1916 se však \"Hampshire\" poblíž Orknejí potopil mině německé ponorky \"U 75\". Zahynul maršál Kitchener a celá posádka, celkem 737 lidí. Přežilo 12 mužů.\n\nKřižníku \"Roxburgh\" se podařilo dne 12. února 1918 u pobřeží Irska taranovat a potopit německou ponorku \"U 89\". Čtyři zbylé lodě, které přečkaly válku, byly v letech 1920–1922 prodány k sešrotování.\n\n\n\n"}
{"id": "468044", "url": "https://cs.wikipedia.org/wiki?curid=468044", "title": "Tatra 97", "text": "Tatra 97\n\nTatra 97 nebo Tatra T97 byla československá limuzína vyráběná automobilkou Tatra. Vznikla roku 1937 jako slabší alternativa k Tatře 87. S tou sdílela většinu součástek, byla však menší a méně vybavená (až na výjimky měla jen dva světlomety, základní verze neměla topení, chybělo zde třetí boční okénko a přední okno bylo jednodílné). Rovněž měla slabší motor.\nTatra 97 byla velice podobná Volkswagenu Brouk. Brouk měl nápadně podobnou aerodynamickou karoserii a vzadu uložený čtyřválcový vzduchem chlazený motor stejně jako Tatra 97. Konstruktér Brouka Ferdinand Porsche přiznal, že Brouk byl kvůli urychlení a zlevnění vývoje inspirován vozy Tatra, hlavně typem 97. Tatra zahájila soudní proces, který byl roku 1939 kvůli invazi německých vojsk do Československa ukončen. Po válce se případ znovu otevřel a roku 1961 Volkswagen Tatře zaplatil 3 000 000 německých marek.\n\nRoku 1939 se Tatra 97 ukázala na mezinárodním autosalonu v Berlíně. Vyšší němečtí představitelé v něm uviděli hrozbu pro podobný a v některých směrech i horší Volkswagen Brouk. Proto byla výroba Tatry 97 zastavena. Po válce v roce 1946 se nakrátko znovu rozběhla, zanedlouho však byla definitivně zastavena a začala se vyrábět Tatra 600 – Tatraplan.\n"}
{"id": "468064", "url": "https://cs.wikipedia.org/wiki?curid=468064", "title": "SS-Führungshauptamt", "text": "SS-Führungshauptamt\n\nSS-Führungshauptamt (\"Hlavní velící úřad SS\") zkráceně SS-FHA bylo operační velitelství Schutzstaffel (SS) za druhé světové války.\n\nHlavní velící úřad SS byl zodpovědný za správu důstojnikých škol (\"Junkerschulen\"), zdravotnických služeb a platových sazeb. Stejně tak působil úřad jako správní a operační velitelství Waffen-SS, byl zodpovědný za organizaci a bojové složení jednotek SS stejně jako za zásobování, vybavení, výcvik nebo inspekce jednotek. Roku 1944 měl SS-FHA kolem 450 pracovníků.\n\nSS-Führungshauptamt, který spadal pod přímé velení Reichsführera-SS Heinricha Himmlera, byl zformován v roce 1940 z některých oddělení hlavního úřadu SS (SS-Hauptamt) a Allgemeine-SS. Jeho hlavním úkolem bylo operační řízení Waffen-SS, rozvíjející hlavní politiku na nábor a řízení speciálních osobních požadavků. Od roku 1942 byl nábor Algemeine-SS zastaven jako následek druhé světové války, čímž je myšleno, že místní jednotky byly zodpovědné za svou vlastní údržbu.\n\nHlavní velící úřad SS měl také přednostní právo nad všemi složkami ozbrojených sil ve výběru branců. Podobně byla v roce 1941 služba u Waffen-SS povinná pro všechny členy Algemeine-SS. SS-FHA měl také na starosti přijímání všech osob, které chtěli dobrovolně přeložit do Waffen-SS poté, co byli přijaty do jakékoliv jiné vojenské složky nacistického Německa. K těm později patřila i organizace Hitlerjugend.\n\n\n\n\n\n\n\n\n\n\n"}
{"id": "468068", "url": "https://cs.wikipedia.org/wiki?curid=468068", "title": "Hruškokdouloň", "text": "Hruškokdouloň\n\nHruškokdouloň (\"× Pyronia\"), česky též pyronie, je rod rostlin patřící do čeledi růžovité \"(Rosaceae)\". Je to mezirodový kříženec kdouloně a hrušně.\n\n\"× Pyronia veitchi\" a \"× Pyronia danielii\" (syn.\"Pyrocydonia danielii\") lze použít jako okrasné rostliny. V ČR jsou naprosto otužilé. Mají sbírkový význam.\n\n"}
{"id": "468074", "url": "https://cs.wikipedia.org/wiki?curid=468074", "title": "Hrušeň", "text": "Hrušeň\n\nHrušeň (\"Pyrus\") je rod rostlin patřící do čeledi růžovité (\"Rosaceae\"). Plodem hrušní je malvice, nazývaná hruška.\n\n\nNěkteré druhy rodu hrušeň lze použít jako okrasné rostliny. V ČR se příliš nepoužívají, ale v poslední době stoupá význam hrušní jako okrasné rostliny s potřebou rostlin, které snesou silně znečištěné prostředí.\n\n\n \n"}
{"id": "468077", "url": "https://cs.wikipedia.org/wiki?curid=468077", "title": "Olga Fastrová", "text": "Olga Fastrová\n\nOlga Fastrová, rozená Cikhartová (10. ledna 1876, Praha – 8. srpna 1965, Praha), byla první česká profesionální novinářka, učitelka, překladatelka, spisovatelka a stálá redaktorka listu Národní politika.\n\nNarodila se a vyrůstala (s mladším bratrem Oskarem) v Praze, v rodině poštovního oficiála Františka Cikharta a Marie, rozené Bártové \n\nV letech 1886–1892 bydleli v Táboře, kde Olga chodila do dívčí školy a také do místního hudebního ústavu A. Čejky. Mimo to také navštěvovala rodinu dr. Karla Nedbala jako žačka jeho dcer Elišky a Luisy – učitelek hry na klavír; znala se také s o dva roky starším Oskarem Nedbalem. Zde také vznikl její zájem o divadlo a sportování (zejména plavání a bruslení).\n\nPo předčasné smrti otce a po dokončení měšťanské školy se Olga s matkou a bratrem odstěhovali zpět do Prahy. Důvodem bylo Olžino plánované studium na učitelském ústavu, v té době jediné škole, kde mohly dívky získat úplné vzdělání zakončené maturitou (kromě pražského dívčího gymnázia Minerva). Pražský učitelský ústav absolvovala (1892–1896) a po maturitě-získání vysvědčení způsobilosti k vyučování na obecných školách v jazyce českém okamžitě nastoupila jako literní učitelka na obecné škole v Rokycanech, po půl roce (aby byla blíže své matce) přestoupila jako prozatímní podučitelka do obecné školy v Modřanech u Prahy. Zde v létě 1898 ukončila školní rok a v říjnu 1898 se provdala za spisovatele a dramatika Ottu Fastera a své zaměstnání učitelky musela podle tehdejších zákonů kvůli sňatku opustit, protože učitelky nesměly být vdané. V manželství se jí narodily tři dcery – v roce 1899 Jarmila, v roce 1901 Olga a o dva roky později 1903 Ludmila.\n\nKdyž v roce 1906 zemřela ve věku 57 let její matka Marie Cikhartová a hned za rok nato (v 35 letech) manžel Otto Faster , zůstala jako vdova na péči o rodinu sama. Překládala texty, redigovala ženský časopis a tím získávala nutné finanční prostředky pro rodinu. A v roce 1910 našla bezpečné finanční zajištění jako stálá redaktorka \"Národní politiky,\" největšího deníku té doby. Kromě psaní byla i jinak činná; např. v letech 1919–1921 vyučovala společenské chování v Městských ženských kurzech na Vinohradech. V prosinci 1936 odešla z redakce Národní politiky do důchodu. První česká profesionální novinářka zemřela po kratší nemoci ve věku devětaosmdesáti let 8. srpna 1965.\n\nIhned po sňatku začala pomáhat s prací na tvorbě časopisu \"Thalia\", který Faster sám financoval Obstarávala administraci, psala adresy, pořizovala zápisy. Ale také upozorňovala, že je \"Thalia\" „příliš passivní“, tedy prodělečná a tak 1. února 1899 vyšlo její poslední číslo. Otto Fastrovi se podařilo vyjednat vydávání nového divadelního časopisu – čtrnáctideníku \"Divadelní listy\" a první číslo vyšlo již 5. prosince 1899. Do redigování nového časopisu se aktivně zapojila i Olga Fastrová a v březnu roku 1900 se v něm objevil její vůbec první vydaný článek. Kritika Gilbertových \"Psanců\".\n\"Divadelní listy\" pak vycházely do roku 1904, ale v létě téhož roku se na Fastrovou obrátila spisovatelka Vlasta Pittnerová s nabídkou redigování nově vznikajícího čtrnáctideníku pro ženy, který měl nést jméno \"Vesna\". Byla to příležitost uplatnit zkušenosti, získané při vydávání Divadelních listů, návrh přijala a vydavateli časopisu Karlu Vačlenovi mladšímu navrhla i podtitul \"Vesny: „čtrnáctidenník ku zábavě a poučení českých žen“\" . Kromě poezie a prózy původní i přeložené byly součástí \"Vesny\" i zprávy o ženském hnutí, samostatné referáty o nejrůznějších ženských tématech, galerie žen se zajímavými osudy, portréty žen, které uspěly v zahraničí. Vesna upozorňovala na novinky v literatuře a divadle a také v hudbě a výtvarném umění. Redigování \"Vesny\" se Olga Fastrová věnovala pět let – až do roku 1909.\n\nVyužila také své jazykové znalosti, především francouzštiny a němčiny a různé překlady tvořily v letech 1906–1910 převážnou část rodinných příjmů. Zároveň začala publikovat své věci; první článek v denním tisku otiskla \"Národní politika\" 7. 8. 1906 (příspěvek o osudu císařovny Eugenie, manželky posledního francouzského císaře Napoleona III.), další článek otiskl \"Národní obzor\" 15. prosince 1906 v rubrice \"Ženský svět\" (fejeton „\"Co jest emancipace žen\"“) a její první módní referát vyšel pod titulkem „Modní přehled“ 3. března 1907.\n\nV začátcích své kariéry se stala nejprve první módní referentkou a proslavily ji především módní sloupky, psané pod jménem Yvonna. Nespokojila se jen s popisem nejnovějších módních trendů a s praktickými radami, ale ukazovalo se, že měla za cíl i české dámy vzdělávat\nVe společnosti začátku 20. století bylo zvykem oddělení mužských a ženských sfér vlivu a tak nevoli mezi novináři vzbuzovalo především zařazení ryze ženské rubriky do seriózních deníků. Kriticky posměšné články na Yvonninu adresu vyvolávaly i její některé konkrétní sloupky (např. dva z léta 1910, týkajících se mužských zlozvyků v oblékání). Přestože byla častěji terčem takové nepříjemné pozornosti (často také z ironického pera Jaroslava Haška, popularita Yvonny stoupala a Olga Fastrová se těšila i všeobecné známosti zejména v Praze.\n\nPo tříleté pravidelné spolupráci s \"Národní politikou\" (NP) ji list v roce 1910 jako módní referentku zaměstnal na plný úvazek a tím se podle dostupných údajů Olga Fastrová ve svých 34 letech stala první ženou v Čechách zaměstnanou v redakci deníku na plný úvazek. Od dubna 1910 se „\"Ženská hlídka\"“ v nedělním vydání NP stala skutečnou pravidelnou přílohou.\nPokrokovější i určitým způsobem rezervovaný přístup k ženské otázce byl u Olgy Fastrové patrný celá léta psaní do Ženské hlídky; souhlasila s ženským hnutím zejména v oblastech, s nimiž měla zkušenost a k problematice většinou přistupovala se „zdravým selským rozumem“ ¨V redakci NP pracovala plných sedmadvacet let, ale také se mezitím věnovala i redigování jiných ženských časopisů – např.: beletristické přílohy časopisu \"Nová pařížská móda\" (1908–1918), v roce 1919 časopisu \"Móda a vkus\", prvního moderního českého módního časopisu a také \"České domácnosti\" (do 1923).\n\nK náplni psaní patřily i fejetony, které podepisovala vlastním jménem. Zabývala se v nich nejen aktuálním děním, událostmi doma i v zahraničí, kulturními novinkami nebo výročími významných žen, ale často čerpala ze svého cestování. Ve fejetonech se zmiňuje například o pobytu v Belgii, o módě v Paříži, o návštěvě Istanbulu, Bělehradu, Benátek a Terstu. Typická pro všechny cestopisné fejetony Olgy Fastrové je emotivnost, popis prostředí a také neopomněla zmínit, zda a kolik Čechů kde žije a jakými jazyky krajané hovoří.\n\nObdobí I. světové války značně ovlivnilo i její texty, především fejetony. Byl v nich silně osobní tón, kterému se dosud spíše vyhýbala.\nČtyři roky trvalo, než se mohla veřejně v tisku zmínit o osobní zkušeností s perzekucí v roce 1915. Byla zatčena a odvedena do vězení trestního soudu na Karlově náměstí. Horlivý setník – auditor vojenského soudu ji udal, že 3. května 1915 v Praze v restauraci Obecního domu – při hraní rakouské hymny prý dostatečně rychle nevstala a také potom opustila restauraci dřív, než hudba dohrála Radeckého marš a tím prý vnesla rušivý tón do atmosféry. Třetí den její vazby bylo řízení zastaveno a vdova, matka tří dětí, Olga Fastrová byla propouštěna na svobodu.\n\nZnovu začala psát pro ženy, nejen módní sloupky, ale fejetony pro titulní stranu \"Národní politiky\" a např. v prosinci 1918 věnovala svůj článek úspěchu ženského hnutí:\nvstupu žen na všechny čs.vysoké školy (za monarchie ženy studovaly na UK-filozofii, medicínu a farmacii) a do politiky-Revolučního národního shromáždění. Výrazně se vymykal tematické skladbě ostatních textů Fastrové jeden z jejích fejetonů – kritika komunistických myšlenek popsaných až do absurdní roviny pohledu na komunismus.\n\nVe dvacátých letech 20. století se již těšila společenskému uznání a svou práci pro \"Národní politiku\" doplňovala dalšími aktivitami.Ve třicátých letech se v jejích textech začala často objevovat témata související s hospodářskou krizí a negativními dopady na život českých žen, například propouštění vdaných žen z úřadů. Její jméno zaznělo i v českém parlamentu. Diskutující se dovolával článku Olgy Fastrové, který nedávno napsala v \"Národní politice\" v rubrice \"Kapitoly pro ženy\" v souvislosti s finanční situací a hospodaření v zemi.\n\nJako novinářka se také dočkala uznání nejen veřejnosti, ale i svých kolegů – články o první české profesionální žurnalistce a jejích začátcích vycházely v ženských časopisech nebo víkendových přílohách novin, a když roku 1936 slavila Olga Fastrová šedesátiny, objevily se blahopřejné nebo biografické příspěvky nejméně ve třech desítkách novin a časopisů.\nI když ve své dlouhé kariéře nebyla novinářskou nebo intelektuální špičkou, která by se zajímala o proniknutí do hloubky problémů a zabývala se jejich příčinami a souvislostmi, úctyhodným množstvím publikovaných článků byla Olga Fastrová po celý život novinářkou dobrou a řemeslně zdatnou. Také i vedení samostatné rubriky bylo určitým úspěchem vzhledem k tomu, že ve dvacátých letech minulého století ženy své místo mezi novináři teprve hledaly.\nV poválečných letech Olga Fastrová již pravidelně nepsala pro noviny, ale přesto byla v roce 1947 přijata do Českého svazu novinářů a byla vedena v seznamu řádných členů se všemi výhodami . Byla již členkou Syndikátu československých novinářů, do kterého vstoupila krátce po jeho založení v roce 1926.\n\nJejí první rozsáhlejší beletristická práce s názvem \"Román naivky\" – vycházela v roce 1903 na pokračování v \"Divadelních listech\". V roce 1907 dokončila svůj první román – Fata Morgana. Děj se odehrává v malém jihočeském městě (pravděpodobně v Táboře z dob Olžina dětství) a některé postavy odkazují k osobám spojeným s jejím životem (např. doktor Binder, otec dvou z pětice hrdinek, připomíná dr. Karla Nedbala a mladý houslový virtuos Otto Binder zase skladatele Oskara Nedbala). Olga Fastrová později často popisovala v dalších románech Táborsko, většinou jako protiklad k velkoměstské Praze.\n\nVe skutečnosti vyšel její první román již 1905. Šlo o románový přepis divadelní hry \"V pavučinách\", jejímž autorem byl její manžel. Tento titul není v žádném soupise jejího díla uváděn, protože jako autor románu byl uvedený Otto Faster.\nOkolo roku 1922 se vzdala svého snu o úspěchu spisovatelském a vydala již jen tři knihy a dvě publikace naučného charakteru. Druhého vydání se dočkaly pouze tři romány.\nJejí jméno je zahrnuto v \"Lexikonu české literatury\" (vyd. 1985), heslo zmiňuje její manželství s Ottou Fastrem, práci v \"Národní politice\" i prvenství mezi ženami, které v redakci deníku našly stálé zaměstnání. Jako spisovatelka románů s ženskou tematikou je také uvedena v\" Přehledných dějinách literatury české\" (autor Arne Novak)\n\n\n"}
{"id": "468080", "url": "https://cs.wikipedia.org/wiki?curid=468080", "title": "DUM", "text": "DUM\n\nDUM je zkratka, jež může znamenat:\n\n"}
{"id": "468081", "url": "https://cs.wikipedia.org/wiki?curid=468081", "title": "Růžovec zákulovitý", "text": "Růžovec zákulovitý\n\nRůžovec zákulovitý (\"Rhodotypos scandens\"), někdy též růžovec bělokvětý, je východoasijský, opadavý, beztrnný, až 2 m vysoký keř kvetoucí bílými, čtyřčetnými květy. Je jediným druhem rodu růžovec a za jeho domovinu je považován japonský ostrov Honšú, Korejský poloostrov a čínské provincie An-chuej, Če-ťiang, Che-nan, Chu-pej, Kan-su, Liao-ning, Šan-si, Šan-tung a Ťiang-su. Růžovec zákulovitý je vysazován v parcích jako solitéra nebo bývá součásti živého plotu.\n\nDřevina byly pro své květy introdukována roku 1866 z Dálného východu do Evropy a následně v roce 1884 byla vysázena v Královské oboře v Praze. Později byla ze stejného důvodu zavedena i na severovýchod Spojených států amerických a do jihovýchodní Kanady.\n\nZe zahrad se lehce šíří semeny do volné krajiny, kde pak vyrůstá v okolí lidských sídel a zahrad, v lesních lemech a křovinách i v příměstských oblastech na lidmi narušovaných stanovištích. V České republice byla v přírodě poprvé zjištěná roku 1990.\n\nRůžovec zákulovitý roste ve své domovině na křovinatých a lesnatých svazích i v horských údolích v nadmořské výšce do 800 m. Snáší plně oslunění i částečný stín, upřednostňuje vlhké a dobře odvodněné místo, nevadí mu znečištěné městské ovzduší i mírně zasolená půda. Je nenáročný a přizpůsobivý a dá se snadno tvarovat. Jen v nejtužších zimách může zmrznout až k zemi, ale na jaře dobře obráží. Kvete od dubna do června, plody dozrávají od července do září. Ploidie druhu je 2n = 18.\n\nOpadavý, bohatě větvený, hustý keř s 1,5 až 3 m vysokými, štíhlými letorosty větvenými v ostrém úhlu. Obloukovitě ohnuté větve jsou zelenavě hnědé, lysé, bez trnů a jsou porostlé vstřícnými listy s řapíkem 5 mm dlouhým. Listové čepele s výrazně zpeřenou žilnatinou jsou vejčité, 4 až 10 cm dlouhé a 2 až 6 cm široké, u báze klínovité nebo okrouhlé, na konci špičaté, po obvodě dvojitě ostře pilovité a na rubu řídce chlupaté. Mají šídlovité, celokrajné, opadavé palisty asi 8 mm dlouhé. Listy opadávají s nástupem zimy, ale někdy suché přečkávají na rostlině až do jara.\n\nKvěty jsou bílé, velké 3 až 5 cm, vyrůstají jednotlivě, jsou oboupohlavné, čtyřčetné, stopkaté a mají kalíšek tvořený čtyřmi šídlovitými lístky. Češule má v průměru asi 0,5 cm, odstálé lístky kalichu jsou vejčité, asi 1,5 cm dlouhé po obvodě pilovité a za plodu vytrvalé. Korunní lístky jsou bílé, okrouhlé či vejčité, asi 2 cm dlouhé a mají krátký nehtík. V květu je dále 30 až 60 krátkých tyčinek s bílými nitkami a žlutými prašníky, semeník složený ze čtyř plodolistů a čtyři čnělky s bliznami.\n\nPo opylení květu hmyzem se vyvinou plody, což jsou asi 8 mm velké, hnědočerné, lesklé peckovice se zbytky vytrvalého kalichu. Jsou seskupené po třech až čtyřech v křehkém souplodí. Uvnitř peckovice je drobná, žlutobílá pecka kryjící semeno.\n\nPlody nejsou jedlé, jsou hořké a obsahují amygdalin, přírodní glykosid vyskytující se např. v mandlích či semenech meruněk a broskvoní. Po konzumaci většího množství plodů hrozí otrava kyanovodíkem, který vzniká v lidském organismu rozkladem amygdalinu na kyanid. Otrava se projevuje obtížným dýcháním, celkovou slabostí, bolesti břicha, křečemi, zvracením, dušnosti až kómatem.\n\nKeře se samovolně na větší vzdálenosti rozšiřují semeny, která po okolí roznášejí ptáci i drobní savci, do blízkého okolí prostým rozrůstáním kořenů. V zahradnické praxi je spolehlivější a rychlejší metodou letní množení řízky nebo dělením kořenů starších jedinců.\n\nRůžovec zákulovitý nemá přirozených hmyzích nepřátel, ani běžně netrpí houbovými chorobami, proto se na některých příhodných místech ve Spojených státech amerických nekontrolovaně rozrůstá a vytváří rozměrné, husté porosty. Je proto v osmi státech USA považován za invazní rostlinu, která vytlačuje z krajiny původní vegetaci bylin a nižších keřů.\n\n"}
{"id": "468083", "url": "https://cs.wikipedia.org/wiki?curid=468083", "title": "Bitva pěti armád", "text": "Bitva pěti armád\n\nBitva pěti armád je střetnutím vojsk trpaslíků, elfů a lidí s armádami skřetů a vrrků ve fiktivním světě J. R. R. Tolkiena. Bitva, k níž došlo v okolí Osamělé hory po usmrcení draka Šmaka, je popsána v Tolkienově knize \"Hobit aneb cesta tam a zase zpátky\".\n\nBitva pěti armád je ústředním motivem filmu \"\" režiséra Petera Jacksona a slouží rovněž jako námět stolních a počítačových her či dřeváren.\n\nV roce 2770 třetího věku zaútočil drak Šmak na bohaté sídliště trpaslíků v Osamělé hoře. Drak z hory vyhnal všechny trpaslíky, kteří se poté roztroušeně toulali po Středozemi. Při svém útoku navíc zničil i nedaleké město Dol a 171 let pak spal na nakradeném pokladu v Osamělé hoře. Teprve v roce 2941 se trpaslík Thorin Pavéza, právoplatný dědic titulu král Durinova lidu, odhodlal vrátit z vyhnanství v Ered Lindon zpět do sídla svých předků v Osamělé hoře. Na dobrodružné cestě k Ereboru byl Thorin doprovázen svými dvanácti druhy, čarodějem Gandalfem a hobitem Bilbem Pytlíkem.\nPři obtížném přechodu Mlžných hor byla výprava přepadena skřety, avšak díky Gandalfovi se všem podařilo ze skřetích jeskyní uprchnout a čaroděj při útěku dokonce usmrtil skřetího náčelníka, Velkého skřeta. Po přechodu hor zažili trpaslíci s čarodějem a Bilbem další dobrodružství a na jejich cestě jim pomohli velcí orli i kožoměnec Medděd. Čaroděj Gandalf doprovodil výpravu až na pokraj Temného hvozdu, ale poté musel trpaslíky s hobitem opustit, protože se spěchal zúčastnit Bílé rady. Thorinova družina byla při průchodu hvozdem zajata elfy a předvedena před jejich krále Thranduila. Tvrdohlaví trpaslíci odmítali elfímu králi sdělit cíl své cesty a proto byli uvrhnuti do jeho vězení. Díky Bilbovu kouzelnému prstenu se jim však podařilo uprchnout i z elfího vězení a dostali se až k lidem žijícím na Dlouhém jezeře v Jezerním městě Esgaroth nedaleko Osamělé hory.\nObyvatelé Jezerního města výpravu vřele přijali a s radostí uvítali Thorina jako vracejícího se krále pod Horou. Thorin a spol poté pokračovali směrem k hoře, kde uvnitř starých trpasličích síní, spal na hromadě zlata Šmak. Poté, co dorazili k Osamělé hoře, byl Bilbo trpaslíky vyslán do nitra drakova doupěte na výzvědy. Po nebezpečném rozhovoru s drakem se mu podařilo vrátit se k trpaslíkům, avšak Šmak z Bilbova vyprávění poznal, že výpravě pomohli lidé z Jezerního města. V noci se drak vyplazil z hory a Esgaroth přepadl. Jezerní město se Šmakovu útoku statečně bránilo a Bardovi, Girionovu dědici, se podařilo Šmaka usmrtit svým šípem. Drak však při smrtelném pádu rozmetal hořící dřevěné město a mnoho jeho obyvatel té noci v jezeře zemřelo.\nDrakova smrt předznamenala zápas o ohromný poklad uložený v hoře. Přeživší lidé z Jezerního města vedení Bardem, kterým přispěchali na pomoc elfové pod vedením svého krále Thranduila, se poté, co zaopatřili raněné a mrtvé, vydali k hoře zjistit, jestli trpaslíci přežili drakovo řádění a případně prozkoumat, co zůstalo ze Šmakova nakradeného pokladu. Trpaslíci se však po drakově odletu v hoře opevnili a Thorin odmítl jakékoliv vyjednávání s Thranduilem, který jej nechal uvrhnout do svého vězení a též hrubě zamítl Bardovu prosbu o část pokladu, který by lidé, kteří trpaslíkům pomohli, použili na opravu svých zničených domovů. Místo toho Thorin vyslal havrany se zprávami žádajícími pomoc do Železných hor, kde sídlil se svým početným lidem jeho bratranec Dáin.\n\nBilbo s postojem svých společníků nesouhlasil a kvůli hrozícímu boji mezi trpaslíky na jedné a elfy a lidmi na druhé straně, vydal spojencům klenot Arcikam, kterého si Thorin cenil nejvíce z celého pokladu. Hobitův čin pochválil Gandalf, který se tehdy znenadání objevil v táboře spojenců před Osamělou horou. Thorin zdrcený hobitovou \"zradou\" však Bilba vyhnal a dál se připravoval k boji. Mezitím ze Železných hor dorazil k obležené hoře s více než pěti sty bojovníky Dáin, načež vyzval spojence, aby ustoupili a umožnili mu průchod do Ereboru. Thranduil s Bardem si byli vědomi, že kdyby tak početné trpasličí vojsko obsadilo horu, bylo by téměř nemožné ji dobýt nebo úspěšně obléhat. Proto se spojenci připravili k boji a trpaslíci vyrazili do útoku. Nesmyslné krveprolití zastavil až Gandalf, který se náhle zjevil mezi znesvářenými vojsky. Všem třem velitelům oznámil, že se k Ereboru od severu blížila obrovská armáda skřetů jedoucí na vrrcích. Skřeti z hor byli totiž rozzuřeni smrtí Velkého skřeta a zvěst o Šmakově smrti i pro ně slibovala tučnou kořist. Proto shromáždili všechnu svou sílu z Mlžných a Šedých hor a chystali se spolu s vrrky přepadnout Erebor. Elfové, lidé i trpaslíci proto zanechali svého sporu a rychle spojili své síly proti blížící se hrozbě.\n\nSpojenci se, vědomi si velké početní převahy skřetů, rozhodli přečkat nepřátelský nápor na úbočích Osamělé hory. Jižní ostroh hory obsadili elfové a Dáin s trpaslíky a lidé vyšplhali na ostroh východní. Obloha potemněla, protože ze severu se přiřítila bouře následovaná mračnem černých ptáků a netopýrů, kteří zastínili Slunce. Předvoj skřetí armády, v němž byli nejrychlejší jezdci na vlcích, se pak vřítil do Dolu.\n\nPrvní proti skřetům zaútočili z jižního svahu elfí lučištníci a následně se do údolí vrhlo na tisíc Thranduilových kopiníků. Následoval útok trpaslíků a lidí, který obrátil většinu skřetího předvoje na ústup. Skřetům se však posléze podařilo vyšplhat na Erebor z opačné strany a ostrohy bráněné spojenci byly obklíčeny. S příchodem večera se do údolí před bránou opět nahrnuli skřeti vedení svým velitelem Bolgem. Když se zdálo, že bitva je ztracena, vyřítili se z brány Bilbovi druzi oblečeni v lesklých trpasličích brněních.\n\nThorin Pavéza kolem sebe shromáždil mnoho bojovníků od všech tří spojeneckých ras, načež vyrazil přímo proti Bolgově tělesné stráži. Spojenci však byli zanedlouho uzavřeni kruhem nepřátel a s velkými ztrátami jen těžko odolávali veliké přesile. Tehdy přiletěli ze západu orlové vedení svým pánem Velkým orlem a spolu se spojenci vyčistili ostrohy Osamělé hory od skřetů a vlků. Do bitevní vřavy dorazil v medvědí podobě také Medděd, který hněvem nabyl obrovských rozměrů. Probil se až k Thorinovi, jenž padl probodán kopími a odnesl jej pryč z bitevní vřavy. Medděd poté, zuřivější než kdy dříve, napadl Bolgovu tělesnou stráž a roztrhal na kusy samotného Bolga. Vojska skřetů a vrrků se po smrti svého velitele dala na zmatený útěk.\n\nVětšina prchajících skřetů byla nahnána do močálů kolem Bystré a Lesní řeky a do lesů Temného hvozdu, takže se z jejich armád vrátila do svých domovů v horách jen hrstka. V bitvě pěti armád prý padly tři čtvrtiny všech skřetích válečníků z Mlžných a Šedých hor, takže dlouhá léta trvalo než skřeti v horách opět nabyli na síle.\n\nDědic Durinova lidu Thorin Pavéza na svá zranění záhy po bitvě zemřel, ale na smrtelné posteli se ještě stačil usmířit s Bilbem Pytlíkem. Trpaslíci přijali za nového krále pod Horou Dáina, který se později do Ereboru přestěhoval s většinou svého lidu. Elfové se vrátili do svých lesů a lidé za pomoci trpaslíků znovu vystavěli své Jezerní město. Bard navíc odvedl mnoho Jezerních lidí do Dolu, kde obnovil království po svém předku Girionovi. V zemích okolo Osamělé hory poté panoval na dlouhý čas mír.\n\nV roce 2014 dotočil novozélandský režisér Peter Jackson třetí díl své filmové trilogie na motivy Tolkienova \"Hobita\". V jeho snímku \"Hobit: Bitva pěti armád\" vrcholí děj právě kolem této bitvy. Od knižní předlohy se Jacksonovo pojetí bitvy v mnohém odlišuje.\n\nNa rozdíl od knižní předlohy je v Jacksonově filmu skřetí vojsko převážně tvořeno skřety z Dol Gulduru a vedeno z příkazu samotného Saurona Bílým skřetem Azogem, který už měl dle původního románu být mrtvý. Druhou armádu pak k Ereboru přivedl jeho zástupce Bolg z Gundabadu. Azogova skřetí armáda se k Osamělé hoře nepozorovaně dostala díky tunelům, které vytvořili obrovští červi zvaní „zeměžrouti“. Vojsko z Gundabadu dorazilo na bojiště u Osamělé hoře až o něco později. Kromě skřetů a vrrků se ve filmové bitvě objevují i velcí zlobři, oddíl skřetích žoldnéřů menšího vzrůstu (goblini), půlzlobři či vyšlechtění netopýři.\nKromě boje s Thranduilovým a Dáinovým vojskem ve snímku skřeti napadli i nedaleké opuštěné město Dol, kde se doposud ukrývali přeživší lidé z Jezerního města. Do Dolu se záhy stáhli i lidé, elfové a trpaslíci vedení Dáinem, když byli přesilou zatlačeni až k opevněné bráně Ereboru. Trpaslíky v poslední chvíli podpořil Thorin se svými druhy. Azog v bitvě velel svým armádám z Havraního vrchu, kde se jej poté pokusili zaskočit Thorin se svými synovci a Dvalinem. Trpaslíci však byli Bílým skřetem vlákáni do léčky a Fíli i Kíli padli. Ke slovu se nyní dostali skřeti z Gundabadu vedení Bolgem, kterého pak v přímém souboji usmrtil Legolas. V ten samý čas smrtelně raněný Thorin zabil Azoga. Postup vojska z Gundabadu i bitvu samotnou ukončil až přílet velkých orlů vedených čarodějem Radagastem, s nimiž se do bitevní vřavy dopravil i Medděd.\n\nV Jacksonově filmovém zpracování se oproti originálu vyskytuje navíc Thranduilův syn elf Legolas či zcela nově vytvořená postava elfky Tauriel, jež se zamilovala do Thorinova synovce Kíliho a jeho smrt představuje pro ni velkou ztrátu.\n\n\n"}
{"id": "468087", "url": "https://cs.wikipedia.org/wiki?curid=468087", "title": "CitySpire Center", "text": "CitySpire Center\n\nCitySpire Center je nejvyšší víceúčelový mrakodrap v New Yorku. Nachází na jižní straně západní 56. ulice mezi 6. a 7. Avenue v Midtown Manhattanu. Dokončen byl v roce 1987, je vysoký 248 m a má 75 podlaží. Plocha všech podlaží je 33 400 m². Budova je ve vlastnictví Tishman Speyer Properties.\n\nBudova byla navržena německým architektem Helmutem Jahnem a je 10. nejvyšší budovou v New Yorku a 42. nejvyšší ve Spojených státech. 23 spodních pater budovy jsou určeny pro komerční využití a nad nimi jsou luxusní apartmány.\n\nBrzy po dokončení budovy si obyvatelé okolních budov stěžovali na hlasitý hluk znějící jako pískání, jehož zdrojem, jak se později ukázalo, byl vítr svištící přes dekorativní kopuli na vrcholu budovy. Městu hrozily denní pokuty za hluk, který trval déle než rok. Vývojáři umlčeli pískání odstraněním všech žaluzií v chladicí věži, a tím rozšíření úzkých kanálů, přes které vítr hvízdal.\n\nKopule budovy je v noci osvětlena bílým světlem. Budova má neobvyklý osmiúhelný tvar.\n\nCitySpire center je velmi blízko ke dvěma mrakodrapům na 57. ulici, Carnegie Hall Tower a Metropolitan Tower.\n\nNějaký čas po dokončení, bylo zjištěno, že budova překročila svůj výškový limit o asi 4 m. Vývojáři kompenzovali toto porušení tím, že souhlasili s vybudováním prostor tanečního studia pro městské ministerstvo kultury v blízké lokalitě.\n\nPo dokončení CitySpire Center byla druhá nejvyšší betonová věž na světě.\n\n\n"}
{"id": "468088", "url": "https://cs.wikipedia.org/wiki?curid=468088", "title": "Genitální bradavice", "text": "Genitální bradavice\n\nGenitální bradavice, jinak též kondylom (pl. \"kondylomy\" r.m. nebo \"kondylomata\" r.s.; ), venerické bradavice, anální bradavice, případně anogenitální bradavice, jsou vysoce nakažlivou sexuálně přenosnou infekcí, způsobenou některým z podtypů lidského papilomaviru (HPV). Šíří se prostřednictvím přímého kontaktu během orálního, genitálního či análního sexu s infikovaným partnerem. Bradavice jsou nejsnadněji rozpoznatelným příznakem genitální HPV infekce. Mohou být způsobeny HPV kmeny 6, 11, 30, 42, 43, 44, 45, 51, 52 a 54; a za 90 % případů genitálních bradavic jsou zodpovědné HPV typy 6 a 11. Jiné typy HPV způsobují karcinom děložního hrdla a většinu z análních karcinomů.\n\nGenitální HPV infekce mají ve Spojených státech odhadovanou prevalenci mezi 10 až 20 % a klinický projev u 1 % dospělé sexuálně aktivní populace. Přibližně 80 % nakažených je ve věku 17–33 let. Přestože léčba může bradavice odstranit, neodstraní HPV, takže po léčbě může dojít k opětovnému vzniku bradavic (v 50–73 % případů), či jejich spontánnímu vymizení.\n\nGenitální bradavice můžeme obvykle identifikovat podle jejich vzhledu. Pro jejich lepší zviditelnění lékaři při diagnostice používají roztok kyseliny octové. Důležité je jejich odlišení od zhoubného kožního bujení (rakoviny), proto při nejisté diagnóze má být vždy odebrán vzorek tkáně k mikroskopickému vyšetření. Totéž platí pro ženy s bradavicemi na děložním hrdle. Odebrané vzorky jsou následně odeslány na HPV DNA test, s jehož pomocí lze stanovit, zda se jedná o typ viru HPV, který je zodpovědný za vznik karcinomu děložního čípku.\n\nLéčba genitálních bradavic patří vždy do rukou lékaře. Rozhodně nepoužívejte k jejich léčbě volně dostupné přípravky, které si koupíte v lékárně. Vždy navštivte kožního lékaře, který vám předepíše vhodná léčiva a doporučí vhodný postup léčby.\n\nMezi nejčastěji používané způsoby léčby genitálních bradavic patří přípravky Aldara (Imiquimod) a Condylox, Wartec či Warticon (Podophylox). Kromě krémů se genitální bradavice také odstraňují s pomocí kryochirurgie, kyseliny trichloroctové anebo s pomocí elektrokauterizace, laserové ablace či chirurgické excize. Lze také použít interferony.\n\n"}
{"id": "468106", "url": "https://cs.wikipedia.org/wiki?curid=468106", "title": "Thursday October Christian", "text": "Thursday October Christian\n\nThursday October Christian (také \"Friday October Christian\", či \"Friday Fletcher October Christian\"; (7. října 1790 Pitcairn – 21. dubna 1831 Papeete) byl prvorozený syn vůdce vzpoury na HMAV \"Bounty\" Fletchera Christiana a tahitské princezny Maimiti. Thursday October Christian byl prvním člověkem narozeným na Pitcairnu po příchodu vzbouřenců z Bounty a později jedním z předních vůdců kolonie. Roku 1831 se Pitcairňané kvůli přelidnění přesunuli na Tahiti, kde jich však mnoho zemřelo na epidemii, včetně Thursdaye Octobera Christiana.\n\nBounty pod kontrolou vzbouřenců k neobydlenému Pitcairnovu ostrovu dorazila 15. ledna 1790 a 23. ledna vzbouřenci loď zapálili. S devíti britskými námořníky na ostrov přišlo i 12 tahitských žen a 6 tahitských mužů. Žena vůdce vzpoury Fletchera Christiana Maimiti (známá také pod anglickou přezdívkou Isabella) již na ostrov přišla těhotná. Thursday October se narodil 7. října 1790 a své neobvyklé jméno získal od Fletchera Christiana, který pro svého syna nechtěl žádné jméno, které by mu připomínalo Anglii; je možné, že inspirací mu mohla být postava Pátka z románu Daniela Defoa \"Robinson Crusoe\". Thursday October Christian byl tak prvním člověkem, který se na ostrově narodil poté, co z ostrova zmizela původní polynéská populace v 15. století.\n\nV roce 1805 se Thursday October Christian ve věku 16 let oženil s Teraurou, vdovou po Nedu Youngovi. Jako snubní prsteny byl použit prsten patřící Nedu Youngovi; ten byl ke sňatkům použit ještě mnohokrát, a proto se mu říká Pitcairnský snubní prsten (\"Pitcairn Wedding Ring\"; dnes umístěný v Norfolkském muzeu na Norfolku).\n\nKdyž ráno 17. září 1814 k Pitcairnu připluly dvě britské fregaty \"Briton\" a \"Tagus\", Thursday October Christian a George Young jim v kanoích vypluli vstříc. Oba uměli plynně anglicky a na palubě \"Britonu\" učinili na kapitána Thomase Stainese i jeho důstojníky velký dojem. Jejich vystupování pomohlo Brity přesvědčit, že John Adams, poslední žijící vzbouřenec z Bounty, na ostrově vybudoval civilizovanou společnost a že za vzpouru si již nezaslouží trest. Obě britské lodě se zdržely jen několik hodin a ještě před večerem odpluly; díky nim vznikl jediný dodnes zachovalý popis fyzického zjevu Thursdaye Octobera Christiana.\n\nKapitán Philip Pipon, velitel HMS \"Tagus\" Thursdaye Octobera Christiana popsal jako „asi pětadvacetiletého, vysokého pohledného muže, vysokého kolem šesti stop s dlouhými černými vlasy a neobyčejně otevřeným a zajímavým výrazem. Nenosil žádné oblečení až na kousek látky kolem klína a slaměného klobouku ozdobeného černými kohoutími, výjimečně i pavími péry, podobného, jaký nosili Španělé v Jižní Americe, akorát menší.“\n\nKapitán Pipon Thursdaye Octobera označuje jako „Fridaye Octobera Christiana“, neboť se zjistilo, že kalendář Pitcairňanů je o jeden den nazpátek; HMAV \"Bounty\" při své cestě na Pitcairn překročila mezinárodní datovou hranici, vzbouřenci tomu však svůj kalendář nepřizpůsobili. Thursday October se brzy navrátil ke svému původnímu jménu, avšak pozdější pitcairnské poštovní známky zobrazují jeho podobiznu se jménem Friday October Christian.\n\nV roce 1831 Britové všech 87 Pitcairňanů evakuovali na Tahiti. Soužití Pitcairňanů s Tahiťany však bylo problematické; Pitcairňané vychovaní v anglickém puritánství si nezvykli na uvolněné mravy tahitských domorodců a rovněž postrádali imunitu proti místním chorobám. Horečnatá nemoc mezi březnem a listopadem 1831 zabila 16 Pitcairňanů, včetně Thursdaye Octobera Christiana (21. dubna 1831), který zemřel přesně měsíc po příjezdu na Tahiti, a jeho synů Charlese, Josepha Johna a dcery Polly.\n\nSe smrtí Thursdaye Octobera Christiana přišli o nejstaršího a nejváženějšího člena komunity z první generace narozené na ostrově. V září 1831 se Pitcairňané vrátili na Pitcairnův ostrov.\n\nManželka Thursdaye Octobera Christiana Teraura jej přežila o 19 let. Christianův dům na Pitcairnově ostrově, postavený počátkem 19. století, byl dlouhou dobu nejstarší zachovalou stavbou na Pitcairnu a sloužil i jako turistická atrakce; v současnosti již nestojí.\n\nThursday October Christian měl s Teraurou 7 dětí:\n\n\nŽivot Thursdaye Octobera Christiana byl popsán například v dílech Roberta Michaela Ballantyna \"The Lonely Island\" a \"The Refuge of the Mutineers\". Objevuje se také v románu Marka Twaina \"The Great Revolution in Pitcairn\".\n\n"}
{"id": "468109", "url": "https://cs.wikipedia.org/wiki?curid=468109", "title": "Chlamydia trachomatis", "text": "Chlamydia trachomatis\n\nChlamydia trachomatis jsou gramnegativní bakterie, které parazitují uvnitř vnímavých buněk sliznic. Jedná se o jednoho ze tří původců chlamydiózy. Bakterie má dvoufázový životní cyklus, který se odehrává mimo i uvnitř buňky. Cyklus je ukončen prasknutím buňky a výsevem infekčních tělísek, které infikují další buňky. Tento cyklus trvá obvykle 48 až 72 hodin. \"Chlamydia trachomatis\" se přenáší pohlavním stykem a může u mužů i u žen způsobit vážné zdravotní komplikace.\n\nMezi příznaky patří:\n\n"}
{"id": "468111", "url": "https://cs.wikipedia.org/wiki?curid=468111", "title": "Dietmar Mögenburg", "text": "Dietmar Mögenburg\n\nDietmar Mögenburg (* 15. srpna 1961, v Leverkusenu) je bývalý německý sportovec, atlet, který v roce 1984 vyhrál na letních olympijských hrách v Los Angeles skok do výšky. Je pětinásobný halový mistr Evropy a mistr Evropy z roku 1982. Jeho halový osobní rekord byl téměř dva roky světovým rekordem.\n\nV roce 1979 se stal juniorským mistrem Evropy. 26. května 1980 v německém Rehlingenu překonal laťku ve výšce 235 cm, čímž tehdy vyrovnal jen jeden den starý světový rekord, který vytvořil v Eberstadtu Polák Jacek Wszoła. Na olympiádě v jihokorejském Soulu v roce 1988 skončil šestý. O čtyři roky později již na letních hrách v Barceloně neprošel sítem kvalifikace, když překonal jen 215 cm. V roce 1983 na prvním mistrovství světa v atletice ve finských Helsinkách skončil čtvrtý. Těsně pod stupni vítězů se umístil i na MS 1987 v Římě a také na ME 1986 ve Stuttgartu, kde byl rovněž čtvrtý.\n\n\n"}
{"id": "468114", "url": "https://cs.wikipedia.org/wiki?curid=468114", "title": "Sibiřanka", "text": "Sibiřanka\n\nSibiřanka (\"Sibiraea\") je rod rostlin patřící do čeledi růžovité (\"Rosaceae\").\n\n\nNěkteré druhy lze použít jako okrasné rostliny. Nároky a pěstování je podobné jako u tavolníku.\n\n\n \n"}
{"id": "468130", "url": "https://cs.wikipedia.org/wiki?curid=468130", "title": "Hruškojeřáb", "text": "Hruškojeřáb\n\nHruškojeřáb (\"× Sorbopyrus\") je rod hybridních rostlin patřící do čeledi růžovité (\"Rosaceae\").\nPůvodní je zřejmě náhodně nalezený přírodní hybrid mezirodového křížence hrušky a pravděpodobně jeřábu muku. Nalezen byl před rokem 1619 v Alsasku. Z něj pocházela Bollvilleriana šípová hruška.\nZ českých výpěstků sem patři například tatarka, Tatarova hruška.\n\nHruškojeřáb lze použít jako okrasnou rostlinu. Poskytuje i jedlé ovoce. Ošetřování je podobné jako u hrušně.\n\n"}
{"id": "468133", "url": "https://cs.wikipedia.org/wiki?curid=468133", "title": "Dimethylether", "text": "Dimethylether\n\nDimethylether (DME, systematický název \"methoxymethan\") je organická sloučenina se vzorcem CHOCH. Je to nejjednodušší ether. Tento bezbarvý plyn je užitečným prekurzorem jiných organických sloučenin, též se využívá jako hnací plyn ve sprejích. Je také slibným uhlovodíkovým palivem s čistým hořením.\n\nV dnešní době se DME vyrábí především konverzí uhlovodíků, převážně těch, které jsou obsaženy v zemním plynu (a v menší míře též ze zplyněného uhlí), na syntézní plyn. Syntézní plyn se pak za přítomnosti katalyzátoru (obvykle na bázi mědi) převádí na methanol ; ten se dehydratuje za přítomnosti jiného katalyzátoru (například z oxidů křemičitého a hlinitého) a vzniká dimethylether. Tento dvoukrokový proces (nepřímá syntéza) tedy začíná syntézou methanolu a končí syntézou DME (dehydratací methanolu).\n\nStejný proces lze použít pro organický odpad nebo biomasu. V roce 1985 se v západní Evropě vyrobilo pomocí dehydratace methanolu cca 50 tisíc tun DME.\n\nAlternativně lze DME vyrábět také přímou syntézou s duálním katalytickým systémem, který umožňuje provádět syntézu i dehydrataci methanolu v jedné procesní jednotce, aniž by musel být methanol izolován a čištěn. U této procedury, která odstraňuje mezikrok syntézy methanolu, slibují poskytovatelé licence vyšší účinnost a nižší náklady.\n\nJak jednokrokový, tak dvoukrokový proces se komerčně využívají. Aktuálně se mnohem šířeji využívá proces dvoukrokový, protože je relativně jednoduchý a má nízké počáteční náklady. Stojí za zmínku, že se vyvíjí také jednokrokový proces prováděný v kapalné fázi.\n\nDimethylether má dvě hlavní oblasti použití: jako hnací plyn ve sprejích a jako prekurzor pro výrobu dimethylsulfátu. Jako hnací plyn je užitečný i proto, že je částečně polárním rozpouštědlem. Lze ho využít i jako chladivo.\n\nNěkolik tisíc tun DME ročně se spotřebuje na výrobu methylačního činidla dimethylsulfátu, s využitím jeho reakce s oxidem sírovým:\n\nDME lze převádět také na kyselinu octovou pomocí karbonylační technologie podobné Monsanto procesu:\n\nDimethylether je nízkoteplotní rozpouštědlo a extrakční činidlo, použitelné pro specializované laboratorní procedury. Jeho užitečnost je omezena nízkou teplotou varu (-23 °C), ovšem tatáž vlastnost se hodí pro jeho snadné odstranění z reakčních směsí. DME je prekurzorem užitečného alkylačního činidla trimethyloxoniumtetrafluorborátu.\n\nDME je slibným palivem pro vznětové motory, zážehové motory (směs 30 % DME + 70 % LPG) a spalovací turbíny, díky svému vysokému cetanovému číslu, které je 55 (kdežto motorová nafta mívá 40-53). Pro spalování DME jsou na vznětovém motoru nutné pouze mírné úpravy. Jednoduchost této sloučeniny s krátkým uhlíkovým řetězcem znamená, že při spalování vznikají jen velmi nízké emise pevných částic, NO a CO. Z těchto důvodů, stejně jako díky nepřítomnosti síry, splňuje DME i ty nejpřísnější emisní normy v Evropě (EURO 5), USA (U.S. 2010) a Japonsku (2009 Japan).\n\nDME se vyvíjí jako syntetické biopalivo (BioDME), které lze vyrábět z lignocelulózové biomasy.. Aktuálně EU uvažuje o zařazení BioDME do potenciálního mixu biopaliv pro rok 2030; koordinátorem pro evropský projekt BioDME je skupina Volvo. Mobil používá DME ve svém procesu výroby benzinu z methanolu.\n\nSměs dimethyletheru a propanu se používá v prostředcích pro léčbu bradavic. Bradavice se vymrazují.\n\nNa rozdíl od jiných alkyletherů odolává autooxidaci. Je relativně netoxický, je však velmi hořlavý.\n\n\n"}
{"id": "468135", "url": "https://cs.wikipedia.org/wiki?curid=468135", "title": "Methoxyethan", "text": "Methoxyethan\n\nMethoxyethan (též známý jako methylethylether nebo ethyl(methyl)ether) je bezbarvý plyn (případně kapalina - bod varu 7,6 °C) s \"lékařským\" pachem. Je to ether se methylovou a ethylovou skupinou. Je extrémně hořlavý, vdechování může způsobit dušení nebo závratě. Jakožto Lewisova zásada může reagovat s Lewisovými kyselinami a tvořit soli. Bouřlivě reaguje s oxidačními činidly.\n\n"}
{"id": "468137", "url": "https://cs.wikipedia.org/wiki?curid=468137", "title": "Tavolník", "text": "Tavolník\n\nTavolník (\"Spiraea\") je rod rostlin patřící do čeledi růžovité (\"Rosaceae\"). Zahrnuje zhruba 80–100 druhů opadavých keřů rozšířených v temperátních oblastech po celé severní polokouli, s největší druhovou diverzitou ve východní Asii, především v Číně.\n\nNěkteré druhy lze použít jako okrasné rostliny. Vysazují se většinou ve skupinách a hodí se i pro volně rostoucí živé ploty.\n\nTavolník (\"Spiraea alba\") (nazývaná ) byl používán původními obyvateli Severní Ameriky jako bylinkový čaj. Rostlina obsahuje methylsalicylát a jiné salicyláty, sloučeny podobné jako léčivo aspirin.\n\n\n\n \n"}
{"id": "468142", "url": "https://cs.wikipedia.org/wiki?curid=468142", "title": "Předčasný porod", "text": "Předčasný porod\n\nJedná se o jednu z hlavních příčin novorozenecké úmrtnosti (neonatální mortality) ve vyspělých zemích. Nedonošené děti jsou vystaveny většímu riziku krátkodobých a dlouhodobých komplikací, včetně zdravotního postižení a vadám růstu a mentálního vývoje. Bylo dosaženo významného pokroku v péči o předčasně narozené dětí, ne však ve snížení prevalence předčasných porodů. Výskyt předčasných porodů (kratší doba těhotenství) s věkem matky přibývá.\n\nZa předčasný porod považujeme narození dítěte před 37. týdnem gestace. Předčasné porody můžeme dále dělit na tři podkategorie: \nSpodní hranice předčasného porodu je v různých státech odlišná. Konkrétně v České republice je nastavená od roku 1994 Českou neonatalogickou společností na 24. týden. Hlavním faktorem při určovaní této hranice je neonatologická péče, ale mezi vyspělými státy nejsou velké rozdíly v této hranici.\n\nKaždý rok je 15 milionů dětí narozených předčasně a z toho 1.1 milionu zemře na následky zdravotních problémů způsobených právě předčasným porodem. Předčasný porod je taktéž významným faktorem při kojeneckých úmrtích, kdy je příčinou až u 80%  z těchto úmrtí. Je též druhou nejčastější příčinou při úmrtích novorozenců a odhaduje se, že až 50% pediatrických neurovývojových problémů (například mozková obrna, či nižší inteligenční kvocient) jsou výsledkem předčasného porodu. Mozek dítěte má totiž měně vyvinuta spojení.\n\nV mnoha výzkumech byly zaznamenány rozdíly v motorickém vývoji předčasně narozených dětí školního věku. Byly prokázány horší výsledky v testování jemné motoriky u dětí narozených v 26. týdnu gestace oproti dětem narozených v 31. týdnu. V tomto ohledu však nebyl nalezen žádný rozdíl mezi dětmi narozenými v 31. týdnu a dětmi narozenými v termínu. Velmi předčasně narozené děti se také vyznačují nižší tělesnou hmotností a obvodem hlavy i ve školním věku. Vykazují také statisticky horší výsledky v motorických dovednostech.\n\nPředčasně narozené děti se liší od dětí narozených v termínu téměř ve všech vývojových oblastech včetně kognitivního vývoje a školních výkonů. Kognitivní vývoj předčasně narozených dětí se velmi individuálně liší až do dvou let věku, kde se rozdíly vyrovnávají. Mírně a velmi předčasně narozené děti podávají horší výsledky v testech čtení a počítání než děti narozené v termínu. Již mírně předčasný porod zdvojnásobuje šanci, že dítě bude potřebovat speciální vzdělávání a zvláštní nároky. V 8 letech jsou tyto děti stále menší než jejich vrstevníci a podávají nižší školní výkon a disponují nižšími kognitivními schopnostmi. Celkem 15% těchto dětí potřebovalo během základní školy nějakou formu podpory (doučování, konzultace, speciální podmínky atd.) oproti 5% u dětí narozených v termínu. V porovnání s ostatními dětmi je u dětí narozených v 34.-36. týdnu gestace o 70 % vyšší riziko hyperkinetických poruch (ADHD atp.). Z výzkumů vyplývá, že riziko nedokončení základní školy roste se snižujícím se gestačním věkem při předčasném porodu (tzn. čím dříve se dítě narodí, tím větší je riziko následných školních potíží vedoucích až k nedokončení základní školy).\n\nU předčasně narozených dětí se také častěji objevují poruchy chování včetně poruch sociálního charakteru. Rodiče častěji uvádějí pozorované znaky deprese nebo úzkosti u dětí předčasně narozených nebo s velmi nízkou porodní hmotností. Pozorovány jsou potíže v chování, pozornosti i sociální problémy různého druhu, jak od rodičů, tak například od učitelů těchto dětí. Bylo také prokázáno, že tyto negativní následky v chování mají tendenci přetrvávat až do adolescence. \n\nJako důležitý faktor při vývoji předčasně narozených dětí je socio-ekonomický status rodičů, možnost libovolně navštěvovat dítě hned po porodu a celková péče a prostředí dítěte. Předčasně narozené děti, které ve školní věku nevykazují žádné vývojové potíže, mají z většiny výhodu v některých z těchto externích vývojových faktorů.\n\nMatky předčasně narozených dětí prožívají v prvních měsících po porodu významně častěji pocit viny. Tento rozdíl oproti matkám, kterým se narodily děti v normálním termínu se začíná vytrácet přibližně po 12 měsících od porodu. S přibývajícím věkem však přichází další nepříznivý pocit u matek s předčasně narozeným dítětem a to pocit selhání. Často je pocit viny propojený i s tím, že se matky cítí vinné za myšlenky o tom, že by chtěly mít raději zdravé dítě. Mají následně pocit, že jednají sobecky a nehumánně. \n\nOtec přichází obvykle do kontaktu s předčasně narozeným dítětem dřív než matka, protože matky musí odpočívat po náročném porodu. Výzkumy taktéž ukazují, že otcové se zdají být více zasáhnutí vysoce rizikovými zdravotními problémy u dítěte než matka. Otcové jsou často předčasným porodem zahlcení, protože je tato situace pro ně šokující a těžko pochopitelná a pociťují proto silnou potřebu být informovaní. Je zajímavostí, že někteří z otců považují předčasné narození jejich dítěte za pozitivní, protože jim ve výsledku poskytlo lepší vztah k dítěti a změnu postojů. Díky času stráveného na intenzivní péči se jim podařilo svoje dítě lépe poznat.\n\nPředčasný porod může taktéž komplikovat navazování vztahu mezi rodiči a dítětem. Jednou z velkých příčin je například umístění dítěte do inkubátoru a následné oddělení dítěte od rodičů. Rodičům tedy uniká nejranější fáze vzájemného přizpůsobování se. Dalším problémem bývá snaha rodičů o stimulaci vývoje za každou cenu, což může vyústit v přetažení dítěte.  \n\n\n"}
{"id": "468143", "url": "https://cs.wikipedia.org/wiki?curid=468143", "title": "Condé Nast Building", "text": "Condé Nast Building\n\nCondé Nast Building (oficiálně 4 Times Square) je moderní mrakodrap, na Times Square na Manhattanu v New Yorku. Nachází se na Broadwayi mezi 42. a 43. ulicí. Budova má 48 podlaží a je vysoká 247 m, je tak 12. nejvyšší budova v New Yorku a 44. ve Spojených státech. Velikost věže vyvolala obavy města, jaký dopad budou mít velké věže na Times Square. Hlavní nájemci kancelářských prostor jsou vydavatelé časopisů Condé Nast Publications a nejbohatší advokátní kancelář v USA Skadden, Arps, Slate, Meagher & Flom. Hlavní maloobchodní nájemníci jsou ESPN zone a Duane Reade.\n\nCondé Nast Building je ve vlastnictví The Durst Organization. Architekti byli Fox & Fowle kteří také navrhli Reuters building jako součást většího projektu. Radnice vybrala architektonickou kancelář Fox & Fowle proto, že byli známí jako tvůrci ekologicky udržitelných staveb. Plocha všech podlaží je 149.000 m².\n\nV Condé Nast Building se nachází sídlo NASDAQ (v severozápadním rohu budovy).\n"}
{"id": "468146", "url": "https://cs.wikipedia.org/wiki?curid=468146", "title": "Korunatka", "text": "Korunatka\n\nKorunatka () je rod rostlin patřící do čeledi růžovité (\"Rosaceae\").\n\nKorunatky jsou opadavé keře. Květy bílé nebo nazelenalé.\n\n\nNěkteré druhy lze použít jako okrasné rostliny. Je cenná letním kvetením. Hodí se pro volně rostoucí živé ploty, skalky, i jako solitéra.\n\n"}
{"id": "468150", "url": "https://cs.wikipedia.org/wiki?curid=468150", "title": "Elektronický hledáček", "text": "Elektronický hledáček\n\nElektronický hledáček nebo EVF ( anglicky \"Electronic viewfinder\") je způsob zobrazení snímaného obrazu do hledáčku fotoaparátu. Pro obsluhu není promítán přímo přes optické členy, ale zprostředkovaně, kdy je obraz snímaný čipem a zobrazen na malém LCD monitoru v hledáčku. Přenos obrazu z objektivu do hledáčku fotoaparátu nebo digitální kamery je tedy elektronický. Na displeji je možno zobrazit také nastavení fotoaparátu.\n\nTato vlastnost je u digitálních fotoaparátů označena jako EVF.\n\nVýraz EVF se hovorově používá i pro označení tzv. nepravých digitálních zrcadlovek. \nOznačení je původně marketingové (mělo naznačit, že fotoaparáty poskytují stejnou kvalitu obrazu a komfort jako zrcadlovky i když se v principu jedná o kompaktní aparát). Za objektivem nepravé zrcadlovky je přímo snímací čip, jehož obraz je přenášen do miniaturního displeje v hledáčku. To řeší problém paralaxy a použití předsádkových čoček. Nevýhodou je rozlišení displeje a pomalé obnovování obrazu. I když to v principu možné je, obvykle nemají nepravé zrcadlovky výměnné objektivy.\n\n"}
{"id": "468151", "url": "https://cs.wikipedia.org/wiki?curid=468151", "title": "Stranvésie", "text": "Stranvésie\n\nStranvésie (\"Stranvaesia\") je bývalý rod rostlin patřící do čeledi růžovité (\"Rosaceae\"). V současné taxonomii jsou všechny druhy tohoto rodu vřazeny do rodu blýskalka (\"Photinia\").\n\nStranvésie jsou stálezelené keře nebo stromy s celokrajnými nebo na okraji pilovitými listy a s bílými květy ve vrcholových květenstvích. Plody jsou drobné malvice.\n\n\nStranvésii Davidovu (\"Stranvaesia davidiana\") lze použít jako okrasnou rostlinu. V ČR potřebuje zimní přikrývku.\n"}
{"id": "468157", "url": "https://cs.wikipedia.org/wiki?curid=468157", "title": "William James Herschel", "text": "William James Herschel\n\nSir William James Herschel, druhý baronet (9. ledna 1833, Slough tehdy Buckinghamshire, dnes Berkshire, Spojené království – 24. října 1917) byl jeden z průkopníků daktyloskopie. Byl vnukem německého astronoma Williama Herschela a synem Johna Herschela, který se také věnoval astronomii. Po svém otci získal titul druhý baronet. Herschelova rodina pocházela z Heršpic u Slavkova.\n\nZákladní vzdělání získal na Clapham Grammar School v Londýně.\nOd roku 1853 pracoval jako anglický guvernér v indickém Hooghly v bengálské provincii. Zde si všiml, že indičtí obchodníci pro stvrzení kupní smlouvy používají otisk prstu. To ho zaujalo natolik, že si začal pořizovat otisky prstů různých osob. Jejich porovnáním zjistil, že jsou jedinečné. Sám otisk prstu místo podpisu použil v roce 1858 v případě stvrzení smlouvy s indickým dodavatelem materiálu při stavbě silnice. Tímto způsobem se mu podařilo donutit dodavatele ke splnění závazku. Po dvaceti letech zkoumání otisků se pokusil zavést daktyloskopii do bengálských věznic, jeho návrh však byl zamítnut.\n\nV roce 1871, po smrti svého otce se stal baronem a v roce 1878 po návratu do Anglie se pokusil prosadit používání otisků prstů pro identifikaci osob. Svoje zkušenosti s otisky prstů zveřejnil v časopise Nature v roce 1880. Rok před svou smrtí vydal knihu \"The Origin of Fingerprinting\". I když rozvinul techniku daktyloskopie, nikdy neuvažoval o jejím jiném použití, než v administrativě při dokazování totožnosti osob.\n\nJames Herschel se oženil s Emmou Hardcastle, s níž měl čtyři děti. Smrtí jejich syna Arthura Edwarda Hardcastle Herschela v roce 1924 zanikl i titul baroneta Herschel of Slough.\n\n"}
{"id": "468160", "url": "https://cs.wikipedia.org/wiki?curid=468160", "title": "Richard Trampler", "text": "Richard Trampler\n\nRichard Trampler (13. prosince 1845 Bílovec - 16. srpna 1907 Esternberg, Horní Rakousy) byl historik, geograf, pedagog a krasový badatel.\n\nNarodil se v Bílovci (tehdejším Wagstadtu), v roce 1870 nastoupil službu středoškolského suplenta v Brně, kde působil až do roku 1873. Odtud vykonával časté výlety do Moravského krasu a zajímal o tamní kraj. Cenné informace mu poskytoval dr. Jindřich Wankel. V roce 1873 byl jmenován profesorem na reálce ve Vídni, kde se stal roku 1894 ředitelem a vybudoval zde jedinečný geografický kabinet. V letech 1890 - 1902 zpracoval přes třicet statí o Moravském krasu, zabýval se nejen krasovými jevy, ale např. historií hradu Holštejna a jeho pánů apod. Richard Trampler zemřel po srdečním kolapsu v Esternbergu v Horních Rakousích.\n\n"}
{"id": "468161", "url": "https://cs.wikipedia.org/wiki?curid=468161", "title": "Bitva u Hastenbecku", "text": "Bitva u Hastenbecku\n\nBitva u Hastenbecku (26. července 1757) byla bitva probíhající během sedmileté války. Střetly se v ní vojska Francie a spojeneckých sil složených z armád Hannoverského království, Království Velké Británie, Hesensko-Kasselsko a Brunšvicko-Lünebursko. Spojenecká vojska byla poražena nedaleko Hamelinu patřícího do Hannoverského kurfiřtství.\n\nFrancouzskou armádu vedl maršál Louis Charles d'Estrées a Charles de Rohan, princ de Soubise, spojenecká armáda byla pod velením vévody z Cumberlandu syna anglického krále Jiřího II. Francouzské vítězství vedlo k porážce Hannoverského království a rozpadu personální unie Velká Británie-Hannoverské království.\n"}
{"id": "468162", "url": "https://cs.wikipedia.org/wiki?curid=468162", "title": "Devaterník", "text": "Devaterník\n\nDevaterník (\"Helianthemum\") je rod rostlin patřící do čeledi cistovité (\"Cistaceae\"). Obsahuje asi 175 druhů, rozšířeny jsou především ve Středomoří.\n\nNěkteré druhy lze použít jako okrasné rostliny. Hodí se pro soliterní výsadbu, i do skupin.\n\nPěstované velkokvěté kultivary devaterníku jsou nejčastěji výsledkem složitého křížení devaterníku penízkovitého (\"H. nummularium\"), devaterníku apeninského (\"H. appeninum\") a devaterníku velkokvětého (\"H. grandiflorum\"). Někdy jsou prodávány pod obchodním názvem \"Helianthemum hybridum\". V botanické taxonomii se však takový název nevyskytuje.\n\nKříženci ale i druhy rodu jsou někdy pěstovány jako trvalky a skalničky. Devaterník je vhodný pro výsadbu větších ploch, avšak může snadno prorůstat a být přerůstán vyšším plevelem, především ve vlhčích živných půdách. Jde vesměs o nenáročné, suchomilné rostliny. Vytváří menší keříky s drobnými lístky a poměrně velkými barevnými květy. Preferuje slunečné polohy a propustné, přiměřeně vlhké půdy. Po zakořenění snese i dočasně sušší podmínky. Množí se semeny a řízkováním.\n\n\n\n \n"}
{"id": "468163", "url": "https://cs.wikipedia.org/wiki?curid=468163", "title": "Herschel (kráter na Marsu)", "text": "Herschel (kráter na Marsu)\n\nKráter Herschel na Marsu je rozsáhlý impaktní kráter o průměru 305 kilometrů. Pro svou rozlehlost je také nazýván impaktní pánev Herschel.\n\nNachází se na jižní polokouli Marsu na souřadnicích 14,5°J, 230°Z. Pojmenován byl v roce 1973 po britském atronomovi německého původu Williamu Herschelovi. Později americká planetární sonda Mars Global Surveyor objevila, že dno kráteru je pokryto tmavými dunami. Podle snímků z pozdější sondy jménem Mars Reconnaissance Orbiter ukázaly, že tyto duny nejsou stabilní, jak se předtím soudilo, ale pohyblivé. Duny se pohnuly o 0,8 m za období 3,7 pozemských let.\n"}
{"id": "468164", "url": "https://cs.wikipedia.org/wiki?curid=468164", "title": "Plotovník Davidův", "text": "Plotovník Davidův\n\nPlotovník Davidův (\"Hemiptelea davidii\") je opadavý listnatý strom nebo keř pocházející z východní Asie. Je jediný druh monotypického rodu plotovník a příbuzný rodu jilm. Tato nenáročná dřevina není v Evropě příliš rozšířena, je málo ozdobná a nijak nevyniká, má obvykle jen sbírkový význam.\n\nDřevina je původní druh ve východních oblastech Asie, konkrétně na korejském poloostrově v Severní a Jižní Koreji a dále v čínských v provinciích: An-chuej, Če-ťiang, Chej-lung-ťiang, Che-nan, Che-pej, Chu-nan, Chu-pej, Kan-su, Kuang-si, Liao-ning, Ning-sia, Šan-si, Šan-tung, Šen-si, Ťiang-si, Ťiang-su, Ťi-lin, a Vnitřní Mongolsko. Mimo tyto oblasti není rostlina ani v Asii příliš rozšířena.\n\nStejně dobře roste v lehké písčité, střední hlinité i těžké jílovité půdě, která může být mírně kyselá až zásaditá, nejlépe se však dřevině daří v půdě průběžně vlhké. Může růst na plném slunci a také v polostínu, kde ale jeho plody někdy nevyzrávají. Je pro evropské klima dostatečně mrazu odolný, snáší pokles teplot až k -35 °C. V domovině roste do nadmořské výšky okolo 2000 m n.  m.\n\nPoměrně drobné a nenápadné květy se rozvíjení v dubnu, obvykle zároveň s právě rašícími listy, semena dozrávají a opadávají od počátku září do konce října. Ploidie druhu je 2n = 56.\n\nPlotovník Davidův má velkou populaci a širokou distribuci. V současné době se nevyskytují žádné závažné hrozby a také nejsou známe žádné budoucí. Jeho populace je stabilní, nejsou obavy z jeho vyhynutí. Proto jej IUCN považuje za málo dotčený taxon (LC).\n\nRozložitý, hustě větvený strom vyrůstající až do 15 m nebo keř vysoký do 5 m, jehož vedlejší větve vytvářejí ostré, až 10 cm dlouhé kolce. Zimní pupeny jsou poměrně malé, vejčité a obvykle tříčetné. Šedé či šedohnědé mladé větve jsou ve dvou řadách střídavě porostlé krátce řapíkatými listy s čepelí podlouhlou až eliptickou, 4 až 7 cm dlouhou a 1,5 až 3 cm širokou, u báze srdčitou až zaoblenou a na vrcholu s ostrou či tupou špičkou, po obvodě jsou jednoduše hrubě pilovité a mají osm až dvanáct párů žilek zpeřené žilnatiny končících na vrcholech zubů. Lícní strana listů je tmavší a v mládi je pokrytá rozptýlenými chloupky jež postupně vypadají, spodní rubová strana je lysá. Po obou stranách báze listů vyrůstají kopinaté, blanité, brzy opadavé palisty, které na listu zanechávají příčnou jizvu. Před zimním spadem se listy barví žlutě.\n\nHnědozelené, oboupohlavné květy na stopkách vyrůstají jednotlivě nebo ve svazečcích po dvou až čtyřech z úžlabí mladých listů. Květy mají nerozlišené okvětí tvořeno pěti vytrvalými lístky, stejný počet tyčinek s prašníky, svrchní jednodílný, postranně komprimovaný semeník vzniklý ze dvou plodolistů obsahující jediné vajíčko a přisedlou bliznu. Opylovány jsou větrem nebo hmyzem. Vzácně se vyskytují jedinci s jednopohlavnými květy.\n\nPlody jsou ploché, asymetrické nažky nahnědlé barvy (někdy nazývané oříšky), velké asi 6 mm a obalené suchým vytrvalým okvětím. Rostou na 2 cm dlouhé stopce a mají, na rozdíl od nažek příbuzných jilmů, blanité křídlo pouze na jedné, horní straně. Nažky mohou složit pro rozmnožování, vysévají se ihned po opadu. Rostliny lze množit také vegetativně řízkováním a keře i hřížením a oddělky kořenů.\n\nPlotovník Davidův se ve své domovině pěstuje většinou jako součást těžko prostupných živých plotů sloužící pro ohrazení pastvin nebo pro stabilizaci příkrého terénu. Dřevo je kvalitní, pevné, tradičně se z něho zhotovují potřeby pro domácnost, hlavně do kuchyně. Z mladých větví se stahuje lýko, jež se používá pro splétání provazů a jako přídavek při výrobě pytloviny. Mladé listy se přidávají jako čerstvá zelenina do rýžových pokrmů, také se někdy suší a vaří se z nich zklidňující čaj, jenž působí i močopudně, proti horečce a snižuje žaludeční bolesti. Ze semen se ojediněle lisuje olej.\n\n"}
{"id": "468168", "url": "https://cs.wikipedia.org/wiki?curid=468168", "title": "Andrej Ivanovič Lexell", "text": "Andrej Ivanovič Lexell\n\nAndrej Ivanovič Lexell (24. prosince 1740 – Sankt Petěrburg) byl ruský astronom a matematik finsko-švédského původu. V Rusku je znám jako Андрей Иванович Лексель. Jeho jméno je také používáno ve tvaru Anders Johan Lexell, Anders Johann Lexell nebo Johann Anders Lexell.\n\nV roce 1768 emigroval do Ruska, kde v Petrohradě spolupracoval s Leonhardem Eulerem a kde studoval pohyby komet. Spočítal oběžnou dráhu komety D/1770 L1 objevené 14. června 1770. I když byla objevena Charlesem Messierem, díky Lexelovu výpočtu byla nazvána Lexell. Její oběžnou dráhu spočítal na 5 let a 7 měsíců.\n\nTato kometa je známa díky svému největšímu přiblížení k Zemi, až na vzdálenost menší než 3 miliony km. Lexell dokázal, že tato kometa měla před přiblížením k planetě Jupiter v roce 1767 mnohem vzdálenější perihélium, a předpověděl, že při dalším přiblížení k této planetě, po dvou obězích kolem Slunce, v roce 1779 bude vymrštěna na dráhu vedoucí mimo sluneční soustavu.\n\nTaké jako jeden z prvních spočítal oběžnou dráhu tělesa objeveného v roce 1771 a dokázal, že oběžná dráha je více podobná oběžné dráze planety než komety. Vyvrátil tak domněnku objevitele tohoto tělesa Williama Herschela, že se jedná o kometu. Tato nově objevená planeta byla později nazvána Uran.\n\nZ drobných změn dráhy planety Uran odvodil existenci další planety, i když nespočítal její polohu. Tento výpočet provedli o mnoho let později Urbain Le Verrier a Adams, což vedlo k objevu planety Neptun.\n\nV roce 1773 byl Lexell zvolen členem Královské švédské akademie věd.\n\nKromě komety Lexell byl po Lexellovi pojmenován asteroid (2004) Lexell a kráter na Měsíci\n\n\n"}
{"id": "468169", "url": "https://cs.wikipedia.org/wiki?curid=468169", "title": "Zákon touhy", "text": "Zákon touhy\n\nZákon touhy (španělsky \"La ley del deseo\") je španělský film od režiséra Pedra Almodóvara.\n\nSourozenci Pablo (Eusebio Poncela) a Tina (Carmen Maura) mají velmi komplikovaný sexuální život. Pablo je úspěšný režisér, vášnivě zamilovaný do mladého Juana (Miguel Molina), který však jeho lásku dostatečně neopětuje. Tina je transsexuálka, která před lety prodělala změnu pohlaví kvůli svému otci, s nímž žila v incestním vztahu. Otec ji však opustil a Tina je naštvaná na všechny muže. Jejich složité vztahy se točí v kruhu lásky, vášně a především touhy, která je ovládá.\n"}
{"id": "468172", "url": "https://cs.wikipedia.org/wiki?curid=468172", "title": "Cyril František Napp", "text": "Cyril František Napp\n\nCyril František Napp (6. října 1792 Jevíčko – 22. července 1867 Brno) byl moravský římskokatolický duchovní, kulturní a politický činitel; dlouholetý opat augustiniánského kláštera v Brně; poslanec Moravského zemského sněmu.\n\nPokřtěn byl jako František (v matrice německy Frantz). Pocházel z německé rodiny chudých poměrů: otec Ludvík (v matrice Ludwik Nag) pracoval jako mistr rukavičkářského řemesla (Handschuh Meister), matka Johana byla rozená Friedlová. Po absolvování dvouletého studia filozofie v Olomouci vstoupil roku 1811 do kláštera augustiniánů v Brně. Tam pokračoval ve studiu. V roce 1815 byl vysvěcen na kněze a o dva roky později se stal profesorem biblické vědy, Starého zákona a východních jazyků na brněnském kněžském semináři. Zanedlouho tam vyučoval i dějepis, církevní právo a Nový zákon. Začal se připravovat i na doktorské zkoušky, ale studium nedokončil, protože už v roce 1824 jej jako dvaatřicetiletého jednomyslně zvolili opatem.\nV nové funkci především zlepšil hospodaření kláštera a ze získaných peněz koupil statek v Hvězdlicích. Důraz také kladl na vzdělání řeholníků, kteří se uplatňovali jako učitelé a spisovatelé. V letech 1829–1861 zasedal v zemském výboru Markrabství moravského, kde byl známý a vyhledávaný pro své hluboké znalosti projednávaných věcí. Pomohl vyřešit staré státní dluhy, podílel se na založení technické školy, spořitelny, hypoteční banky a požární pojišťovny. Řídil dobročinný spolek, nechal vystavět chudobinec a zřizoval opatrovny pro předškolní děti. Šestnáct let byl ústředním ředitelem gymnázií na Moravě a ve Slezsku. Měl blízko k přírodním vědám a zemědělství. Podporoval ovocnářství, výsadbu vinic a včelařství. Pomáhal začínajícím biologům (jedním z nich byl jeho pozdější nástupce a zakladatel genetiky Johann Gregor Mendel). Roku 1865 se stal předsedou Moravsko-slezské společnosti pro zvelebení orby, přírodovědy a vlastivědy. Od rakouské vlády získal rytířský kříž Leopoldova řádu, Řád Františka Josefa a Řád železné koruny.\nNapp byl sice rodem Němec, ale naučil se česky a přihlásil se k českému národnímu obrození. Účastnil se politických bojů za zlepšení postavení česky mluvících obyvatel. Přátelil se s Františkem Palackým,Pavlem Josefem Šafaříkem, F. M. Klácelem, či J.K. Chmelenským. V klášteře hostil také další národní obrozence bez ohledu na jejich odlišné vyznání a pořádal pro ně společenské akce. Byl aktivním členem řady vlasteneckých spolků. V roce 1848 dával své národní smýšlení najevo tak, že proti němu brněnští Němci uspořádali demonstraci, při níž bylo vytlučeno několik oken kláštera.\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii virilistů a velkostatků. Uvádí se jako prelát starobrněnský. Do politiky se vrátil po obnovení ústavního systému vlády počátkem 60. let. V zemských volbách v roce 1861 byl zvolen na Moravský zemský sněm, za kurii velkostatkářskou, II. sbor. V zemských volbách v lednu 1867 zde mandát obhájil. Poslanecký slib skládal v únoru 1867 v češtině. Patřil mezi konzervativní velkostatkáře (tzv. Strana konzervativního velkostatku).\nNapp byl po padesát let významnou osobností brněnského veřejného života. Podílel se na většině kulturních a vlasteneckých podniků a pozitivně ovlivnil řadu oborů, jako bylo zemědělství, biologický výzkum, národní hospodářství, obecné i technické školství.\n\nZemřel v červenci 1867 po \"delší trapné nemoci\". Již delší dobu trpěl vodnatelností.\n\n"}
{"id": "468174", "url": "https://cs.wikipedia.org/wiki?curid=468174", "title": "Molluscum contagiosum", "text": "Molluscum contagiosum\n\nMolluscum contagiosum (MC) je virová infekce kůže, či výjimečně sliznicových membrán, charakteristická tvorbou bradavičnatých útvarů. Infikuje lidi, ostatní primáty a klokany.\n\nInfikující virus je DNA poxivirus nazývaný \"virus molluscum contagiosum\" (anglická zkratka je MCV). Existují 4 typy MCV, a to MCV-1 až MCV-4. Převažuje MCV-1 a MCV-2, jenž se vyskytuje u dospělých jedinců a je často přenášen pohlavně. Pravděpodobnost výskytu infekce MC u malých dětí je přibližně 17 % a vrcholí mezi druhým a dvanáctým rokem. Choroba napadá jakoukoliv oblast pokožky, ale nejčastěji se vyskytuje na těle, rukách a nohách. Rozšiřuje se přímým kontaktem, slinami nebo společně sdílenými částmi oděvu (včetně ručníků).\n\nU dospělých je MC často přenášen pohlavně a napadá genitálie, spodní část břicha, bedra a vnitřní strany stehen. Ve výjimečných případech se také vyskytuje na rtech a ústech.\n\nInkubační doba, tj. doba od infekce až do objevení lézí, může být od jednoho týdne do šesti měsíců.\n\n"}
{"id": "468175", "url": "https://cs.wikipedia.org/wiki?curid=468175", "title": "MCS-51", "text": "MCS-51\n\nRodina MCS-51 je označení pro osmibitové jednočipové mikropočítače se smíšenou harvardskou a Von Neumannovou architekturou (je oddělena programová a datová paměť, ale formát instrukci a dat je totožný a přenáší se po stejné sběrnici) vyvinuté společností Intel a na trh uvedené roku 1980. Základním zástupcem této řady je jednočipový mikrokontrolér Intel 8051. Mikrokontroléry, do této řady náležející, mají všechny rysy v tomto článku popsané stejné, až na drobné detaily (velikost pamětí, absence některých přídavných komponent apod.), které jsou zmíněné u každého typu jednotlivě (na konci článku je jejich seznam). Kvůli vnitřním vlastnostem se více či méně zdařilé klony vyrábějí dodnes a to prakticky všemi firmami zabývající se výrobou čipových zařízení (nejvýznamnějším výrobce je po Intelu Atmel či Motorola, mezi další patří např. Texas Instruments, National Semiconductor, Siemens, Toshiba, či NEC). Své mikrořadiče založené na MCS-51 vyráběla jednu dobu i Tesla. Řada MCS-51 je přímým nástupcem rodiny MCS-48, obsahuje však všestranná vylepšení. Tuto řadu nelze přesně zařadit mezi RISC a CISC, obsahuje od každé něco.\n\n\nNa obrázku (výše) je vyobrazena struktura mikropočítače. Obsahuje oscilátor, na který se přes vývody XTAL1 a XTAL2 připojuje krystal (piezoelektrický rezonátor), generující hodinový signál určující mj. frekvenci procesoru (obvykle je tato frekvence 12MHz, přičemž jeden strojový cykl je 12 cyklů hodinových, jedna instrukce tak trvá 1μs, složitější 2μs a instrukce násobení a dělení trvají 4μs). Bez něj by zařízení nemohlo fungovat. Následují čtyři osmibitové porty (P0–P3), sloužící ke komunikaci s vnějšími zařízeními. Přes porty P0 a P2 se také připojuje vnější paměť (datová nebo programová). Její zapojení je však složitější a bude popsáno později. Následuje vnitřní programová paměť, jejíž velikost se pohybuje v rozmezí 1–64kB a je u každého typu a výrobce jiná. Poté je přítomna sériová jednotka UART (Universal Asynchronous Receiver-Transmitter) s možností plně duplexní komunikace. Jejím prostřednictvím mohou např. komunikovat dva procesory navzájem. Dále najdeme jednotku s čítači/časovači, ty bývají většinou šestnáctibitové a po dvou kusech. Čítací frekvence může být odvozena od hodinového signálu přicházejícího z krystalu nebo z vnějšího zařízení připojeného pomocí vstupů T0 či T1. Dále tu nalezneme vnitřní datovou paměť RAM, jejíž velikost se pohybuje od 64 bajtů do 256 bajtů. Součástí je paměť pro vlastní data a několik dalších speciálních registrů označovaných jako SFR (Special Function Registers). K řadiči jsou vedeny důležité řídicí signály (zejména pro práci s vnější pamětí), jež budou popsány níže. Předposlední je CPU s aritmeticko-logickou jednotkou (ALU někde též ALJ), která obsahuje kromě standardní sčítačky, odečítačky, násobičky a děličky i jednotku pro booleovské (binární) aritmetické operace. ALU je z důvodu vyšší rychlosti přímo spojena s registry Acc, B a stavovým registrem PSW (Program Status Word). Vlastní CPU je jinak propojena pomocí společné sběrnice prakticky se všemi periferiemi. Poslední jednotkou je řadič přerušení, který se používá pro snadnější komunikaci s vnějšími zařízeními. Počet zdrojů a úrovní priority přerušení je dán typem procesoru. Je možné je maskovat. Procesor je prostřednictvím vývodů Ucc a GND (zem) napájen obvykle napětím +5V, existují však i řady s napájením +3V, např. od firem Atmel, Analog Devices, atd., některé typy schopné funkce už od 2,4V.\n\nA mnoho dalších\n\nJednočip v sobě obsahuje integrovanou paměť pro program a pro data. Programová paměť byla dříve typu ROM, později se přešlo na PROM, EPROM, EEPROM a nakonec FLASH. Dnes se nejčastěji vyrábějí s posledními dvěma vyjmenovanými typy pamětí. Velikost lze rozšířit až na 64 kB (registr PC je tedy široký 16 bitů).\n\nJe rovněž součástí čipu, byla vždy typu RAM, po odpojení napájení se tedy celá vymaže. Velikost činí 64–256 bajtů. Je možné k ní přistupovat buď pomocí registrů, nebo pomocí adres. Na obrázku níže je rozdělení datové paměti.\nAdresy 0–31 jsou tzv. pracovní registry, rozdělené do čtyř sad, každá sada představuje osm osmibitových registrů (R0, R1, R2, R3, R4, R5, R6 a R7 resp. adresy 0, 1, 2, 3, 4, 5, 6 a 7). V každou chvíli lze pracovat pomocí jejich symbolických názvů pouze s jednou sadou, lze však mezi nimi přepínat pomocí instrukce SETB, jejímž prostřednictvím nastavujeme hodnoty bitových registrů RS0 a RS1 (00 – 1. sada, až 11 – 4. sada). Druhou možností, jak pracovat s ostatními pracovními registry, je použít jejich adresu, jak uvádí příklad:\nAdresy 32–47 jsou oproti mnohým verzím jednočipů něčím zvláštní – je možné je bitově adresovat. Každý bit z této oblasti má svou vlastní adresu (0–127). Hodnoty se nastavují prostřednictvím instrukcí SETB (nastaví logickou 1), CLR (nastaví logickou 0) a CPL (neguje hodnotu). Používají se následovně:\n\nVe všech instancích je tato paměť přítomna minimálně do adresy 3Fh, běžně však bývá až do adresy 7Fh. U nejnovějších modelů až do 0FFh, zde by sice zdánlivě mohla kolidovat se SFR, tomu je ale zabráněno jejím zpřístupněním pouze přes nepřímou adresaci.\n\nTuto oblast paměti lze využít libovolně, například pro globální proměnné programu, v každém případě zásobník (Stack) musí být umístěn v této paměti.\n\nObecně se jim říká SFR (Special Function Register), každý z nich má předurčené použití a tomu odpovídající vlastní název. Např. prostřednictvím adresy 160 (A0h) tak lze odesílat nebo číst data přes port P2, apod. Názvy těchto jednotlivých registrů uvádí následující tabulka:\n\nRegistr PSW (adresa D0h) slouží k indikaci aktuálního stavu procesoru. Lze k němu přistupovat pomocí bitových adres D0h–D7h nebo názvů jeho jednotlivých bitů. Jak jsou jednotlivé bity (flagy, příznaky) řazeny, uvádí následující obrázek:\n\n\nPro komunikaci s externí pamětí programu je používán pro její čtení řídicí signál PSEN (Program Store Enable).\nPro komunikaci s externí pamětí dat jsou používány řídicí signály RD (Read; čtení) a WR (Write; zápis).\nPřístup do paměti programu je vždy realizován 16bitovou adresou.\nPřístup do paměti dat je realizován použitím 16bitové adresy (pomocí DPTR) nebo 8bitové adresy (nepřímá adresace z registru).\n\nPodmínky pro přístup k vnější paměti:\n\nPokud není v procesoru integrována paměť programu, je signál EA trvale aktivován.\nProgram je pak celý načítán z externí paměti.\nKdyž CPU vykonává program v externí paměti, všechny piny portu P2 jsou nastaveny jako výstupní a nemohou být používány pro běžné V/V operace. Během vybavování adres pro externí paměť totiž port P2 vysílá vyšší byte čítače instrukcí (PC). Během tohoto vysílání výstupní budiče jednotlivých bitů portu P2 využívají \"silné\" zvyšovací odpory (Pullups) a to v případě, kdy bity čítače instrukcí (PC) jsou jedničkové.\n\nMikropočítače řady MCS-51 umožňují externě připojit/ovládat další zařízení (LED diody, snímače, jiné procesory atp.) pomocí portů. Celkem je k dispozici 32 V/V linek, dělených do čtyř osmibitových skupin – brán (P0 – P3). Lze přes ně obvykle posílat pouze digitální signál, některé klony však mají integrován/y i A/D převodník/y, často včetně analogového multiplexeru na jejich vstupu, případně D/A převodník/y, takže umožňují i práci s daty v analogové formě.\n\n\n\n"}
{"id": "468181", "url": "https://cs.wikipedia.org/wiki?curid=468181", "title": "Zvoník u Matky Boží (muzikál)", "text": "Zvoník u Matky Boží (muzikál)\n\nZvoník u Matky Boží či Chrám Matky Boží v Paříži (ve francouzském originále \"Notre-Dame de Paris\") je francouzsko-kanadský muzikál, který měl premiéru 16. září 1998 v Paříži. Děj muzikálu vychází ze stejnojmenného románu francouzského spisovatele Victora Huga. \n\nDěj je prakticky stejný jako román Victora Huga, změna je pouze v několika bodech. Zaprvé se v muzikálu nezmiňuje příběh sestry Guduly (Esmeraldiny matky), další změna je v povaze Phoeba, který se cítí roztrhaný, rozpolcený kvůli lásce k Esmeraldě i částečně ke své snoubence Fleur-de-Lys, kdežto v knižní předloze je postava Phoeba mnohem víc zahleděná do sebe, ani jednu z žen doopravdy nemiluje a nedbá na ostatní. Jiný je i pohled na obyvatele Dvora divů, kteří jsou v muzikálu líčeni jako nevinné oběti, jsou pronásledováni, ačkoliv nikomu neškodí. Naproti tomu Hugo líčí ve své knize Dvůr divů jako domov nejpodivnějších existencí, mezi kterými není bezpečno.\nTři hvězdy muzikálu byly vybrány v Quebecu: Daniel Lavoie (Frollo), který v té době vydal album \"Les Romantiques\", Bruno Pelletier (Gringoire), který v roce 1994 již účinkoval v muzikálech \"Starmania\" a \"La Légende de Jimmy\" a Luck Mervil (Clopin). A tři noví herci byli objeveni: Patrick Fiori (Phœbus), Julie Zenatti (Fleur-de-Lys) a Garou (Quasimodo). Izraelská zpěvačka Achinoam Nini přijala nabídku zpívat Esmeraldu na nahrávce k muzikálu, ale později odmítla ztvárnit Esmeraldu na jevišti, protože \"nemluví tak dobře francouzsky\". Tvůrci pro tuto roli objevili Hélène Ségaru. \n\n\n"}
{"id": "468182", "url": "https://cs.wikipedia.org/wiki?curid=468182", "title": "Mistrovství světa v lyžařském orientačním běhu", "text": "Mistrovství světa v lyžařském orientačním běhu\n\nMistrovství světa v lyžařském orientačním běhu – (\"World Ski-orienteering Championships - Ski-WOC)\" je oficiálním šampionátem v lyžařském orientačním běhu. Mistrovství světa je pořádáno každý lichý rok. Program zahrnuje sprint, middle, long a štafety pro muže i ženy. První mistrovství světa se konalo v roce 1975.\n\nZávod na klasické trati se běhá od roku 1975 – 1986. A od roku 1988 se tento závod běhá jako Long \"dlouhá vzdálenost\".\n\nZávod na krátké trati se běhá od roku 1988 – 2000. A od roku 2002 se tento závod běhá jako Middle \"střední vzdálenost\".\nTento závod se běhá od roku 2002.\n"}
{"id": "468183", "url": "https://cs.wikipedia.org/wiki?curid=468183", "title": "Zähringové", "text": "Zähringové\n\nZähringové (německy \"Zähringen\" či \"Zähringer\"), také Zähringerové nebo Bádenští je původní bádenská panovnická dynastie. V Bádensku vládla až do roku 1918, kdy byly svrženy všechny německé monarchie. Dynastie odvozuje své jméno od sídla hradu Zähringen, nedaleko města Freiburg im Breisgau.\n\nZähringenové v hlavní linie vymřeli okolo roku 1218 po smrti vévody Bertolda V. Jedna z mladších linii bádenských se v roce 1771 stala opět panovníky velké části jednotného Bádenska, v letech 1803-1806 dokonce bádenskými říšskými kurfiřty a v roce 1806 byli povýšeni na bádenské velkovévody. Bádenští jsou v současnosti hlavou dynastie.\n\n\n\n\nPo smrti markraběte Heřmana IV. byla země rozdělena mezi jeho syny, který tak vytvořili jednotlivé linie rodu. Jednalo se hlavně o Bádensko-Báden a Bádensko-Hachberg. Od Bádenska-Hachbergu se v roce 1290 oddělilo Bádensko-Sausenberg. V roce 1418 vymřela místní větev rodu v Bádensku-Hachbergu a území připadlo Bádensko-Bádenské větvi. Vládnoucí linie vymřela v roce 1503 také v Bádensku-Sausenbergu.\n\nKdyž v roce 1503 vymřela místní linie v Bádensku-Sausenbergu území připadlo Kryštofovi I. který tak sjednotil většinu tehdejšího Bádenska. Ten ale před svou smrtí v roce 1527 rozdělil zemi mezi své 3 syny. První z nich Filip I. Bádensko-Sponheimský zemřel bezdětný v roce 1533, a tak si v roce 1535 jeho bratři Bernard a Arnošt, podělili o jeho území a založil tím linie z Baden-Badenskou a Bádensko-Pforzheimskou, která se po roce 1565 stala linií Bádensko-Durlach.\n\nJednotné Bádensko bylo obnoveno až roku 1771, kdy vymřela linie Bádensko-Bádenská a území připadlo Karlu Fridrichovi z linie Bádensko-Durlach, který přijal titul markraběte Bádenského.\n\n\n\n\n\nBádensko-Hachberg vzniklo v roce 1190 rozdělením původního markrabství Bádenského. Zaniklo v roce 1418 kdy vymřela vládnoucí linie a území připadlo linii Báden-Bádenským.\n\n\n\nBádensko-Sausenberg vzniklo oddělením od Bádenska-Hachbergu v roce 1290. Když v roce 1503 vymřela místní linie území připadlo Kryštofovi I. který tak sjednotil většinu tehdejšího Bádenska.\n\n\n\n\n\n\n\n\n\nPřímá linie vládnoucího Filipa III.\n\nMarkrabě vévoda lipský z Zähringenu, 1575-1620\n\nPrvní zmínka o rodu Zähringenů sahá od roku 1100.\n\nRodová linie a potomci s titulem markrabě-vévoda/markraběnka vévodkyně lipská z Zähringenu (Leipzig von Zähringen), z této královské vládnoucí větvě sahají až do dnešní doby. Zina Margaret Justine John Leipzig von Zähringen je poslední žijící této královské vládnoucí linie.\n\nBádensko bylo od 12. století po většinu času s krátkými výjimkami rozděleno mezi větve rodu Zähringenů, ale až v roce 1771 se markrabě Bádenska-Durlachu Karel Fridrich Bádenský rozhodl potom co zdědil sousední markrabství Báden-Bádensko, přijmout po delší době, kdy nebyl používán titul markraběte Bádenského, a postupně sjednotit Bádensko včetně okolních biskupství, což se mu definitivně povedlo mezi lety 1805-1810. V roce 1803 udělil Napoleon markraběti Karlu Fridrichovi kurfiřtský hlas (v té době jím sjednocované Bádensko mělo méně než polovinu z budoucího území). Předtím bylo bádenské markrabství a zároveň kurfiřtství zaniklo v roce 1806 povýšením na velkovévodství a zánikem Svaté říše římské.\n\n\nBádenské velkovévodství vzniklo v roce 1806, kdy ho Napoleon Bonaparte za pomoc (dědičně) povýšil markrabství na velkovévodství, zároveň se stalo členem Rýnského spolku. Již v roce 1803 udělil Napoleon markraběti Karlu Fridrichovi kurfiřtský hlas. Až v roce 1771 se právě markrabě Bádenska-Durlachu Karel Fridrich Bádenský rozhodl přimout titul markraběte Bádenského a postupně sjednotit Bádensko včetně okolních biskupství což se mu definitivně povedlo mezi lety 1805-1810. Bádensko se také jako ostatní německé státy v roce 1815 stalo členem Německého spolku. V roce 1871 po Prusko-francouzské válce se jako většina zbylých nezávislých německých států stalo součástí Německého císařství.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně, takzvaná listopadová či německá revoluce, jež se rozšířila po celém Německém císařství. V této závěrečné fázi existence Německého císařství byl německým kancléřem právě princ Max Bádenský, korunní princ Bádenska. Důsledkem revoluce bylo, že byly zrušeny či padly všechny německé monarchie včetně samotného Německého císařství. Dne 22. listopadu 1918 zde byla po odstoupení posledního velkovévody Fridricha II. vyhlášena \"republika Bádensko (německy Republik Baden)\", který byl do 1933 spolkovou zemí tzv. Výmarské republiky.\n\n\n\n\n\n"}
{"id": "468184", "url": "https://cs.wikipedia.org/wiki?curid=468184", "title": "Front populaire (stanice metra v Paříži)", "text": "Front populaire (stanice metra v Paříži)\n\nFront populaire je konečná stanice pařížského metra linky 12 na hranici měst Saint-Denis a Aubervilliers severně od Paříže. Stanice byla zprovozněna 18. prosince 2012. Stanice slouží především nové obchodní a obytné čtvrti se 605 novými domy a 92 000 m kancelářských prostor, která vznikla na místě bývalé průmyslové oblasti. Po prodloužení budoucí tramvajové linky T8 zde bude umožněn přestup. Otevření úseku ze stanice Porte de la Chapelle do \"Front populaire\" je první fáze. Posléze bude linka 12 prodloužena dále přes stanici Pont de Stains do Mairie d'Aubervilliers. Tento úsek se plánuje zprovoznit do roku 2019.\n\nV původním projektu se stanice jmenovala \"Proudhon - Gardinoux\" podle dvou křížících se ulic - \"Rue Proudhon\" v Saint-Denis a \"Rue des Gardinoux\" v Aubervilliers. Po smrti martinického básníka a politika Aimé Césaira v roce 2008 navrhl starosta města Drancy pojmenovat stanici na jeho počest. Společnost RATP však vyžaduje, aby hodonyma stanic vycházela z pomístních názvů. Stanice získala provizorní název \"Pont de Stains\", který byl změněn na \"Aimé Césaire\", když byl 6. července 2008 pojmenován přilehlý park Aimé Césaira.\n\nMěsta, na jejichž území se stanice nachází, ale prosazovala název \"Proudhon-Gardinoux-Place du Front Populaire\", kvůli náměstí, u kterého se sbíhaly obě ulice. Dne 9. února 2011 vydal svaz STIF tiskovou zprávu, ve které oznámil definitivní jméno nové stanice – \"Front populaire\".\n\nZ nově vybudovaného náměstí \"Place du Front Populaire\" je do stanice přístup čtyřmi vchody.\n\n"}
{"id": "468186", "url": "https://cs.wikipedia.org/wiki?curid=468186", "title": "Mairie d'Aubervilliers (stanice metra v Paříži)", "text": "Mairie d'Aubervilliers (stanice metra v Paříži)\n\nMairie d'Aubervilliers je plánovaná konečná stanice pařížského metra na lince 12. Místo budoucí stanice se nachází severně od Paříže ve městě Aubervilliers na křižovatce ulic \"Avenue Victor Hugo\", \"Avenue du Président Roosevelt\", \"Boulevard Anatole France\" a \"Avenue de la République\".\n\n\"Mairie d'Aubervilliers\" bude sloužit hustě osídlené oblasti, kde je obtížná dopravní dostupnost z centra Paříže.\n\nOtevření úseku ze stanice Porte de la Chapelle do Front populaire je plánováno na rok 2012. Posléze bude linka 12 prodloužena dále přes stanici Pont de Stains do \"Mairie d'Aubervilliers\". Termín této druhé fáze však doposud nebyl určen.\n\nStanice se nachází v blízkosti radnice města, po níž nese jméno (\"mairie\" = radnice).\n\n"}
{"id": "468187", "url": "https://cs.wikipedia.org/wiki?curid=468187", "title": "Trichomoniáza", "text": "Trichomoniáza\n\nTrichomoniáza je sexuálně přenosná nemoc způsobená prvokem bičenkou poševní (\"Trichomonas vaginalis\") a nejčastější parazitární onemocnění pochvy. Bičenka poševní je pohyblivý prvok žijící v pochvě a močové trubici, který způsobuje zánět pochvy (vaginitida) a močové trubice (uretritida). U žen se může projevit poševním výtokem, který je většinou hojný, řídký, zpěněný, zásaditý a nasládlý. Mimo to způsobuje zduření a zrudnutí poševního vchodu a jahodové zbarvení poševní sliznice. U mužů je projev nemoci obecně mírnější či bez příznaků. Případný projev může postihovat prostatu, semenné váčky a močovou trubici. U obou pohlaví se pak může projevovat uretritidou a obtížemi při močení. Nemoc se často projevuje asymptomaticky. V případě neléčení přejde nemoc do chronické fáze, při které jednotlivé symptomy odezní, avšak infikovaná osoba je i nadále infekční. Nemoc usnadňuje průnik HIV infekce.\n\nNemoc se přenáší výhradně pohlavním stykem. Mimopohlavní přenos je mimořádně vzácný; podle Čepického by „vyžadoval naprosté zanedbání základních hygienických pravidel (např. při společném používání vlhké žínky dvěma ženami).“ Přenos prostřednictvím vody je rovněž nepravděpodobný; podle Roba, Martana a Citterbarta hynou trychomonády ve vodě „za 45–60 minut, v termální vodě za 30 minut až 3 hodiny, ve zředěné moči za 5–6 hodin.“\n\nDiagnostikuje se pomocí mikroskopické analýzy poševního či uretrálního stěru, při které je prokázán prvok. Jinou, vůči pacientu šetrnější, metodou je kultivační vyšetření. Inkubační doba se pohybuje v rozmezí 4 až 20 dní, v průměru však trvá týden. K léčbě je indikován metronidazol, který je však kontraindikován u těhotných žen. Při léčbě trichomoniázy musí být léčen i partner (či partneři), který má s infikovanou osobou pohlavní styk. Po prodělání trichomoniázy nevzniká proti nemoci imunita.\n\nSvětová zdravotnická organizace odhaduje roční výskyt trichomoniázy na 170 milionů případů.\n\n"}
{"id": "468189", "url": "https://cs.wikipedia.org/wiki?curid=468189", "title": "Hýskov", "text": "Hýskov\n\nHýskov je obec ve Středočeském kraji, 4 km severozápadně od Berouna. Leží v údolí řeky Berounky, na jejím levém břehu, uprostřed lesnaté krajiny. Obec má rozlohu 640 ha a obyvatel.\n\nDíky poloze v údolí Berounky, uprostřed lesnaté krajiny, je obec a její okolí vyhledávanou oblastí pro turistiku a rekreaci, zejména jako výchozí místo do CHKO Křivoklátsko. PSČ je 267 06.\n\nNa území Hýskova byly nalezeny nádoby s popelem ze starší doby bronzové. Později zde žili Keltové.\n\nPrvní písemná zpráva pochází z roku 1088. Ve středověku vedla vsí tzv. \"Královská cesta\" z hradu Karlštejn na Křivoklát.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hýskov \"(přísl. Stará Huť nad Berounkou, 1636 obyvatel)\" byly v roce 1932 evidovány tyto živnosti a obchody: lékař, elektroinstalace, 3 holiči, 3 hostince, hotel U nádraží, 2 kapelníci, kolář, 2 kováři, 2 krejčí, obchod s kůžemi, mlýn, obuvník, 3 pekaři, pokrývač, porodní asistentka, povozník, 2 rolníci, 4 řezníci, 9 obchodů se smíšeným zbožím, spořitelní a záložní spolek pro Hýskov, výroba svěráků, švadlena, 3 trafiky, trhovec, 2 truhláři, železárna.\n\n\n\nDopravní síť\nVeřejná doprava 2011\n\n"}
{"id": "468190", "url": "https://cs.wikipedia.org/wiki?curid=468190", "title": "Isaiah Washington", "text": "Isaiah Washington\n\nIsaiah Washington (* 3. srpna 1963, Houston, Texas, USA) je americký herec a držitel cen NAACP Image Award a Screen Actors Guild. Mezi nejznámější role veterána četných filmů režiséra Spike Lee (filmy \"Hra se smrtí\", \"Sex po telefonu\") patří postava kardiochirurga Prestona Burka v televizním seriálu \"Chirurgové\" (\"Grey's Anatomy\"). Mezi další filmy v nichž hrál patří například \"Mrtví prezidenti\", \"Zakázané ovoce\" či \"Romeo musí zemřít\".\n\nByl příslušníkem United States Air Force a vystudoval Howard University. Je ženatý a má tři děti.\n\n"}
{"id": "468203", "url": "https://cs.wikipedia.org/wiki?curid=468203", "title": "Asteismus", "text": "Asteismus\n\nAsteismus ( , „zdvořilost, uhlazenost“) je rétorický prostředek mající povahu komplimentu, zastřeně obsahujícího též kritiku, zpravidla zmírněnou. V komunikaci jej lze použít též ke snížení druhého, případně k osobnímu útoku.\n\nPříkladem může být věta: „To jsou ale rozkošné šaty! Až neuvěřitelné, jaké divy udělají s Vaší postavou.“ Tato zdánlivá poklona v sobě skrývá nenápadný odkaz na fyzické nedostatky dotyčné osoby.\n\n"}
{"id": "468204", "url": "https://cs.wikipedia.org/wiki?curid=468204", "title": "Slavné nohy", "text": "Slavné nohy\n\nSlavné nohy je kniha encyklopedického charakteru, jejímž autorem byl sportovní redaktor Zdeněk Šálek v roce 1980. Jedná se o encyklopedii československých fotbalových reprezentantů.\n\nKnihu napsal tehdy sportovní redaktor časopisu Mladý svět Zdeněk Šálek. Byla vydána roku 1980 nakladatelstvím Práce v jejich edici Kamarád a na vydání Mladý svět spolupracoval. Vytištěna byla v nákladu 100 500 výtisků v Jihočeské tiskárně v Českých Budějovicích. Brožovaná publikace se zelenou obálkou má 264 stran, stála 30 Kčs. Na zadní obálce je krátký životopis autora.\n\n\nBratři Šálkové později napsali a vydali knihu \"Slavné nohy pokračují\".\n\n"}
{"id": "468205", "url": "https://cs.wikipedia.org/wiki?curid=468205", "title": "Kyrénská škola", "text": "Kyrénská škola\n\nKyrénská škola, kyrénaikové, byl výrazně hédonistický filosofický směr založený ve 4. století před naším letopočtem, pravděpodobně Aristippem z Kyrény (asi 435–356), ačkoliv mnohé ideály této filosofické školy byly nejspíše zformovány až jeho vnukem téhož jména, Aristippem Mladším (asi 380–300). Kyrénaikové patřili mezi nejranější sókratovské školy; učili, že jediným pravým dobrem je rozkoš, což však neznamená pouze absenci bolesti, ale vyloženě příjemný prožitek. Rozkoš je tělesným stavem a rozkoše tělesné jsou mnohem lepší než rozkoše duševní nebo vzpomínkové. Kyrénaikové odmítali náboženskou víru zatěžující duši tísnivými představami, doporučovali zříci se honby za bohatstvím, slávou a politickou mocí. Stát, náboženství a všechny svazky společenské, které člověka příliš poutají, jim byly lhostejné. Nicméně rozkoš lze podle některých kyrénaiků získat i z altruistického jednání. Kyrénská škola zanikla během jednoho století a byla nahrazena mnohem propracovanější filosofií epikúrejskou.\n\nHistorie kyrénské školy začíná s Aristippem z Kyrény, který se narodil kolem roku 435 před naším letopočtem. V mládí přišel do Athén a stal se žákem Sókrata. Po Sókratově smrti roku 399 př. n. l. je jen málo informací o Aristippově činnosti a učení; existují náznaky, že žil nějaký čas na dvoře krále Dionýsia v Syrakusách. Není přesně známo, které části učení kyrénské školy formuloval Aristippos. Díogenés Laertios uvádí dlouhý seznam knih, které byly údajně napsány Aristippem, ale zmiňuje též názor Sosikráta z Rhodu, podle kterého Aristippos nenapsal nic. Mezi Aristrippovy žáky patřila i jeho dcera Aréte. Ta poté učení přenesla na svého syna Aristippa Mladšího, který podle Aristokla z Messiny učení svého děda přeměnil v propracovanou filosofii. Nicméně základy kyrénského učení byly položeny Aristippem z Kyrény.\n\nPo smrti Aristrippa Mladšího se škola rozpadla na několik frakcí, reprezentované Annikerem, Hegesiem a Theódorem z Kyrény, kteří rozvinuli vzájemně konkurenční výklady kyrénské filosofie; mnohé z nich byly reakcí na nový systém hédonistické filosofie založené Epikúrem. \n\nTheodóros z Kyrény (cca 340 – 270 př. n. l.) nepovažoval za cíl lidského snažení jednotlivou libost, nýbrž celkovou veselou, radostnou náladu (\"chará\"), trvalou radost ze života. Ta je podmíněna správnými názory. Byl nazýván neznabohem (\"atheos\"), poněvadž ve svém spise „\"O bozích\"\", jenž se nedochoval, popíral nejen existenci mýtických bohů a zlehčoval jejich kult, nýbrž zamítal pojem božství vůbec. Byl mravním relativistou; mravnost závisí na situaci, neboť činy považované obecně za nemravné mohou se za určitých okolností jevit mravnými, např. krádež, cizoložství apod. Tyto činy jsou zavrženíhodné jen podle konvence, nikoliv podle přírody. \n\nAnnikeris (cca 330 – 270 př. n. l.) představoval opozici ke směru Theodórovu. Usiloval o kompromis mezi etikou slastí a etikou tradiční. „Usilí o dosažení slasti má být podřízeno vyšším principům: zájmům vlasti, úctě k rodičům, věrnosti, prospěchu přátel atd. Síla individuálního rozumu není tak velká, aby převyšovala mínění většiny lidí; proto je třeba zachovávat dobré, všeobecně platné zvyklosti.\"\n\nSměrem k pesimismu obrátil hédonismus kyrenaiků Hegesias z Kyrény (cca 330 – 270 př. n. l.), který ve svém spisu \"Apokarterón\" [Kdo umírá hladem] a v přednáškách přemlouval lidi k sebevraždě, poněvadž jediný cíl života, blaženost, končí neuspokojením, trvalá slast je nemožná, štěstí je nedosažitelné. Utrpení těla i duše je v životě nevyhnutelné, proto není třeba za všech okolností na životě lpět. Doporučoval dobrovolný odchod ze života, proto byl nazýván \"Peisithanatos\" (přemlouvající k smrti). Po jeho přednáškách prý docházelo k seberaždám, proto byly v Alexandrii zakázány.\n\nKe kyrénské škole bývá počítán i Euhémeros (cca 340 – 260 př. n. l.), který podal racionalistický výklad o původu náboženství.\n\nV polovině 3. století před naším letopočtem již kyrénská škola zaostávala a byla překonána mnohem propracovanějším systémem epikúrejským.\n\n"}
{"id": "468207", "url": "https://cs.wikipedia.org/wiki?curid=468207", "title": "Narození Panny Marie", "text": "Narození Panny Marie\n\nNarození Panny Marie je liturgický svátek, který připadá na 8. září a slaví jej katolická i ortodoxní církev. Od 5. století se v Jeruzalémě začalo 8. září spojovat s mariánskou úctou. V tento den byla v onom městě posvěcena basilika zbudovaná na místě, kde se podle tradice narodila Maria. Od 7. století se 8. září slaví jako svátek Narození Panny Marie. Narození Panny Marie bylo zasvěceno mnoho kostelů a je námětem mnoha uměleckých děl.\n\nSkutečný den Mariina narození není znám. Podle data 8. září byl později Katolickou církví stanoven 8. prosinec (devět měsíců zpět) jako den Mariina početí, kdy římskokatolická liturgie slaví Slavnost Neposkvrněného početí Panny Marie.\n\nV Novém zákoně není o Mariině narození ani rodičích žádná zmínka. \"Jakubovo protoevangelium\" ze 2. století, jehož autorství je připisováno Jakubu Alfeovu, považované církevní tradicí za apokryf, popisuje Mariino dětství. Odtud se také dovídáme o jejích rodičích, Jáchymovi a Anně. Jméno Joachim je vykládáno jako „příprava na Pána“ a jméno Anny jako „milostná, laskavá“. Výtěžek svého hospodářství spravedlivě dělili mezi jeruzalémský chrám, pomoc chudým a vlastní potřeby. Byli však považováni za neplodné a chrámoví kněží proto dokonce jednoho dne z toho důvodu odmítli přijmout oběti, které chrámu přinesli. Hluboce ponížený Jáchym odešel do pouště, kde se čtyřicet dní postil a modlil k Bohu. Po čtyřiceti dnech se mu zjevil anděl a oznámil mu, že jeho modlitby byly vyslyšeny, a slíbil jim narození dítěte. Ve vysokém věku se jim pak narodila dcera, které dali jméno Marie. Otec zemřel krátce po jejím narození a Marie byla ve třech letech předána do výchovy správě jeruzalémského chrámu. Scény z tohoto příběhu byly velmi oblíbeným tématem malířů až do Tridentského koncilu, který se konal v letech 1545 až 1563, definoval katolický biblický kánon a zároveň zakázal zobrazování apokryfních scén. Svatí Jáchym a Anna však zůstali v katolickém kalendáři dodnes a Narození Panny Marie je v něm jedním z velkých svátků přesto, že Bible o této události nepojednává. \n\n"}
{"id": "468210", "url": "https://cs.wikipedia.org/wiki?curid=468210", "title": "Raptorex", "text": "Raptorex\n\nRaptorex („král lupičů“) byl poměrně malý tyranosauroidní teropodní dinosaurus, který žil podle původních údajů na území dnešní Číny (souvrství Yixian) v období spodní křídy (asi před 125 miliony let). Pravděpodobnější však je, že obýval území současného Mongolska až v době před asi 70 miliony let (není jisté, odkud přesně fosilie pochází). Tento dávný příbuzný známého tyranosaura byl jen asi 2,7 až 3 metry dlouhý a vážil kolem 70 kilogramů. Zajímavé je, že jde téměř o přesnou zmenšeninu velkého tyranosaura, dokonce i s proporcionálně zakrnělými předními končetinami. Byl popsán americkým paleontologem Paulem Serenem v roce 2009 jako \"R. kriegsteini\". Druhové jméno je stanoveno na počest Romana Kriegsteina, který přežil holokaust. Jeho syn Henry Kriegstein daroval zkamenělinu tohoto dinosaura, zakoupenou na černém trhu v Japonsku, Univerzitě v Chicagu k prostudování.\n\n\"Raptorex\" vykazuje stejný základní tělesný plán, jako velcí vývojově pokročilí tyranosauridi ze svrchní křídy. Má malé přední končetiny, robustně stavěnou lebku a dlouhé nohy pro rychlý běh. Tento fakt je v rozporu s podobou jiných bazálních tyranosauridů, například rodem \"Dilong\", s dlouhými předními končetinami a méně robustní lebkou. I to svědčí pro možnost, že se jedná pouze o mládě velkého pokročilého tyranosaurina, zřejmě obřího rodu \"Tarbosaurus\". Holotyp, označovaný jako LHPV 18, byl dlouhý asi 2,5 metru, zaživa vážil kolem 65 kilogramů a zemřel asi ve třetím roce života (šlo tedy o menší mládě). Pravděpodobně dokázal velmi rychle běhat a živil se menšími obratlovci ve svém okolí.\nV říjnu roku 2010 byla vznesena domněnka, že raptorex může být ve skutečnosti jen mládětem velkého tyranosaurida druhu \"Tarbosaurus baatar\". V tom případě by muselo být přehodnoceno jeho geologické stáří, a to snížením asi na 70 milionů let. S tímto závěrem však mnozí paleontologové nesouhlasí. Vědecká studie z června roku 2011 tento závěr nicméně podporuje – raptorex má být skutečně jen mládětem obřího tarbosaura.\n\n\n"}
{"id": "468212", "url": "https://cs.wikipedia.org/wiki?curid=468212", "title": "Zvoník od Matky Boží (rozcestník)", "text": "Zvoník od Matky Boží (rozcestník)\n\nZvoník od Matky Boží nebo Zvoník u Matky Boží může být:\n\n\n"}
{"id": "468216", "url": "https://cs.wikipedia.org/wiki?curid=468216", "title": "Barry Schwartz", "text": "Barry Schwartz\n\nBarry Schwartz (* 1946) je americký sociolog a psycholog. Schwartz je profesorem na Swarthmore College v USA. Publikuje často výsledky svých výzkumů v New York Times. Proslavily ho například jeho testy inteligence analyzující roli vizuální percepci v inteligenci.\n\n\n\n"}
{"id": "468217", "url": "https://cs.wikipedia.org/wiki?curid=468217", "title": "Assemblée nationale (stanice metra v Paříži)", "text": "Assemblée nationale (stanice metra v Paříži)\n\nAssemblée nationale je nepřestupní stanice pařížského metra na lince 12 v 7. obvodu v Paříži. Nachází se pod \"Boulevardem Saint-Germain\" mezi ulicemi \"Rue de Lille\" a \"Rue de l'Université\".\n\nStanice byla otevřena 5. listopadu 1910, kdy byl zprovozněn první úsek \"Linky A\", kterou provozovala \"Compagnie Nord-Sud\". V roce 1930 převzala dráhu od \"Compagnie Nord-Sud\" společnost \"Compagnie du Métropolitain de Paris\" a linka obdržela pořadové číslo 12.\n\nZábradlí z tepaného železa u vchodů je charakteristické pro styl společnosti Nord-Sud. Od roku 2004 stanici originálně zdobí francouzský umělec Jean-Charles Blais. Každé tři měsíce jsou stěny nástupiště vyzdobeny velkými obrazy a poté se výzdoba obmění. Tato výzdoba bude trvat až do roku 2014. 30. září 2008 byly u příležitosti 50. výročí páté republiky na nástupišti ve směru na Mairie d'Issy instalovány obrazy znázorňující portréty šesti prezidentů včetně Nicolase Sarkozyho a hlavní události týkající se Francie a dopravy.\n\nPůvodní jméno stanice znělo \"Chambre des Députés\" (= \"sněmovna\"). 30. června 1989 byla přejmenovaná na dnešní, tj. \"Národní shromáždění\", aby souhlasila s oficiálním označením dolní komory francouzského parlamentu, která sídlí v sousedství.\n\nStanice má tři vchody umístěné na \"Boulevardu Saint-Germain\" před domy č. 239, 278 a 233.\n\n"}
{"id": "468226", "url": "https://cs.wikipedia.org/wiki?curid=468226", "title": "Avenue Émile Zola (stanice metra v Paříži)", "text": "Avenue Émile Zola (stanice metra v Paříži)\n\nAvenue Émile Zola je nepřestupní stanice pařížského metra na lince 10 v 15. obvodu v Paříži. Nachází se pod \"Avenue Émile Zola\".\n\nStanice byla otevřena 13. července 1913 jako součást prvního úseku linky 8 Opéra ↔ \"Beaugrenelle\" (dnes Charles Michels).\n\n27. července 1937 došlo v této části Paříže ke změnám v síti metra. Do provozu byl uveden úsek od stanice La Motte-Picquet – Grenelle po Balard, čímž došlo k plánovanému rozvětvení linky 8. Ovšem větev \"La Motte-Picquet – Grenelle\" ↔ Porte d'Auteuil, kde se nachází \"Avenue Émile Zola\", byla zároveň odpojena od linky 8 a stala se součástí linky 10. Ta sem mezitím byla prodloužena ze stanice Duroc.\n\nStanice má název podle ulice, pod kterou se nachází, a která nese jméno francouzského spisovatele Émila Zoly.\n"}
{"id": "468239", "url": "https://cs.wikipedia.org/wiki?curid=468239", "title": "Ginger Rogersová", "text": "Ginger Rogersová\n\nGinger Rogersová, rodným jménem Virginia Katherine McMath (16. července 1911, Independence, Missouri, USA – 25. dubna 1995, Rancho Mirage, Kalifornie, USA) byla americká tanečnice, herečka a zpěvačka. Během své dlouhé kariéry vystupovala v 73 filmech, z nichž dodnes nejznámější jsou její romantické muzikálové a taneční filmy, ve kterých hrála a tancovala se svým nejznámějším filmovým partnerem Fredem Astairem. Za snímek \"Kitty Foyle\" získala v roce 1940 cenu Americké filmové akademie Oscar.\n\nSvoji filmovou dráhu zahájila v roce 1929 nevýznamnými rolemi v krátkých filmech. Poté, co se Astairova sestra a zároveň i taneční partnerka Adele provdala, uspěla v konkurzu na Astairovu novou taneční partnerku. Společně pak do roku 1939 natočili sérii osmi lehkých tanečních a muzikálových komedií, která je oba světově proslavila. Posledním se stal snímek \"Život v tanci\" z roku 1939, od té doby se vydala na sólovou hereckou a dráhu.\n\nRogers se narodila elektroinženýrovi Williamu Eddinsovi McMathovi a jeho ženě Lele Emogene /neé Ownersovi 1891-1977). Rodiče Ginger se brzy po jejím narození rozešli a Gigner žila s matkou u svých prarodičů nedaleko Kansas City. Oba rodiče bojovali o její výchovu. Poté co její matka zakázala otci návštěvy, otec s ní údajně dvakrát uprchl.\n\nPoté, co se její rodiče rozvedli, Rogers zůstala u prarodičů, zatímco její matka psala scénáře po dobu dvou let v Hollywoodu. Rogers vyrůstala v blízkosti svého dědečka (mnohem později, když byla hvězda v roce 1939, mu koupila dům v 5115 Greenbush Avenue v Sherman Oaks v Kalifornii, aby mohl být blízko ní, zatímco ona natáčela ve studiu) .\n\nJedna z Rogers mladých sestřenic, Helen, neuměla vyslovovat \"Virginie\", zkrátila ji na \"Ginga\" a tato přezdívka jí již zůstala.\n\nKdyž \"Ginge\" bylo devět let, její matka se znovu vdala za Johna Logana Rogerse. Ginger si vzala příjmení Rogers, i když nebyla nikdy legálně adoptována. Žili ve Fort Worth v Texasu. Její matka se stala divadelním kritikem pro místní noviny, Fort Worth Record. Ginger navštěvovala, ale nedokončila, Fort Worth Central High School (později přejmenovanou na RL Paschal High School).\n\nJako teenager se Rogers chtěla stát učitelkou, ale zájmem její matky o Hollywood a divadlo, její časné setkání s divadlem zvýšila. Během čekání na její matkou v křídle Majestic Theatre, začala zpívat a tančit spolu s umělci na jevišti. [2]\n\n\n"}
{"id": "468241", "url": "https://cs.wikipedia.org/wiki?curid=468241", "title": "Dominik František Kynský", "text": "Dominik František Kynský\n\nDominik František Kynský (4. října 1777 Slaný – 15. prosince 1848 Brno) byl český vlastenecký učitel, kněz, básník a překladatel. Psal i pod jmény Kinský a Slanský.\n\nPo absolvování piaristické školy chodil několik let na gymnázium v Mostě, aby se zdokonalil v němčině, a středoškolská studia dokončil opět u piaristů na Novém Městě. Zajímal se zejmona o klasické jazyky, ale i kreslení a malování. \n\nRoku 1794 vstoupil do piaristického řádu, aby se mohl stát učitelem. Působil v klášterech v Kroměříži a Mikulově, studoval francouzskou a italskou literaturu. V roce 1801 byl vysvěcen na kněze a pak učil několik let ve Slaném, na Novém Městě a v Mladé Boleslavi. Studenti na něj vzpomínali jako na velmi obětavého a oblíbeného. Nad rámec svých povinností například cvičil žáky v recitaci a pořádal s nimi vlastivědné vycházky.\n\nRoku 1809 nastoupil jako učitel dějin a řecké literatury na nově otevřeném filozofickém ústavu v Brně. Zajímal se i o českou literaturu a společně se svými přáteli – moravskými obrozenci (Josef Heřman Agapit Gallaš, Filip Prokop Neděle aj.) usiloval o větší rozšiřování českých knih na Moravě. Vedle toho sám psal a překládal. Jeho první literární pokusy vyšly v \"Přílohách literárních Novin českých\", vydávaných ve Vídni v letech 1813 – 17. hlavně pro potřeby vyučování také překládal z řečtiny, latiny, francouzštiny a němčiny, například Horatiovy \"Ódy\", Lessingovy \"Bajky\", Homérovi připisovanou \"Batrachomyomachii\" (Žabomyší válku) nebo Gressetova \"Papouška\" (\"Ver-Vert\"). Byl také autorem \"Kázání na všechny neděle celého roku\". Literární díla vydával vlastním nákladem a velmi mu záleželo na pečlivém vnějším provedení. Často si stěžoval na nekvalitní práci tiskařů.\n\nPo roce 1818 nabízel lekce jako učitel češtiny a usiloval o založení českojazyčných novin na Moravě, ale ani jedno mu úřady nepovolily. Roku 1820 opustil filozofii a nastoupil jako překladatel do úřadu Moravskoslezského gubernia. Tim z větší části končí i jeho pedagogická a literární činnost. \n\nI nadále se ale účastnil veřejného života. Byl jedním z prvních podporovatelů společnosti pražského Národního muzea a Matice české. Přátelil se s Josefem Dobrovským a Josefu Jungmannovi pomáhal při sestavování \"Slovníku\". Mrzelo ho, že se Slováci odvrátili od spisovné češtiny a snažil se, aby se zachovala jednota jazyka (biblická čeština) alespoň na Moravě. Sledoval spory mezi zastánci časoměrné a přízvučné poezie či bratrského a analogického pravopisu, dával přednost progresívnějším formám, ale nedopustil, aby odborné spory přerostly do osobní roviny. Známá byla jeho dohoda s Vincencem Žákem (vášnivým zastáncem kodifikace moravského nářečí s cílem přiblížit se slovenštině) a Aloisem Šemberou (stejně jako Kynský nadšeným přívržencem biblické češtiny), že při společných setkáních nebudou v zájmu dobrých vztahu tyto záležitosti diskutovat.\n\nV roce 1848 se Kynskému splnilo jedno z velkých přání – čeština byla zavedena do škol. \n\n15. prosince 1848 byl nalezen mrtvý ve sklepě svého domu, kam odešel předchozího dne večer. Pachatele vraždy se nikdy nepodařilo vypátrat.\n\nKynský byl jedním z prvních obrozenců, se zásluhami o posílení vzdělanosti a české kultury především na Moravě.\n\n"}
{"id": "468243", "url": "https://cs.wikipedia.org/wiki?curid=468243", "title": "Globální festival míru", "text": "Globální festival míru\n\nGlobální festival míru (GPF - Global Peace Festival) je řada mezinárodních akcí sponzorovaných Hjun-džin Munem, synem Son-mjong Muna, zakladatele Církve sjednocení. Cíle festivalu jsou podporovat světový mír, zdravé rodiny a spolupráci při službě veřejnosti, včetně podpory Rozvojových cílů tisíciletí OSN. Součástí festivalu jsou projevy, kulturní vystoupení, konference a dobrovolnické projekty.\n\n"}
{"id": "468247", "url": "https://cs.wikipedia.org/wiki?curid=468247", "title": "Amčitka", "text": "Amčitka\n\nAmčitka, (, , aleutský název Amchixtax) je jeden z Aleutských ostrovů. Je sopečný, tektonicky nestabilní, a patří do skupiny Krysích ostrovů. Na délku měří zhruba osmašedesát kilometrů, jeho šířka se pohybuje mezi třemi až šesti kilometry.\n\nOstrov byl obýván po tisíce let, ale od roku 1832 na něm nikdo trvale nežije. Stal se součástí Spojených států amerických v roce 1867 v rámci nákupu Aljašky. V průběhu druhé světové války zde měla americká armáda letiště, které používala v bitvě o Aleutské ostrovy.\nPozději byla Amčitka vybrána Komisí pro jadernou energii Spojených států amerických jako vhodné místo pro podzemní testy jaderných zbraní. Nakonec se zde takové testy uskutečnily pouze tři. První pokusný atomový výbuch nazvaný \"Long Shot\" proběhl 29. října 1965.\n\nNěkolik dní po pokusném atomovém výbuchu \"Milrow\", který byl proveden 2. října 1969, vznikla v kanadském Vancouveru organizace nazvaná Don't Make A Wave Committee, která se rozhodla bojovat proti provádění dalších testovacích výbuchů. 15. září 1971 aktivisté vypluli na lodi \"Phyllis Cormack\" už pod jménem Greenpeace protestovat proti dalším americkým atomovým testům na Amčitce. Protestní plavba sice nezabránila třetímu pokusnému výbuchu nazvanému \"Cannikin\", ke kterému došlo 6. listopadu 1971, ale vyvolala velký ohlas u veřejnosti a vedla ke vzniku mezinárodní ekologické organizace Greenpeace.\n\n\n\nFilmy U. S. Department of Energy o atomové střelnici na Amčitce:\n"}
{"id": "468255", "url": "https://cs.wikipedia.org/wiki?curid=468255", "title": "Encyklopedie fantastického filmu", "text": "Encyklopedie fantastického filmu\n\nEncyklopedie fantastického filmu je kniha encyklopedického charakteru, jejímž autorem je Ivan Adamovič a kolektiv. Knihu vydalo nakladatelství Cinema v roce 1994 ve spolupráci s časopisem Ikarie. Obsahuje údaje o zhruba tisícovce filmů z celého světa.\n\nKnihu napsal autorský kolektiv, v jehož čele byl Ivan Adamovič. Jemu pomohli Pavel Beneš, Stanislav Čermák, Věroslav Hába, Pavel Kosatík, Marek Matěja, Ondřej Neff a Blažena Urgošíková.\n\nMenším dílem se spolupodíleli Mgr Roland Schür (nakladatel), redaktoři a výtvarníci z nakladatelství.\n\nEncyklopedii vydalo v roce 1994 nakladatelství Cinema z Prahy jako svou 22. publikaci a vytiskla ji tiskárna Printo z Ostravy v nákladu 5000 výtisků. \n\nKniha velkého formátu má 232 stran, je vázaná s tmavou obálkou, na níž jsou četné filmové fotografie. Doporučená cena tehdy byla 335 Kč. Mimo textu obsahuje velké množství malých i celostránkových, černobílých i barevných fotografií. Texty jsou na každé stránce psané ve dvou sloupcích.\nNa počátku knihy je krátká předmluva od nakladatele Mgr Schüra. Pak je úvodní slovo na čtyři stránky od autora knihy, kde objasňuje systém řazení hesel, své zdroje. Pak je dvoustránková stať vyjasňující orientaci v encyklopedii.\n\nVlastní kniha má 5 částí označených A až E. V hlavní A části, která tvoří zhruba polovinu obsahu knihy, je podrobný popis 300 tzv.hlavních filmů. U každého hesla je stát, rok výroby, autoři, herci a děj filmu. U třetiny je připojena fotografie hlavní postavy či filmového výjevu. Hesla jsou řazena abecedně dle názvu uváděného v českých filmech.\n\nDruhá část B na 40 stranách obsahuje krátká hesla o 700 méně důležitých filmech, každý je na 6-12 textových řádek, bez fotografií. \n\nTřetí C část se krátce věnuje fantastickému žánru na televizních obrazovkách, tedy seriálové produkci.\n\nČtvrtá část D nazvaná Dodatky obsahuje údaje o filmových cenách, nákladech, oblíbenosti.\n\nPoslední E část obsahuje rejstřík autorů, názvů filmů a seznam použité literatury.\n\n"}
{"id": "468260", "url": "https://cs.wikipedia.org/wiki?curid=468260", "title": "Kraje v Litvě", "text": "Kraje v Litvě\n\nLitevské kraje (litevsky \"Lietuvos apskritys\"). Kraj (NUTS 3) (litevsky \"apskritis\", anglicky \"County\" jsou od roku 1994 nejvyšší územně administrativní jednotky v Litvě (NUTS 1 a také NUTS 2, protože se území Litvy na úrovni této kategorie dále nedělí). Teritorium Litvy je rozděleno na 10 krajů. Kraje jsou dále rozčleněny na nižší územně administrativní jednotky na úrovni okresů(NUTS 4), které se v litevštině nazývají \"savivaldybė\" (doslovně „samospráva“). Jich je v Litvě celkem 60. Z nich je celkem 9 statutárních měst: 7 měst (Vilnius, Kaunas, Klaipėda, Šiauliai, Panevėžys, Alytus, Visaginas) (sem patří pouze území těchto měst, u Vilniusu i s příměstskými čtvrtěmi) a 2 lázeňská města (Palanga a Neringa) (sem patří území několika těsně na sebe navazujících lázeňských středisek), 43 původních okresů (litevsky \"rajonas\") a ještě 8 nově utvořených (litevsky \"savivaldybė\").\n"}
{"id": "468273", "url": "https://cs.wikipedia.org/wiki?curid=468273", "title": "Sulfid vápenatý", "text": "Sulfid vápenatý\n\nSulfid vápenatý je anorganická sloučenina se vzorcem CaS. Tato bílá látka krystalizuje v krychlové soustavě, podobně jako chlorid sodný. Sulfid vápenatý byl studován jako součást procesu recyklace sádry vznikající při odsiřování kouřových plynů. Jako mnoho jiných solí obsahujících sulfidové ionty má sulfid vápenatý typický sulfanový zápach (jako zkažená vejce), protože se malá množství tohoto plynu uvolňují hydrolýzou soli.\n\nVe smyslu atomové struktury krystalizuje stejným způsobem jako chlorid sodný, což indikuje silně iontové vazby v této látce. Vysoký bod tání je rovněž konzistentní s označením jako iontová sloučenina. V krystalu je každý iont S obklopen osmistěnem tvořeným šesti ionty Ca, a naopak, každý Ca je obklopen šesti S.\n\nSulfid vápenatý se vyrábí karbotermickou redukcí síranu vápenatého, kdy probíhá konverze uhlíku, obvykle dřevěného uhlí, na oxid uhličitý:\n\nReakce může dále pokračovat:\n\nSulfid vápenatý se rozkládá při kontaktu s vodou, včetně vlhkého vzduchu, a poskytuje směs Ca(SH), Ca(OH), a Ca(SH)(OH).\n\nVápenné mléko, Ca(OH), reaguje s elementární sírou na vápennou síru, která se používala jako insekticid. Aktivní složkou je pravděpodobně polysulfid vápenatý, nikoli CaS\n\nMinerální formou sulfid vápenatého je minerál oldhamit. Je vzácnou složkou meteoritů a má vědecký význam pro výzkum slunečních mlhovin. Sulfid vápenatý vzniká také při hoření uhelných slojí.\n"}
{"id": "468276", "url": "https://cs.wikipedia.org/wiki?curid=468276", "title": "Stone (příjmení)", "text": "Stone (příjmení)\n\nPříjmení Stone [\"stoun\"] nosí více různých osobností:\n\n"}
{"id": "468277", "url": "https://cs.wikipedia.org/wiki?curid=468277", "title": "Stone", "text": "Stone\n\nStone může být:\n\n\n\n"}
{"id": "468284", "url": "https://cs.wikipedia.org/wiki?curid=468284", "title": "Síran vápenatý", "text": "Síran vápenatý\n\nSíran vápenatý je anorganická sloučenina se vzorcem CaSO, vápenatá sůl kyseliny sírové. Je to běžná laboratorní a průmyslová chemikálie. Ve formě γ-anhydritu (téměř bezvodá forma) se používá jako desikant. Používá se také na silnicích jako bílé čáry, které jsou nesmírně důležité pro bezpečnost, též k flokulaci ve výrobcích, jako je tofu. V přírodní podobě je nerafinovaný síran vápenatý průsvitný, krystalický bílý kámen. Prodává se i ve verzi s barevným indikátorem – impregnovaný chloridem kobaltnatým, který funguje jako indikátor vlhkosti a barví materiál do růžova až modra.\n\nHemihydrát (CaSO.0,5HO) se běžně označuje jako sádra, kdežto dihydrát (CaSO.2HO) se přirozeně vyskytuje jako minerál sádrovec. Bezvodá forma je též přítomná v přírodě jako β-anhydrit. V závislosti na metodě kalcinace dihydrátu síranu vápenatého se rozlišují specifické hemihydráty: alfa-hemihydrát a beta-hemihydrát. Liší se jen ve velikosti krystalů. Krystaly alfa-hemihydrátu jsou prizmatičtější a při smíšení s vodou tvoří silnější a tvrdší superstrukturu.\n\n\n"}
{"id": "468287", "url": "https://cs.wikipedia.org/wiki?curid=468287", "title": "Jozef Daňo", "text": "Jozef Daňo\n\nJozef Daňo (* 28. prosinec 1968, Nitra) je bývalý slovenský hokejový útočník a reprezentant. Jeho syn Marko Daňo je také ledním hokejistou a slovenským reprezentantem.\n\nJe známý z dlouholetého působení v Dukle Trenčín a později v českém Třinci (šest sezón), v obou klubech patřil k oporám v útoku. Ročník 2001/2002 začal v ruském Ak Bars Kazaň. Dokončil ho ale ve Zvolenu. Od další sezóny působí v nejvyšší rakouské soutěži. V ročníku 2004/2005 se stal s 48 brankami nejlepším střelcem celé ligy. Zároveň byl i její najvylučovanejším hráčům, když zaznamenal 193 trestných minut. Druhé prvenství potvrdil i v následující sezóně 2005/2006, když na trestné lavici strávil dokonce 216 minut.\n\n\nReprezentoval Slovensko na olympijské premiéře v roce 1994 (Lillehammer), kde vstřelil památné dva góly Kanadě v základní skupině, kterou Slovensko následně vyhrálo. Zúčastnil se i ZOH 1998 v japonském Naganu a čtyř světových šampionátů. Celkově za národní mužstvo odehrál 117 zápasů, zaznamenal 45 gólů.\n\nStatistiky reprezentace na Mistrovstvích světa a Olympijských hrách:\n"}
{"id": "468288", "url": "https://cs.wikipedia.org/wiki?curid=468288", "title": "Point to Point Interface", "text": "Point to Point Interface\n\nPoint to Point Interface (kráceně:PPI) je sběrnice vystavěná na základě definice RS482 s využitím především v malé průmyslové automatizaci pro jednoduché řízení (nezaměňovat s Peer-to-peer / P2P). \n\n\n\n"}
{"id": "468289", "url": "https://cs.wikipedia.org/wiki?curid=468289", "title": "Multi Point Interface", "text": "Multi Point Interface\n\nMulti Point Interface (MPI) je sběrnice vystavěná na základě definice RS485 s využitím především v průmyslové automatizaci a vychází ze sítě Profibus.\n\n\n\n"}
{"id": "468294", "url": "https://cs.wikipedia.org/wiki?curid=468294", "title": "Martin Čakajík", "text": "Martin Čakajík\n\nMartin Čakajík (* 12. prosinec 1979, Považská Bystrica) je slovenský hokejový obránce. Většinu kariéry strávil v Trenčíně. Mezi jeho další působiště patří Třinec, Znojmo a Plzeň. Nyní působí v Liberci.\n\n\n"}
{"id": "468296", "url": "https://cs.wikipedia.org/wiki?curid=468296", "title": "Bir-Hakeim (stanice metra v Paříži)", "text": "Bir-Hakeim (stanice metra v Paříži)\n\nBir-Hakeim je nadzemní stanice pařížského metra na lince 6 v 15. obvodu v Paříži. Nachází se na viaduktu, který prochází po \"Boulevardu de Grenelle\".\n\nStanice byla otevřena 24. dubna 1906 jako součást úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byla stanice \"Bir-Hakeim\", respektive celý úsek \"Étoile\" ↔ \"Place d'Italie\" opět odpojena od linky 5 a spojena s linkou 6, která tak získala dnešní podobu.\n\n26. září 1979 byla zprovozněna linka RER C na nedaleké stanici, na kterou je možno přestoupit.\n\n12. srpna 2007 došlo na nástupišti k tragédii, když byl italský sportovní novinář Sergio Vantaggiato napaden dvěma kapsáři. Při napadení utrpěl pádem ze schodů zranění, na jehož následky zemřel.\n\nStanice byla na počátku roku 2008 renovována, práce byly dokončeny 10. března.\n\nStanice byla pojmenována původně \"Grenelle\" po stejnojmenném bulváru. 18. června 1949 byla přejmenována na dnešní název. Jméno stanice a nedalekého mostu připomíná bitvu u Bir Hakeimu v roce 1942 během druhé světové války. Pamětní deska je umístěna u příchodu na nástupiště ve směru Nation.\n\n\n"}
{"id": "468297", "url": "https://cs.wikipedia.org/wiki?curid=468297", "title": "Petr Jurečka", "text": "Petr Jurečka\n\nPetr Jurečka (* 22. října 1976, Havířov) je bývalý český hokejový obránce. Většinu kariéry strávil ve Vítkovicích. Mezi jeho další působiště patří Ytong Brno a Kroměříž. Po sezoně 2009/10, kdy získal stříbrnou medaili v české Extralize jako člen kádru klubu Vítkovic mu vypršela smlouva, a tím skončilo jeho působení na extraligových kolbištích. V současné době podniká.\n\n\n"}
{"id": "468298", "url": "https://cs.wikipedia.org/wiki?curid=468298", "title": "Řád sv. Alexandra Něvského", "text": "Řád sv. Alexandra Něvského\n\nŘád svatého Alexandra Něvského nebo celým jménem Imperátorský Řád svatého Alexandra Něvského (rusky: Императорский Орден Святого Александра Невского) byl vysoký ruský záslužný řád vzácně udělovaný za vojenské a občanské zásluhy v jedné třídě. Řád byl založen carevnou Kateřinou I. v roce 1725 na paměť ruského středověkého knížete sv. Alexandra Něvského. Řád zanikl s koncem monarchie v Rusku v roce 1917. V době SSSR byl založen sovětský Řád Alexandra Něvského (1942), udělovaný především za vojenské zásluhy. V rámci dnešní Ruské federace existuje od roku 2010 Řád Alexandra Něvského, který navazuje na imperátorskou tradici.\nO založení řádu uvažoval car Petr I. Veliký už v roce 1724 u příležitosti převezení ostatků Alexandra Něvského z Vladimiru do St. Petersburgu. Tyto plány ale přerušila imperátorova nemoc a smrt a dokončila je jeho nástupkyně Kateřina I. Ruská, a to 21. května 1725. Původním plánem Petra I. bylo založit vojenský řád inspirovaný francouzským Řádem sv. Ludvíka, který by byl odlišitelný od již existujícího Řádu sv. Ondřeje (tak jako byl ve Francii odlišený Řád sv. Ducha od Řádu sv. Ludvíka). Tomu napovídá i volba řádových barev: Řád sv. Ondřeje měl modrou stuhu (jako Řád sv. Ducha) a Řád sv. Alexandra Něvského dostal červenou stuhu (tak jako Řád sv. Ludvíka).\n\nPrvní řádový statut byl vydán až carem Pavlem I. v roce 1797 v rámci dokumentu \"Imperátorské stanovy pro rytířské řády\". V pořadí ruských imperátorských řádů se nacházel hned na druhém místě za Řádem sv. Ondřeje a popřípadě za dámským řádem sv. Kateřiny. Pavlova úprava potvrzovala jeho výlučné místo mezi ruskými řády. Byl udělován jenom v jedné třídě a mohl být udělován ruským poddaným i cizincům. Pro nositele nekřesťanského vyznání byla postava Alexandra Něvského nahrazena ruským imperátorským orlem. Za nejvyšší formu tohoto řádu se považovala hvězda s brilianty. Při udělení řádu se vyplácel jednorázový finanční příspěvek. V případě udělení řádu šlo o 400 rublů a v případě udělení mečů k už udělenému řádu šlo o celkem 200 rublů v tehdejší měně. Za udělení briliantové hvězdy se příspěvek neuděloval.\nŘádový svátek se slavil 30. srpna ve svátek sv. Alexandra Něvského.\n\nŘád sv. Alexandra Něvského byl udělován pouze v jedné třídě. Briliantová hvězda se považovala za nejvyšší formu udělení tohoto řádu.\n\nOdznak řádu se nosil na velkostuze přes levé rameno. Hvězda řádu se nosila na uniformě na levé straně hrudi. V případě kombinace s jinými řády byla umístěná pod hvězdou řádu sv Jiří I. stupně a II. stupně a nebo pod hvězdou řádu sv. Vladimíra. Pokud byl nositel řádu vyznamenán zároveň řádem sv. Ondřeje, hvězda se nenosila a řád byl reprezentován odznakem na stuze umístěné u krku. Obdobná pravidla platila také pro občanské nositele (nevojáky).\n\nOdznakem řádu byl zlatý tlapatý kříž v červeném smaltování. Uprostřed kříže byl potom umístěný medailon s vyobrazením sv. Alexandra Něvského, v případě držitele-nekřesťana potom černý imperátorský orel. Mezi jednotlivými rameny kříže byly vsazeny celkem čtyři ruští říšští orli ve zlatě, jejichž křídla zasahovala do kříže. Hvězda řádu byla osmicípá a stříbrná. V jejím středu bych medailon s korunou zdobenými iniciálami S.A. v latince Svatý Alexandr) a okolo s ruským nápisem За труды и отөчөство (Za práci a vlast). \n\n"}
{"id": "468299", "url": "https://cs.wikipedia.org/wiki?curid=468299", "title": "Pavel Kašpařík", "text": "Pavel Kašpařík\n\nPavel Kašpařík (* 11. ledna 1979, Písek) je český hokejový útočník. Je odchovancem IHC Písek.Nyní působí v Plzni. Největší část své extraligové kariéry strávil ve Spartě a v Liberci. Jeho dalšími působišti byly Havířov, Zlín, Karlovy Vary a HC Mountfield České Budějovice. Hrál rovněž za českou hokejovou reprezentaci. Je trojnásobným mistrem české extraligy.\n\nS hokejem začínal v rodném Písku a v místním IHC setrval až do svých dvaadvaceti let, kdy přestoupil do Sparty, kterou tehdy upřednostnil před HC České Budějovice. V dresu pražské Sparty nastoupil ke svému prvnímu prvoligovému zápasu v 6. kole ročníku 1999/2000, jeden zápas odehrál také za Havířov v rámci měsíčního hostování. A v závěru sezóny hostoval v mateřském Písku a nebyl tak přímým účastníkem zisku mistrovského titulu. V úvodu následující sezóny hostoval v karlovarské Becherovce, ale v půlce sezóny se do Sparty vrátil a zahrál si ve finále play-off, ve kterém Sparta podlehla Vsetínu.\n\nV sezóně 2001/2002 si Kašpařík se Spartou účast ve finále zopakoval a v duelu s Vítkovicemi v rozhodujícím utkání vstřelil vítězný gól. Začátek následující sezóny se však obhájci titulu příliš nevydařil, trenéra Václava Sýkoru proto vystřídal Alois Hadamczik a Kašpařík patřil k hráčům, kteří se do sestavy nevešli. A tak v půlce sezóny odešel do týmu ligového nováčka z Liberce. Po roce a půl se do Sparty vrátil. V sezóně 2004/2005 však Sparta posílená hvězdami ze zámořské NHL v čele s Petrem Nedvědem, vypadla již ve čtvrtfinále. V následující sezóně byl Kašpařík dlouho vyřazen ze hry kvůli vleklým problémům s kolenem, naskočil až v závěru sezóny a spolehlivými výkony přispěl k třetímu titulu Sparty v samostatné české extralize. Přesto na něj Sparta neuplatnila opci a tak Kašpařík přestoupil na jednu sezónu do Zlína. V novém prostředí se zpočátku trápil – na první gól čekal až do 19. kola, ovšem postupně se rozehrál a vydařenou sezónu ukončila až porážka od Sparty ve čtvrtfinále.\n\nI když měl Zlín o něj nadále zájem, z osobních důvodů (aby byl blíž přítelkyni pracující v Praze) se rozhodl v dubnu 2007 podepsat dvouletou smlouvu s roční opcí s libereckými Bílými tygry. V sezóně 2007/2008 zažil Kašpařík velký úspěch – díky stabilní formě a silovému pojetí hry jej trenér Alois Hadamczik v lednu 2008 nominoval na LG Hockey Games 2008 − ve třech utkáních, které za českou reprezentaci na turnaji odehrál, si připsal dvě branky. V extralize jeho tým svedl čtvrtfinálový pavouk opět dohromady se Spartou, po jejímž vyřazení zastavila liberecké před finálovámi branami Slavia až v rozhodujícím sedmém semifinálovém utkání. Kvůli zranění ruky musel na konci sezóny Kašpařík oželet i pozvánku na sraz před mistrovstvím světa. V sezóně 2008/2009 vyhrál kanadské bodování klubu, kterému se však příliš nedařilo a nepřešel přes předkolo play−off. Před šampionátem ve Švýcarsku byl Kašpařík nominován do přípravného kempu, zahrál si přátelská utkání proti Slovensku, do konečné nominace pro Mistrovství světa se ale nedostal. Za Liberec hrál i v další sezóně, před semifinálovou sérií s Pardubicemi dostal ale od vedení klubu dost nečekaný vyhazov za vyjednávání s jinými kluby ohledně svého budoucího angažmá. Poté podepsal 1. května 2010 smlouvu s Českými Budějovicemi. Při své druhé sezóně svého budějovického angažmá se s 19 vstřelenými góly stal nejlepším střelcem mužstva. V sezóně 2012/13 jej vedení Mountfieldu po sedmi odehraných zápasech vyřadilo z týmu, neboť s ním nový trenér Peter Draisaitl nepočítal. a Kašpařík zamířil za dalším extraligovým angažmá do Plzně.\n\n"}
{"id": "468300", "url": "https://cs.wikipedia.org/wiki?curid=468300", "title": "Vladimír Svačina", "text": "Vladimír Svačina\n\nVladimír Svačina (* 28. dubna 1987, Studénka) je český hokejový útočník. Většinu kariéry strávil ve Vítkovicích. Mezi jeho další působiště patří Mississauga, Poruba a Třinec. Momentálně působí v týmu HC Dynamo Pardubice.\n\n\n\n"}
{"id": "468304", "url": "https://cs.wikipedia.org/wiki?curid=468304", "title": "Richard Stehlík", "text": "Richard Stehlík\n\nRichard Stehlík (* 22. června 1984, Skalica) je slovenský hokejový obránce. Většinu kariéry strávil ve Skalici. Mezi jeho další působiště patří Sherbrooke Beavers, Lewiston Maineiacs, HC Dukla Trenčín, Sparta Praha, HC Kometa Brno a HC Vítkovice Steel.\n\n\n"}
{"id": "468306", "url": "https://cs.wikipedia.org/wiki?curid=468306", "title": "Jan Florian", "text": "Jan Florian\n\nJan Florian (25. prosince 1921 Stará Říše – 12. února 2007 Stará Říše) byl český malíř, sochař a restaurátor. Jeho otcem byl Josef Florian.\n\nCeloživotně se zabýval výtvarnou činností. Výtvarná díla Jana Floriana jsou součástí mnoha církevních i světských staveb a soukromých sbírek nejen v Česku. Od roku 1967 rytíř/člen řádu Sv. Lazara.\n\n\nV roce 2007 (půl roku po smrti Jana Floriana) vyšla v nakladatelství Host kniha rozhovorů s bratry Janem a Gabrielem Florianovými \"Být dlužen za duši\" (ISBN 978-80-7294-249-7), která byla v roce 2008 nominována na cenu Magnesia Litera za publicistiku.\n\n"}
{"id": "468307", "url": "https://cs.wikipedia.org/wiki?curid=468307", "title": "Lukáš Krenželok", "text": "Lukáš Krenželok\n\nLukáš Krenželok (* 30. června 1983, Ostrava) je český hokejový útočník. Většinu kariéry strávil ve Vítkovicích. Mezi jeho další působiště patří Opava. V současné době působí v týmu Bílí Tygři Liberec.\n\n\n"}
{"id": "468309", "url": "https://cs.wikipedia.org/wiki?curid=468309", "title": "Bitva u Friedlandu", "text": "Bitva u Friedlandu\n\nBitva u Friedlandu byla významnou bitvou napoleonských válek. 14. června 1807 se v ní střetla ruská vojska pod velením generálporučíka Bennigsena s francouzskými jednotkami. Ty zprvu vedl maršál Jean Lannes, později po svém příjezdu samotný císař Napoleon Bonaparte. Bitvu vyhráli Francouzi, kteří však promarnili příležitost ustupující ruská vojska zcela zničit. I přesto byl o několik dní později podepsán Tylžský mír, kterým byla završena válka čtvrté koalice ve francouzský prospěch.\n\nPo porážce třetí koalice v bitvě u Slavkova roku 1805 Rakušané uzavřeli Prešpurský mír s Napoleonskou Francií, zatímco Rusové zůstali s císařstvím ve válečném stavu. V roce 1806 vznikla čtvrtá protinapoleonská koalice. Tvořilo ji Rusko, Prusko a Anglie.\n\nPruská vojska, která byla po dlouhou dobu považována celou Evropou za následovatele tradice Bedřicha Viléma, pruského krále a vojevůdce, zahájila roku 1806 výpad do Saska, které obsadila a připojila saské šiky ke svým řadám. Napoleon reagoval přesměrováním armády ze slavkovského tažení na německé území, kde se vějířovitě rozvinula proti pruským silám. Po překvapivé porážce u Saalfeldu byla pruská vojska rozdrcena v klíčových bitvách u Jeny (zde osobně velel Napoleon) a Auerstädtu (sbor maršála Davouta porazil jádro pruské armády). Napoleon poté obsadil Berlín, kde 21. listopadu vyhlásil kontinentální blokádu Anglie. Zbylá pruská armádní uskupení byla poražena v bitvách u Halle a Prenzlau.\n\nNapoleona následně čekal boj s ruskou armádou, jíž velel generálporučík Benningsen. Jelikož v ruských řadách tehdy panoval politický zmatek (Bennigsen si nebyl jist svojí pozici proti svému soku Buxhöwdenovi, který velel druhé ruské armádě), daly se síly cara na ústup hlouběji do Polska. Napoleonova \"Grande Armée\" Rusy pronásledovala a 28. listopadu vjel velkovévoda Murat, Napoleonův švagr, do hlavního města bývalého Polska, Varšavy. Zatímco Napoleon musel řešit otázku Polska (polská šlechta zoufale toužila po obnově vlastního státu, zatímco Murat se domýšlivě snažil vpasovat do role nového krále této země), na straně Ruska došlo k velitelským tahanicím a car unavený spory Benningsena s Buxhöwdenem jmenoval jako velitele svojí armády v Polsku stárnoucího generála Kamenského. Než však stihl k armádě nový velitel dorazit, francouzská vojska (poměrně neočekávaně) nastoupila v prosinci do boje, jež následně vešel do dějin jako polské tažení a protáhl se až do června roku 1807.\n\nPolské tažení začalo před Vánocemi 1806 a ani zdaleka se nevyvíjelo dle představ francouzského císaře. Jeho vojska překročila Vislu od severu k jihu na linii Toruň - Varšava - rakouský Halič, a vydala se vstříc ruské armádě. Napoleon měl početní převahu, ale udělal chybu, když rozdělil svoji armádu na dvě skupiny - jižní a severní, přičemž sám zůstal u jižní. Severní skupina, ve které se nacházel sbor maršála Bernadotta a sbor maršála Neye, byla početně slabší a operovala hlavně proti odřadu zbývajících pruských sil (asi 9000 mužů) generála Lestocqa. Jižní skupina, ve které se nacházely sbory maršálů Lannese, Augeraua, Soulta a Davouta, tvořila hlavní úderné křídlo a jejím cílem bylo skoncovat s armádou Leva Benningsena dřív, než se stihne spojit s Buxhöwdenem, který doposud se svým 37 tisícovým sborem nedorazil.\n\nK prvním střetu došlo u města Pultusk, kde zaujala obranu celá první armáda pod velením generálporučíka Benningsena. Francouzi po násilném překročení řek Narew a Bug provedli několik strategických chyb a sbor maršála Lannese se ocitl osaměle postupujíc vstříc ruským silám, aniž by to kdokoliv tušil (sám Napoleon se domníval, že jádro ruských sil se nachází mnohem severněji od Pultusku). Jean Lannes provedl u Pultusku dne 26. prosince 1806 defacto útok z chodu a měl štěstí, že bitva neskončila totálním zničením jeho odřadu, protože ho zpočátku Rusové převyšovali v poměru 3:1. Bojovného maršála zachránil příchod divize pod velením generála Daultanna, která patřila pod sbor maršála Davouta a její velitel instinktivně nařídil obrat směrem k dělostřelecké ozvěně - jen díky tomu se Lannesův V. sbor zachránil. Ve stejný den se podařilo knížeti Golycinovi u vesnice Golymin ubránit několikanásobné přesile sborů Soulta a Augeraua, načež spořádaně ustoupil, kryt zadním vojem mistra ústupů, generálem Bagrationem. \n\nV této fázi tažení začal trpět generál Kamenskij senilitou a po tvrdé výměně názorů s Bennigsenem odjel uraženě na ruské území, přičemž car Alexandr svěřil velení všech ruských vojsk právě generálporučíkovi od Pultuska (Buxhöwden byl odvolán). Benningsen plný elánu okamžitě vyrazil do útoku, který vyvrcholil proslulou bitvou u Pruského Jílového. Celý Benningsenův operační manévr byl dobře promyšlený a silám ruského velitele se téměř podařilo prorazit směrem na město Toruň, odkud se chtěl rozvinout Napoleonovi do týlu, a osvobodit částí sil Gdaňsk, který tehdy vázal část Napoleonových sil v rámci obléhání. Napoleon neměl ani tušení, co má ruská armáda v plánu - prozření císaře zajistil až maršál Ney, paradoxně svojí neposlušností. Místo toho aby zazimoval, jak mu ukládal Napoleonův rozkaz (císař chtěl zahájit další operace až na jaře), vyrazil se svým VI. sborem směrem na Královec, v nadutém pokusu ukončit celé polské tažení svépomocí a sklidit veškerou slávu. Poté co Napoleon depešemi skrz náčelníka štábu Berthiera Neye prudce zpražil, začal se maršál vracet s vojsky zpět. Než tak však učinil, paradoxně narazil na jádro ruské armády, které se tímto směrem přesouvalo dle Benningsenova útočného plánu. Napoleon vzal po tomto odhalení Neye na milost a povedeným útokem se mu podařilo Benningsena takticky donutit k ústupu. Bennigsen i tak však toužil svést generální bitvu, stejně jako Napoleon - jejich vzájemné ambice se překřížily v ničivé bitvě právě u vesnice Pruské Jílové. \n\nToto střetnutí se stálo známé především faktem, že se jednalo o první bitvu, ve které stál Napoleon jako císař poprvé na prahu porážky. Jeho armáda, složená se sborů maršálů Soulta, Augeraua a Davouta a jezdeckých sborů generála Grouchyho a maršála Murata obsadila v noci ze 7. na 8. února 1807 vesnici samotnou, a druhý den se rozvinula do boje proti o něco početnějším ruským silám (Napoleon počítal ještě s příchodem Neyova VI. sboru v průběhu dne). Hned ze začátku bitvy došlo k tragédii, při které celý VII. sbor maršála Augeraua uprostřed nenadálé vánice napochodoval přímo před hlavně ruských děl, které jeho sbor zmasakrovaly a zredukovaly na čtvrtinový stav. Napoleon následně s pomocí sboru Soulta téměř zoufale držel operační linii, přičemž v jednu chvíli pronikla část ruských jednotek až k jeho suitě, kde je musela odrazit část gardy a následně jezdectvo. Vývoj bitvy zvrátily až jednotky spolehlivého maršála Davouta, přezdívané \"železné divize\", kterým se podařilo z jihu zatlačit obranu vedenou generálem Ostermannem-Tolstým a generálem Dochturovem, načež začala z této strany tlačit ruskou linii. Večer se ještě k bitvě připojil pruský Lestoqův sbor, který stabilizoval obranu generála Ostermanna, a ze severu přišel Neyův sbor, který ovšem jen \"naběhl\" na Rusy, načež po ztrátě několika stovek mužů ustoupil na vyrovnanou operační linii se zbytkem Napoleonových sil. \n\nStřetnutí skončilo nerozhodně, z taktického hlediska nakonec zvítězil Napoleon, resp. maršál Davout, jehož sbor dokázal bitvu obrátit ve francouzský prospěch. Ze strategického hlediska byl výsledek sporný, na obou stranách padlo přes 15 000 mužů, sbor maršála Augeraua v podstatě přestal existovat a generálporučík Benningsen v naprostém pořádku dalšího dne ustoupil, kryt generálem Bagrationem jako záštitou, tudíž hlavního strategického cíle - likvidace ruské armády - Napoleon nedosáhl. Jeho jednotky, stejně jako ruské, se dostaly do stavu totálního vyčerpání, a půdu která nedávno zmrzla, zažila oblevu, takže pohyb vojsk se opět zpomalil na úplné minimum. Císař Francouzů usoudil že další boje v tomto počasí již nemají smysl a jeho armáda zakončila tuto část tažení v zimních kvartýrech.\n\nV zimních a prvních jarních měsících po celé frontové linii zavládl klid. Napoleon koncentroval síly (zdecimovaný sbor Augeraua byl rozpuštěn a jeho součásti rozděleny do ostatních sborů) a vyčkával na dobytí Gdaňsku, který obléhal maršál Lefebvre. Město, bráněné Prusem von Kalkreuthem, mělo silnou posádku, která počtem převyšovala francouzský X. sbor. Napoleon sice velmi toužil Lefebvra posílit, ale vzhledem k tomu že v době počátku obléhání odrážel Benningsenovu zimní ofenzivu a VIII. sbor maršála Mortiera, který hypoteticky mohl dorazit na pomoc, musel hasit požár na úseku fronty, kde se nenadále vylodili Švédové, neměl císař jak sbor podpořit. Sám však jarní ofenzivu nehodlal zahajovat, dokud vzpurné město v týlu nepadne. Švédové obtěžující Mortiera byli nakonec zahnáni a s celým švédským státem byl následně uzavřen mír. Maršálu Lefebvrovi se podařilo dohnat Prusy do úzkých, ale jeho závěrečný nápor byl v minutě dvanácté odražen nenadálým vyloděním posil ruského generála Kamenského, o síle 9000 mužů. Ty však odrazily naopak francouzské posily vedené maršálem Lannesem a obléhání bylo obnoveno. Město nakonec začalo představovat tak velký problém, že bylo zahájeno vyjednávání. Von Kalkreuthovi bylo jasné, že po selhání ruských posil město již neudrží, a nakonec kapituloval - dostal však velmi velkorysé podmínky, z města vyšel i se svými zbylými 14 000 muži v plné polní a odpochodoval dle dohody nikým nerušen až do Pruskem poslední ovládané velké výspy, Královce. Byť neztratil ani kapku hrdosti, z hlediska historie je jeho kapitulace považována za kardinální strategický omyl, který uvolnil Napoleonovy síly v podstatě dvou sborů, které se mohly přesunout na bojiště proti ruským silám. \n\nJarní fázi tažení zahájila opět armáda generálporučíka Benningsena, a opět se dostal do hlavní úlohy Neyův sbor. Ten ležel přímo vprostřed francouzské linie, tudíž činil ideální místo k proražení a rozvinutí do francouzských zad. Rusové se nacházeli ve velké početní nevýhodě, celkově jejich 87 tisíc mužů včetně Prusů změřilo na celém úseku fronty síly se 150 tisíci Francouzů a jejich spojenců. Dne 5. června 1807 se ruská armáda v šesti pochodových proudech vrhla na Neyův osamocený sbor. Maršál však s útokem počítal a zahájil zdatně vedený ústup, přičemž už dopředu informoval o situaci své sousední sbory maršálů Soulta a Davouta. Po dvou dnech ústupu se Ney za jistých ztrát úspěšně stáhl a ruský úder vyšel naprázdno. Navíc Benningsen zjistil že mu Napoleon s dalšími sbory táhne na jižní bok, a hodlá ho odříznout. Po 3 dnech, dne 7. června 1807, ruská ofenziva skončila a karta se obrátila. Ruské síly ustoupily a zakopaly se u města Heilsberg, kde hodlal jejich velitel svést generální bitvu. Napoleon se poučil od krvavých jatek z Pruského Jílového, a rozhodl se ruskou armádu obejít. Sám vytáhl s IV. a VI. sborem, prozatímním sborem maršála Lannese a granátnickou divizí generála Savaryho proti pozicím Rusů, které hodlal tímto uskupením vázat (měl 50 000 mužů proti 90 000 ruským vojákům), zatímco Davoutův III. sbor spolu s VIII. sborem maršála Mortiera vyrazil na pruský Královec, který byl hlavním cílem celého polského tažení a zároveň místem, které měl Bennigsen za úkol uchránit stůj co stůj. Poslední zbývající sbor, první maršála Bernadotta, měl na starosti generál Victor, který zastupoval raněného velitele a měl za úkol hlídat nepolapitelný pruský sbor generála Lestocqa, který bojištěm bludně putoval a vždy se objevil na poslední chvíli Rusům na pomoc. Plán byl naplánován brilantně a pokud by se povedl, zcela jistě by vedl k dobytí Královce, obklíčení Benningsena a k naprostému vítězství. Jenže sám Napoleon svůj plán pokazil frontálním útokem na přesilu Rusů u Heilsbergu (soudobí i další historici kteří z nich čerpali raději často o tom, že se Napoleon bojů osobně zúčastnil, mlčí).\n\nNapoleonových 50 000 mužů se k Heilsbergu blížilo postupně. Zprvu dorazil předvoj pod velením maršála Joachima Murata, kterému byla podřízena i většina přicházejících vojsk, jímž velel maršál Soult. Ten se postupně pustil do útoku s divizemi generálů Carry Saint-Cyra a Saint-Hilaireho, přičemž mu bok krylo Muratovo jezdectvo. Nápor se soustředil na ves Bewernick, ležící před Heilsbergem, kde se bránil generál Bagration. Francouzská pěchota zpočátku slavila velké úspěch, ale poté jezdectvo zaútočilo pouhých 1000 jezdců generálmajora Kožina a začaly se z ruského pohledu \"dít divy\". Úder jezdců první zatlačil divizi Saint-Cyra zpět, následně vpadl do boku Muratovu jezdectvu, které se dalo na zmatený úprk, jež zastavil až generál Savary s dvěma pluky pěchoty. Francouzi následně donutili Rusy ustoupit až za jejich obrannou linii, ale přitom se dostali na otevřenou planinu, kde na ně spustilo palbu 150 ruských děl. Francouzské šiky, vedené 26. plukem, se vydaly vstříc pálící zkáze a dobyly jednu dělostřeleckou redutu, do které následně vjelo pruské jezdectvo a hrdě bránící se Francouze opět obrátilo v úprk, který se tentokrát stal nezastavitelným, od 26. pluku se rozšířil na 55. pluk a následně s sebou strhl i pluk jízdních myslivců, vyslaný generálem Lassalem divizi posílit. Následně pruští jezdci rozvrátili i pýchu francouzského jezdectva, kyrysnickou divizi generála Espagneho a samotný maršál Soult se musel ukrýt v pěchotním karé. Do toho se po pláni proháněl maršál Murat a každé jezdecké jednotce na kterou narazil nařizoval nesmyslný útok vstříc Prusům. Tento zmatek, který se na středu francouzské linie odehrával kolem deváté hodiny večerní, donutil Napoleona, který boj zpovzdálí sledoval, vyslat část svojí gardy. Ta nakonec do boje nezasáhla, protože s prolomením francouzského středu (Legrandova divize) se muselo stáhnout pravé i levé křídlo a jednotky z pravokřídelní divize Saint-Hilaireho zasáhly do boje. Pruský útok se zastavil a ústup oněch statečných jezdců kryly palbou děla velkoknížete Konstantina, která ten den měla obzvláště dobrou mušku. Když už se zdálo že boj skončil, dorazil s částí svého sboru maršál Lannes a z chodu napadl jednu ruskou redutu - za svoji neuváženost zaplatil 2000 mužů a vrátil se zpátky do pozice, z které přišel, načež se ještě pohádal s císařem. Ztráty po bitvě se na straně Francouzů dle pruského historika Höpfnera ustálily na 1398 mrtvých, 10 359 raněných a 864 zajatých. Rusů umřelo mezi dvěma až třemi tisíci a měli kolem 5500 raněných. Za vítěze se většinou považují Francouzi, protože vojska cara pod rouškou noci ustoupila (jelikož těžce nemocný Benningsen obdržel zprávu, že má maršála Davouta v týlu), ovšem ze strategického hlediska se situace nezměnila - Rusové Napoleonovi zase unikali a on získal jenom město, kolem kterého se navíc rychle rozkládaly mrtvoly a šířila nebezpečná infekce. Císař měl však již brzy slavit úspěch, a to právě kvůli dosud nezbednému maršálu Lannesovi, kterému se u Friedlandu podařilo najít ustupující jádro ruských sil. \n\nRuská vojska, která byla rozmístěna na levém běhu řeky Alle, se po bitvě u Heilsbergu začala stahovat. Benningsen, znehybněný silnými horečkami, předal velení generálporučíkovi Gorčakovovi, který armádu vedl směrem na město Friedland, zatímco 9000 vojáků generálporučíka Kamenského se spojilo se zbytky Prusů generála Lestocqa a zahájili ústup ke Královci, klíčovému bodu celé oblasti, který ostatně vlastně přišli Rusové zprvu bránit. Francouzi ruský ústup zaregistrovali až kolem poledne 12. června, Heilsberg ve chvíli obsadili a zahájili budování mostů, místo těch, jež zničili ustupující Rusové. Armády cara chvatně ustupovaly a snažily se setřást jezdectvo generálů Latour-Maubourga a Lasalla. U města Bartenstein se Rusům podařilo odpoutat a francouzské síly ztratily kontakt, a tudíž i přehled o koncentraci ustupujících Gorčakovových sil. Husarský kousek se povedl i Kamenského a Lestocqovu sboru, když unikli z kleští sborů maršála Davouta a generála Victora (resp. zraněného Bernadotta) a slavnostně napochodovali o den později do Královce, kde je přivítal nadšený pruský král.\n\nNapoleon zprvu ani nepřemýšlel o tom, že Gorčakovova bude pronásledovat, chtěl mu jen přetnout s celou svojí armádou cestu na Královec. Sbory maršálů Davouta a Soulta vyslal směrem na zmíněné Prusy obsazené město, aby utvořily severní rameno odřezávacího manévru, a oba je podřídil maršálu Muratovi. Maršál Murat byl sice ve srovnání s oběma maršály jak takticky, tak strategicky nevyspělý, ale patřil do Napoleonovy rodiny (s císařem byli švagry), a mezi oběma maršály panovala tak velká řevnivost, že se radši podřídili někomu méně schopnému. Jižní křídlo manévru vedl sám Napoleon se sbory Lannese, Neye a Mortiera, k nimž přibral celou svoji gardu a záložní jezdectvo, které neodjelo s Muratem, pod velením generála de Grouchyho. Nevědomky zahájil pochod rovněž severovýchodním směrem na Friedland, a zanedlouho jeho vojska prošla Bartensteinem, kde naposledy francouzské jezdectvo mělo Rusy v dosahu. Spojnici mezi uskupením Murata a Napoleona tvořil I. Victorův sbor, který obsadil nechvalně proslulé Pruské Jílové. \n\nMaršál Jean Lannes se se svým sborem držel na hrotu formace jižního křídla, a aniž by to tušil, k Rusům byl nejblíž z celého francouzského uskupení. Gorčakovovy jednotky dotáhly k nevelkému Friedlandu navečer onoho dne a vyhnaly či pozajímali francouzské husary, nacházející se v zástavbě. Ti však patřili k 9. husarskému pluku, jehož velitel prozřetelně ustoupil směrem k Lannesovi a podal mu hlášení o tom, že Rusové Friedland obsadili. Benningsen, opět ve velení, se kolem osmé hodiny večerní sám do města dostal a okamžitě nařídil postavení tří pontonových mostů přes řeku, jelikož hodlal z pravého břehu (na kterém se nacházelo i město) přejít na levý, a pokračovat dále na Královec. Mezitím obdržel hlášení knížete Golicyna, jehož jezdectvo u Domnau ležícím na západě od Friedlandu objevilo nevelkou francouzskou vojenskou kolonu (Lannesovy jednotky). Benningsen dobře odhadl sílu nepřítele na jeden sbor a rozhodl se pokračovat v přesunu na levou stranu řeky, tj. vstříc Lannesovi - v tu chvíli ještě nemohl tušit, že dělá osudovou chybu. \n\nV době, kdy se Rusové usazovali ve městě, dorazila Ruffinova brigáda, vedená slavným generálem Oudinotem do sousední západní vesnice, Georgeneau - místem pouze prošla a pokračovala až do vísky Postehlen, kolem které se rozmístila v půlkruhové obraně. V tu chvíli se tak Francouzi nacházeli pouze tři kilometry od ruských linií. Zkušený Oudinot obhlédl situaci (vzhledem k letním období se stmívalo velmi pozdě a viditelnost byla vynikající), načež poslal Lannesovi sarkastický vzkaz, v němž narážel na svoji krátkozrakost - \"\"Dokonce i já vidím, že tu je celá Benningsenova armáda\"\". Generálovi už nezbývalo nic jiného než čekat na zbytek svojí divize, a ostatně i na zbytek celého Lannesova uskupení. Skvělá francouzská síť předávání zpráv vedená maršálem Berthierem mezitím zajistila, že Napoleon velice rychle zjistil, co Lannes dokázal. Zprvu ho sice mátly zprávy od maršála Murata, který ze svého severního uskupení posílal matoucí vzkazy v nichž tvrdil, že narazil na celé ruské síly, avšak Napoleon cítil, že Lannes má bystřejší vojáckou mysl než Murat a uvěřil jemu. Mortierův VIII. sbor a jezdecké divize generálu Nansoutyho a de Grouchyho se tak okamžitě začaly přesouvat na pomoc Lannesovi. Zároveň s nimi povolal Napoleon ze vzdálenějších pozic VI. sbor Neye a I. sbor Victora. Lannesovým úkolem v tu chvíli bylo pouze vázat ruské jednotky všemi prostředky, dokud nedorazí hlavní síly. Lannes o půlnoci 13. června disponoval 9000 muži, Benningsen 58 000. \n\nK bitvě došlo 14. června, když se u Friedlandu ve východním Prusku (nynější Pravdinsk v Kaliningradské oblasti Ruska) střetl Lannesův předvoj s ruskými hlavními silami. Rusové měli početní převahu, ale Lannes dostával posily.\n\nNakonec na bojiště dorazil i Napoleon, který převzal velení a zahájil rozhodující útok. Rusové byli donuceni k ústupu (či spíše k útěku).\n\nBitva znamenala pro Rusko pohromu, po níž následovalo uzavření míru. Tylžský mír, který obě země uzavřely, nebyl tak tvrdý, jak se dalo očekávat. Nejenže se Rusko obešlo bez územích ztrát, ale dokonce získalo Białystok. Na druhou stranu muselo uznat mnohé nově vzniklé země pod francouzským vlivem (např. Varšavské knížectví).\n\nRusko zde slíbilo, že pomůže k urovnání britsko-francouzského sporu. Pokud se to nepovede, stát se spojencem Francie. Francie na oplátku měla zprostředkovat mír Ruska s Tureckem.\n\nVe skutečnosti šlo spíše o příměří před dalším bojem. Ten začal roku 1812 a jeho výsledek byl pro Francii fatální.\n\n"}
{"id": "468311", "url": "https://cs.wikipedia.org/wiki?curid=468311", "title": "École Vétérinaire de Maisons-Alfort (stanice metra v Paříži)", "text": "École Vétérinaire de Maisons-Alfort (stanice metra v Paříži)\n\nÉcole vétérinaire de Maisons-Alfort je nepřestupní stanice pařížského metra na lince 8. Nachází se na pařížském předměstí Maisons-Alfort jihovýchodně od Paříže na \"Avenue du Général Leclerc\".\n\nStanice byla otevřena 19. září 1970, když byla linka rozšířena od stanice Charenton – Écoles po Maisons-Alfort – Stade. V roce 2008 byla zřízena říční linka Voguéo, na jejíž konečnou na nábřeží Marny je možné z této linky přestoupit.\n\nStanice byla pojmenována po druhé nejstarší veterinární škole ve Francii (po Lyonu) založené v roce 1767 Ludvíkem XV., která se nachází nedaleko.\n\nPůvodně se stanice jmenovala \"Maisons-Alfort – École vétérinaire\", ale v roce 1996 byl její název upraven do dnešní podoby.\n"}
{"id": "468312", "url": "https://cs.wikipedia.org/wiki?curid=468312", "title": "Karol Sloboda", "text": "Karol Sloboda\n\nKarol Sloboda (* 16. květen 1983, Bratislava) je slovenský hokejový obránce. Odchovanec Slovanu Bratislava. Mezi jeho další působiště patří HC Dukla Trenčín, Ottawa 67’s, Sparta Praha, HC Slovan Bratislava, HC Kometa Brno, HK 36 Skalica, HC Slavia Praha a HC Vítkovice Ridera, kam se před sezonou 2015/2016 vrátil po roce stráveném v HC Lada Togliatti v KHL.\n\n\nStatistiky reprezentace na Mistrovstvích světa a Olympijských hrách:\n\n"}
{"id": "468317", "url": "https://cs.wikipedia.org/wiki?curid=468317", "title": "Svačina", "text": "Svačina\n\nSvačina (od základu \"svak-\", nikoliv \"svat-\") může být:\n\n\n"}
{"id": "468324", "url": "https://cs.wikipedia.org/wiki?curid=468324", "title": "Ryder", "text": "Ryder\n\nRyder [rajdr] může znamenat:\n\n\n"}
{"id": "468329", "url": "https://cs.wikipedia.org/wiki?curid=468329", "title": "František Šimáček", "text": "František Šimáček\n\nFrantišek Šimáček (2. prosince 1834 Kostelec nad Labem – 5. května 1885 Praha) byl český novinář, nakladatel a propagátor svépomocných spolků. Psal také pod pseudonymem Vojtěch Bělák.\n\nVystudoval v Praze pražskou polytechniku a učitelský ústav. V roce 1855 uveřejnil své první články v časopisech \"Zlaté klasy\" a \"Pražské noviny\". Roku 1857 založil časopis \"Posel z Prahy\". Vycházel desetkrát ročně a formálně jako kniha, nikoliv noviny, aby nebylo nutné žádat o úřední povolení. V době končícího Bachova absolutismu to byl důležitý český politický list, srovnávaný svým kulturním významem s o rok mladším almanachem Máj (1858). V souladu se Sladkovského heslem „Spolčujme se“ věnoval velký prostor propagaci svépomocných spolků a družstev. Po vzoru poctivých pionýru Rochdalských v Anglii 1843 a Schulze-Delitzsche v Německu pobízel čtenáře k organizování záložen, které by poskytovaly půjčky (zálohy) malým živnostníkům. Později zaměřil svou pozornost na podporu škol, především odborných, které jsou předpokladem pro rozvoj řemesel a hospodářství.\n\nV roce 1860 došlo k částečnému politickému uvolnění a Šimáček požádal o povolení k vydávání \"Posla z Prahy\" jako novin. To ale nedostal, a tak v roce 1861 nastoupil do redakce \"Národních listů\". Podílel se na vydání prvního čísla tohoto později nejvýznamnějšího českého deníku, které vyšlo 1. ledna 1861. Jako redaktor byl kvůli článkům několikrát pokutován i vězněn. V roce 1864 konečně dostal povolení vydávat vlastní list, \"Národ\", který byl zamýšlen coby konkurence k Národním listům, na rozdíl od nichž měl vyjadřovat oficiální stanoviska předáků českého národního hnutí Palackého a Riegra. Vedení listu se mu ale nedařilo, po dvou letech jej pro velké finanční ztráty zastavil. Znovu začal vydávat \"Posla z Prahy\", tentokrát jako týdeník. Nakonec se mu podařilo založit tiskárnu a nakladatelství v Jeruzalémské ulici čp. 1283/II. na Novém Městě pražském, ve kterém vydal například \"Hrady a zámky české\" A. Sedláčka, Studničkův \"Zeměpis\", Sebrané spisy Václava Beneše Třebízského, knižní edici \"Kabinetní bibliotheka\" a další významná díla odborné literatury i beletrie. V posledních dvou letech života vydával časopis \"Světozor\". Později převzal nakladatelství a knihtiskárnu jeho syn Bohuslav (1866–1945). Knihtiskárna se roku 1900 stala součástí České grafické unie.\n\nAngažoval se i v politice, byť kvůli tehdejšímu českému bojkotu zákonodárných sborů prakticky do parlamentního života nezasáhl. V letech 1872–1873 zasedal na Českém zemském sněmu. V prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Karlín, Brandýs atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl prohlášen za zaniklý z důvodu absence. Podobně pasivně reagoval na svůj mandát v zemském sněmu.\n\nV době rostoucích rozporů mezi staročechy a mladočechy se snažil razit střední cestu mezi oběma politickými tábory a po jistý čas dokonce uvažoval o založení třetí strany.\n\nFrantišek Šimáček byl ceněn pro své vlastenectví, které projevoval snahou o rozvoj vzdělání a hospodářství, i když za života měl i množství názorových odpůrců. Za základ štěstí národa pokládal hmotný blahobyt, kterého lze dosáhnout jen poctivou prací. Nebyl řečníkem a veřejným vystoupením se spíše vyhýbal; dával vždy přednost písemnému projevu, někdy i ke své škodě. Kromě rozvoje záložen stál i u vzniku pojišťovny Praha a českého vinařského spolku. Zemřel po krátké plicní nemoci, týden po smrti své manželky Marie Šimáčkové.\n\nNa jeho smrt reagoval jeho synovec a šéfredaktor \"Světozoru\" Matěj Anastasia Šimáček básní \"Za Františkem Šimáčkem\".\n\n\n"}
{"id": "468330", "url": "https://cs.wikipedia.org/wiki?curid=468330", "title": "Fenyl", "text": "Fenyl\n\nV organické chemii se jako fenyl, fenylová skupina či fenylový kruh (často se píše zkráceně jako Ph nebo Φ, řecké písmeno \"fí\") označuje funkční skupina se vzorcem CH-, kde je šest atomů uhlíku uspořádáno v kruhové struktuře. Tato hydrofobní, velmi stabilní aromatická uhlovodíková jednotka je obsažena v mnoha aromatických sloučeninách. Lze ji považovat za odvozenou od benzenu (CH) odštěpením jednoho atomu vodíku. V literatuře se proto benzen někdy označuje jako PhH.\n\nJednou z nejjednodušších sloučenin obsahujících fenylovou skupinu je fenol, CHOH. Často se říká, že rezonanční stabilita fenolu ho činí silnější kyselinou, než jsou alifatické alkoholy, např. ethanol (disociační konstanta pKa = 10 u fenolu, resp. 16-18 u ethanolu). Ovšem významným příspěvkem k tomu je větší elektronegativita alfa uhlíku sp ve fenolu oproti sp v alifatických alkoholech.\n\n"}
{"id": "468333", "url": "https://cs.wikipedia.org/wiki?curid=468333", "title": "Šimáček", "text": "Šimáček\n\nPříjmení Šimáček nosí více různých osobností:\n\n\n"}
{"id": "468335", "url": "https://cs.wikipedia.org/wiki?curid=468335", "title": "Václav Bítovský z Bítova", "text": "Václav Bítovský z Bítova\n\nVáclav Bítovský z Bítova (před 1580 – 27. března 1628 Brno) byl slezský a později moravský rytíř protestantského vyznání, radikální představitel moravské stavovské opozice a jeden z vůdců povstalých moravských stavů za třicetileté války. V politice Opavského vévodství se velmi angažoval, aby zabránil konečnému vytržení té země ze svazku s Moravou a jejímu přičlenění do Slezska.\n\nNěkdy je považován za moravský ekvivalent 27 českých pánů, popravených po Bílé hoře, což je ovšem nepřesné, protože za Bítovského popravou stála především osobní msta, méně už jeho účast na „ohavné rebelii“.\n\nVáclav byl synem Karla Bítovského z Bítova na Litultovicích a Mandalény Cetrysové z Kynšperka; oba rodiče pocházeli ze starých slezských rodů, ovšem poměrně málo významných. O mládí a mužném věku Bítovského je známo velmi málo. Velkou část svého života prožil na Opavsku, v Jezdkovicích a Litultovicích. V roce 1594 nastoupil v rodném kraji do úřadu zemského soudu Opavského knížectví. Angažoval se v procesu proti Mikuláši Sarkandrovi, opavskému děkanovi (a bratrovi pozdějšího mučedníka), jenž se zapletl do chystaného spiknutí knížete Adama Václava Těšínského, jenž měl pro císaře Rudolfa II. dobýt Opavu, posléze se přesunout na Moravu a provést násilnou rekatolizaci protetantského obyvatelstva. Mnohokrát reprezentoval stavy knížectví ve státoprávním sporu o příslušnost Opavska mezi Slezskem a Moravou, který v prvním desetiletí 17. století právě vrcholil – mj. se účastnil několika opavských poselstev k moravskému zemskému sněmu, které žádaly Moravany o politickou i vojenskou pomoc proti Slezanům a opavským měšťanům. Ve stejné věci, totiž snaze ubránit Opavsko před podřízením se Slezsku a jeho vrchnímu sněmu, byl Václav Bítovský, spolu s Karlem Haugvicem z Biskupic, vyslán v červenci 1614 k jednání (nakonec neúspěšnému) se samotným králem a císařem Matyášem. Zostřující se politická situace, vleklé, záměrně nedořešené spory a konečně nástup Karla z Lichtenštejna na opavský vévodský stolec (1613/14) jen urychlil rozhodnutí Bítovského změnit neodkladně politickou scénu. \n\nPřed rokem 1609 se ovdovělý Bítovský znovu oženil (jeho první žena není známa jménem a pramenně potvrzena jen nepřímo), a to s bohatou moravskou paní Bohunkou Prusinovskou z Víckova, čímž získal podíl na panství Bystřice pod Hostýnem a později i statek v Prusinovicích. Roku 1613 tak získal inkolát v Moravském markrabství, následující rok se zbavil svých opavských statků (prodal Jezdkovice i Litultovice celkem za 27 000 zlatých opavského počtu) a definitivně přesídlil na Moravu, byť politické kontakty s opavskou šlechtou i nadále udržoval. V letech 1613–15 se přes soudní při své ženy s Lukrécií Nekšovnou z Landeka nebezpečně zapletl do sporu o nekšovské dědictví se svým sousedem na Vsetíně a Lukově, tehdy ještě málo známým českým šlechticem Albrechtem z Valdštejna, což se mu později stalo osudným.\n\nJeho evangelické vyznání, majetek a úzký vztah k Ladislavu Velenovi ze Žerotína jej předurčily k politické kariéře. Po převratu v Brně, kdy se k moci dostali radikální páni, kteří se připojili k českému stavovskému povstání, výrazněji vstoupil do politického života jako jeden z exponentů rytířského stavu, mimo jiné se stal moravským dvorským sudím. Spolu s Albrechtem Sedlnickým z Choltic často zastupoval moravského hejtmana ve věcech vojenských a správních. Jako dvorský sudí hrál významnou roli při vyšetřování Jana Sarkandra, který na následky mučení při výsleších zemřel.\n\nPo bitvě na Bílé hoře, na rozdíl od většiny českých stavů, včas uprchl s manželkou do Vratislavi. Na slezské půdě s hrstkou českých a moravských uprchlíků vstoupil do armády Jana Jiřího Krnovského a zúčastnil se celého válečného tažení roku 1621. V dalších letech se podílel na všech akcí exilu namířených proti vídeňskému dvoru. V roce 1622 byl spolu s dalšími 16 moravskými povstalci odsouzen v nepřítomnosti ke ztrátě hrdla a statků. V létě 1626 se vrátil do rodné vlasti v kontingentu Jana Arnošta Sasko-Výmarského. Na Vsetínsku chystal spojení s vojskem sedmihradského vévody Gábora Bethlena.\n\nPo jednom nešťastném střetnutí s nepřítelem v Dolním Slezsku byl v červenci 1627 zajat vojáky Albrechta z Valdštejna. Bývalý soused a sok nezapomněl na staré majetkové spory a nevyřízené účty. Na rozdíl od ostatních zajatců, kteří byli podle tehdejších kavalírských zásad propuštěni, byl Bítovský v okovech poslán do Brna, kde se odehrála poslední kapitola jeho života. Byl krutě mučen, aby prozradil zákulisí povstání, ale nic neřekl. Po procesu byl vězeň dne 27. března 1628 v Brně veřejně popraven. Jeho žena Bohunka dožila v chudobě na Moravě z milosti spřátelených šlechtických rodin.\n\nJan Amos Komenský Bítovského zmiňuje v 86. kapitole svého spisu \"Historie o těžkých protivenstvích církve české\" (1655), nepopírá, že se \"„nalézali se při něm mnozí výstupkové“\", avšak doplňuje, že v exilu se přimkl ke zbožnosti (\"„však on v exilium cele se na čítání a rozjímání svatého Písma vydav, tak se byl v ctnostech pravého křesťanství vypuleroval, že při něm nic viděti nebylo“\"). Proto jej označuje za mučedníka a odpovědnost za jeho popravu přičítá Františku kardinálu Ditrichštejnovi, který \"„úhlavní proti němu hořel nenávistí“\". Neuvádí však, že důvodem této „úhlavní nenávisti“ byl zřejmě Bítovského podíl na bestiálním mučení a v jeho důsledku smrti Ditrichštejnova spolupracovníka, kněze Jana Sarkandra.\n\n\n"}
{"id": "468336", "url": "https://cs.wikipedia.org/wiki?curid=468336", "title": "Letiště Hobart", "text": "Letiště Hobart\n\nMezinárodní letiště Hobart (IATA: HBA, ICAO: YMHB) (anglicky: Hobart International Airport) se nachází 17 km od hlavního města Tasmánie, Hobartu. Je to deváté nejvytíženější letiště v Austrálii. Letiště hraje důležitou roli vzhledem ke své poloze – Skytraders odsud provádí pravidelné lety do Antarktidy.\n\nJediná vzletová a přistávací dráha letiště je na obou koncích ohraničena vodou. Celé letiště se nachází na úzkém poloostrově.\nHobartské mezinárodní letiště bylo otevřeno v roce 1956, kdy nahradilo starší zastaralé letiště Hobart/Cambridge aerodrome. Bylo postaveno jako \"vzdušná brána\" do města Hobart, v té době pod názvem \"Lanherne Airport\" (Letiště Lanherne) – a to po pozemku, na kterém bylo vystavěno.\n\nBěhem svého prvního roku provozu letiště hobartské letiště přepravilo 120 086 osob a 11 724 tun nákladu – to jej činí pátým největším v Austrálii.\n\nV roce 1964 byla zmodernizována a prodloužena ranvej tak, aby na ní mohla přistávat a vzlétat i trysková letadla. Dráha byla opět prodloužena v roce 1980 pro možnost přijetí letadel typu Boeing 747 nebo Antonov An-124. Nynější domácí terminál byl oficiálně otevřen v dubnu\n\n1976 a mezinárodní letištní budovy byly otevřeny v roce 1986.\n\nMezinárodní letiště v Hobartu má moderní řídící věž s radarem, která navádí všechna letadla na jednu přistávací a vzletovou dráhu, vystavěnou směrem sever-jih, dlouhou 2251 metrů. Lety jsou soustřeďovány do terminálu mezinárodního a domácího. Terminály jsou\nmoderně vybavené, mají odbavovací stolky, salonky, autopůjčovny, kavárny, WC, dětské koutky a pod.\n"}
{"id": "468337", "url": "https://cs.wikipedia.org/wiki?curid=468337", "title": "Máj (časopis)", "text": "Máj (časopis)\n\nMáj – časopis, který vydával Spolek českých spisovatelů beletristů Máj, který vycházel v letech 1902–1915.\n\nČasopis vycházel jako týdeník v rozsahu 16 nebo 12 stran a byl orientován spíše na tradiční autory a určen širokému okruhu čtenářů. Řada článků nebo monotematických čísel byla vydávána s didaktickým záměrem. Monotematická čísla byla vydávána například u příležitosti výročí (bitva u Lipan, bitva na Bílé hoře), životních výročí (například Jaroslav Vrchlický nebo Jan Neruda) a nebo při přípežitosti úmrtí významných osobností (Svatopluk Čech, Mikoláš Aleš). Od konkurenčních časopisů \"Lumír\" a \"Zvon\" se lišil větším důrazem na venkovský život a konzervativní témata. Vedle prózy a poezie byly otiskovány i kritiky, vzpomínky, cestopisy, zprávy z regionů a fejetony. V letech 1905–1908 vycházela i samostatná příloha \"Divadelní list Máje\", která byla orientována na divadlo.\n\nŠéfredaktorem byl František Herites. V redakčním kruhu působili též Jaroslav Vrchlický, Václav Štech nebo Rudolf Jaroslav Kronbauer. Poprvé zde vyšly na pokračování například knihy: Jindřich Šimon Baar: \"Poslední soud\" nebo Karel Klostermann: \"Mlhy na Blatech\". Orientace na co nejširší okruh čtenářů byla příčinou toho, že zde byly otiskovány i práce zastaralé, epigonské a sentimentální. Časopis byl ilustrován předními ilustrátory (například Mikoláš Aleš, Václav Brožík, Josef Mánes, Luděk Marold, Alfons Mucha a další).\n\n\n"}
{"id": "468339", "url": "https://cs.wikipedia.org/wiki?curid=468339", "title": "Granuloma inguinale", "text": "Granuloma inguinale\n\nGranuloma inguinale, známá též jako donovanóza, granuloma venereum či inguinální granulom, je sexuálně přenosná nemoc, jejímž původcem je bakterie \"Calymmatobacterium granulomatis\". Tato nemoc, která byla poprvé popsána v roce 1882, postihuje kůži a podkoží genitálií a přilehlých oblastí. Jedná se o vzácnou pohlavní nemoc, která je v některých částech světa endemická, vyskytující se především v tropech a subtropech v oblastech Afriky, jihovýchodní Asie, Karibiku, Austrálie, Indie, Nové Guineje a dalších převážně rozvojových zemích (v jiných zemích je výskyt způsoben většinou díky migraci).\n\nInkubační doba nemoci se pohybuje od 1 do 12 týdnů. Po uplynutí inkubační doby se začne tvořit vřed, častěji větší množství vředů. Ty se posléze spojují, praskají, krvácejí a značně destruují nejenom tkáň pohlavního ústrojí, ale i tkáň řitního otvoru a třísel. Ve stejnou dobu probíhá hojení prostřednictvím vazivových jizev. Neléčená nemoc může způsobit vážné následky. Terapie probíhá podáváním antibiotik či sulfonamidů, někdy je však nezbytný chirurgický zákrok.\n\n"}
{"id": "468342", "url": "https://cs.wikipedia.org/wiki?curid=468342", "title": "Viola Zinková", "text": "Viola Zinková\n\nViola Zinková (15. června 1925 Praha – 18. října 2017) byla česká herečka, manželka divadelního režiséra Jana Grossmana.\n\nAbsolvovala dramatické oddělení pražské konzervatoře (1946) a čtyři semestry AMU, do svého prvního angažmá nastoupila v Mladé Boleslavi (1948–1949). V letech 1949–1955 působila v brněnském Státním divadle, kde pracoval její tehdejší manžel Jan Grossman jako dramaturg činohry.\n\nPo návratu do Prahy se stala členkou souboru D 34 (1955–1959), rok byla ve svobodném povolání (v tomto období mj. zintenzivnila externí spolupráci s rozhlasem), následně byla angažována do Divadla E. F. Buriana (1960), v němž setrvala až do svého odchodu do důchodu (1988).\n\nPohostinsky vystupovala na jevištích pražských scén, spolupracovala s filmem, televizí, dabingem i na řadě rozhlasových dramatických projektů. V roce 2001 jí byla udělena Cena Františka Filipovského za celoživotní mistrovství v dabingu. Mezi její nejznámější divadelní a rozhlasové role patří \"Princezna Pampeliška\".\n\nZemřela dne 18. října 2017 ve věku 92 let.\n\n\n\n"}
{"id": "468343", "url": "https://cs.wikipedia.org/wiki?curid=468343", "title": "Klebsiella granulomatis", "text": "Klebsiella granulomatis\n\nKlebsiella granulomatis, známá též jako Calymmatobacterium granulomatis, je gramnegativní bakterie tyčkovitého tvaru z rodu \"Klebsiella\", která je původcem sexuálně přenosné nemoci granuloma inguinale, známé též pod názvem dovanóza.\n\n"}
{"id": "468345", "url": "https://cs.wikipedia.org/wiki?curid=468345", "title": "Burčák", "text": "Burčák\n\nBurčák je částečně zkvašený mošt z plodů révy vinné, který obsahuje vyvážený a chuťově harmonický poměr alkoholu, cukru a kyselin. Jde o meziprodukt při výrobě vína, který bývá k dispozici několik dní po začátku kvašení moštu. Obsah alkoholu bývá zhruba 1–7 %.\n\nNa trhu se objevuje většinou burčák vyrobený z bílých hroznů. Kvalitní burčák má světle žlutou barvu a je více nebo méně zkalen kvasným kalem, neobsahuje však žádné mechanické nečistoty ani velké shluky kvasinek. Na dně a na stěnách nádoby se může usazovat jemná usazenina. Existuje také červený burčák z modrých hroznů, ten se ale na trhu objevuje jen zřídka.\nV každém stádiu kvašení má burčák své nadšené obdivovatele. Na ten správný okamžik, kdy je v optimu obsah cukru, alkoholu a aktivní účast kvašení (kdy burčák tzv. \"\"vaří\"\"), vydrží však vinaři čekat i dlouho do noci. Právě pro aktivitu kvašení je velice často vyhledáván také lidmi se zažívacími potížemi. Obsahuje významné množství vitamínů a dalších složek, které ten pravý burčák utváří, tj. přírodní cukr, značná ovocnost jak v chuti tak vůni, přiměřená kyselinka a kvasinky rodu Saccharomyces.\n\nDle stadia prokvašení rozlišujeme:\nČeský vinařský zákon stanovuje, že se pod názvem \"burčák\" smí prodávat výhradně produkt vyrobený z letošních tuzemských hroznů révy vinné a že k jeho prodeji smí docházet pouze v období od 1. srpna do 30. listopadu příslušného kalendářního roku.\n\nUstanovení omezující původ hroznů na Českou republiku bylo napadeno ze strany Evropské unie, podle které je v rozporu s pravidly volného obchodu.\n\nV České republice se pije hlavně na Moravě. V sousedním Rakousku, Německu a na Slovensku je tento nápoj také značně oblíbený. V jiných zemích jeho konzumace není příliš rozšířena a ve většině jazyků ani neexistuje příslušné slovo.\n\n\n"}
{"id": "468349", "url": "https://cs.wikipedia.org/wiki?curid=468349", "title": "Dačičtí z Heslova", "text": "Dačičtí z Heslova\n\nDačičtí z Heslova (též \"Dacziczky z Heszlowa\") byl český šlechtický rod, jehož nejznámějším příslušníkem byl Mikuláš Dačický z Heslova.\n\nZakladatelem rodu se stal bohatý měšťan Ondřej Křivoláček, který byl kráječem suken a působil jako královský rychtář v Kutné Hoře. Zplodil patnáct dětí, z nichž přežily pouze dvě dcery a tři synové, Jan, Václav a Mikuláš. Právo nosit erb a predikát \"Dačický z Lorce\" udělil Ondřejovi císař Ferdinand I. Habsburský roku 1564. Je zřejmé (z pamětí M. Dačického), že nemá spojitost s Dačicemi, nýbrž s Dašicemi.\n\nMikuláš Dačický (1555–1626), kterého jeho současníci znali jako prostopášníka a bouřliváka, zanechal ve svých pamětech vzácné dílo národní literatury.\n\nPokračovateli rodu byli Mikulášův bratr Jan Tobiáš (1534–1582) a linie jeho potomků. Matyáš (1570–1658) pokračoval v Kutné Hoře v řemesle krájení sukna. Roku 1571 Maxmilián II. Habsburský udělil rodině erb v současné podobě a přidal i predikát \"Dačický z Heslova\". Václav (1618–1684) se stal kutnohorským purkmistrem, Bernard Ignác (1666–1742) byl kutnohorským konšelem a císařským rychtářem. Bernard Jan (1709–1787) byl císařským důstojníkem a roku 1773 byl povýšen do rytířského stavu. Josef (1748–1815) byl guberniálním radou a krajským hejtmanem v Plzni a roku byl 1814 povýšen do stavu svobodných pánů. Jan Nepomuk (1795–1880) byl krajským hejtmanem v Nymburku a zabýval se také malířstvím.\n\nNa počátku 20. století získal baron Richard (1864–1934) statek a zámek Kluky u Čáslavi. Jeho synové Mikuláš (* 1909) a Hugo (* 1911) po nacistické okupaci Československa v září 1939 za sebe a také za bratra Bedřicha (* 1913) podepsali Národnostní prohlášení české a moravské šlechty.\n\nPotomci rodu žijí v Čechách dodnes.\n\nV červeném štítu stojí stříbrná zeď a na ní vidíme ruce napínající luk žluté barvy mezi dvěma křídly, tento klenot dostali roku 1773 současně s povýšením do rytířského stavu. Třetí klenot, lva s mečem, získali povýšením do panského stavu roku 1814.\n\n\n"}
{"id": "468350", "url": "https://cs.wikipedia.org/wiki?curid=468350", "title": "Kevin McKidd", "text": "Kevin McKidd\n\nKevin McKidd (* 9. srpna 1973, Elgin, Skotsko, UK) je skotský televizní a filmový herec. Mezi jeho nejznámější role patří Lucius Vorenus v seriálu \"Řím\", Dan Vasser v seriálu \"Cestovatel\" a Dr. Owen Hunt v seriálu \"Chirurgové\" (\"Grey's Anatomy\").\n\nPůvodně studoval inženýrství na University of Edinburgh, ale nakonec vystudoval drama na Queen Margaret University. Je ženatý a má dvě děti (2009).\n\n\n\n"}
{"id": "468353", "url": "https://cs.wikipedia.org/wiki?curid=468353", "title": "Chirurgové (soundtrack)", "text": "Chirurgové (soundtrack)\n\nGrey's Anatomy Original Soundtrack je celkem třídiskové soundtrackové album k televiznímu seriálu Chirurgové (\"Grey's Anatomy\"). Třetí disk byl zveřejněn 11. září 2007.\n\n\"Datum vydání: 27. září 2005\"\n\n\n\"Datum vydání: 12. září 2006\"\n\n\n\"Datum vydání: 11. září 2007\"\n\n"}
{"id": "468358", "url": "https://cs.wikipedia.org/wiki?curid=468358", "title": "Curling na zimních olympijských hrách", "text": "Curling na zimních olympijských hrách\n\nCurling byl zařazen již do programu I. Zimních olympijských her v roce 1924 v Chamonix. V únoru roku 2006, několik dní před zahájením zimních olympijských her 2006, Mezinárodní olympijský výbor (MOV) rozhodl, že curling v roce 1924 byl oficiálním sportem zimní olympiády a ne sportem ukázkovým, jak tvrdilo mnoho autorizovaných zdrojů (ačkoli MOV tak nikdy neučinil). V letech 1928 až 1992 se curling na olympijských hrách několikrát objevil jako ukázkový sport. Na olympijských hrách 1936 a 1964 byl na programu jako ukázkový sport tzv. německý curling (metaná na ledě), který však není považován za curling. Až na hrách 1998 v Naganu byl přidán do oficiálního programu.\n\n\"• – oficiální soutěž, (u) – ukázková soutěž.\"\n\nAktualizace po ZOH 2018\n\nAktualizace po ZOH 2014\n\n\"Aktualizace po Zimních olympijských hrách 2018.\"\n"}
{"id": "468359", "url": "https://cs.wikipedia.org/wiki?curid=468359", "title": "Dupleix (stanice metra v Paříži)", "text": "Dupleix (stanice metra v Paříži)\n\nDupleix je nepřestupní nadzemní stanice pařížského metra na lince 6 v 15. obvodu v Paříži. Nachází se na viaduktu na, který vede po \"Boulevardu de Grenelle\".\n\nStanice byla otevřena 24. dubna 1906 při zprovoznění úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byla stanice \"Dupleix\", respektive celý úsek \"Étoile\" ↔ \"Place d'Italie\" opět odpojena od linky 5 a spojena s linkou 6, která tak získala dnešní podobu.\n\nV místech dnešní stanice stála zeď, tzv. \"Mur de Grenelle\", u které byli v letech 1797–1815 popravováni odsouzenci, mj. též generál Claude François de Malet, organizátor převratu proti Napoleonovi v roce 1812.\n\nStanice byla pojmenována po Josephu Françoisovi Dupleixovi (1697–1763), který byl v letech 1742–1754 generálním guvernérem Francouzské Východoindické společnosti.\n"}
{"id": "468361", "url": "https://cs.wikipedia.org/wiki?curid=468361", "title": "Sojuz TMA-19", "text": "Sojuz TMA-19\n\nSojuz TMA-19 je ruská kosmická loď řady Sojuz. Dne 15. června 2010 ve 21:35 UTC úspěšně odstartovala k Mezinárodní vesmírné stanici (ISS), kam dopraví tři členy Expedice 24 – Fjodora Jurčichina, Shannon Walkerovou a Douglase Wheelocka. Poté zůstala u ISS jako záchranná loď až do listopadu 2010, kdy se s ní stejná trojice kosmonautů vrátila na Zem.\n\n\n\nSojuz TMA-19 odstartoval z kosmodromu Bajkonur 15. června 2010 v 21:35 UTC.\n\nKe spojení s Mezinárodní vesmírnou stanicí (ISS) došlo po standardním dvoudenním letu 17. června v 22:21 UTC k modulu Zvezda.\n\n28. června 2010 v 19:13 UTC byl Sojuz TMA-19 „přeparkován“ z modulu Zvezda k modulu Rassvet (MIM-1) (19:37 UTC).\n\nDne 26. listopadu ve 4:46 GMT loď úspěšně přistála na Zemi.\n"}
{"id": "468364", "url": "https://cs.wikipedia.org/wiki?curid=468364", "title": "Michael Drosnin", "text": "Michael Drosnin\n\nMichael Drosnin (* 31. ledna 1946, New York) je americký investigativní novinář a spisovatel, autor řady bestsellerů. Pracoval zejména pro listy Washington Post a Wall Street Journal. Známým se stal zejména svou knihou Bible code.\n\nNarodil se v New Yorku. Pracoval jako novinář pro Washington Post (1966-1968) a Wall Street Journal (1969-1970). V roce 1985 byla vydána jeho první kniha, \"Citizen Hughes\" (Občan Hughes), která je životopisem amerického miliardáře Howarda Hughese, a která je založena na ukradených dokumentech.\n\nPro knihu Bible Code (česky Kód Bible) začal Drosnin shánět materiály v roce 1992 poté, co se zúčastnil setkání s matematikem Ellyahem Ripsem v Izraeli a s Ripsovým kolegou Alexandrem Rotenbergem. Tehdy Drosnin prohlásil, že není věřící, a že na šifry v Bibli se dívá poněkud skepticky. V roce 1994 jej však přesvědčilo, když objevil šifru předpovídající budoucnost, podle níž mělo dojít k úkladné vraždě izraelského předsedy vlády, Jicchaka Rabina. Rozhodl se, že Rabinovi pošle varování. Nakonec byl ale Rabin v roce 1995 přece jenom zavražděn, což Drosnina ještě více utvrdilo o prorockých schopnostech biblických šifer.\n\nV roce 1997 vydal svou nejslavnější knihu, Bible Code, v níž popisuje, že lze v Bibli najít zakódované předpovědi budoucnosti, a že události mohou být ovlivněny našimi činy. Rovněž zmiňuje, že mnoho slavných vrahů, jak minulých, tak budoucích, je v Bibli zakódováno, a lze je najít pomocí speciálního počítačového programu. Dokonce popisuje, že se Bibli pokusili dekódovat i mimozemšťané, a že kód obsahuje předpovědi katastrof (včetně konce světa mezi lety 1998 a 2006).\n\nDruhou knihu napsal v roce 2002. Jmenovala se Bible Code II: The Countdown (česky Kód Bible II: Odpočítávání).\n\nDrosnina někteří krizitovali s tím, že Bible šifry obsahuje, ale není podle nich možné předpovídat budoucnost. Další jej upozorňovali na věcné chyby či na to, že nemá právo o sobě prohlašovat, že za ním stojí mnozí vědci. Podle některých rovněž nesprávně překládal hebrejská slova, aby jeho názory vypadaly více přesvědčivě. Jiní mu vytýkali, že se zabýval pouze Biblí a ani ho nenapadlo hledat stejné kódy v jiných knihách. Drosnin tyto kritiky vyzval, aby podobný kód našli v románu Moby-Dick. Brendan McKay jeho výzvu přijal a v článku vydaném ústavem matematiky v Dartmouth College v roce 1999 napsal, že v románu Moby-Dick objevil přibližnou předpověď vraždy Rabina. Drosnin na to odpověděl tak, že šifry v Moby-Dickovi jsou prostě nesmysl, kdežto šifry v Bibli jsou pravda a obsahují skutečné předpovědi.\n"}
{"id": "468366", "url": "https://cs.wikipedia.org/wiki?curid=468366", "title": "Milan Bokša", "text": "Milan Bokša\n\nMilan Bokša (* 3. května 1951, Aš, Československo) je český fotbalový trenér, metodik a funkcionář. Působí též jako fotbalový expert v televizi.\n\nPo studiu na vysoké škole nastoupil do funkce trenéra v Dukle Tábor. Odtud se přes působení v různých mládežnických mužstvech dostal až na metodický úsek Českomoravského fotbalového svazu, kde působil i jako člen realizačních týmů mládežnických reprezentací.\n\nV roce 1988 působil společně s Josefem Masopustem v Indonésii, kde vedl tamní fotbalové olympijské mužstvo. Po návratu zpět trénoval Teplice, se kterými postoupil do druhé ligy, dále v prvoligových týmech Chebu, LeRKu Brno, Drnovicích a v Olomouci. S týmem Olomouce obsadil ve fotbalové Gambrinus lize v sezóně 1997–1998 konečnou třetí příčku a mužstvo se dostalo do evropských pohárů. Následně odešel trénovat do zahraničí, do Kuvajtu. Po návratu působil coby trenér v Ostravě, Českých Budějovicích, Synotu, v Mladé Boleslavi a v Jihlavě.\n\nNásledně pracoval (jako metodik a trenér) ve fotbalové škole v Roudnici nad Labem. Poté působil jako šéftrenérem mládeže v pražské Spartě.\n\nPosléze se vrátil do Jihlavy, krátce dělal asistenta hlavního trenéra a od června 2015 byl jmenován sportovním ředitelem.\n\nV září 2015 dočasně převzal v tomto klubu místo hlavního trenéra po odvolaném Luďku Klusáčkovi\n. Na této trenérské pozici ho vystřídal v lednu 2016 slovenský trenér Michal Hipp a Milan Bokša zůstal ve funkci sportovního manažera.\n\nJe spolumajitelem firmy Bokša, spol. s r.o. (2019 v likvidaci) a majitelem firmy Alpha Bio Česko s.r.o.\n"}
{"id": "468367", "url": "https://cs.wikipedia.org/wiki?curid=468367", "title": "Sèvres – Lecourbe (stanice metra v Paříži)", "text": "Sèvres – Lecourbe (stanice metra v Paříži)\n\nSèvres – Lecourbe je nepřestupní nadzemní stanice pařížského metra na lince 6 v 15. obvodu v Paříži. Nachází se na viaduktu, který vede po \"Boulevardu Garibaldi\".\n\nStanice byla otevřena 24. dubna 1906 jako součást nového úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byl celý úsek \"Étoile\" ↔ \"Place d'Italie\", a tedy i stanice \"Sèvres – Lecourbe\", opět odpojen od linky 5 a spojen s linkou 6, která tak získala dnešní podobu.\n\nPůvodní název stanice zněl \"Suffren\" podle \"Avenue de Suffren\". Pierre André de Suffren (1726–1788) se vyznamenal jako velitel eskadry v Indii a Americe v bojích proti Angličanům. Již 15. října 1907 byla stanice přejmenována. Dnešní název se skládá ze dvou částí. Na místě současné stanice stávala brána, kterou vedla silnice do města Sèvres. Dnes se tato ulice jmenuje \"Rue Lecourbe\" podle generála Clauda Jacquese Lecourba (1758–1815), který bojoval během Francouzské revoluce a za napoleonských válek. Jejich složením vzniklo jméno stanice.\n\nStanice má pouze jeden vchod na \"Boulevardu Garibaldi\" naproti domu č. 94.\n"}
{"id": "468370", "url": "https://cs.wikipedia.org/wiki?curid=468370", "title": "Sezam indický", "text": "Sezam indický\n\nSezam indický (\"Sesamum indicum\") je dvouděložná rostlina z čeledi \"sezamovitých\". Je to jednoletá bylina dosahující výšky až 2 metrů. Četné divoce rostoucí příbuzné druhy se vyskytují v Africe a menší množství v Indii. Sezam indický je široce zdomácněn v tropických oblastech po celém světě a je pěstován pro svá jedlá semena, která rostou v tobolkách. Květy rostliny jsou žluté, modré nebo fialové.\n\nSezam se široce používá v kuchyni – buď přímo sezamová semena nebo z nich vyrobená sezamová pasta (\"tahina\") či sezamový olej.\n\nSemena mohou mít různou barvu – od krémově bílé po černou. Obsahují asi 50 % rostlinných olejů a 20 % bílkovin. Používají se jako posyp na sladkém i slaném pečivu. Ze sezamové pasty se připravují například cukrovinky baklava a chalva.\n\nVe fytoterapii se používají sezamová semínka díky vysokému obsahu karotenu, hořčíku, vápníku a zinku jako účinný lék při chorobách očí, sliznic, kůže, nehtů a vlasů. Jsou prospěšná k prevenci i léčbě neuróz, depresí a při kardiovaskulárních nemocech.\n\n"}
{"id": "468375", "url": "https://cs.wikipedia.org/wiki?curid=468375", "title": "Eino Friberg", "text": "Eino Friberg\n\nEino Friberg ( Merikarvia, Finské velkoknížectví – Cambridge, Massachusetts, Spojené státy americké) byl Američan finského původu, jeden z anglických překladatelů Kalevaly.\n\nNarodil se ve Finsku, ale už jako dítě se s rodinou přestěhoval do USA (v roce 1906). Od svých deseti let byl kvůli jakési nehodě zcela slepý. Vystudoval universitu v Bostonu, kde získal titul \"Bachelor of Arts\". Na Harvardu studoval na PhD, studium ale nedokončil a získal pouze titul \"Master of Arts\". Jeho život byl velmi rozmanitý, vystudoval také teologii (v roce 1949 prožil jakési mystické setkání, které popsal v nepublikovaném rukopise) a vykonával kněžskou službu v Nové Anglii. Kalevalu začal do angličtiny překládat ve věku sedmdesáti pěti let. Kvůli své slepotě pracoval s verzí v Braillově písmě. Šlo o v pořadí čtvrtý anglický překlad Kalevaly, ale první, který pořídil finský rodilý mluvčí. V roce 1988 získal za svou překladatelskou činnost nejvyšší finské vyznamenání, Řád bílé růže. Byl třikrát ženatý a měl dvě dcery. V roce 1926 vydal sbírku vlastních anglických básní \"Jiskry\" (\"Sparks\").\n"}
{"id": "468376", "url": "https://cs.wikipedia.org/wiki?curid=468376", "title": "Edgar Quinet (stanice metra v Paříži)", "text": "Edgar Quinet (stanice metra v Paříži)\n\nEdgar Quinet je nepřestupní stanice pařížského metra na lince 6 ve 14. obvodu v Paříži. Nachází se pod \"Boulevardem Edgar Quinet\" na křižovatce, kde se s ním kříží \"Rue de la Gaîté\", \"Rue d'Odessa\", \"Rue du Montparnasse\" a \"Rue Delambre\".\n\nStanice byla otevřena 24. dubna 1906 jako součást nového úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byl celý úsek \"Étoile\" ↔ \"Place d'Italie\", a tedy i stanice \"Edgar Quinet\", opět odpojen od linky 5 a spojen s linkou 6, která tak získala dnešní podobu.\n\nStanice byla renovována v rámci programu obnovy metra.\n\nJméno stanice je odvozeno od názvu \"Boulevardu Edgar Quinet\". Edgar Quinet (1803–1875) byl francouzský historik a politik.\n\nStanice má pouze jeden vchod na \"Boulevardu Edgar Quinet\".\n\n"}
{"id": "468379", "url": "https://cs.wikipedia.org/wiki?curid=468379", "title": "Savoir vivre", "text": "Savoir vivre\n\nSavoir vivre je francouzské slovní spojení, které se překládá jako umění žít. Ve frankofonních zemích je takto označován způsob znalosti zdvořilosti, elegance, dobrých mravů a etikety. Přeneseně se používá pro člověka, který si užívá radostí života a světa. \n\nSlovní spojení pochází ze dvou francouzských infinitivů – savoir (vědění, znalost) a vivre (žít, život, vyžívat se). Obecně platí dva významy tohoto spojení:\n\n"}
{"id": "468381", "url": "https://cs.wikipedia.org/wiki?curid=468381", "title": "Ureaplasmatická infekce", "text": "Ureaplasmatická infekce\n\nUreaplasmatická infekce je infekce organismem z rodu \"Ureaplasma\", obvykle \"Ureaplasma urealyticum\".\n\nJe významnou příčinou negonokové uretritidy.\n\n"}
{"id": "468384", "url": "https://cs.wikipedia.org/wiki?curid=468384", "title": "Ureaplasma urealyticum", "text": "Ureaplasma urealyticum\n\nUreaplasma urealyticum je bakterie z čeledi Mycoplasmataceae. Její kmen je typ T960.\n\n\"U. urealyticum\" je součástí běžné genitální flory mužů i žen. Nachází se u 80 % sexuálně aktivních lidí.\n\nNěkdy však způsobuje tzv. ureaplasmatické infekce. Tato bakterie byla zmiňována v souvislosti s různými lidskými nemocemi, včetně nespecifické uretritidy (NSU), neplodnosti, chorioamnionitidy, porod mrtvého plodu, předčasný porod a v perinatálním období pak v souvislosti se zápalem plic, bronchopulmonární dysplazií a meningitidou.\n\nNicméně vzhledem k relativně nízké patogenitě organismu je její role v některých z těchto onemocnění diskutabilní.\n\n"}
{"id": "468387", "url": "https://cs.wikipedia.org/wiki?curid=468387", "title": "Montparnasse (hřbitov)", "text": "Montparnasse (hřbitov)\n\nHřbitov Montparnasse (francouzsky \"Cimetière du Montparnasse\") je významný hřbitov v Paříži, který leží v jižní části města ve čtvrti Montparnasse ve 14. obvodu.\nSe svými 19 ha je druhým největším pohřebištěm uvnitř Paříže a je zároveň jednou z největších zelených ploch ve městě. Nachází se zde zhruba 35.000 hrobů a roste zde asi 1200 stromů, hlavně lípy, cedry, javory, jasany a různé druhy jehličnanů.\n\nPůvodně se v těchto místech nacházely tři zemědělské usedlosti. V 17. století zde vznikl soukromý hřbitov pro duchovní z farnosti Saint-Jean-de-Dieu.\n\nNa počátku 19. století tehdejší pařížský prefekt Nicolas Frochot nechal vykoupit zdejší pozemky a zřídil zde jeden ze tří velkých hřbitovů za tehdejšími hradbami Paříže. První pohřeb se konal dne 25. července 1824.\n\nJe zde pohřbeno mnoho slavných osobností, takže se hřbitov stal svého druhu atrakcí. Návštěvníci si mohou u vstupu zakoupit seznam a mapku ukazující umístění hrobů.\n\n\n\n\n\n\n\n\n\n\n\n\n\n\n\n\n\n\n\n\n\nV současnosti je na území města Paříže funkčních 14 hřbitovů, z nichž čtyři hřbitovy mají více než 10 000 hřbitovních míst:\n\nDalších šest hřbitovů určených k pohřbívání Pařížanů leží mimo území hlavního města. Jejich názvy jsou odvozeny od měst, ve kterých se nacházejí:\n\n\n"}
{"id": "468389", "url": "https://cs.wikipedia.org/wiki?curid=468389", "title": "Corvisart (stanice metra v Paříži)", "text": "Corvisart (stanice metra v Paříži)\n\nCorvisart je nepřestupní nadzemní stanice pařížského metra na lince 6 ve 13. obvodu v Paříži. Nachází se na viaduktu, který vede po \"Boulevardu Auguste Blanqui\". Trať se ve směru na Nation za stanicí opět zanoří do podzemí.\n\nStanice byla otevřena 24. dubna 1906 jako součást nového úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byl celý úsek \"Étoile\" ↔ \"Place d'Italie\", a tedy i stanice \"Corvisart\", opět odpojen od linky 5 a spojen s linkou 6, která tak získala dnešní podobu.\n\nJméno stanice je odvozeno od názvu ulice \"Rue Corvisart\", která se nedaleko kříží s \"Boulevardem Auguste Blanqui\". Jean-Nicolas Corvisart (1755-1821) byl Napoleonův osobní lékař, byl specialistou na plíce a srdce.\n"}
{"id": "468390", "url": "https://cs.wikipedia.org/wiki?curid=468390", "title": "Cambronne (stanice metra v Paříži)", "text": "Cambronne (stanice metra v Paříži)\n\nCambronne je nepřestupní nadzemní stanice pařížského metra na lince 6 v 15. obvodu v Paříži. Nachází se na viaduktu, který vede po \"Boulevardu Garibaldi\" na křižovatce s ulicí \"Rue Carrierre-Belleuse\".\n\nStanice byla otevřena 24. dubna 1906 při zprovoznění úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byl celý úsek \"Étoile\" ↔ \"Place d'Italie\", a tedy i stanice \"Cambronne\", opět odpojen od linky 5 a spojen s linkou 6, která tak získala dnešní podobu.\n\nJméno stanice je odvozeno od názvu nedaleké ulice \"Rue Cambronne\", která nese jméno vikomta Pierra Cambronna (1770–1842), který se proslavil v bitvě u Waterloo.\n\nStanice má pouze jeden vchod na \"Boulevardu Garibaldi\" naproti domu č. 2.\n\n"}
{"id": "468391", "url": "https://cs.wikipedia.org/wiki?curid=468391", "title": "Glacière (stanice metra v Paříži)", "text": "Glacière (stanice metra v Paříži)\n\nGlacière je nepřestupní nadzemní stanice pařížského metra na lince 6 ve 13. obvodu v Paříži. Nachází se na viaduktu, který vede po \"Boulevardu Auguste Blanqui\" na křižovatce s ulicí \"Rue Glacière\".\n\nStanice byla otevřena 24. dubna 1906 při zprovoznění úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byl celý úsek \"Étoile\" ↔ \"Place d'Italie\", a tedy i stanice \"Glacière\", opět odpojen od linky 5 a spojen s linkou 6, která tak získala dnešní podobu.\n\nJméno stanice znamená v češtině \"ledárna\" či \"chladírna\" a je odvozeno od názvu nedaleké ulice \"Rue Glacière\". Neobvyklý název vznikl z pomístního jména. V této oblasti vytvářela řeka Bièvra, která se zde vlévala do Seiny, četné vodní nádrže a jezera, která sloužila v létě k napájení dobytka. V zimě se pak odtud rozvážel ve velkém led do sklepů, které přes léto držely chlad. A jméno \"Glacière\" se udrželo v názvu ulice.\n"}
{"id": "468399", "url": "https://cs.wikipedia.org/wiki?curid=468399", "title": "Ruth Bondyová", "text": "Ruth Bondyová\n\nRuth Bondyová (* 19. června 1923 Praha – 14. listopadu 2017 Ramat Gan) byla izraelská novinářka, spisovatelka a překladatelka českého původu. Vlastní tvorbu psala hebrejsky i česky, do hebrejštiny přeložila celkem přes čtyřicet českých knih, několik jejích hebrejských knih bylo přeloženo do češtiny.\n\nNarodila se v Praze jako dcera Josefa a Františky Bondyových. V roce 1939 se zapojila do sionistického hnutí mladých pod vedením Jakoba Edelsteina. Za války prošla koncentračním táborem Terezín a v Osvětimi Terezínským rodinným táborem. V červnu 1944 byla Ruth Bondyová převezena z Osvětimi na odklízení trosek v německém Hamburku, kde onemocněla tyfem. Konec války ji zastihl v Bergen-Belsenu. Po válce si našla práci u agentury United Press jako překladatelka z angličtiny. V roce 1948 se přihlásila do československé brigády na pomoc Izraeli. \n\nDo Izraele odjela na konci roku 1948, do Jaffy dorazila 31. prosince 1948.\nByla dvakrát vdaná, poprvé za JUDr. Honzu Dov Barneye (původním jménem Jan Brammer, *1916 Uherský Brod); podruhé se provdala roku 1954 za novináře Raphaela Bashana – Blumensteina (1930-2001), s nímž měla dceru Tal Bashan, která se stala rovněž novinářkou. Žila ve městě Ramat Gan v Tel Avivské aglomeraci.\nV Izraeli je více známá jako novinářka, která měla v páteční příloze jednoho z nejčtenějších deníků \"Davar\" svoji pravidelnou rubriku. Ruth Bondy za svou práci novinářky dostala v Izraeli několik vyznamenání, byla první ženou – novinářkou, které byla udělena v Izraeli prestižní Sokolovova cena.\n\n\nDo hebrejštiny přeložila knihy Karla Čapka, nebo \"Zahradníkův rok\" bratří Čapků, Bohumila Hrabala, \"Dobrého vojáka Švejka\" od Jaroslava Haška, knihy raného Milana Kundery, Arnošta Lustiga, také \"Hovory s Janem Masarykem\", \"Život s hvězdou\" Jiřího Weila, nebo \"Fimfárum\" Jana Wericha. \n\nJe pohřbena v Givat Haim – Ihud, HaSharon, Center District.\n\n"}
{"id": "468401", "url": "https://cs.wikipedia.org/wiki?curid=468401", "title": "Lymfogranuloma venereum", "text": "Lymfogranuloma venereum\n\nLymfogranuloma venereum (LGV, jinak též venerický lymfogranulom či Nicolas-Favreova nemoc) je sexuálně přenosná nemoc, jejímž původcem jsou specifické sérotypy bakterie \"Chlamydia trachomatis\" (L-1, L-2 a L-3). Nemoc postihuje mízní (lymfatické) uzliny (většinou inguinální, tj. tříselné u mužů a pánevní u žen) a mízní cévy. Začíná vznikem malého puchýřku (1–3 mm) na penisu či vulvě, který se následně rozpadne a zhojí. Nemoc pak postupuje do mízních uzlin a po několika týdnech způsobuje jejich zduření, zhnisání, prasknutí a vytvoření píštěle, kudy vytéká žlutozelený hnis s příměsí krve. Může rovněž dojít k zánětu v okolních oblastech, který může vést k proktitidě či zúžení konečníku, případně též může v důsledku LGV dojít k elefantiáze pohlavních orgánů. Vedlejšími typickými symptomy jsou horečka, zimnice, nechutenství, bolest hlavy a kloubů.\n\nInkubační doba nemoci je 3 až 30 dní u primární léze a 3 až 8 týdnů u mízních uzlin (zduření mízních uzlin). Mezi léky první volby patří antibiotika \"tetracyklin\" a \"doxycyklin\".\n\nVyskytuje se především v zemích tropického a subtropického podnebného pásu a je endemická v Asii a Africe. Její výskyt byl vzácný jak v Evropě, tak v Česku.\nOd roku 2012 je ve vyspělých zemích evidováno přibližně 1 600 případů onemocnění, z toho v Česku 14, kde je vzhledem k rozšíření v homosexuální komunitě nejčastějším projevem zánět konečníku.\n\nNemoc byla poprvé popsána Wallacem v roce 1833 a v roce 1913 znovu Durandem, Nicolasem a Favrem.\n\n"}
{"id": "468407", "url": "https://cs.wikipedia.org/wiki?curid=468407", "title": "BCR Open Romania 2009", "text": "BCR Open Romania 2009\n\nTenisový turnaj ATP BCR Open Romania 2009 se konal ve dnech 21. - 27. září v hlavním městě Rumunska Bukurešti venku na antukových dvorcích. Odměny činily 450,000 EUR.\n\n\n"}
{"id": "468410", "url": "https://cs.wikipedia.org/wiki?curid=468410", "title": "Herpes simplex virus", "text": "Herpes simplex virus\n\nHerpes simplex virus (HSV) je rod virů zahrnující \"Herpes simplex virus 1\" a \"Herpes simplex virus 2\" (HSV-1 a HSV-2), dva druhy virů z čeledi herpetických virů, které způsobují u lidí infekce. Tento rod obsahuje i druh BoHV-2, který napadá skot. Stejně jako ostatní herpesviry způsobuje HSV celoživotní infekci. Označují se rovněž jako Lidský herpesvirus 1 a 2 (: \"Human Herpes Virus 1 a 2\", tedy HHV-1 a HHV-2). Společně s rody Varicellovirus, Mardivirus a Iltovirus patří do podčeledi Alphaherpesvirinae.\n\nSimplexvirus je obalený virus s amorfním tegumentem, sférickým až vícetvarým kapsidem tvořeným 162 kapsomerami. V průměru má 150-200 nm, glykoproteinové komplexy jsou součástí membránového obalu.\n\nGenom je nesegmentovaná, lineární dvoušroubovicová DNA o délce 152 kb obsahující ukončující a vnitřní repetitivní sekvence.\n\nKaždý virový transkript je většinou pro jeden protein přičemž obsahuje promotorovou/regulační sekvenci, TATA box, vedoucí sekvenci 30-300 bp (nepřekládána) na 5' konci, ukončovací nepřekládanou sekvenci 10-30 bp na 3' konci a poly A signál. Mnoho genů se překrývá, vir obsahuje jen pár oddělených. Některé ORF jsou navzájem protichůdné, některé mohou být transkribovány z více promotorů a některé geny jsou nekódující.\n\nGenom obsahuje 3 typy genů: bezprostřední, rané a pozdní. Bezprostřední jsou transkribovány okamžitě po infekci a zajišťují expresi raných genů kódující proteiny nezbytné pro replikaci. Pozdní geny většinou kódují strukturní proteiny. Geny exprimované během latentní fáze jsou řazeny do zvláštní kategorie.\n\nVirové proteiny VHS a ICP27 se zaslouží o zastavení buněčné translace, čímž zajistí cílené upřednostnění virových proteinů nad buněčnými. VHS (nachází se na 17. genu, tvoří jej 455 aminokyselin ) je endoribonukleáza, která štěpí hostitelskou mRNA v cytoplasmě, čímž zajistí dostatek nukleotidů pro syntézu virové mRNA, kdežto ICP27 (nachází se v ORF4, tvoří jej 452 aminokyselin ) je bezprostřední protein, který se zaslouží o aktivaci transkripci jistých brzkých, raných i pozdních proteinů.\n\nReplikace probíhá v jádře. Může probíhat lýtickou nebo latentní cestou.\n\n\nPři lýtické cestě virus preferuje epiteliální slizniční buňky.\n\nReplikace viru je v tandemu s replikací hostitelské buňky.\n\n\nPrimární infekce virem herpes simplex typu 1 a 2 je obvykle asymptomatická, nebo se projevuje nespecifickými příznaky jako faryngitida, specifická gingivostomatitida, nebo orálními či genitálními lézemi. Po infekci HSV je navozena latentní infekce, která může být kdykoliv reaktivována, obvykle po nějaké aktivizující události. Reaktivace latentní infekce HSV je spojena s periodickým výskytem herpetických lézí v místě vstupu viru do organismu. U novorozence, který při porodu přijde do styku s aktivními lézemi, se může vyvinout vážné onemocnění, postihující centrální nervový systém (encefalitida, meningitida vyvolaná HSV), ústa, oči (keratinokonjuktivitida), nebo kůži (generalizovaná keratinitida). Virus může způsobit vážnější komplikace u pacientů s vrozenou nebo získanou imunodeficiencí. Infekce HSV je rizikovým faktorem pro infekci HIV.Detekce IgG protilátek slouží k určení imunitního statutu organismu při vyšetření jednoho vzorku séra, nebo jako diagnostická metoda pro stanovení primoinfekce, analyzují–li se párová séra odebraná v intervalech 1–2 týdnů. Detekce IgM protilátek slouží jako důkaz primární infekce. Je však třeba mít na zřeteli skutečnost, že IgM se může tvořit de novo i po reaktivaci latentní infekce HSV.\n\nTento rod je rozšířen po celém světě. Způsobuje slizniční vředy a kožní puchýřky, vzácně encefalitidu nebo meningitidu (zvláště u novorozenců). Při nákaze během těhotenství může dojít ke kongenitálnímu herpesu, jehož důsledkem je vážné poškození plodu. V případě projevů genitálního herpesu na konci těhotenství se přistupuje k císařskému řezu, aby nedošlo k přenosu infekce na dítě. Vakcína neexistuje, existují ovšem látky (aciclovir, valacyclovir...), které jsou aktivované enzymy nacházející se jen v buňkách napadených virem. Jsou proto efektivní pouze proti replikujícímu se viru, na viry v latentní fázi nemají valný efekt.\n\n\n"}
{"id": "468411", "url": "https://cs.wikipedia.org/wiki?curid=468411", "title": "Obyvatelstvo Chile", "text": "Obyvatelstvo Chile\n\nK 30. červnu 2008 žilo v Chile 16 763 470 obyvatel a bylo šedesátým nejlidnatějším státem světa a šestým v Jižní Americe. Porodnost je 14,64 ‰, přirozený přírůstek 9,05 ‰, což v obou případech znamená druhou nejnižší hodnotu mezi státy Jižní Ameriky (po Uruguayi). Přitom ještě v 80. letech 20. století byl průměrný roční přírůstek obyvatel téměř dvojnásobný 17 ‰.\nPunta Arenas je nejjižnější stotisícové město na světě. \n\nV Chile je směs rozličných etnických skupin, především potomci evropských kolonizátorů. Činí okolo 52,7% a 90% populace. Obyvatelé z evropských zemí se usídlili v Chile koncem 19. a začátkem 20. století, Byli to Němci, Francouzi, Britové, Irové, Poláci, Italové, Španělé, Rusové, Chorvati, Srbové a další.\n\nEtnické složení obyvatel podle Sčítání lidu 2002 je následující Chilané – Běloši 95,4 % a ostatní 4,6 %. \n\nPrůměrný věk obyvatel Chile je 31,4 let a je po Uruguayi druhý nejvyšší z dvanácti států Jižní Ameriky. Věková struktura obyvatelstva: 0-14 let 23,2% populace, 15–64 let 67,8%, nad 65 let 9,1%. Chile tak má v Jižní Americe druhý nejnižší (po Uruguayi) podíl dětí do 14 let a naopak druhý nejvyšší (po Guyaně) podíl lidí ve věku 15-64 let a třetí nejvyšší (po Uruguayi a Argentině) podíl lidí nad 65 let. Chile má ze všech jihoamerických států nejdelší střední délku života: 74,07 u mužů a 80,77 u žen.\n\nMezi náboženstvím převládá katolická víra, která je považována za hlavní a národní náboženství. Mimo katolíky jsou to zde také židé a protestanti. Katolíků je 70 %, protestantů 15,1 %.\n\n"}
{"id": "468412", "url": "https://cs.wikipedia.org/wiki?curid=468412", "title": "Open de Moselle 2009", "text": "Open de Moselle 2009\n\nTenisový turnaj ATP Open de Moselle 2009 se konal ve dnech 21. až 27. září ve francouzských Métách. Hrálo se na uzavřených dvrcích s tvrdým povrchem v komplexu Arénes de Metz. Turnaj se řadil do kategorie ATP World Tour 250 series. . Odměny činily 450 000 EUR.\n\n\n"}
{"id": "468415", "url": "https://cs.wikipedia.org/wiki?curid=468415", "title": "Sofia Arvidssonová", "text": "Sofia Arvidssonová\n\nLena Sofia Alexandra Arvidssonová (* 16. února 1984 Halmstad, Švédsko) je bývalá švédská profesionální tenistka. Ve své kariéře vyhrála dva turnaje WTA ve dvouhře a jeden ve čtyřhře.\n\nV juniorském věku se Sofii Arvidssonové podařilo dosáhnout finále ve dvouhře na grandslamovém Australian Open 2001, ve kterém prohrála s Jelenou Jankovićovou.\n\nSofia Arvidssonová se zúčastnila 39 zápasů ve Fed Cupu za tým Švédska s bilancí 25-17 ve dvouhře a 10-12 ve čtyřhře.\n\n"}
{"id": "468418", "url": "https://cs.wikipedia.org/wiki?curid=468418", "title": "Sun Tchien-tchien", "text": "Sun Tchien-tchien\n\nSun Tchien-tchien (tradiční čínština: 孫甜甜, pchin-jin: Sūn Tiántián, Sun Tiantian; narozená 12. října 1981, Che-nan, Čínská lidová republika) je čínská profesionální tenistka a olympijská vítězka z Letních olympijských her 2004 ve čtyřhře žen. Ve své dosavadní kariéře vyhrála 1 turnaj WTA ve dvouhře a 12 turnajů ve čtyřhře.\n\nNa Australian Open 2008 zvítězila společně s Nenadem Zimonjićem v soutěži smíšené čtyřhry.\n\nTchien-tchien Sunová se zúčastnila 19 zápasů ve Fed Cupu za tým Číny s bilancí 8-6 ve dvouhře a 8-4 ve čtyřhře.\n\n\n"}
{"id": "468426", "url": "https://cs.wikipedia.org/wiki?curid=468426", "title": "Řád bílé růže", "text": "Řád bílé růže\n\nŘád bílé růže (finsky \"Suomen Valkoisen Ruusun ritarikunta\", švédsky \"Finlands Vita Ros’ orden\") je nejvyšší státní vyznamenání Finska a jeden ze tří finských řádů. Byl vytvořen v roce 1919 tehdejším regentem finského státu Carlem Gustafem Emilem Mannerheimem. Současná pravidla udílení řádu pochází z roku 1940, stupně byly znovu upraveny v roce 1985.\n\nDekoraci navrhl finský malíř Akseli Gallen-Kallela. V roce 1963 byl jejich vzhled upraven (původní obsahovaly - bez jakékoli nacistické konotace - symbol svastiky, který se stal politicky nevhodným). Jde o civilní i vojenský řád, velmistrem řádu je finský prezident. Řád má celkem deset stupňů, stužka ke všem stupňům řádu má ultramarínovou barvu. Řád je často udělován politikům, zahraničním i finským, tradičně je například udělován finskému premiérovi.\n\nOdznakem je zlatý tlapatý kříž provedený v bílém smaltu, mezi jehož rameny jsou umístěni čtyři finští lvi ve zlatě a s mečem. Ve středu je umístěn medailon s vyobrazením růže.\n\nHvězda řádu je stříbrná pěticípá. Mezi cípy jsou umístěny zlaté plaménky. Ve středovém medailonu je opět vyobrazení růže kolem něj je potom finský nápis \"ISÄNMAAN HYVÄKSI\" - Za zásluhy o vlast.\nŘád je udělován v celkem 10 třídách.\nPrezidenti Československa Tomáš Garrigue Masaryk, Ludvík Svoboda a Gustáv Husák byli Řádem bílé růže vyznamenáni v roce 1930, 1969 a 1987. K dalším významným zahraničním nositelům patřili například polští prezidenti Lech Wałęsa a Aleksander Kwaśniewski, prezident JAR Nelson Mandela, španělský král Juan Carlos I., francouzský prezident Charles de Gaulle a nebo královna Velké Británie Alžběta II. \n\n\n"}
{"id": "468427", "url": "https://cs.wikipedia.org/wiki?curid=468427", "title": "Colonius", "text": "Colonius\n\nColonius je věž vzdálená od centra Kolína nad Rýnem 2,1 km severozápadním směrem. Měří 252,9 metrů. Byla postavena v roce 1981. Věž má 3 patra a nachází se tu otočná restaurace ve výšce 171 metrů, vyhlídkové patro je ve výšce 177 metrů.\n"}
{"id": "468429", "url": "https://cs.wikipedia.org/wiki?curid=468429", "title": "Blandfordie", "text": "Blandfordie\n\nBlandfordie (\"Blandfordia\") je rod jednoděložných rostlin z čeledi blandfordiovité (\"Blandfordiaceae\"). Ve starších taxonomických systémech byl někdy řazen do čeledi liliovité v širším pojetí (\"Liliaceae\" s.l.). Čeleď blandfordiovité obsahuje pouze tento jediný rod.\n\nJsou to vytrvalé byliny s krátkým oddenkem nebo hlízou, dorůstají výšky až 150 cm. Listy jsou často v přízemní růžici, dvouřadě uspořádané, jednoduché a přisedlé, střídavé, s listovými pochvami. Čepele jsou čárkovité, celokrajné, se souběžnou žilnatinou. Květy jsou většinou uspořádány do hroznů, vzácněji jednotlivé a úžlabní, květy jsou oboupohlavné, s 1 listenem a jedním listencem. Květ se skládá z 6 okvětních lístků, které jsou srostlé v okvětní trubku, většinou bývají oranžové až červené barvy s žlutavými cípy. Tyčinek je 6, zhruba do jedné třetiny jsou srostlé s okvětní trubkou. Gyneceum se skládá ze 3 plodolistů, semeník je svrchní, plodem je tobolka.\n\nJsou známy 4 druhy, přirozeně rostoucí jen ve východní Austrálii a na Tasmánii.\n\n"}
{"id": "468432", "url": "https://cs.wikipedia.org/wiki?curid=468432", "title": "Mary Pickfordová", "text": "Mary Pickfordová\n\nMary Pickfordová, rozená Gladys Louise Smith (8. dubna 1892, Toronto, Ontario, Kanada – 29. května 1979, Santa Monica, Kalifornie, USA) byla kanadská filmová herečka, producentka, scenáristka a spisovatelka, jedna z prvních velkých filmových hvězd v historii světové kinematografie, držitelka (v pořadí druhého) Oscara z roku 1929. Jedná se o jednu z 36 lidí, kteří založili Akademii věd a umění (angl. Academy of Motion Picture Arts and Sciences).\n\nJejí otec byl dělník, zemřel na následky pracovního úrazu, když ji byly čtyři roky a rodina se ocitla bez živitele. Její matka byla divadelní herečka, díky svým známostem zajistila svým dětem angažmá u divadelní společnosti, která potřebovala dětské herce.\nDivadlo pak hrála profesionálně společně se svojí sestrou a bratrem již od útlého dětství ve svém rodném Torontu. Poté když začala dospívat, divadelních rolí jí začalo ubývat. Proto se sama ve věku 14 let vydala do USA do New Yorku, kde zpočátku hrála v několika divadelních hrách na Broadwayi. Nicméně ani zde neměla příliš štěstí, proto to zkusila u Hollywoodu jako filmová herečka (ona sama jakož i mnoho herců v rané éře němého filmu považovalo kinematografii za podřadné umění).\n\nV Hollywoodu začala hrát ve filmové společnosti Adolpha Zukora Famous Players a sama pak toto období označovala za nejlepší léta ve svém životě. Její popularita velmi rychle začala stoupat, v roce 1920 byla již velkou, bohatou a obdivovanou filmovou hvězdou. Přechod do éry zvukového filmu jí zajistil Oscara za snímek \"Koketa\" z roku 1929, nicméně přechod do éry zvukového filmu se jí nezdařil, hrála pouze v pěti zvukových filmech.\n\nV roce 1934 svoji filmovou kariéru definitivně ukončila a věnovala se pouze producentské a spisovatelské činnosti.\n\nV roce 1918 si založila vlastní filmovou společnost Mary Pickford Film Corporation. V roce 1919 společně s Charlesem Chaplinem, Douglasem Fairbanksem a D. W. Griffithem spoluzaložila společnost United Artists. Svůj podíl ve společnosti v roce 1953 spolu s Charlesem Chaplinem prodala.\n\nV roce 1976 obdržela svého druhého Oscara, tentokrát za své celoživotní dílo.\n\n"}
{"id": "468436", "url": "https://cs.wikipedia.org/wiki?curid=468436", "title": "Jan Knies", "text": "Jan Knies\n\nJan Knies (26. listopadu 1860, Tasov – 5. března 1937, Brno-Starý Lískovec) byl český učitel, archeolog, geolog, paleontolog a krasolog.\n\nJan Knies se narodil v Tasově u Velkého Meziříčí. Studoval na reálce v Telči a od roku 1876 na učitelském ústavu v Brně. Jeho otec byl vzdělaný a vlastnil knihovnu s přírodovědeckými a vlastivědnými knihami. Jan Knies po svém nástupu do učitelské funkce působil na několika místech v Moravského krasu, při vykonávání svého povolání ve Křtinách se seznámil ze svou ženou, která odtud pocházela. Jana Kniese oslovila tamní příroda plná krasových jevů, jeskyní, propastí, propadání a podzemních potoků. Rád chodil do „Dračí díry“, jak se tehdy říkalo jeskyni Výpustek. Podílel se na objevech v dalších lokalitách, jakými byla Pekárna, Býčí skála, Kůlna, Michálka, Balcarka, Verunčina jeskyně a další. Své nálezy z jeskyní odevzdával do Moravského zemského muzea, kde se seznámil s krasovými badateli, kteří podporovali jeho úsilí. Jako učitel byl ve své době „problémový“, protože svému bádání se věnoval po nedělích v době, kdy ostatní lidé chodili do kostela na mši. Roku 1881 nastoupil Jan Knies do služby v Rovečném a zde i na dalších místech svého působení a věnoval se dále svému geologickému a archeologickému výzkumu. Prozkoumával Mladečské jeskyně, známé jsou jeho vykopávky v Předmostí či okolí Bořitova. V roce 1905 zakoupil ve Sloupu pozemek, kde nechal vystavět muzeum, které bylo slavnostně otevřeno 8. července roku 1906. Zde byly soustředěny jeho sbírky a nálezy. Roku 1922 předal toto muzeum Moravskému zemskému muzeu. Na sklonku svého života odešel na odpočinek do Starého Lískovce u Brna. Jan Knies zemřel 5. března 1937.\n\n\"Pravěké nálezy ve Štramberku\", 1929, Štramberk.\n\n"}
{"id": "468441", "url": "https://cs.wikipedia.org/wiki?curid=468441", "title": "Saint-Jacques (stanice metra v Paříži)", "text": "Saint-Jacques (stanice metra v Paříži)\n\nSaint-Jacques je nepřestupní pozemní stanice pařížského metra na lince 6 ve 14. obvodu v Paříži. Nachází se na úrovni vozovky na \"Boulevardu Saint-Jacques\" na křižovatce s ulicemi \"Rue du Faubourg Saint-Jacques\" a \"Rue de la Tombe Issoire\". Hned za stanicí směrem na Charles de Gaulle – Étoile se trať noří do podzemí. V opačném směru pozvolna vyjíždí na viadukt.\n\nStanice byla otevřena 24. dubna 1906 při zprovoznění úseku Passy ↔ Place d'Italie. V roce 1903 se oddělil od linky 1 úsek počínaje stanicí Étoile a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla právě 24. dubna 1906 rozšířena od stanice \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dne 12. října 1942 byl celý úsek \"Étoile\" ↔ \"Place d'Italie\", a tedy i stanice \"Saint-Jacques\", opět odpojen od linky 5 a spojen s linkou 6, která tak získala dnešní podobu.\n\nJméno stanice znamená svatý Jakub a bylo odvozeno od názvů několika zdejších ulic. \"Rue Saint-Jacques\" je prastarou silnicí z ještě římského období, která vedla z Lutetie na jih do Orléans (tehdy Genabum) a nazývala se \"via Superior\". Stala se ústřední ulicí tehdejšího města Lutèce, které se nacházelo zhruba na území dnešní Latinské čtvrtě.\n\nDnešní název se objevuje již kolem roku 1230 podle poutníků, kteří od kostela Saint-Jacques-de-la-Boucherie (dnešní Věž Saint-Jacques) procházeli ulicí na svatojakubskou pouť do Santiaga de Compostely. \"Rue Saint-Jacques\" začíná na nábřeží Seiny a pokračuje jako \"Rue du Faubourg Saint-Jacques\".\n\nStanice má pouze jeden vchod.\n"}
{"id": "468447", "url": "https://cs.wikipedia.org/wiki?curid=468447", "title": "Bitva u Eggmühlu", "text": "Bitva u Eggmühlu\n\nBitva u Eggmühlu (nebo též Bitva u Eckmühlu) byla bitvou napoleonských válek. Bitva skončila vítězstvím císaře Napoleona nad rakouskou armádou.\n\n9. dubna 1809 vyhlásilo Rakousko Francii válku. Napoleon okamžitě vpadl do Bavorska se silnou armádou. 21. dubna napadl rakouské síly u Landshutu. Mezitím u Eggmühlu byl maršál Davout napaden jádrem rakouských sil.\n\nDavout se tvrdě bránil až do večera, kdy boje utichly. Další den dorazil Napoleon s dalšími silami. Francouzi zahájili protiútok. Rakušané museli nakonec po odvážné obraně ustoupit.\n\nPo bitvě se Napoleon vydal na Vídeň, ale tam prohrál u Aspern. Tuto porážku Rakušanům následně oplatil u Wagramu. Po té byl uzavřen mír.\n"}
{"id": "468450", "url": "https://cs.wikipedia.org/wiki?curid=468450", "title": "Infocentrum Třinec", "text": "Infocentrum Třinec\n\nInfocentrum Třinec (dále jen \"IC\") je oficiální turistické informační centrum ČR. IC v Třinci provozuje Knihovna Třinec.\n\nZákladní funkcí městského informačního centra je poskytování bezplatných veřejných informačních služeb. Nadstavbou klasického turistického informačního centra, které se zaměřuje na turistické informace a informace o cestovním ruchu, poskytuje městské informační centrum informace občanské, tzn. že slouží nejen návštěvníkům, ale také obyvatelům města.\n\nV rámci poslání infocentrum shromažďuje informace a vytváří \"komplexní informační databázi města\".\nInfosystém obsahuje turistické, kulturní a všeobecné informace:\n\nInformace uložené v databázi jsou přístupné veřejnosti všemi dostupnými formami – verbálně, telefonicky, mailem nebo prostřednictvím tiskovin.\nPermanentní celoroční informovanost je zajištěna prostřednictvím vlastních průběžně aktualizovaných internetových stránek.\n\nPřipravuje návrhy na tvorbu propagačních materiálů města, prezentuje město na veletrzích turismu a cestovního ruchu a s okolními infocentry spolupracuje na projektech napomáhajících rozvíjení a propagace nového projektu turistického regionu Těšínské Beskydy.\n\nMIC je oficiálním členem Asociace turistických center ČR (A.T.I.C.) a certifikovaným informačním centrem ČR podle normy jakosti ISO. Tento certifikát přiděluje Česká centrála cestovního ruchu – CzechTourism.\n\n"}
{"id": "468463", "url": "https://cs.wikipedia.org/wiki?curid=468463", "title": "Mswati III.", "text": "Mswati III.\n\nMswati III. Svazijský (* 19. dubna 1968) je současný král Svazijského království. Jedná se o posledního absolutistického monarchu v Subsaharské Africe. Král si často získává pozornost mezinárodního tisku při výběru nové ženy, zejména poté, co si v roce 2004 vybral šestnáctiletou svazijskou Miss Teenage. V současné době má 15 žen.\n\nKrál je kritizován také za to, že si žije i na poměry západních zemí v luxusu ze státních peněz, přestože obyvatelé jsou obdobně jako ve většině dalších afrických zemí vesměs velmi chudí. Ve Svazijsku je navíc největší výskyt viru HIV a AIDS na světě.\n\nMswati III. je nejmladší z 210 dětí svého otce Sobhuzy II., který měl manželek sedmdesát. Byl narozen jako Mokhosetive, což znamená \"„král všech národů\"\". Vyrůstal v královské rezidenci Etjeni, kde měl chůvu sestru své matky. Vzdělání získal na královské škole Masundvwini a v roce 1970 na škole Lozitha Palace. Na krále Mswatiho III. byl korunován ve věku 18 let.\n\nJeho oficiální rezidencí je Svazijský královský palác v Lobambě. V posledních letech jej podle médií musely opustit tři královy manželky. Poslední královna LaGija utekla z paláce v roce 2012 s tím, že byla roky týrána. Dvanáctá královna Nothando Dubeová byla údajně bita a týrána poté, co byla přistižena při nevěře s ministrem spravedlnosti. Mswati ji nechal unést a oženil se s ní, když jí bylo teprve 16 let.\n"}
{"id": "468467", "url": "https://cs.wikipedia.org/wiki?curid=468467", "title": "Kermánšáh", "text": "Kermánšáh\n\nKermánšáh (persky کرمانشاه, kurdsky کرماشان) je hlavní město provincie Kermanšáh ležící 525 km od Teheránu v západní části Íránu, přibližně 120 km od hranice s Irákem. Žije v něm přibližně 820 000 obyvatel. Většina populace hovoří persky a kurdsky.\n\nKlima města je kontinentální ovlivněné bezprostřední blízkostí pohoří Zagros. Srážek je díky vyšší nadmořské výšce o něco více. Zimy jsou poměrně studené a na jaře a na podzim obvykle prší. V zimě lze většinou po několik týdnu spatřit sněhovou pokrývku. Léta jsou horká.\n\nKermanšáh je významné průmyslové centrum; důležitý je petrochemický, textilní a potravinářský průmysl, významná je také výroba koberců, cukru a elektrických zařízení.\n\nPo islámské revoluci bylo město oficiálně přejmenováno na \"Bachtarán\" (doslova \"Západní město\"), protože vadil odkaz na šáha v názvu. Nové pojmenování se ale neujalo a proto bylo roku 1995 rozhodnuto o návratu k původnímu názvu.\n\n"}
{"id": "468469", "url": "https://cs.wikipedia.org/wiki?curid=468469", "title": "Věž Saint-Jacques", "text": "Věž Saint-Jacques\n\nVěž Saint-Jacques (francouzsky \"Tour Saint-Jacques\" neboli \"Věž svatého Jakuba\") je pozdněgotická věž v Paříži. Nachází se na malém náměstí s parkovou úpravou ve 4. obvodu. Je vysoká 52 m a patří k významným památkám města. Od roku 1998 je věž zařazena na seznam světového dědictví UNESCO jako součást Svatojakubské poutní cesty ve Francii.\n\nVěž byla vystavěna v letech 1508–1522 a je jediným pozůstatkem kostela Saint-Jacques-la-Boucherie, který od roku 1259 sloužil jako oficiální kostel pařížského cechu řezníků (fr. \"boucher\"). Kostel byl v 16. století výrazně přestavěn a v roce 1797 až na věž zbořen.\n\nV roce 1824 zde byla umístěna slévárna olověných broků. V roce 1836 koupilo věž město Paříž a zřídilo okolo veřejný park. V roce 1856 byla prohlášena za historickou památku.\n\nMezi lety 1854–1858 byla věž zrestaurována. Po dalších mnoha letech, v roce 2001 musela ovšem být věž zahalena, aby odpadávající části kamenné výzdoby neohrožovaly chodce. Druhá rozsáhlá oprava poté proběhla v letech 2006–2009 s nákladem 8,3 miliónů eur.\n\nV hale věže se nachází socha fyzika Blaise Pascala, který na věži prováděl barometrická měření. Od roku 1891 je na vrcholu umístěna malá meteorologická stanice.\n\nVěž inspirovala v roce 1856 spisovatele Alexandra Dumase k napsání divadelní hry \"La tour Saint-Jacques-la-Boucherie\".\n\n"}
{"id": "468473", "url": "https://cs.wikipedia.org/wiki?curid=468473", "title": "Balthasar Kademann", "text": "Balthasar Kademann\n\nBalthasar Kademann (též \"Cademann\" či \"Kadelmann\") (* 1533 v Ostrandu – 17. října 1607 v Pirně) byl německý luterský teolog a duchovní.\n\nStudoval v Míšni, Lipsku a ve Wittenbergu. Po studiích působil jako rektor škol, diakon a farář na několika místech, mimo jiné i České Kamenici. Roku 1576 odešel do Drážďan, kde se stal domácím kazatelem Hannse Georga z Mansfeldu a následně roku 1579 dvorním kazatelem. Od roku 1587 působil (s krátkou přestávkou v roce 1591) jako superintendent v Pirně.\n\nPatřil k zastáncům luterské ortodoxie a odpůrcům kalvinismu.\n\n"}
{"id": "468475", "url": "https://cs.wikipedia.org/wiki?curid=468475", "title": "Emil Sirotek", "text": "Emil Sirotek\n\nEmil Sirotek (20. března 1937 Praha – 1. října 1999 Praha) byl český kameraman.\n\nByl spolupracovníkem řady významných českých režisérů, například Jaromila Jireše, Václava Vorlíčka nebo Věry Plívové-Šimkové.\n\n\n\n"}
{"id": "468476", "url": "https://cs.wikipedia.org/wiki?curid=468476", "title": "Kepka", "text": "Kepka\n\nPříjmení Kepka nosí více různých osobností:\n\n\n"}
{"id": "468480", "url": "https://cs.wikipedia.org/wiki?curid=468480", "title": "Karel Jan Rudzinsky", "text": "Karel Jan Rudzinsky\n\nKarel Jan Rudzinsky (2. června 1751 – 28. dubna 1818) byl architekt a ředitel knížecích lichtenštejnských hamrů na jejich pozořickém panství v Adamově a v Josefově.\n\nNarodil se v Opavě v rodině Matyáše Josefa Rudzinského, který byl potomkem polské šlechty z Mazurska. Otec byl vysoce postaveným úředníkem u Lichtenštejnů a v jeho šlépějích pokračoval i Karel. Ten kromě své práce měl i velkou zálibu, kterou byla příroda v Moravském Švýcarsku, jak se tehdy říkalo Moravskému krasu. Začal sbírat minerály a zkameněliny. 26. června 1784 podnikl výpravu na dno Macochy, kterou zmapoval. O této výpravě podal osobně zprávu císaři Josefu II., od něhož získal darem zlatou tabatěrku. Později byl jmenován hospodářským radou.\n\nV roce 1790 pracoval na valtickém zámku na stavbě zámeckého divadla a na dalších drobných úpravách předzámčí. Divadlo ještě v roce 1793 rozšířil.\n\nZemřel v Brně v Dřevní ulici, dům č. 131.\n"}
{"id": "468482", "url": "https://cs.wikipedia.org/wiki?curid=468482", "title": "Měkký vřed", "text": "Měkký vřed\n\nMěkký vřed, jinak též známý jako ulcus molle či chankroid, je sexuálně přenosná nemoc, jejímž původcem je gramnegativní bakterie \"Haemophilus ducreyi\". Projevuje se často mnohočetnými vřídky v oblasti genitálu (u mužů na žaludu penisu, předkožce a uzdičce). V případě neléčení nemoci dochází ke spojování vřídků ve velká ložiska a přenosu infekce do mízních (lymfatických) uzlin v oblasti třísel, jejich následnému zduření, prasknutí a vytvoření píštěle, z níž vytéká žlutozelený hnis s příměsí krve. Nemoc je přenosná pouze pohlavním stykem a její lokalizace mimo genitál je velmi vzácná (zahrnuje prsty, rty a mandle).\n\nInkubační doba nemoci kolísá a pohybuje se mezi několika hodinami až pěti dny; v průměru pak trvá 2 až 3 dny. Vyskytuje se především v zemích tropického a subtropického podnebného pásu v Africe a Asii. Mimo tyto oblasti se vyskytuje velmi vzácně, a to v důsledku migrace obyvatel. Léčba probíhá antibiotiky.\n\n"}
{"id": "468489", "url": "https://cs.wikipedia.org/wiki?curid=468489", "title": "Ondřej Kepka", "text": "Ondřej Kepka\n\nOndřej Kepka (* 28. září 1969 Praha) je český herec, režisér, scenárista, moderátor a fotograf, synovec herce Jaroslava Kepky, syn herečky Gabriely Vránové a Jiřího Kepky, profesora matematiky.\n\nZačínal jako dětský herec od svých šesti let, kde účinkoval nejen v několika dětských filmech, ale i v Československém rozhlase. Mimo jiné hrál i v seriálu \"Arabela\" a \"Arabela se vrací\". Po maturitě na gymnáziu vystudoval nejprve herectví na pražské DAMU, zde absolvoval v roce 1992, poté studoval režii na pražské FAMU, zde absolvoval v roce 1996. Vystupoval v Divadle pod Palmovkou a ve Studiu GAG Borise Hybnera. Pravidelně moderuje pořad \"Noční Mikrofórum\" na Dvojce Českého rozhlasu.\n\nV listopadu 2017 se stal prezidentem české Herecké asociace.\n\n\n\n\n\n"}
{"id": "468491", "url": "https://cs.wikipedia.org/wiki?curid=468491", "title": "František Josef Schwoy", "text": "František Josef Schwoy\n\nFrantišek Josef Schwoy (11. prosince 1742, Velké Heraltice, Slezsko – 10. října 1806, Mikulov) byl historiograf, topograf a genealog, který se zabýval historií a topografií Moravy.\n\nPo studiích na jezuitském gymnáziu v Tuřanech a pak v Brně nastoupil dráhu státního úředníka. Jeho kariéra vyvrcholila ve funkci zámeckého hejtmana v Mikulově, kde ve věku 64 let i zemřel.\n\nRozsáhlý místopisný materiál vydal ve svém několikasvazkovém díle \"„Topographie vom Markgrafthum Mähren“\" (\"Topografie markrabství moravského\")\" z let 1786 – 1793. Při svém bádání vycházel z četných pramenů a originálních manuskriptů 14. – 16. století, které zčásti dnes již neexistují.\n\nJeho pozůstalost koupil hrabě Hugo František Salm, který ji roku 1818 daroval do nově vytvářených sbírek Františkova musea v Brně (dnes Moravské zemské muzeum), založeného v předchozím roce 1817; zde je uložena dodnes.\n\n\n"}
{"id": "468492", "url": "https://cs.wikipedia.org/wiki?curid=468492", "title": "Michal Mejstřík", "text": "Michal Mejstřík\n\nMichal Mejstřík (* 6. června 1952 Kolín) je český ekonom, profesor Univerzity Karlovy.\n\nVystudoval ekonometrii na Vysoké škole ekonomické v Praze a poté pracoval v Ekonomickém ústavu Československé akademie věd. Titul kandidáta ekonomických věd (CSc.) získal za svůj akademický výzkum v oblasti hodnocení projektů a svá studia završil na London School of Economics (1990-1991) a podílel se na založení Centra pro ekonomický výzkum a postgraduální vzdělání (CERGE), v němž působil postupně jako vědecký tajemník a výkonný ředitel. Je profesorem ekonomie na Univerzitě Karlově, kde přednáší kurzy bankovnictví a finance a vede výzkum. Tamtéž v letech 1993-2010 jako ředitel vybudoval prestižní české univerzitní pracoviště Institutu ekonomických studií na Fakultě sociálních věd. Publikoval přes 150 odborných publikací, které jsou zejména v zahraničí hojně citovány. Je členem Společnosti evropských univerzit pro finanční výzkum (SUERF). V posledních 20 letech opakovaně působil jako externí konzultant mezinárodních organizací (USAID, Světové banky, Evropské komise ve střední a východní Evropě i Asii - Kazachstán, Kyrgyzstán, Čína), české vlády a řady korporací samostatně či prostřednictvím společnosti EEIP, a.s.\n\nVedle finančního poradenství pomohl zavést do české legislativy zpracování studií dopadů regulace na podnikání (RIA), koordinoval zpracování řady těchto dopadových studií a v letech 2011-2015 předsedal expertní komisi RIA při Legislativní radě vlády. V roce 2001-2 společně řídil poradenský tým při zásadní akvizici českého plynárenství skupinou RWE v hodnotě 4,1 mld. euro, na což navázalo 12 let postakvizičního poradenství. V letech 2002-2008 byl místopředsedou dozorčí rady ve společnosti Východočeská plynárenská, členem dozorčí rady v Západočeské plynárenské a Severomoravské plynárenské.\n\nVedl řadu týmů ve firemních restrukturalizacích (ČKD Dopravní systémy, Kongresové Centrum Praha aj.). Od listopadu 2009 do září 2011 byl předsedou dozorčí rady ČSA. Od března 2011 do června 2014 zastával funkci předsedy dozorčí rady nově vzniklého Českého Aeroholdingu a vedl úspěšný vyjednávací tým s EK pro relevantní otázky státní pomoci ČSA a vzniku Českého Aeroholdingu.\n\nOd roku 2009 do roku 2014 byl členem Národní ekonomické rady vlády (NERV), kde zodpovídal za oblast konkurenceschopnosti a zahraničního obchodu. Pod jeho vedením vznikla v roce 2011 široce diskutovaná studie Rámec strategie mezinárodní konkurenceschopnosti. Kombinovaný tým NERV a Ministerstva průmyslu a obchodu společně vedený jím a Martinem Tlapou pak rozpracoval platnou strategii mezinárodní konkurenceschopnosti ČR, oceněnou také OECD.\n\nNyní místopředseda, v letech 2011-2014 předseda Mezinárodní obchodní komory Česká republika (ICC International Chamber of Commerce) a dlouholetý člen World council ICC a skupiny globálních poradců ICC pro hospodářskou politiku a G20. Nyní také místopředseda Czech Gulf Business Council (CGBC), Czech-African Business Council aj.\n\n"}
{"id": "468493", "url": "https://cs.wikipedia.org/wiki?curid=468493", "title": "Bahía Honda", "text": "Bahía Honda\n\nBahía Honda ( \"Hluboká zátoka\") je město a přístav ležící u stejnojmenného, téměř uzavřeného zálivu. Město leží na severozápadně Kuby, zhruba 70 km západně od hlavního města Kuby Havany v provincii Pinar del Río.\n\nRozloha města je cca 784 km² a počet obyvatel se odhaduje na 45 968 (2004).\n\nV letech 1901–1934 byla v zálivu Bahía Honda jedna ze dvou amerických základen na Kubě, tou druhou a větší byla základna Guantánamo. V roce 1934 však prezident Spojených států amerických Franklin Delano Roosevelt vyhlásil pro oblast styků se zeměmi Latinské Ameriky doktrínu „dobrého sousedství“. V souvislosti s ní byla v květnu téhož roku mezi USA a Kubou podepsána Smlouva o vzájemných vztazích, která obsahuje i ustanovení týkající se pronájmu základen. USA vrátily Kubě přístav Bahía Honda a prosadily za to rozšíření základny Guantanámo o 10 km² na dnešních 117,6 km².\n\n"}
{"id": "468494", "url": "https://cs.wikipedia.org/wiki?curid=468494", "title": "Tatra 163", "text": "Tatra 163\n\nTatra 163 je nákladní automobil vyráběný firmou Tatra mezi lety 1999 a 2015. Častěji je známý pod slovním označením Tatra Jamal - pojmenování vzešlé ze soutěže po ruské oblasti s extrémními podmínkami, kde se vozy patrně ale neobjevily a automobilka později poté, co jméno Jamal ztratilo důvěru zákazníka, deklarovala, že dále bude používat výhradně již jen číselné označení řady T 163. Méně jsou známa jména Hemang - verze 31RSK8 38 230 6x4.2R montovaná z CKD sad a části domestikovaných dílů v indické firmě BEML a Jieka - původně verze s klasickým odpružením zadních náprav jen listovými pery určená pro Čínu - došlo ale jen na prototyp (31ESK1 30 230 6x6.2).\n\nJako poslední byla smontována vozidla čísla podvozku 1716 a 1717 v prosinci 2014.\n\nPůvodně byl vůz zamýšlen jen pro nejtěžší podmínky Sibiře, kde jeho uspořádání přináší hned několik výhod: polohu řidiče mezi nápravami v místě menších vertikálních zrychlení a výchylek při jízdě v terénu, lepší rozložení hmotnosti a menší zatížení přední nápravy, větší deformační zónu před řidičem, přístupnější část motoru při opravách v těžkých klimatických podmínkách, kdy je zároveň zachována možnost snadného přístupu do prostornější kabiny (paradoxně je ale umístěna o něco výše než u trambusu T 815). První skici (Technické muzeum Kopřivnice a stránky autora) a maketa designera Jiřího Španihela počítaly s použitím menší oblejší kabiny dodávky GAZ Gazela s velkým sklonem čelního skla, ale dynamické zkoušky samotné kabiny prakticky ukázaly, že ta pro vozidlo nemá dostatečnou odolnost a její dodatečné vyztužení by bylo neekonomické. Proto byla pro vozidlo použita kabina upravená v přední části ze standardního trambusu T 815 s vypuštěným tunelovým krytem motoru uvnitř. Tvar napojení a původní delší kapoty pochází od stejného návrháře.\n\nNesklopná kabina je až třímístná (byť v lomech jen zřídka obsazena více než jen řidičem) s kapotou, přestože se kapotová kabina pro evropské sklápěče dnes téměř nepoužívá - v době vzniku se sériově vyráběla jen podobně odvozená kapotová Scania. Vpřed sklopná kapota motoru je laminátová s kovovým krytem motoru, zbylá většina kabiny je kovová. Její uložení bylo pozměněno, aby se v případě potřeby dala v servisu kabina přizvednout kolem zadního uložení dozadu pro lepší přístup k motoru.\n\nPůvodně měly vozy kapotu delší, později byla přední část o 295 mm zkrácena pro vyhovění legislativní délky soupravy na úkor přístupnosti motoru. První prototyp 36ASK1 36 270 6x6.2R byl vystaven na brněnské výstavě Autotec 1997, měl atypickou polohu skříně baterií, turbodmychadla motoru, kompresor ještě vzadu a tak jako prototyp 2 měl ještě i ploché 4dílné čelní sklo a filtr vzduchu za kabinou s klasickou \"kobrou\" sání nad střechou. 2. prototyp nesl i označení ještě jako vozidlo 815-2 : 24BSK8 36 270 6x6.2R a absolvoval zkoušky v reálném provozu na Sibiři. Postupně se ale provedení motoru prakticky sjednotilo, kompresor se odstěhoval na přední víko motoru a byl kvůli kombinovanému pérování zadních náprav posílen na dvouválec, filtr sání pod kapotu a odlišnost od motoru trambusu byla již minimální (sklon chladiče oleje, nalévání oleje přes odstředivý čistič a další drobnosti). Jeden samotný upravený podvozek pobýval určitou dobu v Rusku, kde se stal základem realizace společného projektu s firmou ZIL - ta dodala kabinu, kapotu a korbu, ale po krátkých zkouškách kompletního vozu se podvozek vrátil do Kopřivnice, hlavní díly byly použity pro prototyp Jieka a projekt dále nepokračoval.\n\nDo Tatry Jamal se montovaly motory Tatra řad T3B-928 (Euro I-II), T3C-928 (Euro III) a T3D-928 (Euro IV-V), nejčastěji používaným motorem byl T3C-928-81. Seznam všech motorů:\n\nPřevodovka měla deset nebo čtrnáct stupňů.\n\nTatra Jamal se vyráběla v min. 7 různých variantách. Každá varianta měla jinak provedenou korbu nebo zadní část podvozku. Většina Hemangů (31RSK8 38 230 6x4.2R) měla kvůli ceně pohon jen čtyř zadních kol, zato ale náprav zvýšené nosnosti (tzv. \"supertěžká\" varianta KingFrame) a vzhledem k teritoriu montovanou klimatizaci. Ostatní T 163 mají hnaných všech šest kol, přičemž pohon přední nápravy je řaditelný.\n\nPodvozek využívá stejných komponent jako vozy T 815 řady TerrNo1.\n\nPo představení prototypu se ukázalo, že o vozidlo je zájem i v jiných teritoriích a vznikly tak další verze - ať již plně legislativní pro střední Evropu, tak např. verze \"pracovní stroj\" s motorem emisní homologace \"off road\" pro provoz v lomech, ale s možností přesunu bez nákladu po veřejných komunikacích, či verze na větších \"tankových\" kolech vyšší nosností za cenu horší manévrovatelnosti.\n\nSpeciální kapitolou byl vůz provedení pro teritorium \"Brazílie\" (35ESK4 33 230 6x6.2), který se vyznačoval ještě dlouhou kapotou, použitím motoru Euro II s odvzdušněním klikové skříně do sání montovaného do rámu vozu s podélným sklonem kvůli přímo na motor montované souosé brazilské spojce a převodovce ZF. Celý záměr montáže vozů v Brazílii (byla vydána kompletní výrobní a obchodně-technická dokumentace) a připravován výrobní areál ale zkrachoval (předznamenáním bylo již brazilské výstavní faux pas) a existující prototypy byly prodány většinou v ČR.\n\nNěkolik samotných kabin bylo prodáno do Ruska pro vozy projektu \"Kremenčuk\".\n\nMistrovství Evropy v okruhových závodech tahačů se účastnil od r. 2000 Stanislav Matějovský, původně v týmu Šmídl Truck Racing (v sezóně 2003 jej do konce týmu na přelomu 2003/4 za volantem Tatry Jamal Evo IV nahradil Adam Lacko, skončil v seriálu na 5. místě) s kapotovým speciálem s označením Tatra SRT (Super Race Truck), později Jamal; motor upravený nebo tovární R6 MAN D2866LF (objem 12 L), později SMR 126R, upravená trambusová kabina MAN L2000, automatická 5°převodovka ZF 5HP600, který měl ovšem s vozem Jamal společné pouze to, že jeho druhá a další generace vznikala v dílnách vývoje v Kopřivnici s podporou továrny, měl podobný tvar umně naroubované kapoty a na ní nesl stejné logo. Jedním z důvodů bylo, že seriálu se mohly dále účastnit pouze vozy evokující produkty existujících firem a to vedlo k nucené změně z dříve používaného základu silničních tahačů LIAZ, respektive Škoda, ačkoliv návěsový tahač Jamal, navíc ve čtyřkolovém provedení, nikdy z kopřivnické továrny nevyjel a rozhodně bychom v jeho závodní verzi marně hledali výkyvné polonápravy nebo cokoliv jiného, typického pro vozy Tatra. Důvodem, tehdy vedle špičkového Cat poměrně ojedinělého kapotového uspořádání vozu navřeného v původní verzi Hans-Georgem von der Marwitz, byla lepší aerodynamika, rozložení hmotnosti na nápravy a tím i vhodnější dynamické vlastnosti vozu kolem všech - příčné, podélné i svislé osy při akceleraci, brzdění i v zatáčkách. S. Matějovský (*29.7.1961) se s vozem Tatra Jamal EVO II týmu Hasseröder Tatra Team stal v roce 2001 ve třídě Super Race Truck skupiny B (slaběji obsazená skupina speciálů s restriktory sání turbodmychadla, tím nižším výkonem motoru a menšími povolenými úpravami) mistrem Evropy ETRC. 2 vozy Evo III postavené pro ročník 2002 pro další jezdce týmu Hasseröder byly následně přestavěny německým týmem Deutsche Post World Net Truckteam na trambus PAM 03 MAN - kabiny MAN L2000 (nyní bez kamuflujících úprav) byly posunuty vpřed, dostaly logo MAN, upravený podvozek a Marcus Oestreich skončil v seriálu 2003 na 2. místě. Následovala další přestavba těchto vozů na siluetu VW Titan s krátkou kapotou, která byla vítěznou v ročnících 2004 a 5, kdy seriál evropského poháru skončil a byl nahrazen evropským mistrovstvím s odlišnými pravidly.\n\nInstaForex Loprais Team upravil svůj závodní speciál 4x4 pro pouštní maratony s podvozkem a prodlouženou kabinou Tatra poháněný motorem Deutz BF8M 1015CP do verze \"Jamal\" s podobnou kapotou v roce 2011. Aleš Loprais s ním vyhrál Silk Way Rallye 2011 a bojoval o prvenství na Rallye Dakar 2012, (startovní číslo 504 Aleš Loprais - Michal Ernst - Petr Almáši), kde v den svých narozenin v neměřeném spojovacím úseku etapy aktuálně na 2. pozici havaroval.\nS kapotovou verzí se po roce s trambusem vrátil až na Silk Way Rallye 2013, kde se sžíval s novým vozem, tentokráte se střední kabinou a motorem Renault, připraveným týmem okruhových tahačů MKR, se kterým obsadil v následující Rallye Dakar 2014 (#504 Aleš Loprais - Serge Bruynkens - Radim Pustějovský) celkově 6. místo za Kamazy a Ivecem. Finální přípravy vozu zvaného \"Queen 69\" na ročník 2015 s motorem Gyrtech zhatilo rozhodnutí technického komisaře - vůz Jamal se nikdy sériově nevyráběl jako čtyřkolový, navíc se střední kabinou - to bylo patrně spolu s imitací nárazníku důvodem diskutovaného rozhodnutí - až dosud s přejímkou stejného provedení vozu zásadní problém nebyl, podle komisaře byl vůz ale dosud připuštěn podmíněně a nový vůz výtky neodstranil. A. Loprais využil proto nabídku k účasti v týmu Eurol VEKA MAN.\n\nNa rallye Dakar 2014 se s kapotovým vozem 4x4 (s krátkou kabinou a originální kapotou) Tatra objevil také další tým : Astana Dakar Team / Bonver Dakar Project - #542 Artur Ardavičus - Alexej Nikižev - Radim Kaplánek celkově obsadili 14. místo (motor Gyrtech Caterpillar odvozený stájí okruhových tahačů Buggyra). Pozměněná posádka s mechanikem Danielem Kozlovským vyhrála s č. 553 kategorii kamiónů na španělské Baja Aragón 2014, předtím tým BDP uspěl také na polské Baja Drawsko 2014. Pro dakarský ročník 2015 tým změnil dodavatele motoru na MKR Renault DXi-13 a připravil 3 vozy : modrý #515 Artur Ardavičus - Alexej Nikižev - Daniel Kozlovský (nejlépe 9. v 6. a 9. etapě, celkově nejlépe 13. po 1. etapě, v cíli 22.), žlutý #517 Tomáš Vrátný - Jaroslav Miškolci - Milan Holáň (nejlépe 8. v 5. etapě, celkově 11. po 5-7.etapě, v cíli 14.), červený #539 Robert Jan Szustkowski - Jaroslaw Kazberuk - Filip Škrobánek (nejlépe 12. v 8. etapě, celkově 18. po 9-11. etapě, v cíli 19.). Během roku 2015 se tým opět účastnil Carmont Baja Drawsko Pomorskie - Kalisz Pomorski (2. #140 Vrátný - Miškolci - Škrobánek, 4. #138 Ardavičus - Falkov - Hřava), Baja Aragón Zaragoza - Teruel (4. #402 Ardavičus - Nikižev - Hřava, 5. #405 Vrátný - Miškolci - Škrobánek) a nově Rallye OiLibya du Maroc (23. #470 Vrátný - Miškolci - Martinec), vítězství ze 3 kamiónů získala posádka #501 Artur Ardavičus - Alexej Nikižev - Jakub Hřava na Pharaons Rally (12. mezi automobily). Dakaru 2016 se účastnily posádky #513 Tomáš Vrátný - Jaroslav Miškolci - Milan Holáň (celkově 16., nejlépe 7. v 9. etapě a 14. po 2. etapě), #515 Artur Ardavičus - Ignat Falkov - Jakub Hřava (11., nejlépe 6. v 9. a 10. etapě) a #521 1. handicapovaný řidič kamionu, který dojel do cíle dakaru Albert Llovera - Charly Gotlib - Jaromír Martinec (35., nejlépe 24. v 8. etapě a 32. po 9. etapě).\nZávodu Silk Way 2016 se zúčastnila jako jediná česká stáj BDP s 2 vozy: #304 Artur Ardavičus - Serge Bruynkens - Filip Škrobánek (13.) a #307 Tomáš Vrátný - Jaroslav Miškolci - Jaromír Martinec (celkově 11. v kategorii truck).\n\nDakaru 2017 se účastnil jediný vůz červený #538 opět s posádkou Albert Llovera - Charly Gotlib - Jaromír Martinec, po průběžném stoupání polem do cíle dorazil na 24. místě.\nJeště o den dříve vyrazil žlutý vůz T.Vrátného na trať Africa Eco Race 2017 opravdu do Dakaru s posádkou #409 Jaroslav Valtr - Rostislav Plný - Filip Škrobánek, kde skončil celkově za Kamazem na 2. místě (vyhrál 3 etapy, 3x byl 2. a 4x 3.) před 3. posádkou #401 Ing.Tomáš Tomeček - Ladislav Lála s Tatrou 815 (1 etapové vítězství a 3x 2. pozice). Účast BDP na Baja Aragón 2017: #403 \"modrý\" Jamal evo II Tomáš Vrátný - Jaroslav Miškolci - Petr Vojkovský 2. za Liazem Gyrtech Martina Macíka, 4. #402 \"oranžový\" Jamal evo III Jaroslav Valtr - Rostislav Plný - Miroslav Zbranek, #405 \"červený\" Jamal evo I Rafael Tibau - Rafael Tibau jr. - Ing. Jaromír Martinec (6.) - posádka nahradila před startem A.Lloveru, kterého vyřadily zdravotní problémy. Silk Way Rally 2017 se s z vnějšího pohledu takřka nezměněnou Tatrou Queen 69 ReBorn s motorem Gyrtech zúčastnila posádka #305 Aleš Loprais - Khalid Alkendi - Milan Holáň; po 2. místě v úvodní etapě následovaly technické problémy s hydraulikou, spojkou (nedokončení 2.), dobíjením (nedokončení 5.) a chlazením, vynechání 3.,4. a 8. etapy a odstoupení v 9. etapě.\n\nJubilejního 40. dakaru 2018 se zúčastnila jen posádka InstaForex Loprais Teamu #504 Aleš Loprais - Ferran Marco Alcayna - Lukáš Janda s evolucí vozu Tatra Queen 69 ReBorn. Po vítězství v úvodní etapě posádka díky technických problémům klesala v průběžném pořadí a v 5. etapě byla nucena ze závodu odstoupit. Posádka #506 A.Loprais - Ferran Marco Alcayna - Petr Pokora se stejným vozem vyhrála absolutně 10. Morocco Desert Challenge 2018, na 4. místě mezi kamiony skončila jediná nasazená posádka BDP #511 \"modrý\" Jamal evo II Tomáš Vrátný - Jaroslav Miškolci - Ing. Jaromír Martinec.\nDvě posádky téhož týmu se zúčastnily španělské Baja Aragon 2018 - oranžová #502 Jaroslav Valtr - Miroslav Zbranek - Radim Kaplánek v kategorii zvítězila, modrá #504 Tomáš Vrátný - Jaroslav Miškolci - Ing. Jaromír Martinec skončila pátá.\n\nPosledního jihoamerického dakaru 2019 se účastnila posádka InstaForex Loprais Teamu #507 Aleš Loprais - Ferran Marco Alcayna - Petr Pokora s vozem Tatra Queen 69 ReBorn s motorem Gyrtech a skončila v celkové klasifikaci kamionů na 5. místě (nejlépe 2. v 10. etapě a celkově 5. po 5-7. a 9-10.). Spolu s Hinem na místě 9. byli jediní, kdo se vklínil v první jedenáctce mezi velké tovární týmy Kamaz, Iveco a Maz.\n"}
{"id": "468496", "url": "https://cs.wikipedia.org/wiki?curid=468496", "title": "Haemophilus ducreyi", "text": "Haemophilus ducreyi\n\nHaemophilus ducreyi je gramnegativní kokobacil, která je původcem sexuálně přenosné nemoci měkký vřed, známé též pod názvy ulcus molle či chankroid. Bakterie má tvar tyčky o délce 1,5–2,0 µm a je citlivá na zvýšenou teplotu a vyschnutí.\n\nPoprvé byla prokázána v roce 1889 italským vědcem Augusto Ducreyim.\n"}
{"id": "468504", "url": "https://cs.wikipedia.org/wiki?curid=468504", "title": "Povrch Merkuru", "text": "Povrch Merkuru\n\nPovrch Merkuru se velmi podobá povrchu pozemského Měsíce, jak ukázaly první detailnější snímky planety Merkur pořízené americkou sondou Mariner 10. Povrch je pokryt především obrovským množstvím kráterů, vzniklých srážkou s meteority a planetkami nejrůznějších velikostí (tzv. impaktní krátery). Jediný rozdíl mezi Měsícem a Merkurem je v tom, že na Merkuru neexistují objekty podobné tzv. měsíčním mořím, čili velké výlevy bazaltů v obřích pánvích, vzniklých po dopadech velkých těles. Mimo jiné se zde nacházejí rozsáhlé lávové výlevy a pravděpodobně i sinuous rilles, útvary připomínající říční koryta, která jsou spojena s impakty menších těles.\n\nNejvýraznějším povrchovým útvarem Merkuru je přes 1400 km se táhnoucí prohlubeň Caloris Basin, která je často považována za největší kráter ve sluneční soustavě.\n\nPlaneta byla navštívena zatím pouze sondami Mariner 10 v 70. letech a v prvním desetiletí 21. století sondou MESSENGER. Mariner 10 prolétl kolem planety celkem třikrát, načež odeslal na Zemi přes 2700 snímků, které pokryly povrch pouze z 45 %. Povrch planety je k roku 2009 zmapován tedy pouze z menší části. Snímky ukázaly svět podobný Měsíci s velice starou kůrou pokrytou značným množstvím impaktních kráterů od velikosti několika stovek metrů až 1300 kilometrů. U Merkuru nebyl identifikován žádný geologický proces, který by mohl omlazovat kráter jako např. desková tektonika na Zemi či lávové výlevy na povrchu Měsíce a tak se zde nachází mnoho kráterů v různém stupni eroze. Na povrchu se nachází i hory, které jeví značné známky rozrušení impakty jiných těles. Horstva jsou menšinovým činitelem, většinu povrchu nejspíše zabírají lávové planiny dvojího typu: \"mezikráterové planiny\" a \"hladké planiny\". Rozdíl mezi nimi je v četnosti kráterů, které se na nich nacházejí. Předpokládá se, že hladké planiny jsou mladšího stáří.\n\nOproti povrchu Měsíce či Marsu chyběly doklady sopečné aktivity na povrchu planety až do roku 2008, kdy sonda MESSENGER objevila sopky na povrchu. Předpokládá se, že během kontrakce obvodu Merkuru se mohla planeta zmenšit až o 0,1 %, což se projevilo masivním zvrásněním kůry a jejím popraskáním. Vznikly tak útesové zlomy vysoké několik kilometrů a dlouhé až stovky kilometrů. Od roku 2008 se pak povedlo na povrchu Merkuru identifikovat jak projevy efuzivního vulkanismu v podobě lávových proudů, tak i projevy explozivního vulkanismu v podobě uloženin pyroklastického materiálu. Odhaduje se, že efuzivní vulkanismus byl aktivní převážně před ~4,1 až 3,55 miliardami let, kdežto explozivní se odehrával od 3,9 až 1 miliardami let.\n\n"}
