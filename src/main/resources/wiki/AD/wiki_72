{"id": "501285", "url": "https://cs.wikipedia.org/wiki?curid=501285", "title": "Galerie Slováckého muzea", "text": "Galerie Slováckého muzea\n\nGalerie Slováckého muzea je galerie v Uherském Hradišti, součást Slováckého muzea. Od roku 1962 sídlí v Otakarově ulici v budově bývalé vojenské zbrojnice z 18. století, která po zrušení uherskohradišťské pevnosti sloužila dříve také jako pošta a skladiště. Budova galerie je nemovitou kulturní památkou.\n\nZáklady umělecké sbírky Slováckého muzea byly položeny brzy po zahájení jeho činnosti. První přírůstky byly odrazem velkého vlasteneckého nadšení těch, kteří se rozhodli svým darem podpořit nově vznikající, zatím velmi skromné centrum pro uchování kulturního bohatství oblasti jihovýchodní Moravy – Slovácka. Přestože poměrně široká část těchto aktivit byla orientována převážně na národopis, nemohlo být výtvarné umění vyčleněno z tohoto procesu, kterému byli bezprostředně účastni jak sběratelé, tak i sami umělci (např. Joža Uprka). Nebylo tedy náhodou, že už v první muzejní expozici v roce 1914 se dostalo poměrně velkého prostoru výtvarnému umění. Všechny tyto souvislosti pak sehrály svou roli v dalším rozšiřování umělecké sbírky. Dokonce i v mezidobí let 1918-1931, kdy muzeum po vyklizení výstavních prostorů v jezuitském klášteru setrvávalo ve velmi provizorních podmínkách, zájem o výtvarné umění byl prostřednictvím mnoha nadšenců stále udržován různými způsoby (např. přednášky, výstavy, založení Klubu přátel umění v roce 1920).\n\nV další vývojové etapě Slováckého muzea od roku 1931 se umělecký fond stal jeho trvalou součástí. Prvními kustody byli jmenováni pro tuto část nazvanou „moderní umělecká galerie“ malíři Ruda Kubíček a Jiří Heřman, v jejichž snahách bylo nejen rozšiřování sbírky o nová díla, ale také evidenční práce, restaurování, výstavy apod. Jejich zásluhou byla také dána větší možnost prezentaci tvorby místních umělců, kteří v mnoha případech věnovali muzeu své dílo. Záslužné pozornosti se dostalo i začínajícím výtvarníkům (Jaroslav Melichárek, Vladislav Vaculka), kteří si své rané tvůrčí pokusy mohli ověřovat na prvních veřejných vystoupeních – autorských výstavách.\n\nSympatické pracovní nadšení se z dnešního pohledu může mnohdy jevit jako poněkud amatérský pokus o muzejní práci, ale z těchto podmínek vyrostl solidní základ, z něhož čerpáme dosud. Mnoho raných prací tehdejších umělců by se ztratilo v čase, kdyby nebyly udržovány pravidelné kontakty podmiňované v mnoha případech i osobním přátelstvím. To také nepochybně sehrálo svou roli i v případech četných darů od místních soukromých majitelů. Jejich podpora se však projevovala i jinými způsoby, např. zapůjčováním výtvarných děl na výstavy, a vzhledem k omezeným finančním možnostem muzea také občasným finančním příspěvkem na nákup nových sbírek.\n\nKe zvýšení prestiže výtvarného oboru ve Slováckém muzeu přispěla i velká Výstava Slovácka 1937, kde ve vyčleněné obrazárně byla ve dvou částech představena celoživotní tvorba Joži Uprky. Třicátá léta 20. století přinesla mnoho pozitivního. I když stále ještě přetrvávaly tendence z minulosti, kdy se výtvarná díla s národopisnou tematikou používala také jako doplňující materiál pro výstavy jiných oborů, dá se už v této době mluvit o dosti uznávané pozici výtvarného oboru muzea.\n\nV roce 1940 byla poprvé vyslovena myšlenka, aby se muzeum ucházelo o budovu bývalé vojenské zbrojnice, která byla v té době v majetku města. V prvotních záměrech se uvažovalo, že po přiměřené opravě by zde mohly být prostory pro obory umění, historie a archeologie. Tento nápad bohužel zapadl ve starostech, které s sebou přinášela právě probíhající druhá světová válka. Po jejím skončení se kustodové věnovali ošetřování sbírkových předmětů, ale zároveň s obdivuhodnou aktivitou pokračovali v předešlé činnosti výstavní, přednáškové, badatelské, včetně navazování nových kontaktů (např. s Národní galerií v Praze).\n\nPřirozený vývoj směřující k profesionálnímu stylu muzejní práce se nevyhnul ani oboru umění. V roce 1955 nastoupil do Slováckého muzea historik umění PhDr. Vilém Jůza a vytvořil novou koncepci pro práci s uměleckým fondem. S ním přišla zcela nová etapa, v níž vědecké poznatky přinesly zásadní změny. V první fázi se dosavadním uměleckým sbírkám dostalo nového rozčlenění na část starší tvorby do 19. století a samostatný oddíl umění 20. století. Tím byla zavedena přehledná orientace ve struktuře sbírky a jejích mezerách, které bylo nutno postupně doplňovat. Současně se v této době pozvedla úroveň realizovaných výstav, jejichž sled byl výsledkem časově širšího plánování. Nejvýznamnějším počinem dr. Jůzy bylo získání budovy bývalé vojenské zbrojnice v Otakarově ulici č. 103, z níž chtěl vybudovat samostatnou galerii výtvarného umění.\n\nV roce 1958 byl zpracován projekt na poměrně rozsáhlou rekonstrukci, který řešil radikální přeměnu značně zchátralého barokního objektu. Za dobu své existence prošla tato budova řadou zásahů, které ji většinou dosti nešetrně přizpůsobovaly různým užitným účelům. Už na samém počátku, mezi rokem 1721 (kdy byl položen základní kámen a zpracovány první plány na výstavbu zbrojnice - Leandro Anquisola a Jacob Albl) a rokem dokončení 1723 došlo k mnoha změnám oproti původním nákresům. V konečném výsledku vznikla mohutná stavba, která se v půdorysné dispozici dvou pravoúhle sevřených křídel spolu s poměrně prostorným nádvořím stala jednou z výrazných dominant městské aglomerace. Novodobým zhodnocením této historické památky byl záslužně zachován jeden z architektonických dokladů minulosti a také byl vytvořen zcela nový prostor pro jeden z vědních oborů Slováckého muzea.\n\n21. říjen 1962, kdy byla budova bývalé zbrojnice poprvé představena veřejnosti jako nová galerie, lze považovat za jeden z těch významných okamžiků, které výrazně ovlivnily další vývoj muzea a zvláště pak samotné disciplíny dějin umění. 60. léta by se dala charakterizovat jako neobyčejně plodná v celém rozsahu činnosti galerie. Výsledky, kterých bylo dosaženo (aktivity sbírkotvorné, výstavní, přednáškové, výzkumné), položily pro budoucnost tak silný základ, že z této podstaty mohlo být čerpáno i v existenčně kritických 70. letech. V období svého bouřlivého vývoje doznala umělecká sbírka značného rozšíření, a to nejen kvantitativního, ale hlavně kvalitativního. V systematickém postupu byly získávány artefakty, které jednak doplňovaly stávající vývojovou řadu, jednak ale zcela nově vytvářely další okruhy moderního umění 20. století. To se týká zejména kolekce kreseb a grafiky, která v širokém záběru mapuje nejen umění regionální, ale také bohatý záběr další české tvorby. V různých počtech se do této sbírky podařilo získat práce Josefa Čapka, Václava Špály, Jana Zrzavého, J. Kremličky, J. Rambouska, Jana Trampoty, Ludmily Jiřincové, Ferdiše Duši a desítek dalších autorů, což z dnešního pohledu činí z tohoto fondu poměrně bohatý uměleckohistorický archiv.\n\nPo letech výrazného vzestupu se Galerie Slováckého muzea vlivem mnoha okolností a převážně v důsledku politicko-společenského vývoje dostala do útlumu, v němž určitou setrvačností přežívala. Byly chvíle, kdy bojovala o vlastní existenci, neboť se vyskytovaly i občasné úvahy o jejím zrušení. Na přelomu 70. a 80. let si budova opět žádala novou rekonstrukci, ovšem snahy muzea se nesetkaly s potřebnou odezvou a podporou. Bylo sice provedeno odvlhčení zdiva, které řešilo poměrně zásadní problém celého objektu, ale k důkladné rekonstrukci došlo až na počátku roku 1990. Proběhly nejen základní stavební práce, ale výraznou změnu prodělaly i veškeré interiéry, které byly vybaveny novým osvětlením a výstavním mobiliářem. 26. června 1992 se mohli první návštěvníci přesvědčit, že rekonstrukce celé budově velmi prospěla.\n\nDo prezentačního programu byly zahrnuty výstavy českých, moravských, ale také zahraničních umělců. V renovovaném přízemí vznikl další výstavní sál, v němž byla instalována stálá expozice. Pod názvem \"Umění jihovýchodní Moravy\" byla soustředěna kolekce prací významných osobností regionu a Uherskohradišťska, časově obsahující záběr od konce 19. století až po třetí čtvrtinu 20. století. V roce 1995 se podařilo rekonstruovat bývalý půdní prostor nad pravým křídlem budovy a k jeho využití byla zvolena expoziční kolekce. Dalším obohacením se staly i doplňkové kulturní akce - koncerty, divadelní představení a žánrově různorodá vystoupení. Galerie Slováckého muzea opět ožila a stala se zajímavým kulturním centrem s bohatou nabídkou pro široké spektrum návštěvníků. Tato etapa však trvala pouhých pět let.\n\nČervencová povodeň roku 1997 se na budově podepsala zvlášť citelným způsobem. Nová rekonstrukce si vyžádala náklady více než sedm milionů korun, na jejichž uhrazení se podílely nejen státní dotace, ale také nemalé dary od mnoha institucí i soukromých osob. Aby galerie mohla dále sloužit svému účelu, bylo nutno použít několika speciálních technologií. Opravená budova byla slavnostně otevřena 5. listopadu 1998.\n\nVědní obor dějiny umění, který se ve svém počátku nesměle profiloval vedle dominantních disciplín Slováckého muzea (národopis, archeologie), si v poměrně dlouhém vývoji vydobyl opodstatněnou svéprávnost a svými výsledky potvrzenou životaschopnost. Umělecká sbírka se za 85 let své existence rozrostla do bohatého konvolutu přesahujícího 7 tisíc sbírkových předmětů. Za podobu, kterou dnes má, vděčí už třem generacím kustodů, jejichž možnosti, znalosti a osobní zaujetí zformovaly tento soubor výtvarných děl do dnešní podoby. Základní část fondu je pochopitelně zaměřena na oblast jihovýchodní Moravy a v nepřetržité vývojové posloupnosti mapuje umělecké aktivity od konce 19. století až do současnosti. Různými cestami se sem však dostal i materiál, který je časově mnohem starší (od 17. století) a nebo svou proveniencí patří do mnoha evropských zemí. Historicky nejvzácnější předměty pamatují dávné doby královského města Uherského Hradiště a v době svého vzniku patřily k výzdobě místních kostelů, městské radnice či sídel okolních šlechtických rodů. V novodobých přírůstcích najdeme početné kolekce pocházející ze sbírek významných sběratelů či umělců. Ke zcela současné zajímavosti patří i nově založená sbírka medailí a drobné plastiky, která je spojena s několika ročníky uherskohradišťského sympozia. Autory několika desítek prací jsou nejen čeští umělci, ale také tvůrci ze zahraničí.\n\nGalerie je otevřena celoročně denně vždy od 9 do 12 hodin a od 12:30 do 17 hodin.\n\n\n"}
{"id": "501286", "url": "https://cs.wikipedia.org/wiki?curid=501286", "title": "Pardesija", "text": "Pardesija\n\nPardesija ( פַּרְדֵּסִיָּה, podle hebrejského slova Pardes - „\"Citrusový sad\"“, v oficiálním přepisu do angličtiny Pardesiyya, přepisováno též Pardesiya) je místní rada (menší město) v Izraeli, v Centrálním distriktu. Starostou je Jicchak Jemini.\n\nLeží v nadmořské výšce 54 metrů, cca 28 kilometrů severoseverovýchodně od centra Tel Avivu a cca 5 kilometrů jihovýchodně od města Netanja, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). Okolí Pardesija je prostoupeno okrsky nezastavěné krajiny s intenzivním zemědělstvím. Osídlení v tomto regionu je v naprosté většině židovské. Město je pomocí lokální komunikace číslo 5613 napojeno na severojižní dopravní tah dálnice číslo 4.\n\nPardesija byla definitivně oficiálně ustavena jako samostatná obec roku 1942. Osídlení tu vzniklo ale již dříve. V roce 1928 provedl sionistický aktivista Jona Fischer v tomto regionu, mezi arabským městem Tulkarm a židovským městem Netanja, rozsáhlé nákupy pozemků, které pak umožnily intenzivní kolonizaci. Roku 1932 vznikla cca 2 kilometry odtud například zemědělská vesnice Kfar Jona. V roce 1937 iniciovala organizace sdružující jemenitské židy přistěhovalé do tehdejší mandátní Palestiny vznik nové vesnice. Na výzvu sem pak přišlo dvacet jemenitských rodin, které předtím prodělaly výcvik v Kfar Jona.\n\nNová osada byla založena roku 1938. Došlo zde k výsadbě citrusových sadů, ale během druhé světové války se vlivem rozvratu světového obchodu zhoršila exportní výnosnost zdejších plantáží a vesnice se ocitla na pokraji krachu. Pomohla až dohoda s Židovskou agenturou. Roku 1942 začal v blízkosti obce vyrůstat britský vojenský tábor. V roce 1946 pak byla vesnice rozšířena o novou část. Už během 30. let 20. století se v okolí Pardesija vytvořila souvislá síť židovského osídlení. V oblasti žila ale také méně početná rozptýlená populace arabských pastevců - Beduínů, která byla vysídlena až v důsledku první arabsko-izraelské války.\n\nPo válce nastal zrychlený příliv nových obyvatel, kteří mířili i do nedalekého tranzitního přistěhovaleckého tábora (Ma'abara) nazvaného \"Švut Am\" (שבות עם), který byl pak postupně vyklízen a zčásti proměněn na běžnou zástavbu. Teprve počátkem 50. let byla Pardesija napojena na elektrickou síť, podobně zpožděná byla i výstavba spojovací zpevněné komunikace. Počátkem 50. let se také uvažovalo o proměně této stávající, soukromě hospodařící vesnice na kolektivnější formu mošav (konkrétně mošav ovdim). Místní obyvatelé to ale odmítli. Jižně od Pardesije leží formálně samostatná zemědělská obec Cur Moše, která ale stavebně a urbanisticky vytváří s Pardesijí souvislý celek.\n\nPodle údajů z roku 2009 tvořili naprostou většinu obyvatel Židé – cca 5 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 5 500 osob).\n\nPardesija je středně velké sídlo městského typu. Původní zemědělská vesnice prodělala po roce 1948 skokový přírůstek obyvatelstva, který ale od 60. let 20. století vystřídal demografický pokles. Definitivní proměna zemědělského sídla na městskou obec nastala až v 90. letech. Počátkem 21. století se růst ovšem zpomalil. K 31. prosinci 2015 zde žilo 5600 lidí.\n\n"}
{"id": "501287", "url": "https://cs.wikipedia.org/wiki?curid=501287", "title": "Coolio.com", "text": "Coolio.com\n\nCoolio.com je album rappera Coolia. Album vyšlo pouze v Japonsku 18. dubna 2001 u JVC Victor Records. Většina písní se později objevila na albu El Cool Magnifico v roce 2002.\n\n"}
{"id": "501288", "url": "https://cs.wikipedia.org/wiki?curid=501288", "title": "Otto Strasser", "text": "Otto Strasser\n\nOtto Johann Maximilian Strasser (též psáno Straßer,10. září 1897, Windsheim, Německé císařství – 27. srpna 1974, Mnichov, NSR) byl německý politik a člen NSDAP. Spolu s bratrem Gregorem a s Josephem Goebbelsem vedl levicové a revoluční křídlo strany, takže se dostával do sporů s Hitlerem, který ho roku 1930 ze strany vyloučil. Strasser pak založil ilegální organizaci Černá fronta, emigroval do Prahy, unikl četným atentátům Gestapa a roku 1939 zakotvil v Kanadě. Hitlerovu porážku nadšeně uvítal, ale marně se snažil obnovit svoji politickou činnost. Jeho myšlenky o národně revolučním socialismu (strasserismus) se objevují u krajně pravicových a neonacistických skupin nejen v Německu.\n\nOtto Strasser se narodil v Bavorsku. Účastnil se první světové války, kde byl zraněn a vyznamenán. Po návratu do Německa v roce 1919 sloužil v organizaci Freikorps, s níž potlačoval Bavorskou republiku rad. Roku 1920 vstoupil do sociálně demokratické strany. Nesouhlasil však se socialisticko-reformistickým postojem strany, zvláště s potlačením dělnického povstání v Porúří, a stranu brzy opustil. V roce 1925 se připojil k NSDAP, kde jeho bratr Gregor už působil několik let jako novinář, a s ním a s Josephem Goebbelsem vedl radikálně levicové křídlo v Berlíně. Jejich frakce obhajovala podporu pro stávky, znárodňování bank a průmyslu, a – navzdory uznávaným rozdílům – bližší vazby se Sovětským svazem. Zatímco Hitler byl ovlivněn Othmarem Spannem a jinými konzervativními mysliteli, Otto Strasser měl myšlenkově blíž k sociologům Maxi Weberovi a Werneru Sombartovi. Ideovým předchůdcem této frakce v NSDAP byl spoluzakladatel strany Gottfried Feder. Hitler jejich linii odmítal, protože by mohla odradit střední vrstvy a velké ponikatele. Strasserova frakce byla nakonec poražena roku 1926 na sněmu v Bamberku, kde se Joseph Goebbels spojil s Hitlerem. Strasser však přesto pokračoval ve vedení levého křídla NSDAP až do roku 1930, kdy byl Hitlerem vyloučen.\n\nNa tento popud založil Otto Strasser \"Černou frontu\", organizaci zklamaných nacistů a komunistů, kteří se chtěli Hitlerovi pomstít. Strasserův antisemitismus byl zaměřen hlavně na bohaté Židy a židovské podnikatele a po jeho vyloučení z NSDAP nebyl na prvním místě jeho programu, takže v Černé frontě působil například Helmut Hirsch. Strasserova Černá fronta však nedokázala čelit Hitlerovu nástupu k moci v roce 1933. \n\nV Noci dlouhých nožů (29./30. června 1934) byl zavražděn Ottův bratr Gregor. Otto přežil, protože emigroval do Prahy, kde ho policie ochránila před několika atentáty. \n\nV roce 1938 vydal knihu Masaryk: vůdce nové Evropy (Masaryk: ein Führer zum neuen Europa). V knize, kterou věnoval \"českému národu v jeho nejtěžší hodině\", ocenil přínos díla T. G. Masaryka a oslavil ho jako představitele demokratické Evropy. \n\nPo okupaci Sudet v roce 1938 Strasser usoudil, že se jeho život opět ocitl v ohrožení, a emigroval nejprve do Švýcarska, poté do Francie, a nakonec roku 1940 do Portugalska. Goebbels přitom Strassera odsoudil jako „veřejného nepřítele číslo jedna“ a slíbil 500 tisíc dolarů za Strasserovu hlavu. Několik najatých atentátníků se tehdy vydalo do Lisabonu, kde Strasser pobýval. Prohledali celý Lisabon, jenže Strasser se o atentátu dozvěděl a včas emigroval do Kanady. Nakonec se usadil v kanadské obci Paradise (Nové Skotsko), kde bydlel v patře nad místním obchodem.\n\nRoku 1945 přivítal Strasser Hitlerův konec s nadšením, do Německa se však vrátit nemohl. Obával se, že dopadne stejně, jako deset nacistických předáků v Norimberském procesu s rozsudkem „trest smrti oběšením“. Strasser se začal živit jako novinář a vydával noviny \"New Politician\", které byly do Německa odesílány letadlem. \n\nTeprve v roce 1955 dostal Strasser od západoněmecké vlády povolení vrátit se do Německa, znovu získal německé občanství a usadil se v Mnichově. Poté se pokoušel vytvořit novou stranu, ale nedokázal získat jakoukoli podporu. Po zbytek života až do své smrti roku 1974 propagoval strasserismus, svoji verzi revolučního (i když ne marxistického) národního socialismu. \n\nOtto Strasser publikoval také pod značkou D.G. a pod pseudonymem Michael Geismeier.\n\n"}
{"id": "501289", "url": "https://cs.wikipedia.org/wiki?curid=501289", "title": "El Cool Magnifico (album)", "text": "El Cool Magnifico (album)\n\nEl Cool Magnifico je čtvrté studiové album rappera Coolia. Album vyšlo 15. října 2002 u Riviera Records a bylo produkováno Cooliem, Vic. C, Devon Davisem a Jamie Jamesem. Byly vydány tři singly \"I Like Girls\", \"Ghetto Square Dance\" a \"Sunshine\".\n\n"}
{"id": "501290", "url": "https://cs.wikipedia.org/wiki?curid=501290", "title": "František Salzer", "text": "František Salzer\n\nFrantišek Salzer (30. srpna 1902, Sušice – 23. prosince 1974, Praha) byl český herec, režisér, pedagog a překladatel.\n\nNarodil se v Sušici na Šumavě v rodině vrchního komisaře finanční stráže I. tř. Františka Salzera (1854–1935) a jeho choti Žofie, rozené Mottlové (1865–1942), jako nejmladší dítě v rodině. Staršími sourozenci mu byli sestry Marie (1888–1969) a Amálie (1895–1977) a bratr Ladislav, narozený v roce 1898, který se stal později majorem československé armády a tragicky zemřel v roce 1943.\n\nNěkolik desítek let byl ženat s Marií (Evou), roz. Adamcovou (1895–1972), herečkou a překladatelkou, dcerou pražského továrníka Adamce. Manželství bylo bezdětné, manželka zemřela náhle v roce 1972.\n\nRok po smrti své manželky vstoupil v závěru života ještě do druhého manželství s Eliškou Novotnou. Manželství trvalo necelý rok a on zemřel izolován od svých přátel a původní rodiny, od svého divadla a školy, nečekaně den před Štědrým dnem roku 1974 ve svém domě na pražské Ořechovce. Je pochován na Vinohradském hřbitově.\n\nKromě divadla, kterému se po celý život věnoval, byl i vášnivým filatelistou a rovněž sběratelem umění (obrazy, grafika, plastiky). Po II. světové válce prodal dva činžovní domy ve Škrétově ulici v Praze, které obdržela jako věno manželka Eva, a získaný finanční obnos uložil do rozšíření své sbírky známek.\nOd třicátých let již bydlel ve svém domě na pražské Ořechovce.\nLéto často trávil mimo Prahu, na chatě v obci Felbabka, o kterou se dělil s hercem Otomarem Korbelářem.\nV meziválečném období navíc často cestoval po Evropě (Vídeň, Paříž, italská města, aj.); při opakovaných cestách do Paříže s dalšími pražskými umělci (např. J. Štěpničková, Václav Wasserman) obdivovali mj. představení v divadle M. Chevaliera (v roce 1939). Na Ořechovce se scházela umělecká společnost, divadelní a filmové hvězdy meziválečného a válečného období. S některými z tehdejších ženských hvězd navázal i úzké soukromé vztahy (Zorka Janů , Adina Mandlová , Jiřina Štěpničková, aj.).\n\nJiž jako student sušického gymnázia se výrazně zapojil do kulturního života města . V roce 1924 absolvoval dramatické oddělení Pražské konzervatoře , kde byl žákem profesora Jaroslava Hurta , který sám patřil do roku 1925 k předním umělcům Národního divadla. Jaroslav Hurt vychoval i další známé herce a režiséry, např. Otomara Korbeláře, Jarmilu Horákovou, Miloslava Jareše či Jana Škodu. Ve dvacátých letech probíhala v pražských Holešovicích ve studiu „Legie malých\" veřejná představení posluchačů a absolventů třídy J. Hurta, kterých se Salzer účastnil spolu s tehdejšími začínajícími kolegy, jako byli například Jiřina Šejbalová, Jiří Frejka, Bohuš Záhorský, Václav Trégl, výtvarníci František Zelenka, František Muzika a další. Již v době studií (1921–1924) působil také na scéně Národního divadla, jako jeden z členů \"sboru elévů ND\".\n\nV sezóně 1924/1925 zahájil svoji hereckou dráhu v Olomouci. Společně s ním přišla do Olomouckého divadla i Eva Adamcová , jeho budoucí manželka. Zde působil až do roku 1930, přičemž v posledních letech pracoval i jako režisér a šéf činohry. Současně působil i jako rozhlasový herec .\nZ Olomouce přešel do Vinohradského divadla a zde se stal v roce 1939 i vrchním režisérem. Ve Vinohradském divadle pak působil až do roku 1945. Nastudoval zde přes 120 inscenací. Zaměřil se zde především na komedie Williama Shakespeara, ale uváděl na scénu i hry dalších světových autorů (např. Oscar Wilde, Carlo Goldoni, G.B.Shaw, Friedrich Schiller, A. N. Ostrovskij, Stefan Zweig, Gerhart Hauptmann, aj.) a autorů českých (např. Viktor Dyk, V. K. Klicpera, Jiří Mahen, F. X. Svoboda, Fráňa Šrámek, Emil Synek, J. K. Tyl, aj. ), včetně tehdy soudobých mladých autorů (Frank Tetauer, Olga Scheinpflugová, aj.). Za svého působení na Vinohradech spolupracoval úzce z výtvarníků především s Františkem Zelenkou a rovněž s Josefem Wenigem a Františkem Trösterem, získal pro spolupráci však i jako hosty např. Jana Zrzavého a Františka Tichého.\n\nMěstská divadla pražská měla kromě Vinohradského divadla od roku 1929 navíc i pobočnou scénu (Městské komorní divadlo) a od roku 1941 ještě dřívější divadlo D41 (přejmenované pak na Městské divadlo na Poříčí), jehož se František Salzer stal uměleckým šéfem poté, co byl nacisty uvězněn Emil František Burian a divadlo bylo přičleněno rozhodnutím Zemského úřadu k Městským divadlům pražským. Jeho působení v období války byl následně přešetřováno disciplinární komisí odborové Rady divadelníků. Byla mu však vystavena dobrozdání herců a pracovníků divadla, mj. Jindřicha Plachty, přesto byl odsouzen k pokutě 10 000 Kčs. Po válce se stal členem KSČ.\n\nV letech 1945 až 1947 působil v Divadle 5. května, zprvu jako režisér a později i jako šéf činohry za odvolaného Antonína Kurše. Od roku 1947 působil v Národním divadle jako režisér činohry a to až do roku 1963, kdy odešel do důchodu a věnoval se pak již především pedagogické činnosti. V Národním divadle zahájil svoji činnost režií hry \"Noci hněvu\" od Armanda Salacroua, která měla premiéru v září 1947. V Národním divadle spolupracoval mj. s výtvarníky F. Trösterem a J. Svobodou, v jejichž výpravě byly uvedeny hry jako \"Bílá nemoc\", \"Král Lear\" nebo \"Kupec benátský\", se Zdeňkem Štěpánkem v hlavní roli.\n\nKromě režijní činnosti v Národním divadle vystupoval zde mezi lety 1918 až 1929 a pak znovu v letech 1947 až 1962 příležitostně v drobných rolích (po válce především ve hrách, které sám režíroval) .\n\nJeho pedagogická činnost zahrnovala profesorské působení na Pražské konzervatoři (k jeho žákům patřili např. Radovan Lukavský a Antonie Hegerlíková) a v roce 1945 ve spolupráci s Jiřím Frejkou, Františkem Trösterem a Josefem Trägrem připravoval založení divadelní fakulty Akademie múzických umění v Praze, kde poté působil až do své smrti, jako profesor, vedoucí katedry i děkan. K jeho úspěšným žákům patřili mj. Jan Přeučil, Hana Maciuchová, Naďa Konvalinková, Milan Neděla, Miroslav Nohýnek, režisér Václav Hudeček, Ladislav Smoček a další.\n\n\n\nPřeklady vlastním jménem:\n\nPřeklady pod pseudonymem František Slánský nebo B. Slánský:\n\n\n\n\nJaroslav Průcha\n\nHana Maciuchová\n\nAdina Mandlová\n\n\nJaroslav Marvan\n\n\nMilan Neděla\n\n\nJan Bor\n\nJan Port\n\nAlena Kožíková\n\nOtomar Korbelář\n\n\nBedřich Jahn\n\n\nLadislav Boháč\n\n\n\n"}
{"id": "501291", "url": "https://cs.wikipedia.org/wiki?curid=501291", "title": "Haberská stezka", "text": "Haberská stezka\n\nHaberská stezka byla jednou z hlavních středověkých obchodních cest spojujících Čechy a Moravu. Pojmenována byla podle vsi Habry, která na ní ležela.\n\nStezska vycházela z Kolína, vedla přes Čáslav, Habry, Brod, Jihlavu, Brtnici a kolem Třebíče do Znojma.\n\nSám pojem „Haberské stezky“ je zásadně zpochybněn v odborné literatuře.\n\nV 17. století se kolem této stezky potulovala tlupa lapků a lupičů v čele s lupičem Graselem.\n"}
{"id": "501292", "url": "https://cs.wikipedia.org/wiki?curid=501292", "title": "Yvonne Sanchez", "text": "Yvonne Sanchez\n\nYvonne Sanchez (* 4. září 1967, Polsko) po matce Polka, po otci Kubánka. S hudbou přišla poprvé do kontaktu v rodném Polsku, avšak opravdový start na poli hudby nastal až v roce 1994, kdy se přestěhovala do Prahy. V Praze žije již přes čtrnáct let. Následujícího roku 1995, uskutečnila svůj první koncert v legendárním pražském jazzovém klubu Reduta. Díky stále častějším koncertům na území Prahy i po celé ČR se dostávala stále více do povědomí hudebního podhoubí, až se postupem času dostala na její vrchol. Roku 1998 získává ocenění Vokalistka roku, udílenou Českou jazzovou společností. V roce 2001 vydává debutové album pod názvem Invitation, díky kterému byla později nominována na cenu Anděl 2002 v kategorii Jazz & blues. Její první album bylo nahráno společně se skupinou Robert Balzar trio. Tím však její spolupráce s vůdčí postavou českého jazzového kontrabasu nekončí a Robert Balzar se stává producentem dalšího CD s názvem My garden.\n\n"}
{"id": "501295", "url": "https://cs.wikipedia.org/wiki?curid=501295", "title": "Wu I", "text": "Wu I\n\nWu I (čínsky \"吴仪\", pinyin:Wu Yi, 11. listopadu 1938, Wu-chan, Čína) je čínská politička, bývalá místopředsedkyně vlády Čínské lidové republiky a členka politického byra ÚV Komunistické strany Číny. Je známá jako \"\"železná dáma\"\". V letech 2004, 2005 a 2007 ji časopis Forbes zvolil druhou nejmocnější ženou na světě.\n\nRoku 1962 vstoupila do Komunistické strany Číny. V roce 1988 byla zvolena zástupkyní starosty Pekingu, a tuto pozici zastávala až do roku 1991. Při masakru na náměstí Nebeského klidu roku 1989 přesvědčila Wu I pracovníky, aby dál neprotestovali.\n\nOd roku 1991 držela post náměstkyně ministra zahraničního obchodu a ekonomické spolupráce, od roku 1993 povýšila na ministryni téhož ministerstva. V roce 1998 se stala členkou státní rady a v březnu 2003 byla jmenována vicepremiérkou čínské vlády. Stala se jednou z prvních žen, která tuto pozici držela. V červnu 2007 po smrti prvního místopředsedy vlády Chuang Ťüa zaujala jeho pozici. Ve vládě dohlížela na ekonomiku země. Přiměřeně k funkcím ve státním aparátu postupovala i ve straně, v letech 1992–2007 byla členkou ústředního výboru a v letech 2002–2007 politbyra.\n\nZasloužila se o vstup Číny do Světové obchodní organizace. Wu I bojuje za zlepšení bezpečnosti potravin.\n\nV březnu 2008 odešla z vlády, od té doby nezastává žádné oficiální funkce.\n"}
{"id": "501304", "url": "https://cs.wikipedia.org/wiki?curid=501304", "title": "Kačenčina zahrádka", "text": "Kačenčina zahrádka\n\nPřírodní památka Kačenčina zahrádka se nachází v dolní části obce Deštné v Orlických horách mezi lyžařskými sjezdovkami. Byla zřízena správou CHKO Orlické hory v roce 2005 na ploše o rozloze 0,637 ha.\n\nPřírodní památka je veřejnosti přístupná – od silnice vede povalový chodník, podél nějž jsou umístěny informační tabulky o místních rostlinných druzích.\n\nV rámci přírodní památky Kačenčina zahrádka je zachován zbytek polopřirozených travinobylinných společenstev, na kterém rostou křovinné vrby a další chráněné rostliny (rosnatka okrouhlolistá, ostřice Davallova, prstnatec májový, upolín nejvyšší, pětiprstka žežulník). Ze živočichů zde žije ještěrka živorodá a zmije obecná.\n"}
{"id": "501305", "url": "https://cs.wikipedia.org/wiki?curid=501305", "title": "Rakouské přímoří", "text": "Rakouské přímoří\n\nRakouské přímoří (německy Österreichisches Küstenland, italsky Litorale Austriaco, slovinsky Avstrijsko primorje, chorvatsky Austrijsko primorje) nebo Přímoří (\"Küstenland\", \"Litorale\", \"Primorska\") je historický správní útvar v Chorvatsku, Slovinsku a Itálii rozkládající se mezi Alpami a Jaderským mořem. Do roku 1918 se jednalo o součást Rakouského císařství, resp. Rakousko-Uherska.\nHabsburská monarchie získala svrchovanost nad pobřežím severního Jadranu s přístavy Terstem a Rijekou v roce 1382, resp. 1474. Převaha Benátské republiky na Jadranu a nebezpečí expanze Osmanské říše zpočátku neumožňovaly konsolidovat a rozvinout tyto pobřežní državy. Obě města si zachovala svoji autonomii až do 18. století.\n\nCísař Karel VI. rozšířil svoji námořní moc mírem s Turky a vyhlášením svobodné plavby na Jadranu. V roce 1719 prohlásil Terst a Rijeku svobodnými přístavy. V roce 1730 začal Přímoří centrálně spravovat z Terstu. Opačně postupoval císař Josef II., když v roce 1775 oddělil správu obou hlavních přístavů a Rijeku připojil k Uherskému království. Terst se stal součástí dědičných zemí a krátce nato byl spojen s Goricí a Gradiškou.\n\nPočátkem napoleonských válek Habsburská monarchie získala v roce 1797 na základě míru v Campo Formio od Benátska Istrii a ostrovy Kvarnerského zálivu. Nově vzniklé Rakouské císařství však o tuto oblast včetně všech jadranských zemí záhy přišlo Bratislavským mírem ve prospěch napoleonského italského království. Následný Schönbrunský mír (1809) přeměnil tato území na Ilyrské provincie, které byly přímo spravovány Francií. Porážkou Napoleona Rakousko znovu získalo tuto oblast v roce 1813 a celé Přímoří včetně Terstu, Gorice a Gradišky i celé Istrie se stalo spolu s ostrovy Kvarnerského zálivu, dále Rijekou s jejím zázemím a vlastním Chorvatskem (bez Vojenské hranice, ale s Karlovacem) jedinou správní jednotkou – Ilyrským královstvím (1816–1849).\nV roce 1822 byla Rijeka a Chorvatsko odděleny a staly se součástí Uherského království. Ilýrie byla rozdělena na dvě provincie, lublaňskou a terstskou, která se dále dělila na čtyři okresy: Gorice (\"Görz\"; včetně Gorice a Julského Benátska), Istrii (\"Istrien\"; východní Istrie a ostrovy Kvarnerského zálivu), Terst (\"Triest\"; terstské vnitrozemí a západní Istrie), a město Terst (\"Triester Stadtgebiet\"). Kolem roku 1825 bylo dělení reorganizováno na Istrii se sídlem v Pazinu a Goricko, přičemž Terst se svým bezprostředním okolím byl odloučen od místní správy a podřízen přímo Koruně.\n\nRoku 1849 bylo Ilyrské království zrušeno a Přímoří se stalo samostatnou korunní zemí s místodržícím v Terstu. Skládalo se z markrabství Istrie, okněžněného hrabství Gorice a Gradišky a od nich odděleného Terstu. V roce 1861 se Gorice s Gradiškou a Istrie staly samostatnými korunními zeměmi a roku 1867 v souvislosti s rakousko-uherským vyrovnáním získal autonomii i Terst. Vrchní zemské hejtmanství zůstalo v Terstu.\n\nV důsledku rozpadu Rakouska-Uherska připadlo Přímoří Itálii jako součást Julského Benátska na základě smlouvy v Saint Germain. Po druhé světové válce bylo rozděleno Morganovou linií na dvě zóny (A obsazenou angloamerickými vojsky a B jugoslávskou armádou). Po uzavření Pařížské mírové smlouvy s Itálií bylo Přímoří z větší části začleněno do Jugoslávie s výjimkou západní části, kde menší část Gorice a Gradišky připadla Itálii. Terst byl vyhlášen svobodným územím pod společnou vojenskou správou. V roce 1954 podepsaly v Londýně Spojené království, Spojené státy, Itálie a Jugoslávie memorandum o porozumění, podle kterého se terstské území dočasně rozdělilo mezi italskou a jugoslávskou civilní správu, přičemž město Terst připadlo Itálii. Dočasná správa byla prohlášena za definitivní na základě dohody z Osima, kterou uzavřely Itálie a Jugoslávie 11. října 1977.\n\nRozdělením Jugoslávie v roce 1991 byla otázka hranic znovu otevřena. Téměř celá Istrie připadla Chorvatsku, Slovinsku cca 12km pás od pobřeží (kolem Koperu) do vnitrozemí. V r. 1992 Slovinsko vyhlásilo, že se cítí vázáno dohodou z Osima, což bylo podmínkou pro jednání o vstupu Slovinska do Evropské unie.\n\nV současnosti (2009) zůstává otevřena otázka námořní hranice mezi Slovinskem a Chorvatskem a je předmětem jednání. Na historickém území se rozkládají italské územní spolky obcí Carso Isonzo Adriatico, Collio – Alto Isonzo a Giuliana v regionu Furlánsko-Julské Benátsko, slovinský tradiční region Přímoří a chorvatské župy Istrijská a Přímořsko-gorskokotarská (částečně).\n\n\n\nNíže uváděná tabulka odpovídá sčítání lidu v roce 1910 (v Terstu v r. 1911). Rakouské přímoří obývaly uvedené jazykové komunity, které se zjišťovaly podle „obcovací řeči“, protože se při sčítání nepřihlíželo ani k příslušnosti k etnické skupině, ani k mateřskému jazyku. Kromě malé srbské komunity v Terstu a obce Peroj v Istrii obydlené etnickými Černohorci může být naprostá většina chorvatských mluvčích považována za Chorvaty. Italština a furlanština byly od roku 1880 počítány za jednu obcovací řeč a jsou uváděny jednotně jako italština. Extrapolací z italského sčítání lidu 1921, jediného ve 20. století, kdy byla furlanština počítána jako oddělená kategorie jazyka, může být počet furlanských mluvčích odhadován na 60 000–75 000. Rakouské přímoří obýval značný počet cizinců (kolem 71 000 neboli 7,9 % z celkové populace), kteří nebyli na obcovací řeč dotazováni. Více než polovina z nich žila v Terstu; většinou to byli občané Italského království, následováni občany Uherska a Německa. Předpokládá se, že jejich většinu (75 %) tvořili Italové, méně pak Němci, Chorvaté (z Rijeky, Chorvatska a Slavonie), Slovinci (z Benátského Slovinska) a Maďaři.\n\nV období kolem druhé světové války došlo k výrazným změnám v národnostním složení obyvatelstva. Před válkou a během ní italská vláda podporovala přesuny slovanského obyvatelstva do Apulie a Kalábrie v jižní Itálii a do východní Afriky a naopak osidlování Istrie obyvateli jižní Itálie. Italští učitelé vyučovali v mateřských a základních školách, aniž by znali místní jazyk. Po válce opustila jugoslávkou zónu B značná část obyvatelstva (prameny uvádějí odlišně od 10 000 do 40 000), převážně Italů, jak nuceně, tak dobrovolně. Zbytky německé menšiny byly z této zóny násilně vystěhovány.\n\nNa území Přímoří žijí v jednotlivých státech významné menšiny. Vzhledem k tomu, že statistické jednotky nerespektují rozlohu původního Přímoří, jsou dále uvedené údaje odhady. Italů žije ve Slovinském přímoří asi 2 000 (sčítání 2002), na chorvatském území jich je (sčítání 2001) přes 17 000 a Slovinců 3 000. Oproti začátku 20. století zde přibyly významnější menšiny Srbů (11 000) a Bosňáků (4 000). V italských oblastech žije podle úředního odhadu z roku 2005 přibližně 61 000 Slovinců.\n\n\n"}
{"id": "501313", "url": "https://cs.wikipedia.org/wiki?curid=501313", "title": "Dlouhý vrch (Třeboňská pánev)", "text": "Dlouhý vrch (Třeboňská pánev)\n\nDlouhý vrch, zvaný též Dubičák či Plachťák (551 m n. m.), je vrch Lišovského prahu. Nachází se 5 km východně od centra Českých Budějovic, na území obce Dubičné.\n\nDlouhý vrch má podobu výrazného plochého hřbetu ve směru SZ - JV. Je budován moldanubickými pararulami. Geomorfologicky Dlouhý vrch náleží do subprovincie Česko-moravské, oblasti Jihočeské pánve, celku Třeboňská pánev, podcelku Lišovský práh.\n\nDlouhý vrch náleží do povodí Vltavy. Na jihovýchodním svahu 0,9 km od vrcholu pramení v nadmořské výšce 530 m jedna ze zdrojnic Vráteckého potoka.\n\nV blízkém okolí se nacházejí dva rybníky: Lusný a Nový.\n\nVrcholové partie Dlouhého vrchu jsou bezlesé a zabírají je pastviny. U vrcholu roste skupina čtyř památných stromů - lip. Dlouhý vrch byl 17. prosince 2003 (po návrhu občanských sdružení Calla a Dubičák) registrován Magistrátem města České Budějovice jako významný krajinný prvek. Předmětem ochrany je mozaika extenzivních luk, lesních remízků a pohledově exponovaný západní svah s druhově pestrou skladbou vegetace. V souladu s ochranou přírody a krajiny je sportovně rekreační využívání Dlouhého vrchu.\n\nPřímo na vrchol Dlouhého vrchu nevede žádná turistická stezka, 200 m od něj však prochází po západním svahu přes Dubičné červená stezka z Dobré Vody do Lišova. Po východním svahu 1 km od vrcholu přes Malé Dubičné prochází žlutá stezka z Dobré Vody do Rudolfova. A po jižním svahu vede cyklotrasa č. 1050 (Nové Hrady - Borovany - České Budějovice).\n\nU vrcholu Dlouhého vrchu se nachází boží muka jako památník na vojenské manévry, které odtud údajně řídil vévoda František Ferdinand d'Este. Podle jiné verze boží muka nechal postavit kolem roku 1905 vyšebrodský opat na paměť potyčky v roce 1805 mezi ustupujícími ruskými a postupujícími napoleonskými vojáky.\nNa západním svahu u Dubičného je malý sjezdařský areál - byl modernizován v roce 2005, od té doby jsou tu 2 vleky, sjezdovka je vybavena osvětlením pro večerní lyžování. Přímo pod kopcem je parkoviště pro 50 osobních aut s toaletami.\n\nV roce 1932 byl Dlouhý vrch vybrán jako nejvhodnější lokalita u Českých Budějovic pro plachtění. Relativní převýšení nad terénem činí 100 – 150 m a reliéf západního svahu umožňoval účelové starty z kteréhokoliv místa na svahu. Převládá zde silné západní proudění, které dává předpoklad vzniku silných vzestupných proudů, potřebných pro plachtění. Slavnostní otevření plachtařského letiště na Dlouhém vrchu se uskutečnilo 25. září 1932. K zakladatelům zdejšího bezmotorového létání patřil středoškolský profesor matematiky a fyziky Jaroslav Maňák, který po zemřelém generálu Stanislavu Čečkovi převzal vedení Aeroklubu České Budějovice a také řídil župní organizaci Masarykovy letecké ligy a výstavbu letiště v Plané. Aktivními plachtaři byli i jeho synové, z nichž Jiří Maňák se stal válečným pilotem ve službách RAF a velitelem 198. stíhací perutě. Plachtařská činnost na Dlouhém vrchu byla po druhé světové válce obnovena 28. srpna 1945. Bylo zde zřízeno plnohodnotné plachtařské letiště, kde začala také sídlit Jihočeská plachtařská škola. Toto letiště bylo v provozu do roku 1955, dnes na něj upomíná pamětní deska na svahu kopce. Od roku 1975 na Dlouhém vrchu skupina nadšenců (Petr Lhotka, Milan Kubáň, Štěpán Machart senior, Machart junior, Pavel Janoušek, Jiří Holub a další) začala provozovat lety rogalem. K tomuto účelu byl Dlouhý vrch využíván hlavně v 70. a 80. letech 20. století.\n\nDlouhý vrch je součástí Rudolfovského rudného revíru. Na západním úpatí (cca 1 km od vrcholu) se v minulosti těžilo stříbro v dolech Nová Hilda, Nová Anna a Král David.\n\nHolý vrcholový hřbet Dlouhého vrchu poskytuje takřka kruhový výhled. K nejvýraznějším dominantám obzoru patří na J Novohradské hory s tzv. Dobrovodskou skupinou (Vysoká, Kraví a Kuní hora), na JZ Kleť, na Z Libín a Šumava s Chlumem a Boubínem, na SZ Hrad a Temelín. Samozřejmě jako na dlani je tu vidět Českobudějovická pánev s Českými Budějovicemi.\n"}
{"id": "501319", "url": "https://cs.wikipedia.org/wiki?curid=501319", "title": "Wernher Rybář", "text": "Wernher Rybář\n\nWernher, zvaný Rybář, byl lokátor města Havlíčkův Brod (tehdy jen Brod).\n\nZa vysazení města obdržel od zeměpána Smila z Lichtenburka do dědičného držení městskou rychtu a z ní vyplývající výhody (např. podíl z vybraných pokut). Roku 1265 dostal od Smila do léna ves Macourov (opět dědičně), zavázal se za to ale vypravovat jednoho ozbrojence v době války. Z této povinnosti se k roku 1289 vykoupil. Dále mu patřil dvůr ve Veselici a ještě jeden, blíže neurčený, zvaný Wernherův.\n\nJako brodský rychtář stál v čele správy města a přilehlých stříbronosných hor. V roce 1281 je také doložena jeho funkce urburéře. Na jedné z listin, datované do roku 1281, se zachovala jeho rychtářská pečeť, první dochovaná svého druhu v Českém království.\n"}
{"id": "501322", "url": "https://cs.wikipedia.org/wiki?curid=501322", "title": "Chari-Baguirmi", "text": "Chari-Baguirmi\n\nRegion Chari-Baguirmi (francouzsky: \"Région du Chari-Baguirmi\", arabsky: منطقة شاري باقرمي) je jedním z 22 regionů Čadu. Hlavním městem je Massenya. Region odpovídá části bývalé prefektury Chari-Baguirmi (podprefektury Massenya a Bousso a část podprefektury N'Djamena).\n\nRegion Chari-Baguirmi se dělí na 3 departementy a 12 podprefektur:\nNejvýznamnějšími etnickými skupinami v regionu jsou Arabové (přes 33%), Fulbové, Barma, Kanuri a Ngambay\n\n\n"}
{"id": "501335", "url": "https://cs.wikipedia.org/wiki?curid=501335", "title": "Sidonie von Krosigk", "text": "Sidonie von Krosigk\n\nSidonie von Krosigk (* 21. října 1989, Mnichov, Německo) je německá herečka. Její kariéra začala kolem roku 1997, ale největší filmová kariéra začala u filmu Malá čarodějka Bibi. Po dvou letech čekání vzniklo její pokračování s názvem . Nyní má i nový film: Žabí král aneb Železný Jindřich. Tento film je natočený podle pohádky bratří Grimmů.\n\n"}
{"id": "501336", "url": "https://cs.wikipedia.org/wiki?curid=501336", "title": "Pavel Šultes", "text": "Pavel Šultes\n\nPavel Šultes (* 15. září 1985, Valtice, Československo) je český fotbalový útočník, od července 2016 hrající za třetiligový český klub SK Černolice. Věnuje se i malé kopané.\nMimo ČR hrál na klubové úrovni v Polsku a Kazachstánu. V roce 2016 byl představen jako reprezentant Liberlandu.\n\nSvoji fotbalovou kariéru začal ve Slovanu Břeclavi, odkud se přes mládež Tatranu Poštorné dostal do Sigmy Olomouc. V roce 2004 se propracoval do prvního mužstva, kde se ale výrazně neprosazoval, a proto byl před sezónou 2007/08 poslán na hostování do Opavy a pak do týmu 1. FC Slovácko, které právě sestoupilo do 2. fotbalové ligy. Tady se mu začalo dařit a v 28 zápasech nastřílel 7 gólů.\n\nI mezi fanoušky byl oblíbený, a proto vyvolalo velkou nevoli, když i přes zájem Slovácka o prodloužení hostování, byl Sigmou přesunut do Opavy, kde strávil sezonu 2008/09. Tentokrát nastřílel 8 gólů za sezónu a v létě se z hostování vrátil do Sigmy.\n\nZpočátku sezony 2009/10 se mu v lize příliš nedařilo, dokázal ale vstřelit vyrovnávací gól anglickému Evertonu v Evropské lize. V Gambrinus lize se prosadil až v závěru podzimní sezony, kdy vstřelil 5 gólů a byl po podzimu 2009 nejlépe hodnoceným hráčem ligy podle deníku Sport.\n\nV roce 2011 zamířil do Polska do klubu Polonia Varšava, kde odehrál jednu sezónu. V červenci 2012 přestoupil z Polonie do jiného polského klubu Ruch Chorzów, posílil tak kádr čerstvého vicemistra polské Ekstraklasy.\n\nV září 2013 přestoupil do FK Mladá Boleslav, kde podepsal smlouvu do konce roku 2016. S klubem v sezoně 2013/14 vybojoval evropské poháry. S Boleslaví se tedy představil ve 2. předkole Evropské ligy UEFA 2014/15 proti bosenskému týmu NK Široki Brijeg.\n\nV srpnu 2014 odešel na půlroční hostování do FC Hradec Králové. V zimním přestupovém období ročníku 2014/15 se vrátil do Mladé Boleslavi a v lednu 2015 odešel na další půlroční hostování do kazašského klubu FK Akžajyk.\n\n"}
{"id": "501338", "url": "https://cs.wikipedia.org/wiki?curid=501338", "title": "Horky (Želetava)", "text": "Horky (Želetava)\n\nHorky jsou vesnice, místní část Želetavy. Ve vesnici žije obyvatel.\n\nKatastrální území Horek leží v kraji Vysočina v okrese Třebíč. Na severu a východě sousedí s Želetavou, na východě a na jihu s Martínkovem, jehož kilometr dlouhý a jen několik desítek metrů široký pruh údolí Žlabského potoka odděluje území Horek od území Lesonic, a na západě s Šašovicemi.\n\nHorky se rozkládají ve střední části svého území. Nadmořská výška zastavěné části obce se pohybuje kolem 588 m, nejvýše dosahuje území obce na východě, asi 620 m n. m. Území Horek je takřka ze všech stran obklopeno lesy. Sever území obce odvodňuje \"Šašovický potok\", přítok Želetavky, a jižní část \"Žlabský potok\", přítok Jakubovky. Jak vesnici, tak její území protíná středem silnice č. I/38.\n\nPrvní písemná zmínka o Horkách pochází z roku 1356.\n\nZ hlediska územní správy byly Horky vedeny pod názvem Horká v letech 1869–1890 jako osada Martínkova v okrese Znojmo, v letech 1900–1910 jako osada Martínkova v okrese Moravské Budějovice, v letech 1921–1950 jako obec v tomtéž okrese a od roku 1961 jako část Želetavy v okrese Třebíč.\n\n\n\n"}
{"id": "501340", "url": "https://cs.wikipedia.org/wiki?curid=501340", "title": "Bellotův průliv", "text": "Bellotův průliv\n\nBellotův průliv, anglicky Bellot Strait, je průliv v kanadském teritoriu Nunavut, odděluje pevninskou část Kanady od ostrova Somerset a spojuje od východu záliv Boothia s Franklinovým průlivem.\n\nSeverní pobřeží průlivu strmě stoupá až do výšky kolem 450 metrů nad mořem, jižní pobřeží vystupuje do výšky kolem 750 metrů. Proudy v průlivu dosahují rychlosti 15 km/h a často mění svůj směr. Průliv bývá zaplněn malými krami, které jsou nebezpečné proplouvajícím lodím.\n\nPrvně roku 1852 spatřila Bellotův průliv posádka lodi \"Prince Albert\", která se plavila pod velením kapitána Williama Kennedyho. Průliv byl pojmenován po J.-R. Bellotovi, který byl účastníkem Kennedyho záchranné výpravy, jež pátrala po ztracené arktické výpravě Johna Franklina. Poprvé průlivem v roce 1937 proplula od západu loď Společnosti Hudsonova zálivu \"Aklavik\" vedená Scotty Gallem.\n\nObchodní stanice Fort Ross ležící na severním pobřeží byla založena v roce 1937.\n\n\n"}
{"id": "501345", "url": "https://cs.wikipedia.org/wiki?curid=501345", "title": "Železniční doprava v Lotyšsku", "text": "Železniční doprava v Lotyšsku\n\nŽelezniční síť v Lotyšsku je spravována společností \"LDz infrastruktūra\", která je součástí státního koncernu \"Latvijas dzelzceļš\" (\"LDz\"; \"Lotyšská železnice\"; jednotné číslo) se sídlem v Rize, založeného 2. září 1991.\n\nTvoří ji (2008) 2282 km železnic rozchodu 1520 mm, shodného jako ve všech sousedících státech. I dalšími technickými prostředky je železnice těsně navázána na prostředí Ruska a ostatních nástupnických států Sovětského svazu. Elektrizace části sítě, která slouží předměstské dopravě v okolí Rígy, byla provedena v letech 1950 až 1991; použit je stejnosměrný napájecí systém 3 kV. Na posledním zbytku dílčích úzkorozchodných sítí, úseku Gulbene - Alūksne (33 km na rozchodu 750 mm), je muzejní provoz, zajišťovaný soukromou společností.\n\nOsobní dopravu provozuje státní akciová společnost \"Pasažieru vilciens\", která byla do 2. října 2008 součástí holdingu LDz. Společnost přepravila v roce 2008 26,37 mil. cestujících. Vzhledem k nízké hustotě osídlení s výrazným těžištěm v hlavním městě (téměř třetina populace) je osobní doprava zavedena pouze na části sítě, tvořící radiální uspořádání se středem v Rize osobním nádraží - odtud vyjíždějí či sem míří všechny osobní vlaky. Jedinou výjimkou, jediným tangenciálním spojem, je tranzit z litevského území přes Daugavpils do Sankt Petěrburgu. Vlaky předměstské dopravy jezdí po všech pěti tratích vycházejících z Rigy, a to nejdále do těchto sídel:\nU prvních čtyř směrů se využívá elektrické trakce, dopravu zajišťují elektrické jednotky místní výroby (RVR); v současnosti probíhá jejich modernizace. Elektrizace trati do Siguldy nebyla dokončena.\nVlaky jedoucí za tyto meze (nikoliv za Skulte, kde dále nejede nic; od 15. 2. 2010 ani za Tukums) jsou považovány za dálkové a jezdí s frekvencí od čtyř spojů denně (Daugavpils) až po pouhé dva spoje týdně (Liepāja). Zajišťují je motorové jednotky, rovněž výroby RVR. Během nedávné hospodářské konjunktury spojů poněkud přibylo (obnovena doprava do Ventspilsu, i když jen dva páry vlaků týdně), ale v roce 2010 lze pozorovat opět redukci; spoj z Ventspilsu do Rīgy jel naposledy 15. 2. 2010, spoj z Reņģe na litevských hranicích do Rīgy jel naposledy 22. 2. 2010. Je omezována i předměstská doprava. \n\nMezinárodní provoz, který od 27. února 2009 zajišťuje dopravce \"LDz Cargo\" (dceřiná společnost \"LDz\"), sestává z jednoho ubytovacího spoje do Moskvy, jednoho do Sankt Petěrburgu a počínaje 1. červnem 2011 také jednoho do Minsku, a to v klasických soupravách vedených lokomotivou TEP70. Spoj do Minsku je veden mimo litevské území, zajížďkou přes Polock, a mimo letní sezónu jezdí jen o víkendech. Spoje z Rigy směrem na Litvu (v letní sezóně až do krymského Simferopolu) přestaly jezdit po roce 2006.\n\nNákladní dopravu provozuje především společnost \"LDz Cargo\" (vyčleněna z mateřské firmy Latvijas dzelzceļš k 4. červenci 2007). Za rok 2010 vykázala 49,164 mil. tun přepraveného zboží.\n\nK největším soukromým operátorům patří firma A/S Baltijas Tranzīta Serviss, většinově vlastněná Rižským obchodním přístavem. Zaměřuje se na přepravu do obchodních přístavů v Rize a Ventspilsu. V roce 2009 vykázala přepravu 9,3 mil. tun zboží.\n\nNákladní doprava jezdí výhradně v nezávislé trakci; typickým traťovým hnacím vozidlem je lokomotiva 2M62. Vzhledem k zaměření na tranzit (\"viz Ekonomika Lotyšska\") se zachovává plná technická kompatibilita s ruskými a dalšími postsovětskými železnicemi včetně způsobu označování vozidel (vozy jsou odlišovány UIC kódem země „25“).\n\nNejvětší podíl na přepravovaném zboží zaujímá ropa a ropné produkty.\n\n"}
{"id": "501350", "url": "https://cs.wikipedia.org/wiki?curid=501350", "title": "Univerzita Černohorská", "text": "Univerzita Černohorská\n\nUniverzita Černohorská (černohorsky: \"Univerzitet Crne Gore\", \"Универзитет Црнe Горe\") je nejvýznamnější a největší černohorská vysoká škola, která se nachází v Podgorice, metropoli Černé Hory. Byla založena v roce 1974 a tvoří ji 15 fakult a jedna akademie.\n\nUniverzita Černé Hory byla založena dne 29. dubna 1974. V tomto roce se spojily tři fakulty: Ekonomická fakulta, Inženýrská fakulta a Právnická fakulta z Titogradu (tehdejší název Podgorice), dvě vysoké školy: Fakultní výuky z Nikšiće a Fakulta námořních studií z Kotoru a tři nezávislé vědecké instituce: pro dějiny, pro zemědělství a pro biologické a lékařské výzkumy z Titogradu, které podepsaly dohodu o sdružení a vzniku univerzity v Titogradu. Rok poté, co byla univerzita založena, změnila svůj název na \"Univerzitu Veljka Vlahoviće\" a v roce 1992 byl mezinárodně uznán současný název \"Univerzita Černohorská\".\n\nBěhem třiceti let své existence se univerzita velmi skvěle vyvinula v souladu s možnostmi a s požadavky času.\n\nUniverzita Černé Hory je organizována jako většina evropských vysokých škol. Zahrnuje fakulty, ústavy a vysoké školy, stejně jako logistická centra. Má unikátní akademické, obchodní a rozvojové cíle. Řídící radu řídí rektor univerzity a spravuje ji. Nejvyšším orgánem je \"akademický senát univerzity\". Děkani jsou hlavy fakult a ředitelé jsou vedoucími ústavů. Na fakultách a na ústavech má nejvyšší akademické orgány rada pro výučně-vědecké otázky a pro výučně-umělecké otázky. Nejvyšším orgánem studentů je \"Studentský parlament\". Zástupci studentů jsou voleni ve všech orgánech univerzity a fakult.\n\nUniverzita se skládá z 15 fakult a jedné akademie :\n\n\nV rámci výše uvedených fakult existuje několik oddělení a studijních skupin, nabízejících širokou škálu různých vzdělávacích profilů.\n\nUniverzita zahrnuje také čtyři vědecké výzkumné ústavy:\n\nV Podgorice se nachází rozsáhlá Univerzitní knihovna.\n\nExistuje Centrum informačních technologií, Centrum pro lidská práva, Centrum pro mezinárodní studia a Centrum pro jakost na univerzitě.\n\nSídlo univerzity je v Podgorice, hlavním městě Černé Hory, s počtem obyvatel okolo 173 000. Většina univerzitních fakult se nachází v Podgorice, v roce 2005 byla zahájena výstavba budov v Budvě a v Bijelo Polje.\n\n"}
{"id": "501352", "url": "https://cs.wikipedia.org/wiki?curid=501352", "title": "Obrok (rozcestník)", "text": "Obrok (rozcestník)\n\nPojem obrok znamená:\n"}
{"id": "501353", "url": "https://cs.wikipedia.org/wiki?curid=501353", "title": "Lineární filtr", "text": "Lineární filtr\n\nLineární filtr je filtr, pro něhož platí principu superpozice.\n\nTo znamená, že za předpokladu\n\nformula_1\n\nplatí:\nformula_2\n\nJinak řečeno, odezva lineárního systému tvořeného tímto filtrem na součet dvou či více signálů musí být rovna součtu odezev tohoto systému na jednotlivé signály. Účelem takovéto lineární filtrace je obvykle potlačení nebo zvýraznění určitých spektrálních složek signálu, případně změna jejich fázového posunutí (ať již se jedná o signál spojitý nebo diskrétní).\n\nLineární filtr lze popsat diferenční rovnicí, impulzní charakteristikou nebo frekvenční charakteristikou.\nDiferenční rovnice představuje postup (algoritmus) výpočtu odezvy filtru. Odezvou lineárního filtru na jednotkový impulz je jeho impulzní charakteristika formula_3. Odezvu nerekurzivního lineárního filtru formula_4 pro libovolný vstup formula_5 je možno spočítat konvolucí vstupního signálu s impulzní charakteristikou tohoto filtru:\n\nformula_6\nformula_7\nformula_8\n\nSpektrem impulzní charakteristiky formula_3 je frekvenční charakteristika formula_10, kterou z něj lze získat Fourierovou transformací.\n\nZejména pro popis diskrétních filtrů se využívá také přenosová funkce, kterou lze získat pomocí z-transformace a následného podílu jejich výstupu ke vstupu.\n\nformula_11\n\nDalším způsobem popisu tohoto filtru je rozložení jeho nulových bodů a pólů v z-rovině. Polohu těchto bodů lze získat přepisem polynomů přenosové funkce na součiny jejich kořenových činitelů. Z této formy popisu lze lehce posuzovat stabilitu filtru.\n\n"}
{"id": "501357", "url": "https://cs.wikipedia.org/wiki?curid=501357", "title": "Šašovice", "text": "Šašovice\n\nŠašovice (s předložkou 2. pád \"do Šašovic\", 6. pád \"v Šašovicích\") jsou vesnice, místní část Želetavy. V roce 2001 zde žilo 172 obyvatel a v roce 2011 168 obyvatel. Ve vesnici žije obyvatel.\n\nKatastrální území Šašovic leží v Kraji Vysočina v okrese Třebíč. Na severu sousedí s Želetavou, na východě s Horkami, na jihu s Martínkovem a na západě s Meziříčkem.\n\nŠašovice se rozkládají zhruba ve střední části svého území. Nadmořská výška zastavěné části obce se pohybuje mezi 552 a 570 m. Na severu se území Šašovic zvedá nejvýše v trati \"Horní díl\" (607 m) nad údolím Želetavky, na východě v zalesněném kopci \"Horka\" (626 m) a podobně při jižních hranicích (kopec \"Hory\" 623 m). Na samém jihu území obce se terén snižuje až k 550 m v údolí potoka, levého přítoku Rokytky. Územím obce protéká \"Šašovický potok\", přítok Želetavky; napájí rybníky \"Podhájský\" (1,1 ha), \"Lihovarský\" (\"Hříbě\", 1,7 ha) a \"Sokol\" (1,8 ha) u \"Sokolova mlýna\" při hranicích s Meziříčkem.\n\nNa silniční síť jsou Šašovice napojeny silnicí č. III/11272, která se na severovýchodě spojuje se silnicí č. I/38 a na jihozápadě v Meziříčku se silnicí č. III/11271.\n\nPrvní písemná zmínka o Šašovicích pochází z roku 1350. Slovanské osídlení Šašovicka prokazuje nález keramiky u Sokolova mlýna.\n\nZ hlediska územní správy byly Šašovice vedeny v letech 1869–1930 jako obec v okrese Dačice, v roce 1950 jako obec v okrese Moravské Budějovice a od roku 1961 jako část Želetavy v okrese Třebíč. V roce 2017 byl rozšířen výrobní závod společnosti Milacron v obci.\n\nV roce 2017 byla postavena třetí průmyslová hala společnosti Milacron, ta se věnuje práci s plasty. Celkem zaměstná 250 zaměstnanců z regionu.\n\n\n"}
{"id": "501360", "url": "https://cs.wikipedia.org/wiki?curid=501360", "title": "Masoreti", "text": "Masoreti\n\nMasoreti, z hebr. \"masorah\" „tradice“, byli znalci bible, kteří v 6. až 10. století n.l. sepisovali ústně podané texty, které se týkaly bible. Prací masoretů bylo přepisování hebrejského textu bible a zapsat i správnou vokalizaci a přízvuky, které byly původně tvořeny 22 souhláskami. Byli také první, kdo rozdělili bibli do kapitol a veršů.\n\nHlavním působištěm masoretů byla Tiberiada a Babylón, kde založili i školy.\n\n"}
{"id": "501376", "url": "https://cs.wikipedia.org/wiki?curid=501376", "title": "Arje Ben Eli'ezer", "text": "Arje Ben Eli'ezer\n\nArje Ben Eli'ezer (: , 16. prosince 1913 – 29. ledna 1970) byl revizionistický sionistický vůdce, člen Irgunu a izraelský politik.\n\nBen Eli'ezer se narodil v roce 1913 ve Vilniusu v carském Rusku (dnešní Litva). Jeho rodina v roce 1920 imigrovala do mandátní Palestiny, kde Ben Eli'ezer studoval na střední škole v Tel Avivu. Ve třinácti letech vstoupil do Bejtaru a během palestinských nepokojů v roce 1929 a Arabského povstání v roce 1936 se aktivně zúčastnil bojů v Tel Avivu. V letech 1932 až 1939 byl emisarem Bejtaru a Irgunu v Polsku, Rumunsku a baltských zemích. V roce 1933 byl na pět týdnů uvězněn pro podezření pro napojení na Brit ha-birjonim.\n\nPo vypuknutí druhé světové války byl vyslán do Spojených států na misi Irgunu a zúčastnil se založení „Výboru pro vytvoření hebrejské armády.“ Společně s Hilelem Kookem, Ari Žabotinským, Šmu'elem Merlinem a Jicchakem Ben Ami založil „Výbor pro záchranu evropského židovstva“ a později „Výbor pro národní osvobození.“\n\nV roce 1943 se vrátil do mandátní Palestiny na misi „Výboru pro záchranu evropského židovstva“. Po příjezdu se setkal s Menachemem Beginem, který jej požádal, aby se stal členem generálního velitelství Irgunu. V dubnu 1944 byl opět uvězněn Brity a stal se jedním z 251 příslušníků Irgunu a Lechi, kteří byli od října internováni v eritrejské Asmaře v Africe. V zajateckém táboře se stal zástupcem pro setkání s britskou správou. V lednu 1947 se mu povedlo společně s několika druhy utéct z internačního tábora a dopravit se do Francie, kde započal přípravy na Altalenu.\n\nV roce 1948 se vrátil do nově založeného Státu Izrael a stal se jedním ze zakladatelů a vůdců hnutí Cherut. Pomáhal taktéž založit izraelské vztahy s Francií. Po pět funkčních období byl poslancem Knesetu za stranu Cherut a na další dvě za nástupkyni Cherutu, stranu Gachal. Byl členem četných výborů, jmenovitě výboru financí, ekonomických záležitostí, zahraničních záležitostí a obrany a vnitřních záležitostí. Stal se také zástupcem předsedy Knesetu. Byl jedním z prvních, kdo navrhl referendum jakožto podmínku nad zásadními rozhodnutími, jako byl například protest jeho strany nad Reparační dohodou mezi Izraelem a západním Německem.\n\nZemřel v roce 1970, tedy ještě v době, kdy byl poslancem. Na jeho místo nastoupil Gide'on Pat. Jeho jméno nese izraelská osada Bejt Arje a prominentní ulice ve městě Ramat Gan, která se jmenuje \"Rechov Ben Eli'ezer.\"\n\n"}
{"id": "501382", "url": "https://cs.wikipedia.org/wiki?curid=501382", "title": "NGC 29", "text": "NGC 29\n\nNGC 29 je spirální galaxie v souhvězdí Andromedy.\n\nNGC 29 je také někdy označována jako NGC 21, podle gaqlaxie, kterou objevil Lewis Swift 20. září 1885, tedy téměř sto let po Herschelovi. Jedná se však o stejný objekt.\n\n"}
{"id": "501386", "url": "https://cs.wikipedia.org/wiki?curid=501386", "title": "Právní řád České republiky", "text": "Právní řád České republiky\n\nPrávní řád České republiky je uspořádaný systém pramenů práva platných v České republice nebo v rámci mezinárodního společenství, jehož je členem. Český právní řád, jenž je součástí kontinentálního typu právní kultury, je založen na psaném právu a patří do něj právní předpisy, ratifikované a vyhlášené mezinárodní smlouvy, k nimž dal souhlas Parlament ČR a nálezy Ústavního soudu, kterými Ústavní soud zrušil právní předpis nebo jeho část.\n\nZvláštní kategorií jsou v českém právu právní principy, jež sice nejsou formálními prameny práva, ale vzhledem k dynamice společenských změn mohou orgány aplikující právo za určitých omezených podmínek právě prostřednictvím právních principů dovodit právní řešení posuzované věci. Ústavní soud ČR v této věci uvedl, že právní princip má charakter samostatného pramene práva, pouze pokud psané právo nestanoví jinak.\n\nTaké kolektivní smlouvy, resp. jen jejich normativní část, jsou v českém právu pramenem práva. Také konstantní judikatura vyšších soudů (především Nejvyššího soudu a Nejvyššího správního soudu) působí, jako by byla pramenem práva.\n\nPrávní předpis může zahrnovat několik právních norem, jednu právní normu, ale také jedna právní norma může být upravena v několika právních předpisech.\n\nPrávní normy je možné rozdělit podle jejich postavení v systému právní regulace na hmotněprávní a procesněprávní normy.\n\nNejvýznamnější je však členění podle právní síly. Právní síla je vlastnost právní normy (právního předpisu), která může být chápána absolutně nebo relativně. \n\nPodle absolutní právní síly se v českém právním řádu rozeznávají primární (zákonné) předpisy, kterými jsou \"ústavní zákony\", \"zákony\" a \"zákonná opatření Senátu\", a sekundární (podzákonné) předpisy, které jsou přijímané bezprostředně podle ústavy (právní předpisy vlády a prezidenta republiky) a přijímané na základě výslovného zákonného zmocnění (právní předpisy ministerstev, správních orgánů a orgánů samosprávy v přenesené působnosti). Terciární tvorba práva není v České republice přípustná. \n\nPodle relativní právní síly se rozlišují právní normy původní (originární) a odvozené (derivativní), tj. takové, které byly vydány na základě a k provedení normy původní. Právní předpisy originární jsou primární právní předpisy, ale také i ty zákony, které provádějí některá ustanovení ústavních zákonů. Svou povahou jsou originárními předpisy také obecně závazné vyhlášky v samostatné působnosti obcí a krajů, jež jsou však právní předpisy podzákonné. Derivativní předpisy jsou nařízení vlády, rozhodnutí prezidenta republiky obecně normativní povahy, právní předpisy ministerstev, správních orgánů a orgánů územní samosprávy (s výjimkou vyhlášek zastupitelstev).\n\nMezinárodní smlouvy jsou především pramenem mezinárodního práva, na základě vnitrostátní úpravy však mohou být pramenem také práva vnitrostátního. Čl. 10 Ústavy stanovuje, že „\"[v]yhlášené mezinárodní smlouvy, k jejichž ratifikaci dal Parlament souhlas a jimiž je Česká republika vázána, jsou součástí právního řádu; stanoví-li mezinárodní smlouva něco jiného než zákon, použije se mezinárodní smlouva.\"“ Mezinárodní smlouva tak nemá vyšší právní sílu než zákony, ale aplikační přednost. Při rozhodování soudů platí, že soudce je vázán nejen zákonem, ale i mezinárodní smlouvou, která je součástí právního řádu.\n\nNavzdory kritice se působení ústavního soudnictví jako náhradního zákonodárce ve všech západních demokraciích rozšířilo. Ústavní soud ČR může zrušit právní předpis nebo jeho část. Je nutné rozlišovat závaznost vlastního výroku rozhodnutí a odůvodnění rozhodnutí.\n\nOd vstupu České republiky do Evropské unie platí v České republice také prameny evropského komunitárního práva, přičemž významná část již byla implementována do zákonů a dalších právních předpisů. Dnes obsah zhruba 70 až 80% právních předpisů přijímaných v členských státech více či méně ovlivňuje ES.\n\n\n"}
{"id": "501387", "url": "https://cs.wikipedia.org/wiki?curid=501387", "title": "Romanovská ovce", "text": "Romanovská ovce\n\nRomanovská ovce je plemeno ovce pochází z Ruska z Jaroslavské oblasti. Plemeno je nyní rozšířeno po celém světě. Patří do skupiny kožichových krátkoocasých plemen ovcí. Do Česka byly romanovské ovce poprvé dovezeny v roce 1954 s cílem produkovat kvalitní kožešnickou surovinu, opakovaný dovoz se uskutečnil v 70. letech pro potřeby hybridizace. V Česku je v současnosti (rok 2016) chováno 14 linií beranů tohoto plemene. Původními přímo z Ruska doveznými současnými liniemi beranů jsou Recht, Romi, Rekrut, Rauch a Rosen. Mezi roky 1989 a 2010 byly omezené počty beranů dovezeny z Nizozemska (linie Rebel a Roland), Německa (Rohan), z Polska (linie Ramon, Romulus a Remus), z Ukrajiny (linie Ruslan a Rarach). V posledních letech se k nám plemeno vůbec nedováží a ČR je exportní velmocí.\n\nPlemeno středního tělesného rámce. Plemeno je v našich podmínkách u obou pohlaví bezrohé (ze zahraničí známe i rohatá zvířata). Hlava je černá, bílá lysina je žádoucí. Končetiny černé s povolenými bílými odznaky na distálních koncích. Bílá skvrna na konci ocasu není na závadu. Vlna má černé pesíky, podsada je světle šedá. Žádoucí barva rouna je ocelová šeď. Vlna je sortimentu C-DE (29-55 µm), smíšená, polohrubá a tvoří na celém povrchu těla prstenčité závitky. Při hodnocení zevnějšku je kladen hlavní důraz na korektnost tělesné stavby (postoj končetin, pevnost hřbetu a beder).\n\nJe to především plodné plemeno ovcí. Mezi plemeny chovanými v Česku má jednoznačně nejvyšší plodnost. Poměr počtu narozených jehňat k počtu obahněných ovcí činil v roce 2008 244,5 %, přičemž průměr všech plemen v Česku je 156 %. Prvničky mají obvykle 2-3 jehňata. Na dalších vrzích pak obvykle 3 a více jehňat. Plemeno se vyznačuje asezonností říje, což umožňuje bahnění dvakrát do roka. Romanovská ovce byla také využita ke zlepšení plodnosti u řady plemen v různých zemích (INRA 401 ve Francii, Gotland ve Švédsku, Salz ve Španělsku). Romanovská ovce patří do skupiny tzv. kožichových ovcí. Její kůže je velmi lehká. V dnešní době mají ovčí kůže obecně velmi nízkou tržní cenu. Masná užitkovost plemene je slabší, zejména pokud jde o osvalení. Celková produkce jehněčího masa na bahnici a rok je však mezi plemeny chovanými v Česku nejvyšší. Menší přírůstek vlastního jehněte je více než dobře kompenzován větším počtem jehňat ve vrhu. V roce 2016 bylo dosaženo rekordního vrhu osmerčat.\n\nJde o intenzivní plemeno ovcí méně vhodné do extenzivních podmínek. Dobré podmínky prostředí dokáže bohatě vrátit. Vyžaduje pozornost v době bahnění a po bahnění. Toto plemeno je jednak chováno v čistokrevné podobě a jednak je využíváno v mateřské pozici ke křížení. To znamená, že na čistokrevné plemenice jsou připouštěni berani masných plemen. Získáme tak větší počet dobře osvalených jehňat. Masná užitkovost není totiž u romanovských ovcí příliš dobrá, zejména je slabší osvalení. Křížením se tento problém do značné míry odstraní. Pomůže nám i heterozní efekt. Nevýhodou tohoto systému je nutnost zajistit si zdroj čistokrevných ovcí do mateřské pozice. Proto lze do budoucna očekávat, že budou vedle sebe existovat užitkové chovy, produkující finální jatečná jehňata, a šlechticí chovy, které budou do užitkových chovů dodávat plemenné jehnice k dalšímu chovu.\n\nV roce 2008 bylo v Česku v kontrole užitkovosti chováno 1068 bahnic. Česká republika patří z hlediska šlechtění do světové špičky. Plemenný materiál je od nás exportován do řady zemí (Rumunsko, Maďarsko, Německo, Slovensko, Nizozemsko, Bosna, Francie, Chorvatsko, Srbsko). Česká republika je jednou z mála zemí, kde se vyrábějí inseminační dávky tohoto plemene.\n\nKlub chovatelů romanovských ovcí každoročně pořádá Národní výstavu romanovských ovcí. Jde o hlavní chovatelskou událost plemene. První ročník proběhl v roce 2013. Na této výstavě jsou vybráni národní šampióni plemene romanovská ovce pro daný ročník. Soutěží se ve 4 kategoriích : starší romanovský beran, mladší romanovský beran (do 12 měcíců věku), starší romanovská plemenice a mladší romanovská plemenice (do 12 měsíců). Rozsahem jde o největší výstavu plemene ovcí (asi 100 kusů). Kromě plemene romanovská ovce pořádá od roku 2014 v menším rozsahu národní výstavy i plemeno ovcí clun forest. Hodnotí se celkem 4 skupiny znaků zevnějšku seřazené podle důležitosti: kapacita těla , harmonie tělesné stavby, přiblížení barevnému standardu a pohlavní výraz.\n\n"}
{"id": "501389", "url": "https://cs.wikipedia.org/wiki?curid=501389", "title": "NGC 22", "text": "NGC 22\n\nNGC 22 je spirální galaxie vzdálená od nás zhruba 346 milionů světelných let v souhvězdí Pegase. Je to velice slabá galaxie, na její spatření bude pravděpodobně třeba dalekohled o průměru objektivu 16 palců (40,6 cm).\n\n"}
{"id": "501390", "url": "https://cs.wikipedia.org/wiki?curid=501390", "title": "Bendovo Záhoří", "text": "Bendovo Záhoří\n\nBendovo Záhoří () je vesnice v okrese Tábor, administrativně je součástí města Mladá Vožice. Nachází se cca 2 km na jih od Mladé Vožice. Je zde evidováno 20 adres. V roce 2011 zde trvale žilo třináct obyvatel.\n\nPrvní písemná zmínka o vesnici pochází z roku 1376.\n"}
{"id": "501392", "url": "https://cs.wikipedia.org/wiki?curid=501392", "title": "Me'ir Šamgar", "text": "Me'ir Šamgar\n\nMe'ir Šamgar, Dr. h. c. (: , rodným jménem Me'ir Sternberg; 13. srpna 1925 – 18. října 2019) byl izraelský právník a generál. V letech 1961 až 1968 zastával funkci izraelského generálního vojenského prokurátora, následně v letech 1968 až 1975 generálního prokurátora a nakonec v letech 1983 až 1995 předsedy Nejvyššího soudu.\n\nNarodil se ve Svobodném městě Gdaňsk (dnešní Gdaňsk v Polsku) do rodiny Eliezera a Diny Sternbergových. V roce 1939 podnikl aliju do britské mandátní Palestiny. Studoval historii a filosofii na Hebrejské univerzitě v Jeruzalémě a právo na \"Government Law School\" při Londýnské univerzitě. Část svého studia práv absolvoval korespondenčně, když byl internován britskou správou v Africe. Sloužil v řadách Izraelských obranných sil, kde dosáhl hodnosti brigádního generála.\n\nV roce 1994 předsedal vyšetřovací komisi, která prošetřovala masakr v Jeskyni patriarchů a v roce 1996 komisi, která prošetřovala atentát na premiéra Jicchaka Rabina.\n\nV roce 1996 mu byla za jeho přínos společnosti a Státu Izrael udělena Izraelská cena. Weizmannův institut věd mu udělil čestný doktorát. V roce 2005 byl v internetové soutěži 200 největších Izraelců zvolen 99. největším Izraelcem všech dob.\n\n"}
{"id": "501397", "url": "https://cs.wikipedia.org/wiki?curid=501397", "title": "Josef Jerie", "text": "Josef Jerie\n\nJosef Jerie (20. dubna 1871, Valteřice u Jilemnice – 1. dubna 1951, Praha) byl český gynekolog a porodník, jeden ze zakladatelů českého porodnictví.\n\nPromoval v roce 1897. Od roku 1899 působil na \"Pawlíkově gynekologicko-porodnické klinice\". Dd roku 1923 působil na lékařské fakultě Univerzity Karlovy v Praze již jako profesor. V letech 1923-1939 byl přednostou \"I. gynekologicko-porodnické kliniky\" v Praze. V roce 1939 odešel do důchodu.\n\nNavrhl vlastní operační způsob nápravy retroverze dělohy. Zabýval se též urologií, séroterapií tetanu a růstu vaječníkových nádorů.\n\n"}
{"id": "501404", "url": "https://cs.wikipedia.org/wiki?curid=501404", "title": "Karel Pawlík", "text": "Karel Pawlík\n\nKarel Pawlík, též Karel Pavlík (12. března 1849, Klatovy – 7. září 1914, Praha), byl český gynekolog a porodník, jeden ze zakladatelů českého porodnictví.\n\nPromoval v roce 1873 na Vídeňské univerzitě. Po dokončení studií nastoupil jako asistent na porodnickou a gynekologickou kliniku. Působil na univerzitách ve Vídni a Praze. V roce 1887 byl jmenován řádným profesorem a přednostou \"I. pražské gynekologické a porodnické kliniky\", kde působil až do roku 1913.\n\nVynalezl vlastní metodu cévkování močovodů, jako první na světě provedl extirpaci močového měchýře. Zavedl též palpaci obsahu děložní dutiny, která je po něm pojmenována \"Pawlikův hmat\".\n\nByl celosvětově uznávaným průkopníkem urogynekologie, ve svém oboru zavedl vlastní operační a vyšetřovací postupy. Za svůj život získal řadu vyznamenání, získal též titul dvorního rady. Publikoval také lékařská díla v němčině, francouzštině a angličtině.\n\n"}
{"id": "501406", "url": "https://cs.wikipedia.org/wiki?curid=501406", "title": "Koččawalský les", "text": "Koččawalský les\n\nKoččawalský les (korejsky 곶자왈 숲 \"Koččawal sup\") je název pro původní lesy jihokorejského ostrova Čedžu, které se nacházejí na svazích pohoří Halla (centrálním bodem je štítová sopka Halla-san). Ostrov Čedžu byl vytvořen sopečnou činností a jeho povrch tvoří láva. Čedžu je největší ostrov v Jižní Koreji, ležící na jihozápad od poloostrova. Vzhledem ke geografickému vývoji zůstal tento region z velké části neporušen. Lesy Koččawalu nabízejí pohled na stálezelené rostliny, a jsou tedy oblíbeným místem místních obyvatel i turistů. Do současné doby se tento ekotop zachoval především na severních a západních svazích ostrova. \n\nPůvodně nazývali obyvatelé Čedžu všechny lesy na kamenném základě “Koččawal”. Místní výkladový slovník popisuje Koččawal jako člověkem neporušené místo, ve kterém se mísí charakteristiky lesa a pralesa. Vzhledem k prokazatelnému lávovému původu Koččawalského lesa byl navržen nový význam pro tento termín, který by zahrnoval pouze ty lesy, které vyrůstají na lávovém základě. Někteří lidé jsou však proti tomu, aby byl Koččawal spojován pouze s geologickým popisem. Definice Koččawalu tedy stále není přesně určena. \n\nKoččawalský les je velmi důležitý pro tvorbu podzemní vody na ostrově, protože déšť proniká skrze kameny přímo do půdotvorného substrátu. Jeho ochrana je proto zásadní.\nLes má tři důležitá specifika: \n\nKvůli lávovému základu bylo zemědělství na ostrově dlouho obtížné a lesy zůstaly téměř nedotčeny až do 20. století. Podle studie profesora Songa z roku 2000 je povrch Koččawalu složen z lávy \"typu AA\". Na základě jeho výzkumu byl vytvořen podrobný plán Koččawalu. Dalsi výzkum však odhalil, že povrch Koččawalu netvoří pouze láva \"typu AA\", ale jde o směs \"lávy AA\" a \"lávy Pahoehoe\". Tento typ lávy doporučil doktor Song s ohledem na místní terminologii nazývat \"lávou Bille\". \n\nStudie profesorky Yim Eun Young prokázala, že místo v Koččawalském lese zvané Kamélia (Dong Baek Dong San), které se rozkládá na území 590 083 m² je jedinou lokalitou s výskytem nedávno objeveného typu kapradiny \"Mankyua chejuense\". Profesorka Young našla během svého výzkumu mnoho specifických druhů rostlin rostoucích na kamenném základě. Většina těchto rostlin je světovým unikátem a řada z nich byla prohlášena za ohrožené. V roce 2005 byl zahájen rozsáhlý výzkum lesa a dosud bylo objeveno dalších pět nových druhů rostlin. \n\nKoččawal je hodně známý skrze útvary vzniklé sopečnou činností, typickou pro lávu \"typu AA\". To je největší průtočnost v celé Jižní Koreji. Koččawalský les značně přispívá vzniku podzemní vody na ostrově. Většina dešťové vody se neudrží na povrchu a ihned se vsakuje do země. Podzemní voda je tedy hlavním zdrojem pitné vody.\n"}
{"id": "501410", "url": "https://cs.wikipedia.org/wiki?curid=501410", "title": "Vědecká nomenklatura", "text": "Vědecká nomenklatura\n\nNomenklatura není věda. Je to pouze praktický prostředek (avšak používaný také ve vědě). Nejčastěji se nomenklaturou rozumí ve vědě neměnná, zpravidla latinsko-anglická soustava termínů. Na rozdíl od terminologie nomenklatura zahrnuje pouze názvy povahy substantivní pro objekty zkoumání (a jejich třídy), nikoli např. slovesa, adjektiva, názvy dějů. Příkladem jsou taxonomická binominální nomenklatura v biologii nebo chemická nomenklatura. Nadřazeným termínem v biologii je slovo systematika.\n\n"}
{"id": "501419", "url": "https://cs.wikipedia.org/wiki?curid=501419", "title": "Me'ir", "text": "Me'ir\n\nMe'ir (: ) je mužské rodné jméno hebrejského původu, které znamená „zářící, osvětlující“, a také příjmení, často židovské. Jeho nositeli jsou mimo jiné následující lidé:\n\n\n\n\n"}
{"id": "501423", "url": "https://cs.wikipedia.org/wiki?curid=501423", "title": "Mirante do Vale", "text": "Mirante do Vale\n\nMirante do Vale je mrakodrap v brazilském městě São Paulo. S 51 patry měří 170 metrů. Dokončen byl v roce 1960.\n"}
{"id": "501424", "url": "https://cs.wikipedia.org/wiki?curid=501424", "title": "Zebřička pestrá", "text": "Zebřička pestrá\n\nZebřička pestrá (\"Taeniopygia guttata\") nebo také pásovník šedý je dnes nejrozšířenějším a nejznámějším druhem astrildovitých ptáků ve střední části Austrálie. Ozývá se zvuky připomínající pískání hračky.\n\nVyskytuje po celém australském kontinentě pouze s výjimkou nejchladnějších a příliš vlhkých oblastí na severu a jihu. Izolovaně žije i v Indonésii. Člověkem však byla zavlečena i na Puerto Rico, do Portugalska a Spojených států. Je velmi populární také jako klecový pták. Samec je pestře zbarven a má rezavé tváře, samice je oproti němu méně pestrá. Žije v hejnech a dlouho se obejde bez vody.\n\nRozlišujeme dvě zeměpisné formy zebřiček:\n\nObývá širokou škálu krajin, nejhojněji se však vyskytuje ve stepích s roztroušeným porostem stromů a keřů, často zasahuje také do těsné blízkosti lidských obydlí.\n\nJe semenožravá: Žere různé druhy prosa, vyloupává semena z klasů běžných obilovin a trav. Další důležitou součástí jejich stravy je ovoce a zelenina, zejména jsou to jablka, salátová okurka, strouhaná mrkev, banány, hrozny, hlávkový salát. Nenahraditelným zdrojem minerálů jsou rozdrcené vaječné skořápky kura domácího. Dále mají v oblibě: ptačinec žabinec, smetánku lékařskou, sedmikrásku a kokošku pastuší tobolku, dále pomněnku, řeřišnici, jitrocel, řebříček, šťovík a pelyněk černobýl. U většiny zmiňovaných rostlin sbíráme pouze polozralé semenice.\n\n"}
{"id": "501426", "url": "https://cs.wikipedia.org/wiki?curid=501426", "title": "Věče", "text": "Věče\n\nVěče bylo poradní shromáždění mužů na staré Rusi, přibližně v období 10.–15. století.\n\nÚčastnit se mohl každý svobodný bezúhonný muž. Výstupem takových shromáždění byla různá rozhodnutí, především politická, vojenská a ekonomická, poplatná době. Zúčastnění na věči mohli například zvolit, či svrhnout knížete, rozhodovali také příklad o bojích se Švédy, Němci či Tatary, resp. s kým bojovat a s kým naopak obchodovat, v době, kdy Novgorodu vládl Alexandr Jaroslavič Něvský. \n\nVěče byla ustanovena ve většině měst a k radě ke knížeti (panovníkovi) byli odesíláni jejich zástupci. Stejně jako dnes, i v počátku ruské státnosti měly věče především úlohu převzetí části zodpovědnosti za panování nad rozsáhlým územím na města. S tím souvisí přenesení rozpočtového rámce nutného na budování, udržení a aplikaci armády ve válkách vedených ve středověku, především pak za účelem sjednocení víry na území tehdejší Eurasie. \n\nSvou autoritu však věče postupně ztratily v důsledku vpádu Tatarů ve prospěch velkoknížete. Ve městech, která nebyla dobyta Tatary (Novgorodě, Pskově a Chlynově) věče mělo největší moc, převyšující dokonce moc samotného knížete, a udrželo se po nejdelší čas, až do moskevské okupace těchto měst na konci 15. a začátku 16. století.\n"}
{"id": "501430", "url": "https://cs.wikipedia.org/wiki?curid=501430", "title": "Avraham Kacnelson", "text": "Avraham Kacnelson\n\nAvraham Kacnelson (: אברהם קצנלסון, známý též jako Avraham Nisan; 1888 – 18. května 1956) byl vrcholný sionistický představitel v mandátní Palestině a signatář izraelské deklarace nezávislosti.\n\nAvraham Kacnelson se narodil v carském Rusku (dnešní Bělorusko) a během první světové války byl lékařem ruské armády. V roce 1917 imigroval do Palestiny, kde působil jako lékař v Jeruzalémě. Později byl členem centrálních výborů Mapaje a ha-Šomer ha-ca'ir, jenž byl představitelem Židovské národní rady () a Národní rady (, později Prozatímní státní rada). Mimo to byl rovněž ředitel zdravotnického oddělení Sionistické exekutivy. Jako takový byl v roce 1948 jedním ze signatářů izraelské deklarace nezávislosti. Angažoval se rovněž při založení rozhlasové stanice Kol Jisra'el, která začala vysílat v den, kdy byla podepsaná deklarace nezávislosti.\n\nPo vyhlášení nezávislosti byl jmenován izraelským vyslancem ve Skandinávii a později si hebraizoval příjmení na Nisan.\n\nJeho sestra Rachel se provdala za pozdějšího izraelského prezidenta Zalmana Šazara a mimo to byl strýcem Šmu'ela Tamira.\n\n"}
{"id": "501436", "url": "https://cs.wikipedia.org/wiki?curid=501436", "title": "Ocelový pakt", "text": "Ocelový pakt\n\nOcelový pakt (německy: \"Stahlpakt\"; italsky: \"Patto d'Acciaio\") byla smlouva o vzájemné pomoci ve válce, podepsaná mezi Třetí říší a Itálií 22. května 1939. Název paktu poprvé použil Benito Mussolini, který se domníval, že jeho původní název \"Pakt krve\" by byl v Itálii špatně přijat.\n\nPakt zavazoval ke vzájemné pomoci v případě války s třetí mocností, a to i v útočné válce na souši, na moři i ve vzduchu. Týkalo se to i politické a diplomatické pomoci. Skládal se ze dvou částí: první obsahovala otevřené prohlášení o zachování důvěry a spolupráce mezi Německem a Itálií, zatímco druhá, \"Tajný dodatkový protokol\", doporučuje spojení vojenské a hospodářské politiky. Obě strany se například dohodly, že budou trvat na platnosti tzv. Gotthardské smlouvy z roku 1909, která jim zaručovala právo převážet zboží přes švýcarské území v zapečetěných vagonech po Gotthardské dráze a Gotthardským tunelem. Tato dohoda měla velký význam pro dopravu válečného materiálu za druhé světové války.\n\nOcelový pakt měl zajistit ochranu zájmů obou spřátelených stran. Pro Německo byl - vedle paktu se SSSR - bezprostřední přípravou na napadení Polska. To se začalo plánovat okamžitě po podpisu paktu, v memorandu z 30. května 1939 však sdělil Mussolini Hitlerovi, že Itálie nebude k útočné válce připravena dříve, než koncem roku 1942. Hitler to ignoroval, Itálie se ale nakonec přepadení Polska nezúčastnila.\n\n23. listopadu 1940 se k Ocelovému paktu připojilo Rumunsko. Pakt byl z italské strany zrušen příměřím se spojenci ze 3. září 1943.\n\n"}
{"id": "501439", "url": "https://cs.wikipedia.org/wiki?curid=501439", "title": "Praha-Modřany (nádraží)", "text": "Praha-Modřany (nádraží)\n\nNádraží Praha-Modřany je železniční stanice v Modřanech na adrese K modřanskému nádraží 222/2, na trati číslo 210 z Prahy do Čerčan a Dobříše. Od roku 1995 je využívaná již pouze k nákladní dopravě, osobní vlaky zde nezastavují.\n\nNádraží bylo hlavovou stanicí původní tratě z Vršovic do Modřan, která byla za modřanským nádražím zaústěna do cukrovaru. Po uvedení do provozu v roce 1882 mělo nádraží tři koleje a původní nádražní budova byla jednopatrová, podobná budově nádraží Praha-Braník. Do nádraží bylo zaústěno 10 vlečných tratí z nově vznikajících podniků, včetně jedné úzkorozchodné.\n\nV roce 1991 při překládání traťového úseku k Braníku kvůli stavbě tramvajové trati do Modřan bylo nádraží rekonstruováno a rozšířeno na osm kolejí. Původní nádražní budova byla nahrazena novou, třípatrovou. V roce 1995 přestalo být nádraží využíváno k osobní dopravě a bylo nahrazeno přilehlými zastávkami Praha-Modřany zastávka a nově vystavěnou Praha-Komořany mezi Modřany a Zbraslaví. Modřanské nádraží je v současnosti využíváno k nákladní dopravě.\n\nDo nádraží je zaústěno velké množství vleček, z nichž většina v současné době není využívána. Z komořanského zhlaví se odpojuje také vlečka do modřanských strojíren Sigma, která byla v roce 1995 výjimečně využívána k náhradní železniční dopravě v době výluky autobusové dopravy do Modřan. V té době byla v areálu strojíren nedaleko Komořanské ulice zřízena provizorní zastávka Praha-Komořany. Provoz na vlečce obstarala Středočeská železniční společnost dvěma pronajatými motorovými vozy řady 810.\nDále do stanice ústila zrušená vlečka do čokoládoven Orion, modřanského cukrovaru a modřanské potrubní.\n\nVzhledem k vzdálenosti nádraží od samotných Modřan byla v roce 1937 vybudována 1200 metrů severněji zastávka Modřany-městys. Tato zastávka však byla zrušena a demontována při stavbě tramvajové trati do Modřan, která vede v bývalém trasování železnice. Současná modřanská zastávka leží 800 metrů severně od nádraží na přeložce trati z roku 1991.\n\n\n"}
{"id": "501441", "url": "https://cs.wikipedia.org/wiki?curid=501441", "title": "Praha-Modřany", "text": "Praha-Modřany\n\nPraha-Modřany má více významů:\n\n"}
{"id": "501475", "url": "https://cs.wikipedia.org/wiki?curid=501475", "title": "Mordechaj Bentov", "text": "Mordechaj Bentov\n\nMordechaj Bentov (: מרדכי בנטוב, rodným jménem Mordechaj Gutgeld; 28. března 1900 – 18. ledna 1985) byl izraelský novinář, politik a jeden ze signatářů izraelské deklarace nezávislosti.\n\nNarodil se ve městě Grodzisk Mazowiecki v carském Rusku (dnešní Polsko) a dva roky studoval práva na Varšavské univerzitě. Byl jedním ze zakládajících členů polského ha-Šomer ha-ca'ir. Do mandátní Palestiny imigroval v roce 1920 a po příjezdu dokončil studium práv na Hebrejské univerzitě v Jeruzalémě.\n\nPatřil mezi zakladatele kibucového hnutí Arci a byl taktéž členem kibucu Mišmar ha-Emek. Mezitím se vypracoval do vedení Hašomer Hacair a byl jejím zástupcem v Histadrutu a ve Světové sionistické organizaci. V roce 1947 byl členem delegace Židovské agentury v Organizaci spojených národů.\n\nDne 14. května 1948 byl Bentov jedním ze 37 signatářů izraelské deklarace nezávislosti. Po založení státu byl jmenován ministrem práce a výstavby v prozatímní vládě. V prvních volbách do Knesetu, které se konaly v roce 1949 byl zvolen poslancem za stranu Mapam. Znovuzvolen byl ve volbách v letech 1951 a 1955, po nichž byl jmenován ministrem rozvoje (tento post zastával až do roku 1961).\n\nAčkoliv ve volbách v roce 1965 přišel o svůj poslanecký mandát, byl jmenován ministrem bydlení ve vládě Leviho Eškola a tento úřad zastával až do roku 1969.\n\n\n"}
{"id": "501480", "url": "https://cs.wikipedia.org/wiki?curid=501480", "title": "Hokejová rvačka v Piešťanech 1987", "text": "Hokejová rvačka v Piešťanech 1987\n\nHokejová rvačka v Piešťanech 1987 je nechvalně proslulá rvačka mezi juniorskými hokejovými týmy Kanady a Sovětského svazu během závěrečného zápasu Mistrovství světa juniorů v ledním hokeji roku 1987, který se hrál 4. ledna toho roku v Piešťanech. Rvačka vyústila v diskvalifikaci obou týmů, což více poškodilo Kanaďany, kteří ztratili šanci na zisk zlaté medaile, zatímco Sovětský svaz již byl v té době mimo medailové pozice. Rvačku, označovanou za největší v dějinách hokeje, nejvíce proslavilo rozhodnutí vypnout v aréně všechna světla v naději, že šarvátka tak bude ukončena. Hráči sice ještě nějakou chvíli v potyčkách pokračovali i potmě, ale nakonec rvačku po více než 20 minutách od jejího vypuknutí ukončili. Část viny na eskalaci násilí byla připisována i nesprávným rozhodnutím norského rozhodčího Hanse Rønninga, který byl pro zápas vybrán spíše z důvodů předpokládané neutrality než pro své soudcovské zkušenosti.\n\nKrátce po incidentu Mezinárodní federace ledního hokeje (IIHF) suspendovala hráče, kteří se do rvačky zapojili, na 18 měsíců a jejich trenéry na tři roky. Hráčům byl trest později po odvolání změněn na šest měsíců, což umožnilo několika z nich účast na juniorském mistrovství světa v Moskvě následujícího roku, kde Kanada zvítězila a Sovětský svaz obsadil druhé místo.\n\nTato rvačka v Kanadě velmi znatelně zvýšila popularitu juniorského mistrovství světa. Velkou oblibu si získal také hokejový analytik Don Cherry z vysílací společnosti (CBC), který ji kanadským divákům ve svých komentářích prezentoval velmi zapáleným a vlasteneckým způsobem. Většina kanadských a několik sovětských hráčů, včetně Brendana Shanahana, Theorena Fleuryho, Sergeje Fjodorova a Alexandra Mogilného, později pokračovalo v kariéře v kanadsko-americké Národní hokejové lize (NHL).\n\nReprezentační týmy Kanady a Sovětského svazu byly nesmiřitelnými rivaly hned od té doby, kdy se Sověti poprvé výrazně projevili na mezinárodní hokejové scéně vítězstvím na seniorském mistrovství světa roku 1954. V letech 1963 až 1983 Sověti získali 17 mistrovských titulů, navzdory opakovaným obviněním z kanadské strany, že jejich týmy byly v rozporu s tehdejšími pravidly tvořeny profesionály, kteří se jen vydávali za amatéry. Tento spor nakonec vyústil v kanadský bojkot olympijského hokejového turnaje roku 1972. Nakonec byla ještě v témže roce uspořádána série osmi zápasů, později nazvaná jako série století, v níž se utkali nejlepší sovětští hráči s kanadským výběrem hvězd NHL. V sérii zvítězila Kanada se čtyřmi vítězstvími, třemi porážkami a jednou remízou. Sověti následně vyhráli další sérii roku 1974 proti hvězdám (konkurenční organizace NHL). Tyto série vedly k vytvoření Kanadského poháru, který se konal pětkrát v letech 1976 až 1991. Kanada pohár vyhrála čtyřikrát a Sovětský svaz jednou.\n\nMistrovství světa juniorů bylo formálně založeno roku 1977 a od té doby mu dominovala především sovětská juniorská reprezentace, která v době piešťanského turnaje měla na svém kontě již sedm titulů. Kanaďané získali juniorský mistrovský titul poprvé roku 1982 a další roku 1985.\n\nVzájemná rivalita byla znát i během série dvou exhibičních utkání Rendez-vous '87, která toho roku nahradila tradiční . Hráči NHL zvítězili v prvním utkání 4:3 a Sověti ve druhém 5:3. Následoval Kanadský pohár 1987, v jehož finále, které mělo mimořádně vyrovnaný průběh, Kanada Sověty porazila 2:1 (po zápasech 5:6, 6:5, 6:5). Vítězný gól vstřelil Mario Lemieux po přihrávce Wayna Gretzkyho.\n\nMistrovství světa juniorů se roku 1987 hrálo systémem každý s každým, takže byly medaile udělovány týmům na prvních třech místech tabulky, přičemž při shodném bodovém zisku rozhodoval rozdíl vstřelených a obdržených branek. Turnaje se zúčastnily týmy Československa, Finska, Kanady, Polska, Sovětského svazu, Spojených států, Švédska a Švýcarska. Finský tým měl před závěrečným zápasem Kanada–Sovětský svaz všechna svá utkání již odehraná se zápasovým skóre 5–1–1 a turnaj vedl. Kanada vstupovala do zápasu se Sovětským svazem s bilancí 4–1–1 a měla již jisté nejméně bronzové medaile, vítězství by znamenalo druhé místo za Finskem a vítězství o více než pět gólů by jim zaručilo mistrovský titul. Sovětský svaz již měl za sebou tři porážky a jednu remízu, takže v té době už nemohl mít žádné medailové ambice. Střetnutí Kanady a Sovětského svazu organizátoři úmyslně naplánovali na samotný závěr turnaje, neboť předpokládali, že nejméně jeden z těchto týmů bude bojovat o zlatou medaili.\n\nIIHF nominovala na zápas norského rozhodčího Hanse Rønninga. V jeho prospěch hrála hlavně jeho neutralita, která převážila nad nedostatkem zkušeností se zápasy na mezinárodní úrovni. Poté, co se o jeho nasazení dozvěděl zástupce kanadského týmu Dennis McDonald, vyhledal René Fasela, jednoho z funkcionářů IIHF, a pokoušel se ho přesvědčit, aby byl vybrán jiný rozhodčí. Kromě způsobilosti řídit hru na této úrovni na něm Kanaďanům vadilo také jeho rozhodnutí učiněné o tři zápasy dříve, těsně před střetnutím se Spojenými státy. Před tímto utkáním propukla mezi hráči potyčka, a protože rozhodčí v té době ještě nebyli na ledě, Rønning zcela náhodně vybral z každého týmu jednoho hráče a oba pak dostali trest do konce utkání, což současně znamenalo, že nesměli nastoupit ani v utkání následujícím. Kanada se cítila poškozená, neboť na jejich straně byl vybraným hráčem kapitán týmu Steve Chiasson.\n\nPrávě Rønningově nezkušenosti se později přičítalo, že byla důvodem, proč během zápasu se Sověty konflikty na ledě eskalovaly. Rønning ponechal bez trestu několik tvrdých zákroků holí na obou stranách, takže v hráčích postupně narůstal vztek, který nakonec vyústil v hromadnou rvačku.\n\nPo úvodním vhazování fauloval Sergej Šesterikov Kanaďana Davea McLlwaina, který na oplátku sovětského hráče krosčekoval. Ani jeden z nich nebyl potrestán. Po pěti minutách Theoren Fleury vstřelil úvodní kanadský gól. Na jeho oslavu se sklouzl po kolenou přes střed kluziště, přičemž hokejku držel jako samopal a předstíral, že střílí po sovětské střídačce. Prezident Kanadské amatérské hokejové asociace Murray Costello to později označil za čin, který zbytečně podnítil vášně a který postrádal jakýkoliv respekt k soupeři. První třetina pokračovala v podobném duchu, kdy hráči obou týmů opakovaně napadali soupeře. Kanada na konci třetiny vedla 3:1. Během přestávky Fleury v interview pro CBC prohlásil, že kanadští hráči jsou na cestě za zlatou medailí a zároveň několikrát velmi vzrušeně opakoval, že na ledě vládne silné napětí a emoce.\n\nNa začátku druhé třetiny byla hra na moment přerušena, aby chvilkou ticha byli uctěni čtyři hráči kanadského juniorského klubu Swift Current Broncos, kteří zahynuli, když jejich autobus o pět dní dříve havaroval v Saskatchewanu. Následujících pět minut se hra trochu zklidnila, pak ale byl po menší potyčce vyloučen z každého mužstva jeden hráč a hokejisté obou týmů se opět vrátili k předchozímu strkání a sekání. Každému týmu se ještě podařilo vstřelit po jednom gólu, takže skóre dosáhlo stavu 4–2.\n\nJako první se začali po vzájemné srážce prát Šesterikov s Everettem Sanipassem. Pak sovětský hráč Pavel Kostičkin sekl hokejkou drženou oběma rukama Fleuryho a další potyčka propukla poté, co Sanipass Rønninga upozornil na Kostičkinův faul. Rvačka rychle eskalovala a brzy se do ní zapletli všichni hokejisté přítomní na ledě. Prvním hráčem, který se do ní zapojil ze střídačky, byl Jevgenij Davydov, a vzápětí následovali prakticky všichni hráči z obou týmů.\n\nRvačka byla chvílemi velice násilná. Velmi zuřivě spolu bojovali Mike Keane a Valerij Zelepukin. Vladimir Konstantinov uštědřil Gregu Hawgoodovi tak silný úder hlavou, že mu zlomil nos. Brendan Shanahan ránu později popsal jako „tu nejsilnější hlavičku, jakou kdy viděl“. Do Stephana Roye se pustili dva sovětští hráči. Přestože se rozhodčí snažili rvačku ukončit, hráči dál ve dvojicích bojovali. Na ledě se odehrávalo více než deset samostatných potyček současně.\n\nKdyž už bylo jasné že Rønning a čároví rozhodčí nejsou schopni situaci dostat pod kontrolu, opustili na pokyn organizátorů led. V zoufalém pokusu šarvátku ukončit nakonec organizátoři vypnuli v aréně světla, ovšem hráči se prali i potmě, zatímco diváci na projev nesouhlasu s celou situací hlasitě pískali. Když boj konečně ustal, funkcionáři IIHF nařídili zápas ukončit. Během bitky i po ní se z ochozů ozývalo skandování „My chceme hokej.“\n\nIIHF uspořádala v prostorách arény mimořádnou schůzi, jejímž cílem bylo rozhodnout, jak incident vyřešit. Schůzi vedl prezident IIHF Günther Sabetzki a každý tým na ní měl svého zástupce. Závěrečné hlasování skončilo výsledkem 8:1 ve prospěch vyloučení obou týmů z turnaje; jediný odmítavý hlas pocházel od kanadského delegáta Dennise McDonalda. McDonalda hlasování velmi popudilo, neboť s ohledem na umístění v tabulce je poškozovalo mnohem více, než Sověty, kterým už prakticky o nic nešlo. Zástupci finského, československého a švédského týmu byli ovlivněni faktem, že vyloučení Kanady jim umožnilo udržet, vylepšit či získat medailové pozice, Američané slíbili, že Kanadu podpoří pouze pokud tak učiní i další týmy, a Sabetzki údajně stěží skrýval svůj despekt vůči kanadskému týmu.\n\nPo tomto rozhodnutí se tedy juniorským mistrem světa stalo Finsko, druhé místo obsadilo Československo a třetí skončilo Švédsko. Přestože oba znesvářené týmy byly z mistrovství vyloučeny, organizátoři je pozvali na závěrečný banket a na předávání medailí. McDonald odpověděl, že Kanaďané nemají zájem, na což Sabetzki a českoslovenští funkcionáři zareagovali nařízením, že kanadský tým musí arénu opustit do půl hodiny. Během odjezdu byli Kanaďané doprovázeni ozbrojenými vojáky, kteří je eskortovali až za hranice Československa. IIHF zrušila postavení obou týmů v tabulce šampionátu a vynulovala i individuální statistiky hráčů. McDonald k tomu později poznamenal, že vše bylo uvedeno do stavu, jako by na turnaji nikdy nebyli. Rozhodčí Rønning měl po zápase vyhotovit zápis o jeho průběhu, ovšem vzhledem k nastalému chaosu tak učinil až po svém návratu do Norska.\n\nOba týmy se pokoušely svalit vinu za to, že se násilnosti na ledě vymkly kontrole, na ten druhý. Sovětský funkcionář Anatolij Kostrjukov obvinil kanadského trenéra, že podnítil nepřátelství tím, že se rozběhl k sovětské lavičce a udeřil jednoho z asistentů trenéra. Kanaďané zase poukazovali na fakt, že to byl sovětský hráč Jevgenij Davydov, kdo jako první opustil střídačku a zažehl tak jiskru, která rozpoutala hromadnou bitku. Komentátor společnosti CBC přišel s konspirační teorií, že Sověti rvačku rozpoutali úmyslně s cílem zabránit Kanadě v zisku medaile. Ozvaly se i hlasy, že rozhodnutí IIHF by bylo zcela odlišné, pokud by se Sověti v danou chvíli nacházeli na medailových pozicích.\n\nIIHF odhlasovala, že všichni hráči, kteří se rvačky účastnili, budou vyloučeni ze všech mezinárodních soutěžních utkání na dobu 18 měsíců, a jejich trenéři na dobu tří let. Toto pozastavení účasti bylo později zkráceno na šest měsíců, což umožnilo mladším hráčům, jako byli Fleury či Mogilnyj, aby se zúčastnili juniorského mistrovství světa v nadcházejícím roce. 18měsíční zákaz by hráčům také znemožnil účast na Zimních olympijských hrách roku 1988 v Calgary. IIHF rovněž zvažovala, že oba týmy budou muset před dalším mistrovstvím nuceně sestoupit do skupiny B, ale nakonec od toho ustoupila, neboť v dalším roce se měl mistrovský turnaj konat v Sovětském svazu a Kanada v té době jako jediná zajišťovala turnaji příjem z prodeje vysílacích práv.\n\nZ kanadských hráčů nebyli potrestáni pouze dva: Jimmy Waite a Pierre Turgeon, kteří během rvačky zůstali na střídačce. Waite se později vyjádřil, že nechtěl riskovat vyloučení, čímž by Kanadě zkomplikoval situaci v případě, že by hra pokračovala, neboť druhý brankář Shawn Simpson byl zraněn. Steve Nemeth později žádal o zkrácení trestu s odůvodněním, že se rvačky aktivně neúčastnil, ale pouze se snažil odtrhnovat hráče od sebe. Roku 2006 vyšla o události kniha , v níž kanadský novinář Gare Joyce také vyzpovídal tehdejší aktéry zápasu. Z jeho rozhovorů vyplynulo, že mnoho tehdejších spoluhráčů nikdy Waitovi a zejména Turgeonovi nezapomnělo, že jim v šarvátce, které se účastnili všichni sovětští hráči bez výjimky, nepomohli.\n\nMistrovství světa juniorů roku 1988 v Moskvě vyhrála Kanada a Sovětský svaz skončil druhý, přičemž oba týmy měly ve svém středu několik hráčů, kteří se účastnili turnaje předchozího roku. Tyto dva týmy si i v dalších letech udržely na juniorském mistrovství své dominantní postavení: Kanada vyhrála v letech 1988 až 2008 12 zlatých medailí a Sovětský svaz, a jeho nástupce Rusko, 5 zlatých medailí.\n\nJmenování Hanse Rønninga hlavním rozhodčím zápasu, který měl být vrcholem juniorského mistrovství světa v Piešťanech, vnímala řada lidí také jako určitou poklonu organizátorům z Lillehammeru, kteří zrovna vyhráli právo hostit Zimní olympijské hry v roce 1994 a kteří zápas sledovali. Rønningovi bylo v té době již 38 let a počítal s tím, že tento turnaj bude jedním z posledních, které ještě bude na mezinárodní scéně řídit. Po tomto zápase však už nikdy žádné mezinárodní utkání neřídil, ačkoliv v Norsku ještě odpískal dvě další sezóny.\n\nOd kanadské veřejnosti se jejich hráčům dostalo široké podpory; podle výsledků anket uspořádaných krátce po kritickém zápase hráče podporovalo 87–92 % dotázaných respondentů. Sportovní komentátor CBC Don Cherry si svou vášnivou obhajobou kanadského týmu vysloužil prudký nárůst vlastní popularity. Harold Ballard, majitel kanadského klubu , nechal pro kanadské hráče vyrobit speciální zlaté medaile, a vyjádřil názor, že Sověti celou záležitost vyprovokovali, protože měli strach se vrátit domů se šestým místem.\n\nKanadští hokejoví funkcionáři však hráče za potyčku odsuzovali. Už krátce po skončení turnaje se snažili od týmu distancovat, za což si vysloužili kritiku některých novinářů. Roku 2005 se objevil návrh na uspořádání vzpomínkového setkání kanadských hráčů, kteří se roku 1987 turnaje účastnili, ovšem u funkcionářů hokejové federace se setkal jen s mlčením nebo vyhýbavými odpověďmi.\n\nPřed turnajem v Piešťanech nemělo juniorské mistrovství světa v Kanadě moc velkou popularitu. Roku 1987 na turnaj odletěl pouze jeden kanadský reportér. Situace roku 1988 však již byla dramaticky odlišná a do Moskvy své reportéry vyslala většina hlavních kanadských médií. Od té doby prestiž turnaje v Kanadě stoupala a dění na mistrovství v Grand Forks ve Spojených státech roku 2005 pokrývalo již 100 kanadských reportérů.\n\nRovněž v Rusku se dodnes objevují velmi patriotické pohledy na celý incident. Podle článku zveřejněném v ruském deníku Sport Express v dubnu 2008 se mladí sovětští hokejisté roku 1987 sice nevrátili s vítězstvím, ale tvář neztratili, a zápas s Kanadou jim měl být dobrou zkušeností, že nejdůležitější je cítit sounáležitost s týmem. Přímo po incidentu však sovětští funkcionáři podobně jako kanadští vnímali rvačku jako ostudu, zvláště když sovětské týmy si vždy zakládaly na své disciplíně. Jeden z významných funkcionářů, Anatolij Kostrjukov, prohlásil, že sovětská hokejová federace vyhodnotí představení sovětského týmu na šampionátu a viníci incidentu budou přísně potrestáni. Komentáře Tiskové agentury Sovětského svazu byly rovněž velmi kritické vůči neschopnosti trenérů udržet hráče pod kontrolou. Hlavní trenér Vladimir Vasiljev byl od sovětského juniorského reprezentačního týmu odvolán.\n\nČeskoslovenský dobový tisk referoval o zrušeném utkání jen velmi stručně. Deník Československý sport a týdeník Stadion se omezily na konstatování, že oba týmy byly po právu z turnaje vyloučeny, aniž by zaujaly nějaké stanovisko, který z nich nese větší vinu. Týdeník Gól dokonce pouze několika větami informoval, že utkání bylo po „ostudné“ rvačce ukončeno a oba týmy vyloučeny. Deník Rudé právo ve svém stručném komentáři sice rovněž konstatuje nemožnost určit jednoznačnou vinu, ovšem současně vyjádřil názor, že hráči Kanady, kteří ukázali malou psychickou odolnost již v utkání se Spojenými státy, se v utkání snažili zvítězit za každou cenu, včetně hrubostí. Částečnou vinu podle deníku nesli také rozhodčí Rønning, který kanadské hráče nedokázal ukáznit ani v jednom z těchto dvou utkání, a trenéři obou týmů.\n\nZ 20 hráčů, kteří nastoupili za Kanadu v tomto zápase, jich později 19 pokračovalo v kariéře v NHL. Před šampionátem se v zápasech kanadsko-americké Národní hokejové ligy objevil pouze jeden hráč ze Sovětského svazu, Viktor Nečajev, ovšem mnozí junioři, kteří v Piešťanech reprezentovali Sovětský svaz, se později stali součástí první vlny hokejistů z východního bloku, která dorazila do NHL krátce po pádu železné opony na počátku 90. let. Pět z nich se zapsalo mezi vítěze Stanleyova poháru.\n\n\n"}
{"id": "501482", "url": "https://cs.wikipedia.org/wiki?curid=501482", "title": "Cvi Segal", "text": "Cvi Segal\n\nCvi Segal (: צבי סגל, 1901–1965) byl revizionistický sionistický aktivista a signatář izraelské deklarace nezávislosti.\n\nVe 40. letech byl, jakožto člen Irgunu vězněný v Latrúnu, deportován a internován britskou mandátní správou v africké Eritreji. V letech 1940 až 1948 byl viceprezidentem revizionistického hnutí. Po podpisu deklarace nezávislosti byl kooptován do Prozatímní státní rady za stranu ha-Cohar, kde byl členem výboru financí. Politiku opustil poté, co Menachem Begin založil konkurenční hnutí Cherut. Po odchodu z politiky se věnoval se obchodu s nemovitostmi.\n"}
{"id": "501484", "url": "https://cs.wikipedia.org/wiki?curid=501484", "title": "Cvi Lurie", "text": "Cvi Lurie\n\nCvi Lurie (: צבי לוריא, 1906–1968) byl židovský politik v mandátní Palestině. Šlo o člena Židovské národní rady (hebrejsky: \"Vaad Leumi\") a signatáře izraelské deklarace nezávislosti.\n\nŽil v kibucu Ejn Šemer a byl členem přidružené organizace ha-Šomer ha-Ca'ir, jejímž generálním tajemníkem byl v letech 1935 až 1937. V Židovské národní radě zastupoval právě Hašomer Hacajr a po vyhlášení nezávislosti Izraele v květnu 1948 byl kooptován do Prozatímní státní rady. Byl jedním ze zakladatelů izraelského rozhlasu Kol Jisra'el.\n\nPo vzniku státu vycestoval z Izraele a snažil se o posilování vztahu mezi Izraelem a Židy v diaspoře. Zemřel v roce 1968.\n"}
{"id": "501488", "url": "https://cs.wikipedia.org/wiki?curid=501488", "title": "Symmachus", "text": "Symmachus\n\nJménem Symmachus může být označen:\n\nDále tak může označen některý z příslušníků pozdně římské aristokratické rodiny:\n"}
{"id": "501495", "url": "https://cs.wikipedia.org/wiki?curid=501495", "title": "Mousey Alexander", "text": "Mousey Alexander\n\nMousey Alexander (29. června 1922, Gary, Indiana – 9. října 1988, Longwood, Florida) byl americký jazzový hudebník.\n\nZačal hrát v New Yorku, kde se v orchestrech setkal s hudebníky jako byli Jimmy McPartland, Marian McPartland, Benny Goodman, Red Norvo, ale také se zástupci moderního stylu (Al Cohn-Zoot Sims, Johnny Smith, Clark Terry a Nat Pierce). Doprovázel často varietní umělce.\n\nPatřil spíše mezi klasické jazzmany.\n"}
{"id": "501499", "url": "https://cs.wikipedia.org/wiki?curid=501499", "title": "NGC 23", "text": "NGC 23\n\nNGC 23 je spirální galaxie vzdálená od nás zhruba 212 milionů světelných let v souhvězdí Pegase. Na tmavé obloze by neměl být problém ji spatřit šestipalcovým (15,24cm) dalekohledem.\n\n"}
{"id": "501501", "url": "https://cs.wikipedia.org/wiki?curid=501501", "title": "Geneviève Gradová", "text": "Geneviève Gradová\n\nGeneviève Grad (* 5. července 1944 Paříž, Francie) je francouzská herečka, známá především rolí Nicole Cruchotové v prvních třech filmech četnické série s Louis de Funèsem.\n\nGeneviève Gradová je rozená Pařížanka. Její matka byla architektkou. O počátcích její kariéry toho není moc známo, začínala jako tanečnice a souběžně studovala herectví. Již jako sedmnáctiletá byla angažována do slavného filmu Kapitán Fracasse (1961) v roli Isabelle po boku Jeana Maraise a Gérarda Barraye. Poté hrála v několika dalších filmech. Vedlejší, přesto životní roli jí přinesla četnická série. Jako Cruchotova rošťácká dcera Nicole se objevila v prvních třech dílech - Četník ze Saint Tropez (1964), Četník v New Yorku (1965) a Četník se žení (1968). Mezitím hrála v také dalších filmech a televizních seriálech, občas se objevila v divadle. Do její pozdější filmografie patří Flash Love (1975) a Libertés sexuelles (1977), v nichž hrála s Paulem Guersem. Filmovou kariéru uzavřela v necelých čtyřiceti letech rolí advokátky ve filmu \"Ça va pas être triste\" (1983), od té doby žije v soukromí.\n\n"}
{"id": "501507", "url": "https://cs.wikipedia.org/wiki?curid=501507", "title": "Atentát na Františka Josefa I.", "text": "Atentát na Františka Josefa I.\n\nNeúspěšný atentát na Františka Josefa I. byl spáchán 18. února 1853 ve Vídni, kdy se rakouského císaře pokusil zavraždit krejčovský tovaryš a maďarský nacionalista János Libényi. Libényi bodl Františka Josefa nožem do zátylku během císařovy procházky po vídeňských hradbách, avšak následně byl atentátník přemožen císařovým pobočníkem a kolemjdoucími. Bodnutý císař během útoku neutrpěl životu nebezpečné zranění.\n\nPři pravidelné odpolední procházce po Vídni byl František Josef I. se svým pobočníkem Maxmilianem O'Donnellem napaden Libényim, krejčím původem z Uher. Nedaleko staré Korutanské brány se císař naklonil přes zeď bašty, aby se podíval do příkopu, kde zrovna cvičili vojáci. V tom okamžiku přiskočil Libényi se slovy: \"„Ať žije Kossuth!“\" a vrazil císaři do zátylku dlouhý kuchyňský nůž. Bodnou ránu do značné míry ztlumil límec hulánské uniformy a ostří tak poranilo jen kůži na jeho krku. Libényi se napřáhl k další ráně, v té však zabránil císařův pobočník O'Donnell, který maďarského atentátníka povalil na zem. O'Donnellovi vzápětí pomohl nedaleko stojící špeditér a řezník Joseph von Ettenreich a spolu s ostatními Libényiho zneškodnili.\n\nSilně krvácející František Josef se bezprostředně po napadení odebral do nedalekého paláce arcivévody Albrechta, odkud pak byl kočárem v doprovodu lékařů dopraven do Hofburgu, kde ránu ošetřil císařův osobní lékař.\n\nPanovaly obavy, že atentát může zahájit protihabsburskou vzporu, a proto byl ve vídeňské vojenské posádce vyhlášen stav pohotovosti a bylo nařízeno uzavřít městské brány a nádraží. Ukázalo se však, že atentátník jednal pouze sám. František Josef I. povýšil svého pobočníka O'Donnella do hraběcího a měšťana Ettenreicha do rytířského stavu. Na památku této události a jako poděkování za císařovo přežití byla rozhodnuto o vystavění chrámu Votivkirche. Na stavbu kostela byla vyhlášena sbírka, během níž se vybralo celkem 300 tisíc zlatých. Chrám, jehož stavba byla zahájena v roce 1856 byl vysvěcen v roce 1879.\n\nVyšetřování ukázalo, že Libényi sloužil v letech 1848 - 1849 v revoluční uherské armádě. Libényi se u soudu přiznal, že jeho důvody byly politické, že se jako maďarský vlastenec mstil za prohranou revoluci. Soud z něho však nedokázal dostat jména spoluviníků, protože žádné neměl. Bylo sice odhaleno několik „údajných spiklenců“, žádnému z nich však nebyla přímá účast na atentátu prokázána. Libényi byl nakonec odsouzen k trestu smrti a 26. února 1853 popraven.\n\n\n"}
{"id": "501514", "url": "https://cs.wikipedia.org/wiki?curid=501514", "title": "Lata Brandisová", "text": "Lata Brandisová\n\nMarie Immaculata Brandisová (26. června 1895, Úmonín, Rakousko-Uhersko – 12. května 1981, Reiteregg, Rakousko), známá jako Lata, byla československá dostihová jezdkyně, dosud jediná žena, která zvítězila ve Velké pardubické steeplechase.\n\nBrandisové jsou dodnes žijící starou tyrolskou šlechtickou rodinou, doloženou již ve 13. století. Roku 1580 byli přijati do panského stavu a roku 1641 povýšeni do stavu hraběcího.\nLatin otec Leopold hrabě Brandis (1854–1928), c. k. komoří a podplukovník husarů v záloze, byl synem tyrolského hraběte Heinricha Brandise a Barbory Kinské, jejíž bratr Oktavián Josef hrabě Kinský (1813–1896) byl jedním ze zakladatelů Velké pardubické steeplechase. V mládí působil jako vychovatel ve šlechtických rodinách. Mluvil německy i česky (s chybami). Dne 23. listopadu 1887 se v Úmoníně oženil s Johannou von Schäffer (1871–1927), dcerou Christiana rytíře Schäffera a Johanny Swobodové. Z manželství se narodilo devět dětí – prvních šest na zámku Schäfferů v Úmoníně, ostatní na zámečku v Řitce u Prahy, kde hrabě zřídil vlastní chov koní.\n\nDne 26. června 1895 se v Úmoníně u Kutné Hory Leopoldovi a Johanně Brandisovým narodila dvojčata Marie Immaculata (Lata) a Marie Kristýna (Týna). V roce 1897 se rodina přestěhovala do zámečku v Řitce u Mníšku pod Brdy, který patřil k věnu Johanny Schäfferové.\n\nLata s Kristýnou se učily jezdit na koni od osmi let a od desíti samy řídily bryčku. Jejich zábavou byly „důstojnické dostihy“, kterých se účastnili sourozenci Brandisovi – dívky jezdily v mužských šatech a se sazemi namalovanými kníry. Lata měla ráda příběhy o prastrýci Oktaviánu Kinském, který se proslavil také svým velmi bouřlivým životem. S otcem navštěvovala dostihy ve Velké Chuchli a sama ráda jezdila nejen na koních, ale i na velocipédu.\n\nV roce 1916, v jedenadvaceti letech, absolvovala svůj první dostih (handicap), který pro ni skončil nepříjemným pádem. Dostihový sport byl v té době výhradně mužskou záležitostí, proto byla přítomnost komtesy Brandisové spíše trpěna než vítána. Její otec odešel dobrovolně bojovat do první světové války a narukoval i jeho syn Mikuláš, který v Itálii zahynul. Lata dostala na starost rodinu a osm jezdeckých koní, ze kterých před rekvizicí zachránila jen svého oblíbeného valacha Sareku. V noci hlídala lesy před pytláky.\n\nPo vzniku republiky se majetek již tak nepříliš majetné rodiny díky pozemkové reformě opět ztenčil. Zůstal jim jen jediný kůň – slepá kobyla Luska. Lata trénovala ve Velké Chuchli a v roce 1921 se dočkala prvního umístění v dámských dostizích. Její bilance z té doby vypadá takto: Jednou zvítězila, dvakrát byla druhá a jednou v Chuchli (německy Kuchelbad) třetí.\n\nRoku 1926 ji její vzdálený bratranec Zdenko Radslav Kinský (1896–1975) – synovec Oktaviána – pozval na zámek Orlík, kde připravoval koně chlumeckého chovu (dnes Equus Kinsky) pro překážkové dostihy. Lata trénovala ve Velké Chuchli pod trenérem Karlem Šmejdou a na zámečku Obora, kde Kinští zřídili cvičnou dráhu. Podporována rodinou a příbuznými (zvláště Zdenkem a jeho synem Zdenkem Radslavem Kinskými), přihlásila se v roce 1927 na start Velké pardubické steeplechase. To vyvolalo protesty jejích soupeřů. Velká pardubická byla považována za příliš náročný dostih pro dámu. Soupeřit se ženou odporovalo důstojnické cti – a většina tehdejších jezdců k důstojnictvu patřila. Vítězství ženy nad důstojníky by pro ně v duchu tehdejší – prvorepublikové – morálky znamenalo zesměšnění. Podali tedy protest Československému jockey-clubu. V jeho čele však stál Zdenko Radslav Kinský, který se o radu obrátil na anglické kolegy. Královský jockey-club neměl se startem ženy problém, pouze podotkl, že musí mít oddělenou šatnu.\n\nVelká pardubická z roku 1927 má dvě prvenství. Poprvé se jí zúčastnil francouzský jezdec (hrabě Alexandre de la Forest) a poprvé ji absolvovala žena – Lata Brandisová na polokrevné Kinského klisně Nevěstě, se kterou přišla do cíle – po třech pádech na trati – na pátém místě.\n\nPo smrti matky 1927 a v roce 1928 také otce se věnovala péči o rodinu. Do Velké pardubické tak nastoupila až roku 1930, kdy ji Zdenko Radslav Kinský svěřil sedmiletého polokrevného hřebce Norberta. Lata s ním získala čtvrté místo a o rok později byli ve Velké třetí. Umístění z roku 1931 bylo o to cennější, že o pět délek předstihli kapitána Rudolfa Poplera v sedle Gibraltara II. V roce 1932, kdy zemřel Zdenko Kinský i kapitán Popler, ve Velké nestartovala.\n\nV roce 1933 se poprvé zúčastnila Velké pardubické s tehdy šestiletou plavou klisnou Normou, narozenou roku 1927 v chovu Zdenka Radslava Kinského. Získala s ní třetí místo. O rok později byla tato dvojice druhá o tři délky za vítěznou německou klisnou Wahne a v roce 1935 byla Lata s Normou pátá. Protože v té době Velkou vyhrávali němečtí koně, rozhodl se Kinský sérii jejich vítězství překazit. Do sedla Normy proto v roce 1936 posadil D. Pogliagu. Pevné mužské ruce ovšem klisnu přivedly jen na páté místo a Němci opět slavili vítězství.\n\nZdenko Radslav Kinský chtěl výbornou klisnu zařadit do chovu. Lata jej ovšem přesvědčila, aby ji mohla ještě rok trénovat. Norma byla ve výborné formě, a tak ji Kinský v roce 1937 ještě jednou – naposledy – do Velké pardubické přihlásil.\n\nNapjatá nálada, v níž se v neděli 17. října 1937 konala 56. Velká pardubická, byla způsobena mnoha faktory. Dne 14. září zemřel Tomáš Garrigue Masaryk. V zemi byly spory mezi Čechy a Němci, inklinujícími k hitlerovskému Německu. Bylo v národním zájmu, aby sérii německých úspěchů přerušilo vítězství českého koně. Favoritem byl německý polokrevný bělouš Herold s Oskarem Lengnikem (vyhrál Velkou pardubickou v předchozích letech 1935 a 1936), který ovšem padl na Taxisově příkopu. Lengnik si zlomil klíční kost. Přesto znovu nasedl a do cíle dojel třetí za valachem Quixie s Willibaldem Schlagbaumem. Lehce o sedm délek před Quixiem finišovala Lata Brandisová, česká jezdkyně v sedle české klisny v červenobíle pruhovaném dresu českého majitele. Čtyřicetitisícový dav se ještě dlouho po dostihu odmítal rozejít a vítěznou jezdkyni překřtil na „naši slečnu“. Oslavy vrcholily desetitisícovým průvodem ze závodiště až na pardubické Masarykovo náměstí. Příštích devět let se Velká pardubická v důsledku politických událostí a druhé světové války nekonala.\n\nZa druhé světové války žila Lata na zámečku v Řitce se sestrami Kristinou, Janou, Gabrielou a Margaretou. Přihlásily se k české národnosti, pročež byl na statek dosazen nucený správce. Sestry na situaci reagovaly tak, že zcela odmítaly mluvit německy. Nucená správa byla uvalena i na statky Kinských. Lata tak musela trénovat doma a občas v Chuchli zajela překážkový dostih. Z chlumeckého chovu měla v Řitce k dispozici koně Horymíra, Hostivíta a Holomka. Když nalezla ve stohu nedaleko silnice do Černolic nemocného ruského vojáka, spolu se sestrou Kristinou jej ošetřovala a zajistila mu potraviny. Dne 5. května 1945 slyšela na chuchelském závodišti výzvu rozhlasu o pomoc. Tehdy byl v Chuchli zastřelen též její někdejší trenér Karel Šmejda, když vyváděl koně z hořících stájí. Kvůli rozšířené fámě o Němci podminovaných pražských mostech se přes Vltavu dostala na loďce a v lazaretu pod Vyšehradem ošetřovala raněné. Stala se také svědkem lynčování zajatého Němce, o čemž po návratu domů vyprávěla sestrám. Později se k této příhodě odmítla vracet.\n\nPrvní Velká pardubická se po 2. světové válce konala 20. října 1946. Lata sedlala hřebce Nurmiho, syna Normy. Dostih nedokončili a Lata si při pádu zlomila klíční kost. O rok později jela těžko zvladatelného plavého hřebce Otella. Dostih opět nedokončili. Lata si při pádu zlomila klíční kost, dvě žebra a pohmoždila si rameno; Otella nakonec zadržela. V roce 1948, kdy byl Kinským zestátněn zámek Obora, kde Lata trénovala, ve Velké nestartovala, ani o rok později. Dne 23. listopadu 1949 nastoupila do pardubického Kinského memoriálu v barvách Státního hřebčína Slatiňany s klisnou Ninou. Po těžkém pádu na Hadím příkopu, kde se octla ve změti kopyt a padajících koňských těl, měla proraženou lebeční kost, komplikovanou zlomeninu levé nohy, několik zlomených žeber, klíční kost a pošramocenou páteř. Týden byla v kómatu. Úraz pro ni znamenal konec jezdecké kariéry a až do smrti musela chodit s hůlkou. Záhy po neštěstí se rozšířily nepravdivé fámy, že se ve změněných politických podmínkách pokusila při nájezdu na Hadí příkop o sebevraždu.\n\nZámek v Řitce byl zestátněn, sestry Brandisovy v něm však měly byt až do roku 1953, kdy jim byla přidělena tzv. Kadláčkova chata nad Babí roklí u nedalekého Bojova. V chatě zůstaly sestry Lata, Kristýna a Jana. Poslední dvě pracovaly v čokoládovně Orion v Modřanech, Lata byla v invalidním důchodu a pro domácnost připravovala dříví a nosila vodu. Teprve v roce 1965 byla pozvána do Pardubic jako host pořadateli Velké pardubické. V tomto ročníku se symbolicky umístila jako druhá Eva Palyzová s Cavaletem.\n\nPo smrti sestry Kristiny 25. listopadu 1979 již Lata s Janou život na samotě nezvládaly. Po problematicky překonané zimě se Jana odstěhovala do Líšnice a Latu vzal k sobě do štýrského zámku Reitereggu poblíž Hitzendorfu synovec Ernst Haahn, syn nejstarší ze sester, Terezie. Lata si s sebou vzala jen nejnutnější věci a plánovala se na jaře do Kadláčkovy chaty vrátit. Dne 12. května 1981 ale ve věku nedožitých šestaosmdesáti let zemřela na zápal plic. Pohřbena je v rodinné hrobce (kapličce) svobodných pánů Haanových v Reitereggu, stojící nedaleko koňského výběhu.\n\n\"„Vbíhala jsem s milovanou Normou do cílové rovinky a čtyřicet tisíc lidí šílelo radostí. Vnímala jsem, jak mě Norma nese k prvenství, a vychutnávala jsem radost z potlesku a volání diváků. Nikdy předtím mi nebylo dopřáno zažít nádhernější pocit. Pocit, že široko daleko není nikdo, kdo mě nemá rád!“\" (Lata Brandisová)\n\n\"„Komunismus nás vystěhoval ze zámečku v Řitce. … Připravil nás o nábytek, dům, lesy a pole, ale nevzal nám lidskou hrdost. I když jsme se sestrami odcházely jako žebračky z míst, kde jsme vyrůstaly a která nám byla tak vzácná. Proto jsme navždy zaklaply tu knihu a nikdy ji už neotevřely.“\" (Lata Brandisová)\n\nDěti Leopolda hraběte Brandise (1854–1928) a Johanny von Schäffer (1871–1927):\n\n\nZákladní text této stránky se opírá o práci Pavla Kováře \"Šampaňské s příchutí pelyňku\".\n\n"}
{"id": "501518", "url": "https://cs.wikipedia.org/wiki?curid=501518", "title": "NGC 24", "text": "NGC 24\n\nNGC 24 je spirální galaxie vzdálená od nás zhruba 22 milionů světelných let v souhvězdí Sochaře. Na tmavé obloze by neměl být problém ji spatřit osmipalcovým (20,32 cm) dalekohledem.\n\n"}
{"id": "501520", "url": "https://cs.wikipedia.org/wiki?curid=501520", "title": "Christian Alers", "text": "Christian Alers\n\nChristian Alers (* 21. července 1922 Paříž – 4. března 2019, Bièvres) byl francouzský herec.\n\nSeriály:\n\n"}
{"id": "501521", "url": "https://cs.wikipedia.org/wiki?curid=501521", "title": "Cihlář", "text": "Cihlář\n\nCihlář () býval řemeslník, který vyráběl ruční cihly (). \n\n\nCihlář (Cihlářová):\n\n"}
{"id": "501540", "url": "https://cs.wikipedia.org/wiki?curid=501540", "title": "Židovská agentura", "text": "Židovská agentura\n\nŽidovská agentura, přesněji Židovská agentura pro Izrael (: , \"ha-Sochnut ha-jehudit le-Erec Jisrael\", zkráceně jen – \"Sochnut\", : \"\", též zkracováno na \"JAFI\") je organizace založená roku 1929, která před vznikem státu Izrael fungovala jako neoficiální vláda pro židovské obyvatelstvo v tehdejší Britské mandátní Palestině (stejně jako Židovská národní rada fungovala coby neoficiální židovský parlament). Poté, co Izrael dosáhl roku 1948 nezávislosti, se aktivity Židovské agentury posunuly směrem k podpoře židovského přistěhovalectví. Sídlí v domě národních institucí v Jeruzalémě.\n\nO vzniku Židovské agentury se debatovalo už na 13. sionistickém kongresu v Karlových Varech v srpnu 1923. V roce 1927 pak Chajim Weizmann podepsal dohodu se zástupcem amerických židů Louisem Marshallem ohledně vzniku takové agentury. Vznik rozšířené a posílené Agentury, organizované podle záměrů Chajima Weizmanna, byl přijat i zahraničními židovskými a nesionistickými předáky, ale pod podmínkou, že nejprve bude zorganizována komise, která posoudí ekonomickou životaschopnost usidlování v Palestině.\n\nV 2. polovině 30. let a během 40. let bylo hlavní aktivitou Agentury vyjednávání s Brity o rozsahu povolené židovské imigrace a boj proti nařízením omezujícím přistěhovalectví (MacDonaldova bílá kniha). V této době také Židovská agentura začala vyjednávat poprvé o možnosti rozdělení Palestiny na židovský a arabský stát. Roku 1931 byla pod pravomoc Židovské agentury postavena Hagana coby neoficiální židovská armáda v Palestině. Její význam rostl pak v průběhu arabského povstání v Palestině v letech 1936-1939. V roce 1938 založila Hagana organizaci pro ilegální imigraci Mosad le-alija Bet. Agentura také uzavřela alianci s židovskou odborovou centrálou Histadrut ohledně veřejných prací. Ve městě Rechovot zřídila Agentura zemědělskou výzkumnou stanici (později začleněnou do Hebrejské univerzity).\n\nPo roce 1945 představovala Židovská agentura ústřední organizaci dojednávající vznik nezávislého židovského státu a jeho obranu. V říjnu 1945 podepsaly z iniciativy Agentury hlavní židovské vojenské skupiny dohodu o spolupráci (Hagana, Irgun, Lechi). V roce 1946 byly úřady Židovské agentury prohledány v rámci britské razie během takzvané Operace Agáta. Po hlasování Organizace spojených národů o rozdělení Palestiny v listopadu 1947 vytvořila Agentura zárodek budoucí vlády nezávislého státu. Když pak byla vyhlášena samostatnost Izraele v květnu 1948, stal se prvním premiérem nového státu David Ben Gurion, dosavadní předseda exekutivy Židovské agentury.\n\n<time datetime=\"1952-11-24\">24. listopadu 1952</time> přijal Kneset zákon, kterým nově vymezil působnost a pravomoci Židovské agentury. Jejím hlavním polem působnosti se mělo stát organizování a podpora přistěhovalectví, osidlování, práce s židovskou mládeží a zajišťování vztahů mezi Izraelem a židovstvem v diaspoře. <time datetime=\"1954-07-26\">26. července 1954 pak v tomto duchu podepsala dohodu izraelská vláda se zástupci Světového sionistického kongresu. V těchto letech Židovská agentura organizačně zajišťovala přesun statisíců židů do Izraele. Podobné akce akce realizovala i později, například částečně utajovaný přesun etiopských židů do Izraele v roce 1991 (operace Šalamoun). Od roku 1948 založila Židovská agentura v Izraeli 480 nových vesnic. Koncem 60. let 20. století tyto vesnice generovaly 70 % zemědělské výroby státu.\n\nŽidovská agentura k roku 2008 působila v téměř 80 zemích prostřednictvím více než 450 emisarů. Její rozpočet v tom roce dosáhl dolarů. V červnu 2009 se předsedou Židovské agentury stal bývalý sovětský disident a pozdější izraelský politik Natan Šaransky. Za hlavní úkol označil posilování židovské identity židů v diaspoře. Nástupem Šaranského došlo k personálnímu oddělení funkcí předsedů Agentury a Světové sionistické organizace.\n\nVzhledem k finanční problémům požádal Šaranský ještě v roce 2009 vládu Benjamina Netanjahua o podporu - poprvé v dějinách Agentury, kdy by měla obdržet přímé financování od izraelské vlády. Dosud ji financovaly židovské organizace a dobrovolní dárci. Židovská agentura čelila počátkem 21. století kritice pro údajnou neefektivitu. Například pro organizování přistěhovalectví židů ze Severní Ameriky ji z velké části nahradila soukromá organizace Nefeš be-nefeš. \n\nV srpnu 2018 nahradil Šaranského ve funkci předsedy agentury zkušený levicový politik Jicchak Herzog, příslušník slavné židovské dynastie Herzogů. Otec Chajim Herzog byl v období 1983-1993 prezidentem Státu Izrael a děd Jicchak ha-Levi Herzog působil v letech 1921-1936 coby aškenázský vrchní rabín v Irsku a 1936-1959 v Mandátní Palestině, posléze Státu Izrael. Sám Jicchak Herzog vešel ve známost zejména roku 2015, kdy se stal hlavním volebním vyzyvatelem premiéra Benjamina Netanjahua. \n\n\n"}
{"id": "501551", "url": "https://cs.wikipedia.org/wiki?curid=501551", "title": "NGC 25", "text": "NGC 25\n\nNGC 25 je čočková galaxie nacházející se v souhvězdí Fénixe. V českých zeměpisných šířkách není viditelná.\n\n"}
{"id": "501561", "url": "https://cs.wikipedia.org/wiki?curid=501561", "title": "Ladislav Dvorský", "text": "Ladislav Dvorský\n\nLadislav Dvorský (5. června 1931 Javornice – 25. července 1995 Praha) byl český spisovatel, autor knih pro děti a mládež, básník, prozaik, dramatik, publicista, jazykovědec a překladatel.\n\n\n"}
{"id": "501565", "url": "https://cs.wikipedia.org/wiki?curid=501565", "title": "NGC 26", "text": "NGC 26\n\nNGC 26 je spirální galaxie vzdálená od nás zhruba 187 milionů světelných let v souhvězdí Pegase. Na velice tmavé obloze by mohla jít vidět i osmipalcovým (20,32 cm) dalekohledem.\n\n"}
{"id": "501574", "url": "https://cs.wikipedia.org/wiki?curid=501574", "title": "David Remez", "text": "David Remez\n\nDavid Remez (: דוד רמז, rodným jménem David Drabkin; 23. května 1886 – 19. května 1951) byl izraelský politik, první izraelský ministr dopravy a signatář izraelské deklarace nezávislosti.\n\nNarodil se ve vesnici Kopys v carském Rusku (dnešní Bělorusko), kde později studoval střední školu. Právo studoval na univerzitě v Osmanské říši a po absolvování univerzity se věnoval učitelství. V roce 1913 se přestěhoval do osmanské Palestiny, kde pracoval jako zemědělský pracovník v Ben Šemenu, Be'er Tuvje, Karkuru a Zichron Ja'akovu.\n\nKrátce po vzniku Britského mandátu Palestina se začal angažovat v politice a odborových svazech. V letech 1921 až 1929 byl ředitelem kanceláře pro veřejné zakázky Histadrutu, v letech 1921 až 1925 byl členem telavivské městské rady a patřil mezi zakládající členy Ben Gurionovy strany Mapaj. V roce 1930 se stal tajemníkem Histadrutu a tuto funkci zastával až do roku 1946. Zároveň v letech 1944 až 1949 předsedal Židovské národní radě (\"Vaad Leumi\").\n\nByl jedním ze signatářů izraelské deklarace nezávislosti a ještě téhož dne, 14. května 1948, byl jmenován ministrem dopravy v Ben Gurionově prozatímní vládě. Tento post si zachoval i po prvních parlamentních volbách do Knesetu, které se konaly v roce 1949. Když v roce 1950 první vláda padla, stal se ministrem školství (v tomto úřadě vystřídal Zalmana Šazara). V květnu 1951 zemřel v úřadu a byl prvním izraelským ministrem, který zemřel během vykonávání svého úřadu. Na jeho poslanecký mandát byl kooptován Menachem Kohen.\n\nPo jeho smrti po něm byla v Izraeli pojmenována četná místa, jako například čtvrť Ramot Remez a ulice Remez v Haifě či Remezovo náměstí v Jeruzalémě. Jeho syn Aharon Remez byl druhým velitelem izraelského vojenského letectva.\n\n"}
{"id": "501579", "url": "https://cs.wikipedia.org/wiki?curid=501579", "title": "Losert", "text": "Losert\n\nPříjmení Losert nebo Loserth může znamenat:\n\n"}
{"id": "501581", "url": "https://cs.wikipedia.org/wiki?curid=501581", "title": "Vrbka (Postoloprty)", "text": "Vrbka (Postoloprty)\n\nVrbka je vesnice, část města Postoloprty v okrese Louny. Nachází se asi 2,5 km na sever od Postoloprt. V roce 2012 zde bylo evidováno 34 adres. V roce 2011 zde trvale žilo 48 obyvatel.\n\nVrbka leží v katastrálním území Vrbka u Postoloprt o rozloze 2,92 km².\n\nNejstarší zmínka o vsi pochází z roku 1396, kdy byla majetkem kláštera v Postoloprtech a kapituly při chrámu svatého Víta v Praze. Za husitských válek se Vrbky zmocnily Louny, v roce 1454 Louny vrátily klášterní obce Jiřímu z Poděbrad. V polovině 16. století byla Vrbka v rukou Veitmilů, kteří ji připojili k Postoloprtům a u nich zůstala až do zrušení nevolnictví. Ve dvacátých letech 18. století začali u Vrbky Schwarzenbergové těžit uhlí. Důl Terezie byl v provozu do roku 1930.\n\nNejvíce obyvatel měla Vrbka v roce 1910 – celkem 265.\n\n\n"}
{"id": "501589", "url": "https://cs.wikipedia.org/wiki?curid=501589", "title": "Le Quattro Stagioni", "text": "Le Quattro Stagioni\n\nMezinárodní hudební festival Le Quattro Stagioni je festival klasické hudby, který se koná v Pardubicích.\n\nJedná se o cyklus koncertů - v každém ročním období jsou dva koncerty. Prezidentem festivalu je MgA. Jaromír Krygel, předsedou festivalového výboru je varhaník Doc. Václav Rabas.\n\nNa festivalu již vystoupili: Pavel Šporcl, Pavel Svoboda, Bohuslav Matoušek, Iva Kramperová, Alfréd Strejček, Giovanni Battista Palmieri, Mičijo Keiko, Karel Dohnal, Talichovo kvarteto, orchestry: Filharmonie Brno, Collegium 1704, Barocco sempre giovane, Janáčkova filharmonie Ostrava, Filharmonie Hradec Králové, Symfonický orchestr Konzervatoře Pardubice, Symfonický orchestr hl. m. Prahy FOK s dirigenty: Petr Altrichter, Jiří Kout, Jaromír Krygel.\n\nZáštitu nad jednotlivými koncerty festivalu převzali: Josef Suk, Dagmar Pecková, Václav Rabas či Zuzana Růžičková.\n\nA. Vivaldi\n\n"}
{"id": "501596", "url": "https://cs.wikipedia.org/wiki?curid=501596", "title": "Jakov Sverdlov", "text": "Jakov Sverdlov\n\nJakov Michajlovič Sverdlov (rusky \"Яков Михайлович Свердлов\", 3. června 1885 Nižnij Novgorod - 16. března 1919 Orel) byl bolševický stranický předák a vůdce RSFSR. Jeho bratr byl francouzský generál Zinovij Peškov.\n\nNarodil se židovským rodičům, jeho otec pracoval jako rytec. V roce 1902 se připojil k Ruské sociálně demokratické dělnické straně, a roku 1903 do její bolševické frakce, vedené Leninem. \n\nZapojil se do revoluce z roku 1905. Roku 1906 byl zatčen, většinu času až do roku 1917 pobýval buďto ve vězení nebo v exilu. \n\nNa začátku první světové války byl ve vyhnanství v Turuchansku na Sibiři, kde se setkal se Stalinem. \n\nPo únorové revoluci roku 1917 se vrátil do Petrohradu a byl znovu zvolen do ústředního výboru. Sehrál důležitou roli v plánování říjnové revoluce. \n\nPozději bylo zjištěno, že organizoval exekuci cara Mikuláše II. a jeho rodiny, která se odehrála 17. července 1918, a že tedy byl za tento zločin plně odpovědný. Vyhlásil Rudý teror, kampaň poprav a věznění, přičemž všechny oběti teroru jsou mu právem přičítány.\n\nNěkdy je označován jako první vůdce Sovětského svazu. Toto označení je však chybné, poněvadž Sovětský svaz vznikl v roce 1922, tři roky po jeho smrti. Každopádně byl po říjnové revoluci zvolen vůdcem ruské SFSR.\n\nPodle jedné verze zemřel na chřipku v Orlu během chřipkové epidemie. Byl pohřben v Kremelské zdi, kde byly později pohřbeni i ostatní bolševici. \n\nPodle jiné verze zemřel na tuberkulózu. Podle další verze navštívil Morozovovu továrnu v Orlu, kde se prý těžce zranil. Skutečná fakta o jeho smrti zůstávají tajemstvím dodnes.\n\nV letech 1924 až 1991 nesl Jekatěrinburg na jeho počest jméno „Sverdlovsk“. Ukrajinský Dovžansk po něm byl pojmenován v letech 1938 až 2016.\n"}
{"id": "501597", "url": "https://cs.wikipedia.org/wiki?curid=501597", "title": "Turecký med", "text": "Turecký med\n\nTurecký med je tradiční tvrdá cukrovinka, která se připravuje z cukru, medu, vaječného bílku, vody a sekaných oříšků. Za zemi původu bývá u nás obvykle považováno Turecko.\n\nTvrdý turecký med, známý z poutí, kde jej prodavači odsekávali sekáčkem, je příbuzným středozemské cukrovinky, která se v Katalánsku nazývá \"torró\", ve Španělsku \"turrón\" a v Itálii \"torrone\", a její varianty jsou známé i v Latinské Americe a na Filipínách. Nejstarší písemná zmínka o této pochoutce pochází údajně z doby mezi roky 1100–1150, kdy Gerard z Cremony přeložil knihu arabského lékaře ze španělské Córdoby nazvanou \"De medicinis et cibis simplicibus\" (O lécích a prostých pokrmech), v níž se mimo jiné zmiňuje i o arabském pamlsku zvaném \"turun\".\n\nV knize Clivea Staplea Lewise \"Lev, čarodějnice a skříň\" se jeden z hlavních hrdinů, Edmund, stane na tureckém medu závislým. Poté, co byl do kin uveden film na motivy knihy, se prodej tureckého medu údajně zvýšil.\n\nPřeklad do češtiny je však přibližný. V originální knize nejde o turecký med, ale o gelovitou sladkost, česky zvanou lokum.\n\n"}
{"id": "501607", "url": "https://cs.wikipedia.org/wiki?curid=501607", "title": "Třída Kaiman", "text": "Třída Kaiman\n\nTřída Kaiman byla třída o celkovém počtu 24 rakousko-uherských oceánských torpédovek, stavěná v letech 1904–1909.\n\nVzorová loď SMS \"Kaiman\" byla postavena v britském loďařství Yarrow & Co. Ltd. a převzata rakousko-uherskou stranou v září 1905. Dalších 13 lodí bylo postaveno u Stabilimento Tecnico Triestino v rozmezí let 1906 a 1907. 10 zbylých torpédovek bylo zkonstruováno v loděnici Danubius-Werft (1908 a 1909)\n\nTyto nové oceánské torpédovky měly lepší stabilitu a výkon na otevřeném moři než předchozí třídy pobřežních torpédovek. Byly určeny na ochranu velkých válečných lodí (bitevních a křižníků), především před ponorkami a jinými torpédovkami a útočnými motorovými čluny.\n\nNa počátku první světové války byly dislokovány do dvou torpédových flotil (I. a II.), přičemž sloužily jako krytí výpadů těžších lodí k pobřeží Černé Hory a Itálie. Samy také prováděly takovéto akce, často také byly využívány k vysazování diverzních skupin na pobřeží nepřítele, hlídkování, napadání černohorských přístavů a odtahování nouzově přistavších hydroplánů nebo poškozených ponorek.\n\nPři bojových operacích nebyla žádná torpédovka třídy \"Kaiman\" ztracena, jen Tb.51T byla těžce poškozena ponorkovým torpédem.\n\nPo válce byly torpédovky na základě mírových smluv v roce 1919/20 rozděleny mezi vítězné mocnosti. Velká Británie obdržela největší část (plných 19 z 24), avšak neprojevila zájem o jejich začlenění do svého námořnictva a nechala je záhy v Itálii sešrotovat. Zbývající čtyři torpédovky obdrželo Království Srbů, Chorvatů a Slovinců, kde sloužily až do roku 1924, a jednu získala Itálie.\n\n"}
{"id": "501613", "url": "https://cs.wikipedia.org/wiki?curid=501613", "title": "Krok (jednotka)", "text": "Krok (jednotka)\n\nKrok je stará česká jednotka délky, která se uvádí asi na 59 cm. Byla používána pro měření nějaké plochy či místa. Existují i specializovanější jednotky jako je námořní nebo vojenský krok.\n"}
{"id": "501619", "url": "https://cs.wikipedia.org/wiki?curid=501619", "title": "Pella", "text": "Pella\n\nPella (novořecky: \"Πέλλα\") je starověké město a současná obec a archeologická lokalita v Řecku, regionální jednotce Pella. Pella byla do roku 167 př. n. l. hlavním městem starověké Makedonie a je rodištěm Alexandra Velikého. Leží na řece Alaklisi ve starověku nazývané Lydias.\n\nMěsto založil makedonský král Archelaos I. v roce 399 př. n. l. jako nové hlavní město. Do té doby bylo hlavním městem Aigai. Pella byla postavena stylem jihořeckých městských států, stály tu impozantní stavby, královský palác a agora. Působili zde mnozí známí řečtí umělci. Ve 2. století př. n. l. město ovládli Římané a jeho význam v Římském impériu poklesl, později se z Pelly stalo pouze menší provinční město, centrum Makedonie byla Soluň. Císař Augustus do města umístil římské kolonisty, hlavně vojenské veterány.\n\nV 6. století byla Pella zničena Slovany, ti se zde i usadili a od této doby je to slovanské město, jedno z nejjižnějších slovanských měst v Řecku.\n\nPozději se místní Slované hlásili k bulharské národnosti. Během turecké doby bylo město známé jako \"Постал (Postal, Apoštol)\".\nV roce 1900 zde žilo 720 Bulharů. V roce 1912 byla celá Makedonie dobyta Řeckem, město bylo známé pod řeckým jménem \"Άγιοι Απόστολοι (Ajii Apostoli, Svatí Apoštolové)\".\n\nMístní Bulhaři odešli do Bulharska během Řecko-bulharské výměny obyvatel a do města přišli etničtí Řekové z Bulharska. Po Řecko-turecké výměně obyvatel (1923) se ve městě usadilo řecké obyvatelstvo z turecké Thrákie, konkrétně z vesnic \"Mega Revma\" (dnes Arnavutköy, nedaleko Istanbulu) a \"Neo Chorio\" (dnes Genikioi u města Gelibolu). Město tak zůstalo čistě řecké. V roce 1936 bylo městu vráceno antické jméno \"Pella\". Usadili se zde i řečtí pastýři Sarakacani z Floriny.\n\nV dnešní archeologické lokalitě, asi 40 km západně od Soluně směrem na Edessu, se nacházelo hlavní město makedonského království. Až sem kdysi zasahoval Thermajský záliv, nad nímž si kolem roku 410 př. n. l. nechal král Archelaos zřídit novou rezidenci . Svá poslední léta tu prožil dramatik Euripides a pobýval zde také filozof Aristoteles jako vychovatel Alexandra Makedonského, který se zde narodil v roce 356 př. n. l. Poměrně rozsáhlé město se dvěma akropolemi však počátkem 2.století př. n. l. zničili Římané. Jeho polohu pak dokázali archeologové určit až v roce 1957.\n\nV archeologickém areálu lze spatřit především základy veřejných staveb se sloupcovými portiky a obytných domů v pravoúhlých blocích. Z jejich výzdoby se zachovaly nádherné mozaiky, které zobrazují různé mytologické scény a jsou vytvořeny z kamenů různých přírodních barev jemných kontrastů. Nachází se zde také muzeum. V jeho prvním sále je rekonstruovaná zeď antického domu a vykládaný kulatý stůl se složitými florálními a abstraktními motivy, který mohl patřit samotnému Filipu II. V druhém sále jsou ukázky mozaik.\n\nNa pahorku u dnešní vesnice jsou zbytky paláce, patrně také ze 4 století př. n. l.\n\n"}
{"id": "501620", "url": "https://cs.wikipedia.org/wiki?curid=501620", "title": "Virózy včel", "text": "Virózy včel\n\nVirózy včel jsou choroby včely medonosné způsobené viry. Z chovatelského hlediska byla jejich role zanedbatelná. Význam včelích viróz vzrostl s rozšířením cizopasného roztoče kleštíka včelího. Tento škůdce se ukázal jako hlavní přenašeč virových infekcí v populaci včel. Výzkumy napovídají, že jako mezihostitel zvyšuje patogenitu některých druhů viru.\n\nNárůst virových infekcí včelstev na začátku 21. století časově předcházel a je tudíž jednou z možných příčin dosud neobjasněného jevu Colony Collapse Disorder (CCD) neboli \"syndromu zhroucení včelstev\".\n\n\nVirus deformovaných křídel, , je rozšířené infekční virové onemocnění včely medonosné. Za normálních okolností vyvolává zmíněný virus latentní infekci. Znamená to, že přítomnost viru ve včelí populaci sama o sobě nepůsobí žádné zjevné škody. Situace se mění v okamžiku, kdy do včelstva proniká kleštík včelí. Jakmile je virus přenesen prostřednictvím cizopasného roztoče, projeví se jeho patogenita ve značné síle.\n\nVirus pytlíčkovitého plodu, . Virus napadá včelí plod i dospělce. Klinické příznaky jsou nápadné pouze u plodu\n\nChoroba byla rozpoznána v USA v roce 1917. Virový původce byl objeven v r. 1963 ve vzorcích z Evropy, Egypta, Austrálie, Nového Zélandu a Nové Guineje.\n\nV r. 2001 byl na Čung-šanské univerzitě v Číně izolován čínský virus pytlíčkovitého plodu (CSBV).\n\nVirus černání matečníků (BQCV), . Virus napadá včelí plod všech tří kast (matka, trubec, dělnice), ale klinické projevy lze pozorovat pouze u matečníků. Infikované matečníky jsou zčernalé a vývoj plodu je předčasně ukončen úhynem larvy.\n\nVirus akutní paralýzy včel (ABPV), .\nVirus je běžně obsažen v tukovém tělese (vnitřní orgán umožňující přezimování) a slinných žlázách včel. Aktivuje se proniknutím do hemolymfy (krve) včely buď přenosem z kleštíka nebo z tukového tělesa včely poškozeného sáním kleštíkem.\n\nVirus chronické paralýzy včel (CBPV) .\n\nKašmírský virus (KBV) . Poprvé byl objeven v Indii na Včele východní.\n\n"}
{"id": "501624", "url": "https://cs.wikipedia.org/wiki?curid=501624", "title": "SM Torpedoboot 11", "text": "SM Torpedoboot 11\n\nSM Torpedoboot 11, zkráceně SM Tb.11 či SM Tb.XI, později Francesco Rismondo, byla rakousko-uherská pobřežní torpédovka \"(Küstentorpedoboot)\" typu Tb.7 účastníci se bojů první světové války. \n\nStejně jako ostatní lodě své třídy byla Tb.11 postavena v loděnicích Danubius Fiume.\n\nNa počátku války byla převelena z Puly do Šibeniku jako součást 10. torpédové divize. Dne 27. července 1915 odplula z Šibeniku jako součást menšího svazu (lehké křižníky Saida a Helgoland, 6 torpédoborců a 9 torpédovek) s cílem zaútočit na italskou stanici na ostrově Velká Palagruža. Postupem času došlo k nárůstu nespokojenosti posádky, ať už díky špatné stravě, dlouhotrvajícím bojům nebo špatnému zacházení ze strany kapitána. Buď jak buď, dva námořníci na torpédovce, Čech Bohumil Brkl a Ital Francesco Donat, přišli s plánem obsadit loď a odplout s ní do Itálie. První pokus měl proběhnout 23. září 1917, avšak kvůli podnapilosti některých členů vzpoury nebylo možno tuto akci provést. Druhý pokus z 5. října však proběhl zdárně. Tb.11 měla vyplout jako doprovod německé ponorky U-25. Důstojníci a ke vzpouře se nepřiklonivši námořníci byli zajati a torpédovka si to z přístavu zamířila k italským břehům. Útěk se zdařil a Tb.11 se tak dostala do italských rukou. Ti ji zařadili k 28. říjnu do svého námořnictva pod jménem \"Francesco Rismondo\". \n\nV únoru 1920 byla odzbrojena a stal se z ní hulk, v listopadu 1925 byla vyřazena ze služby a později sešrotována.\n"}
{"id": "501634", "url": "https://cs.wikipedia.org/wiki?curid=501634", "title": "David Cvi Pinkas", "text": "David Cvi Pinkas\n\nDavid Cvi Pinkas (: דוד-צבי פנקס, žil 5. prosince 1895 – 14. srpna 1952) byl sionistický aktivista a izraelský politik. Byl signatářem izraelské deklarace nezávislosti a v pořadí třetím izraelským ministrem dopravy.\n\nNarodil se v Soproni v Rakousku-Uhersku (dnešní Maďarsko) a studoval na střední škole ve Vídni. Poté studoval v ješivě v Bratislavě a následně studoval práva na Vídeňské univerzitě. Angažoval se v sionistických mládežnických skupinách a patřil mezi vůdčí členy vídeňské mládežnické skupiny Mizrachi a byl jedním ze zakladatelů hnutí Ješurun.\n\nV roce 1923 byl delegátem na Světovém sionistickém kongresu a o dva roky později podnikl aliju do mandátní Palestiny. V roce 1932 se stal ředitelem banky Mizrachi a ve stejný rok byl zvolen do telavivské městské rady. O tři roky později byl jmenován šéfem telavivského odboru školství.\nV roce 1944 se stal členem Sboru zastupitelů a v letech 1947 až 1948 byl členem vedení Židovské národní rady (hebrejsky: \"Vaad Leumi\"). Dne 14. května 1948 byl jedním ze signatářů izraelské deklarace nezávislosti. Během následující války za nezávislost patřil k vůdcům bezpečnostního výboru.\n\nPo vyhlášení nezávislosti se stal členem Prozatímní státní rady a byl zodpovědný za vypracování předpisů pro výbory rady. V prvních parlamentních volbách do Knesetu, které se konaly v roce 1949, byl zvolen poslancem za Sjednocenou náboženskou frontu, což byla aliance stran Agudat Jisra'el, Po'alej Agudat Jisra'el, Mizrachi (Pinkasova strana) a ha-Po'el ha-Mizrachi. Jako poslanec byl členem vlivného finančního výboru. V roce 1950 byl zvolen místostarostou Tel Avivu.\n\nV následujících parlamentních volbách v roce 1951 kandidovala Mizrachi samostatně. Svůj poslanecký mandát si Pinkas udržel, avšak strana získala pouhé dva mandáty. Byl jmenován ministrem dopravy a předsedou finančního výboru. Z funkce ministra zakázal provoz veřejné dopravy během šabatu. Za toto rozhodnutí se na něj neúspěšně pokusili spáchat atentát Amos Kenan a Šaltiel Ben Ja'ir, kteří před schody jeho domu nastražili bombu. Přestože atentát přežil, zemřel o dva měsíce později na srdeční infarkt a byl pohřben na Trumpeldorově hřbitově v Tel Avivu. Na jeho počest byla pojmenována vesnice Ramat Pinkas.\n\n"}
{"id": "501636", "url": "https://cs.wikipedia.org/wiki?curid=501636", "title": "Burns a včely", "text": "Burns a včely\n\nBurns a včely je osmý díl dvacáté řady amerického seriálu \"Simpsonovi\" napsaný Stephanií Gillisovou.\n\nV tomto díle se Líza snaží zachránit poslední včely ve Springfieldu. Včelí královna si sedne na Lízinu tvář a pak k ní doletí i ostatní zdravé včely. Marge se to ale nelíbí a tak musí Líza najít pro včely jiný domov. Máma ji poradí, že za městem je opuštěný skleník, tak se tam jdou podívat a včelám se to tam hned zalíbí. Mezitím vyhraje pan Burns v pokru basketbalový tým. Občané Springfieldu hlasují, jestli se postaví stadion, nebo ponechají včely. Rozhodnou se pro stadion a tak musí jít skleník pryč. Líza si musí vzít svoje včely do sklenice. Homer jde s Lízou k Vočkovi, kde Vočka napadne dobrý nápad. Za Lízinými zády zkříží agresivní africké včely s těmi springfieldskými. Na kopci nad stadionem ukáže Homer Líze nové agresivnější zmutované včely. Homer chce zjistit jestli jsou včely nebezpečné, proto je vypustí. Včely se vrhnou na stadion, vypadající jako velký úl. Všechny lidi odtamtud vyženou a samy se tam ubytují, tím pádem pan Burns přijde o stadion a vyhodí ho i z klubu miliardářů, kde vyhrál basketbalový tým. Dostane se do klubu milionářů.\n"}
{"id": "501648", "url": "https://cs.wikipedia.org/wiki?curid=501648", "title": "Brusnice chocholičnatá", "text": "Brusnice chocholičnatá\n\nBrusnice chocholičnatá (\"Vaccinium corymbosum\"), známá též jako kanadská borůvka, je rostlina z čeledi vřesovcovitých. Pochází ze Severní Ameriky a v Evropě zdomácněla a je pěstována.\n\nBrusnice chocholičnatá je opadavý keř dorůstající do výšky až 2,5 m. Listy jsou eliptické nebo vejčité, na stonku střídavě postavené. Květy jsou stopkaté, v hroznovitém květenství. Barva květu je bílá přes narůžovělou do růžové. Kvete v dubnu a květnu. Plody jsou modré až fialové, větší než plody brusnice borůvky a dozrávají průběžně během léta.\n\nDomovskou oblastí jsou vlhké lesy, louky a rašeliniště ve východní část severoamerického kontinentu od Ontaria po východní Texas. Kanadskou borůvku pěstovaly odpradávna různé indiánské kmeny pro její sladké plody. Od počátku 20. století byla šlechtěna, známo je několik odrůd, např.: 'Bluecrop', 'Blueray', 'Bluetta', 'Darrow', 'Herbert', 'Jersey', 'Patriot', 'Sunrise', 'Weymouth'. Dnes je nejvýznamnější komerčně pěstovanou borůvkou v USA, ale je rozšířená i v Evropě (Polsko), Japonsku, na Novém Zélandu, a to i v okrasných zahradách.\n\nJen některé odrůdy jsou samosprašné, proto se doporučuje vysadit alespoň dva keře poblíž sebe. Vyžaduje výrazně kyselou půdu (pH 4,5÷5,5).\n\n"}
{"id": "501655", "url": "https://cs.wikipedia.org/wiki?curid=501655", "title": "Nick Jonas", "text": "Nick Jonas\n\nNicholas „Nick“ Jerry Jonas (* 16. září 1992, Dallas, Texas, USA) je americký zpěvák, textař, skladatel, pianista, kytarista, bubeník a herec známý především jako člen Jonas Brothers, pop-rockové kapely, kterou založil se svými bratry Joem a Kevinem Jonasovými.\n\nJonas Brothers začali původně jako jeho sólová kariéra, ale hudebním producentům se líbilo, když jeho bratři zpívali s ním. Hrál v seriálu Disney channelu \"JONAS\" (později \"JONAS LA\") jako Nick Lucas po boku svých bratrů. Hrál v DCOMu \"Camp Rock\" i v jeho pokračování \"\", kde hrál postavu jménem Nate Gray. Vytvořil skupinu \"Nick Jonas & The Administration\" a jejich první album vyšlo v roce 2010. Aktuálně hraje v seriálu \"Kingdom\". V roce 2015 moderoval 28. ročník předvání cen Kids' Choice Awards. Byl obsazen do seriálu stanice FOX \"Scream Queens.\" V roce 2019 se připojil k porotcům americké reality-show \"The Voice\".\n\nNarodil se v Dallasu, jeho rodiče jsou Denise (rozená Miller) a Paul Kevin Jonas \"starší\". Vyrostl ve Wyckoffu, New Jersey a byl vzděláván doma, svou matkou. Má irské (jeho dědeček z matčiny strany) Cherokee, italské a německé předky. Má dva starší bratry Kevina (narozený v roce 1987) a Joeho (narozený 1989) a mladšího bratra Frankieho (narozený v roce 2000).\n\nJonasova kariéra začala, když byl v 6 letech objeven v holičství. V 7. letech začal hrát na Broadway. Například ve hrách \"Vánoční koleda\" (jako Tiny Tim a Scrooge), \"Annie Get Your Gun\" (jako Malý Jake), \"Kráska a Zvíře\" (v roce 2002, jako Chip), \"Bídníci\" (v roce 2003, jako Gavroche) a v \"Za zvuků hudby\" (jako Kurt).\n\nV roce 2002 napsal se svým otcem písničku \"Joy to the World (A Christmas Prayer)\". V listopadu 2003 INO Records obdrželi demo písničky a zveřejnili jí a písnička se stala ihned velice oblíbenou.\n\nV září 2004 nahrávací společnost Columbia Records objevila Nicka a brzy podepsal smlouvu jak s INO Recorsd tak s Columbia Records. V prosinci měl vydat své první album \"Nicholas Jonas\", ale vydání bylo posunuto a nakonec bylo vydáno jen limitovaně. Nick se svými bratry pracoval na písničkách pro album. Na začátku roku 2005 slyšel nový prezident Columbia Records Steve Greenberg nahrávky bratrů a album se mu nelíbilo, ale líbil se mu Nickův hlas.\n\nPo poslechnutí písničky \"Please Be Mine\" se nahrávací společnost Daylight/Columbia Records rozhodli podepsat smlouvu s bratry jako tříčlennou skupinu. Kluci plánovali nazvat svojí kapelu \"Sons of Jonas\", ale nakonec ji nazvali \"Jonas Brothers\". První album nazvané \"It's About Time\" bylo vydané 8. srpna 2006 s omezeným počtem kopií. Skupina se rozhodla odejít od společnosti, protože je moc nepodporovala.\n\nV únoru roku 2007 skupina podepsala smlouvu s Hollywood Records. Své druhé album \"Jonas Brothers\" vydali 7. srpna 2007 a umístilo se na pátém místě v žebříčku Billboard 200 v prvním týdnu prodeje. 17. srpna 2007 vystoupili jako hosté v televizním seriálu \"Hannah Montana. \"Epizodu sledovalo téměř 10.7 milionů lidí a stala se nejsledovanější epizodou jakéhokoliv seriálu Disney Channelu vůbec.\n\nTelevizní seriál \"Jonas Brothers žijí svůj sen\" měl premiéru na Disney Channel 16. května 2008. Bratři Jonasové si zahráli ve filmu \"Camp Rock \"a ve jeho sequelu \".\"Třetí studiové album \"A Little Bit Longer \"bylo vydané 12. srpna 2008 a prodalo se ho přes 2 miliony kopií po celém světě. 2. května 2009 měl premiéru další seriál, ve kterém bratři hráli hlavní role \"Jonas. \"Druhá série seriálu byla přejmenovaná na \"Jonas L.A. \"a měla premiéru 20. června 2010.\n\nČtvrté studiové album \"Lines, Vines and Trying Times\" bylo vydáno ve červnu roku 2009.\n\nV roce 2010 vytvořil kapelu Nick Jonas & the Administration a 2. února 2010 vydali první album \"Who I Am. \"\n\n21. června 2010 Nick debutoval v Londýnském West End v muzikálu \"Bídníci\", ale tentokrát jako Marius Pontmercy. Měl hrát tuto roli pouze po dobu tří týdnu,ale tato doba se mohla posunout až do 24. července, kvůli změnám v tour Jonas Brothers. Také 3. října účinkoval na koncertě, uspořádaném na počest 25 let hraní \"Bídníků\", kde si znovu zahrál roli Mariuse Pontmercyho.\n\nV únoru roku 2012 se objevil v seriálu \"Smash, \"kde si zahrál roli mladého hudebníka Lyleho Westa. Od ledna do července roku 2012 hrál J. Pierreponta Finche v muzikálu \"How to Succeed in Business Without Really Trying\". Pro soundtrackové album Nick nahrál pět písniček.\n\n18. března 2013 bylo oznámeno, že se Nick objeví ve thrillerovém filmu \"Carful What You Wish For. \"18. února bylo oznámeno, že si zahraje roli Nate Hendersona v dramatickém seriálu \"Kingdom.\"\n\n24. července vydal svůj singl \"Chains\". Druhý singl \"Jealouse\" byl vydán 7. září. 10. listopadu 2014 prostřednictvím společnosti Island Recrods vydal své druhé studiové album jako sólo umělec nazvané \"Nick Jonas. \"Album se umístilo na šestém místě v žebříčku Billboard 200 a za první týden se pro Spojených státech prodalo 37 000 kopií.\n\nObjevil se jako hostující mentor zpěvačky Christiny Aguilery v 8. sérii americké talentové show \"The Voice.\" V lednu 2015 bylo oznámeno, že získal roli v novém hororovém/komediálním seriálu \"Scream Queens\".\n\nStal se předskokanem Kelly Clarkson na jejím turné Piece by Piece Tour, které začíná v říjnu 2015.\n\nV roce 2017 vydal singly „Remember I Told You“ a „Find You“. Se skladbou „Home“ přispěl k soundtracku k filmu \"Ferdinant.\" Píseň byl nominovaná na cenu Zlatý glóbus. V roce 2018 spolupracoval na skladbě „Right Now“ s Robinem Schulzem a Skylar Grey. V srpnu 2018 bylo oznámeno, že svůj hlas propůjčí do animovaného filmu \"UglyDolls\". Premiéra filmu se odehrála dne 10. května 2019. V roce 2019 se připojil k porotcům americké reality-show \"The Voice\".\nVe 13 letech mu byla diagnostikována cukrovka I. typu. Od 6. srpna 2008 se spojil s Bayer Diabetes Care a pomáhá mladým diabetikům žít normální život.\n\nMiley Cyrusová uvedla, že s Jonasem chodila od června 2006 do prosince 2007. V létě 2008 se spekulovalo, že chodí s herečkou a zpěvačkou Selenou Gomezovou, se kterou si byli velice blízcí i začátkem roku 2010. V květnu roku 2011 se spekuluje o možném vztahu se zpěvačkou Deltou Goodrem .Od srpna 2013 chodil s Miss Universe Olivia Culpo.\n\nV roce 2018 se zasnoubil a oženil s Miss World 2000 a bollwoodskou herečkou Priyankou Chopra dle indických tradic v paláci Umaid Bhawan přímo v Indii. Opulentní svatba trvala 3 dny. \n\n\n\n\n"}
{"id": "501656", "url": "https://cs.wikipedia.org/wiki?curid=501656", "title": "Klikva", "text": "Klikva\n\nKlikva je rod rostlin z čeledi vřesovcovitých. Rod klikva je řazen do rodu brusnice, např. klikva bahenní (\"Vaccinium oxycoccos\"), dříve také (\"Oxycoccus palustris\")\n\n\nKlikvy jsou plazivé rostliny rostoucí ve vlhké na minerály chudé půdě. Mají bílé, narůžovělé až růžové květy na stopkách. Plody jsou růžové až červené bobule, nakyslé chuti.\n\nKlikvy se zpracovávají v potravinářství jako čerstvé, sušené, v podobě marmelád a podobně. Na českém území jsou však chráněné, protože se vyskytují poměrně vzácně. Proto se používají plody pěstované, nejčastěji z dovozu. Příkladem je klikva velkoplodá (\"Vaccinium macrocarpon\"), pěstovaná v Severní Americe a klikva bahenní (\"Vaccinium oxycoccos\"), dovážená například z Polska. Bobule klikvy má červenou barvu, nakyslou chuť, velikost přes 1 cm a dobře se hodí pro pěstování a nahrazují použití brusinek. Čeština často výrazem \"brusinky\" nerozlišuje mezi brusnicí brusinkou, dalšími kyselými brusnicemi a zmíněnou klikvou. Pokud je na štítku potravinářského výrobku, kromě českého názvu, název např. polský: Żurawina, anglický: Cranberry, německý: Moosbeere nebo ruský: Клюква (Kljukva), jedná se o klikvu a nikoli brusinku.\n\n\n"}
{"id": "501658", "url": "https://cs.wikipedia.org/wiki?curid=501658", "title": "Ennedi (region)", "text": "Ennedi (region)\n\nRegion Ennedi (francouzsky: \"Région de l'Ennedi\", arabsky: منطقة إنيدي) je jedním z 22 regionů Čadu. Hlavním městem je Fada. V roce 2009 zde žilo 173 666 obyvatel. Region vznikl 19. února 2008 rozdělením původního regionu Borkou-Ennedi-Tibesti.\n\nRegion Ennedi se dělí na 2 departementy a 9 podprefektur:\nSeznam představitelů:\n\n"}
{"id": "501659", "url": "https://cs.wikipedia.org/wiki?curid=501659", "title": "Jaroslav Novotný (režisér)", "text": "Jaroslav Novotný (režisér)\n\nJaroslav Novotný (26. ledna 1910, Praha – 1990 Praha) byl český divadelní a televizní režisér.\n\nByl synem hudebního skladatele Jaroslava Novotného, který padl v Československých legiích v Rusku (28. března 1886, Jičín – 1. června 1918, Miass). Pracoval v divadle v Kladně, po skončení 2. světové války v Liberci. Když bylo 1. 8. 1945 ustaveno Zemské oblastní divadlo v Liberci, zformoval se pod jeho vedením činoherní soubor. V roce 1946se stal ředitelem tohoto divadla. První sezona byla zahájena 15. 9. 1945 Jiráskovým Gerem, programově demonstrujícím českou orientaci souboru. Potom byl v divadle v Brně a následně v Československé televizi.\nJeho syn Petr Novotný je známým divadelním a muzikálovým režisérem.\n\n"}
{"id": "501667", "url": "https://cs.wikipedia.org/wiki?curid=501667", "title": "Tárogató", "text": "Tárogató\n\nTárogató je jednoplátkový dřevěný hudební nástroj. Všechny současně používané názvy - ať se již jedná o tárogató (množné číslo \"tárogatók\") či \"töröksíp\" v maďarštině, \"taragot\" v rumunštině nebo \"turecká píšťala\" obecně - ve skutečnosti označují dva různé maďarské lidové nástroje. Moderní tárogató bylo sice sestrojeno ve snaze uvést znovu do života původní historický nástroj, se svým předchůdcem však toho má jen pramálo společného.\n\nPrvní zmínky o tárogatu se objevují již v 15. století v maďarském písemnictví, ale není zcela vyloučeno, že je Maďaři přinesli do Evropy již v 9. století při svém prvním příchodu z Asie. Je však patrné, že se tento nástroj vyvinul z asijského dechového nástroje zurna, kterou sebou ve středověku přinesli do Evropy Turci - odtud maďarský název \"töröksip\" čili \"turecká píšťala\" používaný jako synonymum pro tárogató. Nabízí se rovněž domněnka, že se oba nástroje společně vyvíjely tak dlouho, až nakonec splynuly v jeden. Prapůvod tárogata lze vystopovat v Persii, odkud se dostalo do Maďarska během tureckých válek. Až do 18. století se tárogató nápadně podobalo šalmaji bez klapek opatřenému dvojitým plátkem.\n\nTárogató se díky své hlasitosti a pronikavému zvuku používalo v bitvách jako signální nástroj podobně jako polnice nebo dudy. Nástroj byl v Maďarsku spojován s vlasteneckým odbojem, který v letech 1703 až 1711 vyústil v Rákócziho povstání za nezávislost Uher, a proto po jeho porážce rakouská vrchnost usilovala o to, aby upadlo v zapomnění. Kromě toho se nástroj kvůli svému průraznému zvuku problematicky uplatňoval v orchestru, a tak se téměř vytratil z veřejného života.\n\nOtcem nového konceptu tárogata se v osmdesátých letech 19. století stal nástrojař Vencel József Schunda (*1845 Dubeč u Prahy - †1923 Budapešť). Osadil nástroj hubicí s jednoduchým plátkem, zvolil dřevěný korpus s kónickým vrtáním a klapkový systém tak, že moderní tárogató silně připomíná dřevěný sopránsaxofon. V roce 1900 Schunda představil nové tárogató na Světové výstavě v Paříži a o čtyři roky později v bavorském Bayreuthu. K jeho výrobě se nejčastěji používá grenadilové dřevo podobně jako u klarinetu. Nástroj se vyráběl v několika verzích, ale v praxi se dnes používá prakticky jen sopránové tárogató laděné v B♭ o délce přibližně 74 cm. Svým zvukem, který zní jakoby truchlivě ve spodním rejstříku a ve vyšších polohách zas poněkud mečivě, připomíná něco mezi anglickým rohem a sopránovým saxofonem. Ostatní typy jsou velmi vzácné; maďarský nástrojař János Stowasser kdysi zhotovil celou sadu sedmi nástrojů, které vévodilo kontrabasové tárogató laděné v E♭. Jak již bylo řečeno, moderní nástroje prakticky v ničem nepřipomínají své historické předky, a proto si je prakticky nelze splést. Vzhledem k zásadním konstrukčním rozdílům mezi oběma nástroji by bylo jistě přesnější označovat moderní nástroj jako \"schundafon\"; v maďarském prostředí se však z vlasteneckých důvodů uchovalo původní označení tárogató, které se vžilo celosvětově.\n\nPřed 2. světovou válkou se tárogató stalo symbolem maďarské aristokracie a v mimořádné oblibě je choval maďarský regent Miklós Horthy. Po 2. světové válce se výroba tárogata v Maďarsku zastavila a pokračovalo v ní pouze Rumunsko, kde se dodnes těší obrovské oblibě. V předválečné době se tárogató vyrábělo také v českých Kraslicích. Na začátku 90. let začali někteří maďarští nástrojaři tárogató znovu vyrábět a o jeho znovuzrození se dá hovořit v celosvětovém měřítku - vyrábějí je dokonce někteří nástrojaři i v USA.\n\nModerní tárogató lze občas slyšet v 3. jednání opery Tristan a Isolda Richarda Wagnera; v některých operách již zdomácnělo - např. v londýnské Královské opeře, kde v 999. až 1149. taktu Wagnerovy opery nahradilo anglické rohy. Richard Wagner pro tuto závěrečnou pasáž neuvedl tárogató výslovně, navrhl pouze \"nějaký speciálně postavený přirozený jednoplátkový nástroj\".\nVe dvacátých letech přinesl vojenský hudebník Luţă Ioviţă tárogató do rumunského Banátu, kde rychle zdomácnělo a stalo se nesmírně populárním nástrojem označovaným jako taragot.\n\nCelosvětový věhlas tárogatu zajistil rumunský lidový hudebník Dumitru Fărcaş, rodák z historické oblasti Maramureş, který je dnes považován za nejvýznamnějšího taragotistu na světě.\n\n\n\n"}
{"id": "501670", "url": "https://cs.wikipedia.org/wiki?curid=501670", "title": "Garážová vrata", "text": "Garážová vrata\n\nGarážová vrata pohyblivou konstrukcí uzavírající průjezdní otvor v objektech nebo prostorech k odstavení či parkování silničních vozidel, ale jsou využívána i v leteckých hangárech. Pohyb garážových vrat je proveden buďto manuálně nebo pomocí elektrického motoru.\n\nVrata jsou obecně složena ze zárubní (ocelových), které jsou zapušteny do zdí, a torzních pružin, které usnadňují manipulaci s pohyblivým křídlem. Většina garážových vrat se pohybuje vertikálně po trajektorii vlastní svislé osy a jsou vybaveny pružinami, které usnadňují jejich otevření. Výjimečně jsou garážová vrata vysouvací nebo horizontálně otevírací. Otvor vrat ohraničuje po stranách ostění, nahoře nadpraží a dole podlaha nebo práh.\n\nTypicky jsou garážová vrata sestavena z jednodílného panelu, který je po stranách rovnoběžně upevněn závěsným systémem. Nové druhy garážových vrat jsou vytvářeny z několika panelů a při otevření se pohybují po kolečkovém mechanismu. Samotná váha dveří se pohybuje od 180 kilogramů nahoru, váha je balancována kroutivými pružinami. Dálkové ovládání je standardní výbavou garážových vrat a přidává na pohodlnosti a bezpečnosti. Samotný panel pak bývá vyráběn z tepelně izolačních materiálů, jako je polyuretanová pěna, která snižuje ekonomické ztráty, ale jsou i vrata bez tepelné izolace.\n\nGarážová vrata se člení podle způsobu otevírání, náročnosti stavební připravenosti a montáže na:\n\n\nKřídla vrat mohou být kovová, dřevěná, plastová, skleněná.\n\nGarážová vrata jsou vyráběna v typizovaných rozměrech a nebo přesně podle velikosti stavebního otvoru – takzvaně na míru.\n\n\n"}
{"id": "501675", "url": "https://cs.wikipedia.org/wiki?curid=501675", "title": "Ladislav Macák", "text": "Ladislav Macák\n\nLadislav Macák (* 29. dubna 1945 Česká Třebová) je český politik a právník, v letech 2002 až 2008 senátor za obvod č. 3 – Cheb, v letech 2008 až 2012 zastupitel Plzeňského kraje, v letech 1998 až 2014 a opět od roku 2018 starosta města Tachov, člen ČSSD.\n\nPo maturitě v roce 1964 na Střední průmyslové škole stavební v Děčíně vystudoval Právnická fakulta Univerzity Karlovy a v roce 1992 získal titul Mgr. Pracoval ve stavebnictví a předsedal bytovému družstvu.\n\nV letech 1988–1989 byl členem KSČ. Od roku 2001 působí v ČSSD. Od roku 1998 zastává s přestávkou v letech 2014–2018 funkci starosty města Tachova. V roce 2002 se stal senátorem za obvod 3 – Cheb, když ve druhém kole porazil Václava Černého z KSČM se ziskem 64,74 % hlasů. V horní komoře pracoval jako místopředseda Ústavně-právního výboru a byl 1. místopředsedou senátorského klubu ČSSD. Ve volbách v roce 2008 se rozhodl znovu nekandidovat a ve funkci jej nahradil Miroslav Nenutil. V letech 2008 až 2012 zasedal v zastupitelstvu Plzeňského kraje. \n\n"}
{"id": "501678", "url": "https://cs.wikipedia.org/wiki?curid=501678", "title": "Tavenina", "text": "Tavenina\n\nTavenina je roztavená látka nebo směs. V geologii se pod pojmem tavenina většinou popisuje magma. Magma ale obvykle není čistá tavenina, jde povětšinou o směs tavenin.\n\n"}
{"id": "501682", "url": "https://cs.wikipedia.org/wiki?curid=501682", "title": "Guttus", "text": "Guttus\n\nGuttus (latinsky, pl. \"gutti\", řecky \"guttos\") je menší starověká řecká nádoba na kapaliny. Její název vyšel z latinského výrazu \"gutta\" (kapka), protože z ní kapalný obsah vytékal po kapkách.\n\nTyto nádobky vyráběli řečtí kolonisté na území Apulie a Kampánie v období od 2. poloviny 4. století př. n. l. do 3. století př. n. l. \n\nObvykle bývaly vybaveny jedním laterálním uchem. Jejich výzdoba byla obvykle reliéfní, ale vyskytovaly se i gutti s jednoduchým malovaným dekorem na plecích.\n\nSvé využití našly především při náboženských obětech, ale také v lázních k uchovávání oleje.\n\n"}
{"id": "501684", "url": "https://cs.wikipedia.org/wiki?curid=501684", "title": "Nilgiri (čaj)", "text": "Nilgiri (čaj)\n\nNilgiri je tmavý, silně aromatický, vonný čaj z hor jižní Indie. Pěstuje se v nadmořské výšce 800 až 2000 metrů na svazích pohoří Nilgiri ve státě Tamilnádu a v mnoha jiných částech jižní Indie, včetně Munnar, střední Travancore, nebo ve státě Kérala.\n\nNejvětším odběratelem byl Sovětský svaz, po jeho zániku nemá tento druh ve světovém obchodě významnou roli. \n\nNilgiri je díky nízkému obsahu tříslovin snadno stravitelný. Kromě toho nehořkne jako jiné odrůdy čaje. Je osvěžující, vysokohorského typu, svinutý do podoby hnědočerných lístků, vytvářející jiskřivý červenohnědý nálev.\n\n"}
{"id": "501685", "url": "https://cs.wikipedia.org/wiki?curid=501685", "title": "Sendvič", "text": "Sendvič\n\n\"Internetová šifrovací hra viz Sendvič (šifrovací hra)\"\nSendvič (anglicky: Sandwich) je druh pokrmu sestávajícího ze dvou plátků chleba, mezi které je vložen jeden či více druhů náplně.\n\nObecně se má za to, že původcem nebo prvním konzumentech sendviče byl lord Sandwich ve druhé polovině 18. století.\n\nV anglosaském světě je populární příběh, který tvrdí, že za vznik sendviče může skutečnost, že hrabě byl vášnivým hráčem karet či jiné stolní hry. Aby prý nemusel kvůli jídlu odkládat karty, nařídil sluhovi, aby mu dal steak mezi dva krajíce chleba, takže se dal držet v jedné ruce. Příběh se však zřejmě nezakládá na pravdě. Neexistuje pro něj žádný doklad. Z historických souvislostí je naopak zřejmé, že hrabě byl mimořádně vytíženým a důležitým úředníkem monarchie. Nedostatek času na oběd byl proto možná způsoben spíše velkým objemem jeho pracovních úkolů, nikoli krácením dlouhé chvíle u karet.\n\nSendvič je široce oblíbeným typem rychlého občerstvení, respektive tzv. convenience potravin. Lze si ho totiž snadno vzít do práce, školy, na výlet nebo jako součást piknikového občerstvení, tedy s sebou.\n\nNáplň sendviče obvykle tvoří různé druhy zeleniny, sýrů, masa a dále pak vejce či různé omáčky. K přípravě se používá buďto chléb nijak neupravovaný, anebo může být předem namazán máslem, olejem, hořčicí či kečupem za účelem zvýraznění výsledné chuti sendviče.\n\nItalština používá pro sendvič vlastní název \"tramezzino\", který vytvořil básník a vlastenec Gabriele d'Annunzio.\n\n\n"}
{"id": "501689", "url": "https://cs.wikipedia.org/wiki?curid=501689", "title": "Protagonista", "text": "Protagonista\n\nProtagonista je původně představitel hlavní role, později metaforicky hlavní či klíčová postava nějakého děje, románu nebo filmu. Jeho opakem je antagonista, hlavní záporná postava.\n\nŘecké slovo \"prótagónistés\" je složeno z \"prótos\", první, přední, a \"agónistés\", bojovník, soutěžící. Původně tedy znamenalo prvního nebo předního bojovníka, případně uchazeče v soutěži. Řecké divadlo se provozovalo často jako soutěž, takže \"prótagonistés\" znamenal herce hlavní (a ve starší tragédii jediné) role, který se v soutěži ucházel o cenu nebo věnec. Když pozdější tragikové rozšířili počet rolí na dvě a tři, vznikl podobný pojem druhého a třetího agónisty – deuteragonisty, tritagonisty.\n\n"}
{"id": "501693", "url": "https://cs.wikipedia.org/wiki?curid=501693", "title": "David Copperfield (kouzelník)", "text": "David Copperfield (kouzelník)\n\nDavid Seth Kotkin (* 16. září 1956 Metuchen, New Jersey, USA), vystupující pod uměleckým pseudonymem David Copperfield, je americký kouzelník a iluzionista. Od 70. let 20. století je znám svými četnými televizními vystoupeními, každý rok předvede asi 600 show. Vystupuje především v Las Vegas. Jeho majetek je odhadován na 800 milionů dolarů.\n\nKouzla předváděl už jako dítě. Jako kluk byl velice plachý a samotářský. Své první kouzelnické představení uspořádal ve svých dvanácti letech pod jménem Boy Divino. Ve stejném věku se představení začal věnovat profesionálně. „První kouzlo jsem se naučil jako sedmiletý od svého dědečka, bylo to kouzlo s kartami. Stále tuto iluzi používám ve své show. Bohužel, dědeček zemřel dřív, než jsem s tím kouzlem poprvé vystupoval pro veřejnost, takže to už nemohl vidět.“\n\nStal se historicky nejmladším členem Společnosti amerických kouzelníků. Jako šestnáctiletý už přednášel magii na univerzitě v New Yorku. Jeho živé šou bez kamerových triků a vizuálních efektů viděli v 40 zemích světa více než 3 miliardy televizních diváků. Za svůj dosud největší úspěch považuje Project Magic z roku 1982, kde použil magii jako léčebnou metodu pro posílení dovednosti a motorických schopností tělesně postižených lidí. Dnes tento projekt funguje v tisících nemocnicích v 30 státech. Kompletní příprava jednoho kouzla od nápadu po vystoupení před lidmi mu trvá průměrně 2,5 roku, iluzi létání však chystal až 7 let.\n\nDal zmizet americkou Sochu svobody živě před očima obyvatel New Yorku a před zraky 50 milionů televizních diváků. Nechal vypařit letadlo obklopené lidmi či 70tunový vlak Orient Express, opět před svědky přímo na místě. V rozporu s gravitačními zákony létal ve vzduchu a vznášel se nad Grand Canyonem. Unikl z vězení Alcatraz, odkud se nepodařilo utéct ani Al Caponemu, a dostal se ven i ze zdemolované budovy. Přežil pád do propasti Niagarských vodopádů. Zničil a obnovil baseballovou kartu v hodnotě přes milion dolarů před očima jejího nervózního majitele, slavného hokejisty Wayna Gretzkého. Nechal náhodné diváky z přítomného publika na své show zmizet a vzápětí se objevili na místech, kde by to nečekali.\n\nDavid Copperfield má svou vlastní voskovou figurínu v londýnském muzeu Madame Tussaud. \n\nV roce 1982 založil Project Magic věnující se handicapovaným dětem. \n\nSvé nové kouzelnické triky vymýšlí na utajeném místě v Nevadě. \n\nZískal titul Bavič roku.\n"}
{"id": "501698", "url": "https://cs.wikipedia.org/wiki?curid=501698", "title": "Sikkim (čaj)", "text": "Sikkim (čaj)\n\nSikkim je kvalitní vysokohorský čaj z oblasti Sikkim severně od Darjeelingu ve východní Indii.\n\nChuť čaje je ovocná až květinová, lehce kořeněná, blízká Darjeelingu. Barva nálevu je světlá, zlato-oranžová.\n\nNejčastěji se dováží tento čaj z \"čajové zahrady\" Temi, umístěné v krásné přírodě v okolí vesnice Temi Tarku ve výšce od 1400 do 1850 metrů nad mořem. Rozloha této plantáže je asi 430 akrů. Další malé plantáže dohromady nedosahují rozlohy 80 akrů.\n\nSklizeň nastává první jarní den a je podobná jako v sousedním Darjeelingu.\n"}
{"id": "501699", "url": "https://cs.wikipedia.org/wiki?curid=501699", "title": "David Copperfield", "text": "David Copperfield\n\nJméno David Copperfield nese více osob a uměleckých děl.\n\n\n\n"}
{"id": "501703", "url": "https://cs.wikipedia.org/wiki?curid=501703", "title": "Guéra", "text": "Guéra\n\nRegion Guéra (francouzsky: \"Région du Guéra\", arabsky: منطقة قيرا) je jedním z 22 regionů Čadu. Hlavním městem je Mongo. V roce 2009 zde žilo 553 793 obyvatel. Region odpovídá bývalé stejnojmenné prefektuře.\n\nRegion Guéra se dělí na 4 departementy a 9 podprefektur:\nV roce 1993 žilo na území regionu 306 653 obyvatel, z nichž 263 843 žilo usedlým (219 884 na venkově a 43 959 ve městech) a 42 810 kočovným způsobem života.\n\nNejvýznamnějšími etnickými skupinami jsou Hadžeraj (66,18%) a Arabové (21,11%).\n\nSeznam představitelů:\n\n"}
{"id": "501710", "url": "https://cs.wikipedia.org/wiki?curid=501710", "title": "NGC 27", "text": "NGC 27\n\nNGC 27 je spirální galaxie vzdálená od nás zhruba 292 milionů světelných let nacházející se v souhvězdí Andromedy. Leží velice blízko hvězdy Alpheratz (α And).\n\n"}
{"id": "501719", "url": "https://cs.wikipedia.org/wiki?curid=501719", "title": "Chemický průmysl", "text": "Chemický průmysl\n\nChemický průmysl je obor hospodářství, který se zabývá výrobou chemických produktů. Toto odvětví vyrábí materiály potřebné pro mnoho dalších průmyslových oborů. Průmyslová odvětví vyžadující chemické materiály jsou průmysl plastů, potravinářský, automobilový, sklářský průmysl, elektrochemický průmysl, strojírenství a průmysl stavebních materiálů.\n\nChemický průmysl zahrnuje širokou škálu používaných technologií a dodává rozmanité produkty. Závody anorganické chemie produkují např. amoniak, dusík, hydroxid sodný, kyselinu sírovou nebo kyselinu dusičnou. Petrochemický průmysl vyrábí např. ethylen, propylen, benzen, styren a další organické látky. Agrochemické firmy produkují průmyslová hnojiva, insekticidy, herbicidy atd. Plastikářský průmysl nabízí např. polyethylen, polyestery, polyisopren, neopren, polyuretan aj. Specializované chemické závody produkují výbušniny a jejich složky (např. nitroglycerin, nitrocelulózu, dusičnan amonný), potravinářská aditiva (např. vanilín, kyselina citrónová) nebo kosmetické složky (parabeny, kyselina stearová atd.)\n\nVýznamným impulsem pro chemický průmysl přinesla v 18. století expanze textilního průmyslu ve Velké Británii, neboť se hledala náhrada tehdejšího velice zdlouhavého procesu bělení textilu založením na působení slunečního záření, vody, kyselého mléka a močoviny. V polovině 18. století John Roebuck vynalezl průmyslovou metodu výroby kyseliny sírové v olověných komorách, která umožnila jak přímo bělení, tak i výrobu bělidel. Následně byla koncem 18. století úspěšně zavedena tzv. Leblancovým procesem průmyslová výroba uhličitanu sodného (sody) potřebného pro produkci mýdla, skla a dalších produktů.\n\nV polovině 19. století se začala rozvíjet v masovém měřítku organická chemie. V roce 1856 bylo v Londýně vyrobeno první umělé barvivo z anilinu. Podařilo se vyvinout výrobu silných výbušnin jako nitrocelulóza, nitroglycerin a dynamit. Koncem 19. století byla zvládnuta průmyslový výroba celuloidu a prvních umělých vláken.\n\nV této době dochází k bouřlivému rozvoji chemického průmyslu zejména v USA a v Evropě (Německo, Velká Británie aj.), včetně Rakouska-Uherska. V roce 1856 byla založena akciová společnost \"Rakouský spolek pro chemickou a hutní výrobu\", která zakoupila pozemky na okraji Ústí nad Labem a během roku zahájila výrobu. Dodnes na stejném místě působí Spolek pro chemickou a hutní výrobu. V roce 1865 byla Friedrichem Engelhornem založena v německém Mannheimu firma \"Badische Anilin- & Soda-Fabrik\", která pod zkráceným názvem BASF působí dodnes a je největší chemickou firmou světa.\n\nV roce 1909 patentoval belgicko-americký vynálezce Leo Baekeland výrobu nové plastické hmoty bakelitu reakcí mezi formaldehydem a fenoly při vysokých teplotách, která byla velice úspěšná a našla uplatnění zejména v elektrotechnice. Byly objeveny výrobní postupy řady nových barviv a detergentů. Rozvinula se průmyslový výroba umělých vláken jako rayon a ve 30. letech i revolučního nylonu vyznačujícího se do té doby nevídanou pevností a pružností, který byl využíván nejen pro dámské punčochy, ale také např. pro výrobu padáků.\n\nVe 30. letech začal chemický průmysl nabízet první syntetické pesticidy, jejichž boom přišel v 50. letech, kdy se masově vyráběný insekticid DDT stal symbolem modernosti a technologického pokroku. V 60. a 70. letech však byly prokázány i negativní dopady první generace pesticidů (toxicita, perzistence, bioakumulativnost), které vedly k zavádění regulace nakládání s chemickými látkami. DDT a další chlorované pesticidy byly v řadě zemí postupně od 70. let zakazovány a dnes jsou eliminovány Stockholmskou úmluvou o perzistentích organických látkách.\n\nV celosvětovém měřítku hrají prim firmy z USA, Evropské unie a Japonska. Bouřlivě se však rozvíjí chemický průmysl i v řadě zemí na Blízkém východě (Saúdská Arábie), ale i v Mexiku, v Indii, v Číně, v Thajsku, na Taiwanu nebo v Jižní Koreji.\n\nChemický průmysl je třetím největším průmyslovým odvětvím České republiky a významným zaměstnavatelem.\n\nNa území dnešní České republiky se chemický průmysl začal rozvíjet již koncem 18. století, kdy byla postavena nejstarší chemická továrna ve Velké Lukavici, která v roce 1778 zahájila výrobu kyseliny sírové termickým rozkladem kyzových břidlic. K bouřlivému rozvoji však došlo až v druhé polovině 19. století, kdy byly vybudovány tři továrny na výrobu sody Leblancovým procesem v Hrušově nad Odrou (1851), v Petrovicích u Karviné (1852) a v Ústí nad Labem (1856). Vzhledem k vysoké spotřebě vody zejména v blízkosti vodních toků (např. Odra, Labe, Vltava aj.).\n\nRozvoj pokračoval během celého 20. století, kdy také byl chemický průmysl významným původcem znečištění životního prostředí, zejména znečištění vod a kontaminace půdy. Dodnes je řada areálů využívaných pro chemickou výrobu znečištěna a tyto staré ekologické zátěže jsou postupně asanovány nákladem mnoha miliard korun.\n\nVýznamnou součástí chemického průmyslu jsou rafinérie, které zajišťují základní zpracování ropy. Jde o závody České rafinérské v Litvínově a Kralupech nad Vltavou.\n\nDalšími významnými podniky českého chemického průmyslu jsou Unipetrol v Litvínově, Spolana Neratovice, Paramo a Synthesia v Pardubicích, Synthos (dříve Kaučuk) v Kralupech nad Vltavou, Spolchemie v Ústí nad Labem, DEZA ve Valašském Meziříčí, Synthomer v Sokolově (dříve Chemické závody Sokolov), BorsodChem MCHZ v Ostravě, Lovochemie v Lovosicích, Lučební závody a Lučební závody Draslovka v Kolíně, Fosfa v Břeclavi, Precheza v Přerově, Polymer Institut Brno, Synthon v Blansku, Teva v Opavě a další.\n\nDějiny chemického průmyslu jsou od počátku spojeny s haváriemi a nehodami různého typu a rozsahu.\n\nV roce 1976 v italském městě Seveso (severně od Milána) došlo k havárii chemičky švýcarské firmy Givaudan, která byla součástí koncernu Hoffmann-Leroche a vyráběla herbicid TCP. Během havárie v Sevesu do ovzduší unikly asi dva kilogramy dioxinu, které zamořily téměř dva tisíce hektarů půdy v okolí. Firma přiznala teprve po 17 dnech, že uniklé plyny obsahovaly i extrémně toxický dioxin. Na následky otravy onemocnělo asi 200 lidí. V reakci na havárii byla vypracována a v roce 1982 schválena evropská směrnice 82/501/EEC týkající se prevence a minimalizace negativních účinků průmyslových havárií, která je známa také jako direktiva SEVESO I.V prosinci 1996 ji nahradila podrobnější směrnice 96/82/EC, nazývaná také jako direktiva Seveso II.\n\nZa vůbec největší průmyslovou havárií v dějinách je provažován výbuch v chemičce americké firmy Union Carbide v indickém Bhópálu v roce 1984. V noci z 2. na 3. prosince 1984 během nehody uniklo do okolí chemické továrny asi 27 tun methylisokyanátu, kyanovodíku a dalších látek poškozujících lidské zdraví. Během 3 dnů po havárii zemřelo přibližně 8000 lidí, do dnešního dne zemřelo přibližně 20 tisíc lidí a celkový počet zasažených lidí dosáhl více než půl milionu. Havárie vzbudila celosvětové zděšení a ve Spojených státech amerických byl v reakci na ní v roce 1986 schválen speciální zákon o havarijním plánování a právu komunit na informace (Emergency Planning and Community Right-to-Know Act), který 17. října 1986 podepsal tehdejší americké prezident Ronald Reagan.\n\nŠkody způsobované rozvojem chemického průmyslu na životním prostředí jsou středem pozornosti na celém světě. Dlouhodobou hrozbu představují průmyslová hnojiva.\nI když dusičnany velmi přispěly ke zvýšení výroby potravin, přesto dokáží zamořit jezera i vodní toky a prosakují i do spodních vod. Nadměrné množství domácích splašků, umělých hnojiv a dalších jedovatých chemických látek může velice škodit.\n\n\n"}
{"id": "501721", "url": "https://cs.wikipedia.org/wiki?curid=501721", "title": "Vůz Btn755 ČD", "text": "Vůz Btn755 ČD\n\nPřípojný vůz řady Btn (do 1. ledna 2009 řada 053) byl vyráběn Vagónkou Tatra Studénka jako přípojný vůz k motorovým vozům řad 852 a 853.\n\nSkříň vozu vychází z typu UIC-Y, podvozky jsou dvounápravové bezrozsochové typu VÚKV 8-802.0 a 8-802.1. Topení je teplovodní nezávislé, použity jsou dva naftové agregáty typu VA 20. Instalováno je nucené větrání, v případě nízkých teplot je použita recirkulace vzduchu, větrání je rovněž možné pomocí polospouštěcích oken. Interiér je rozdělen příčkou na dva velkoprostorové oddíly s pěti a šesti fiktivními oddíly a uspořádáním sedadel 2+2. Na každém představku je umístěno WC a umývárka. Mezivozový přechod je řešen klasicky pomocí dvoukřídlých dveří a návalků.\n\nVozy byly vyrobeny v letech 1969 a 1970 ve dvou šedesátikusových sériích. Provozovány byly především s motorovými vozy řad 852 a 853, později i jejich modernizovanou verzí 854, případně jinými velkými motorovými vozy. Při přečíslování v roce 1995 bylo v Česku evidováno 84 těchto vozů, na Slovensku pak 14. Všech 14 slovenských vozů se dočkalo konce provozu 1. srpna 2006. V letech 2007 a 2008 byly už jako zrušené odkoupeny Českými drahami za účelem modernizace na vozy řady Bdtn.\n\nV průběhu provozu byla postupně u všech vozů odstraněna jedna umývárna a na jejím místě vznikl prostor pro vlakovou četu.\n\nVozy byly postupně do roku 2013 zmodernizovány na řadu Bdtn a řada Btn tak zanikla.\n\n\n"}
{"id": "501722", "url": "https://cs.wikipedia.org/wiki?curid=501722", "title": "Humphrey Appleby", "text": "Humphrey Appleby\n\nSir Humphrey Appleby, GCB, KBE, MVO, MA (Oxon), je fiktivní postava v britských televizních seriálech \"Jistě, pane ministře\" a \"Jistě, pane premiére.\" Postavu ztvárnil britský herec sir Nigel Hawthorne. V seriálu \"Jistě, pane ministře\" je sir Humphrey Appleby stálým tajemníkem ministerstva administrativních záležitostí (fiktivního ministerstva britské vlády). V poslední epizodě seriálu \"Jistě, pane ministře\" (\"Stranické hrátky\") se stane tajemníkem vlády, což je funkce, kterou zastává v navazujícím seriálu \"Jistě, pane premiére.\" Za ztvárnění této postavy získal Nigel Hawthorne celkem čtyřikrát (v letech 1981, 1982, 1986 a 1987) cenu BAFTA v kategorii \"Best Light Entertainment Performance\".\n\nSir Humphrey je mistr mlžení a manipulace, často pronášející rozvláčná vyjádření jako například: „Vzhledem k mírně nebulózní a nekonkrétní povaze vašeho poslání, i k poněkud okrajovému a perifernímu charakteru vašeho vlivu na centrální rokování a rozhodování v rámci politického procesu, zřejmě existuje důvod pro restrukturalizaci jejich akčních priorit takovým způsobem, že vaše likvidace se z jejich aktuální agendy eliminuje.“ (tím ministra informoval, že již není na seznamu teroristů) či zcela zamlžující vyjádření, jako: „Naneštěstí, ačkoliv ta odpověď vskutku byla jasná, prostá a přímá, přesto nastane jistá potíž, máme-li jí po právu přisoudit čtvrtý z přídomků, které jste teď uvedl. Ježto přesná korelace mezi informací, kterou jste tam v parlamentu pronesl, no a fakty, nakolik mohou být identifikována a demonstrována, je pohříchu taková, že působí gnoseologické problémy, a to takových rozměrů, jež velmi zatíží logické i sémantické zdroje anglického jazyka břemenem mnohem těžším, než mohou podle rozumných očekávaní unést.“ (sdělení premiérovi, že ve sněmovně – ač nevědomky – lhal).\n\nJe odhodlán udržet v zemi \"status quo\", a to zejména v oblasti státní správy, a aby toho dosáhl, nezastaví se před ničím – ať už to znamená zmatení svých oponentů technickým žargonem, strategické jmenování spojenců do údajně nezávislých komisí či ustavování interních vyšetřovacích komisí k potlačení ministrových návrhů byrokratickým postupem. Během obou sérií pracuje jako stálý tajemník ministra pro administrativní záležitosti Jima Hackera; krátce před Hackerovým povýšením na britského ministerského předsedu je jmenován tajemníkem vlády.\n\nSir Humphrey získal klasické vzdělání na Winchester College a poté studoval na Bailliolově fakultě Oxfordské univerzity. Po absolvování základní vojenské služby nastoupil do státní správy. V letech 1950 až 1956 byl úředníkem pro regionální kontrakty a asistentem na ministerstvu pro Skotsko, kam byl přeložen z ministerstva války (kde byl zodpovědný za řadu omylů, jak se ukázalo v epizodě \"Kostlivec ve skříni\"). V roce 1964 byl získán pro nově založené ministerstvo pro administrativní záležitosti, kde pracoval až do jmenování tajemníkem vlády. Podle epizody \"Oficiální návštěva\" byl doporučen na udělení Řádu britského impéria (KBE).\n\nSir Humphrey představuje v mnoha ohledech perfektního technokrata. Je nafoukaný, arogantní a elitářský a na svého méně kvalitně vzdělaného ministra pohlíží s určitým opovržením. Často využívá jak své mistrné angličtiny, tak i svého vynikajícího přehledu v latinské a řecké gramatice, aby tak zmátl svého politického pána a z relevantních otázek udělal nejasná témata, nehodná diskuse. Jeho zvyk používat jazyk jako prostředek matení a obstrukce je však tak zakořeněný, že někdy není schopen mluvit přímo a jasně, a to ani za situace, kdy si upřímně přeje, aby toho byl schopen. Skutečně věří tomu, že státní správa ví, co průměrný člověk potřebuje, a že je zároveň (státní správa) tím nejkvalifikovanějším orgánem, který by měl řídit zemi. Vtip je nejenom v tom, že sir Humphrey je nejvzdělanější státní úředník z Oxfordu, který je naprosto vzdálen průměrnému člověku, ale i v tom, že se státní správa ztotožňuje s heslem „co je nejlepší pro Británii, je nejlepší i pro státní správu.“ Na druhou stranu Jim Hacker má tendenci považovat, že to co je nejlepší pro Británii, je nejlepší i pro jeho politickou stranu či jeho šance na znovuzvolení. Díky tomu jsou se sirem Humphreym často ve sporu.\n\nŽeny stále považuje za něžné pohlaví, je k nim přílišně galantní a často je oslovuje „má drahá.“ Stejně jako Jim Hacker, si i sir Humphrey užívá výdobytky svého postavení, pravidelně popíjí sherry a večeří ve vybrané společnosti, často se svým bývalým nadřízeným sirem Arnoldem Robinsonem, který byl v sérii \"Jistě, pane ministře\" tajemníkem vlády. Sir Humphrey je členem rady Královského národního divadla a účastní se mnoha gala večerů v Královské opeře. Mezi jeho záliby rovněž patří kriket, umění a divadlo.\n\nV \"Jistě, pane ministře\", udržuje sir Humphrey se svým novým ministrem Jimem Hackerem přátelské a (navenek) uctivé, avšak zároveň soupeřivé vztahy. Když není ministr dostatečně zaneprázdněn, aby nenavrhoval vlastní politiku, nezdráhá se sir Humphrey využít podvodů či dokonce vydírání. O něco přátelštější vztahy má se svým podřízeným, ministrovým hlavním osobním tajemníkem Bernardem Woolleym. Naivního Bernarda často poučuje o realitě ve státní správě. Když však Bernardova loajalita ministrovi nevyhovuje Humphreyho plánům, nepřímo Bernardovi hrozí tím, že jeho kariérní postup nezávisí na ministrovi, ale na něm. Zároveň je však ochoten Bernarda chránit a bránit, a to jak před ministrem, tak před ostatními. Mezi jeho nejbližší přátele patří v seriálu sir Arnold Robinson, který byl v sérii \"Jistě, pane ministře\" tajemníkem vlády, dále sir Frederick „Jumbo“ Stewart, stálý tajemník ministerstva zahraničí a Commonwealthu, a bankéř sir Desmond Glazebrook. Sir Humphrey je ženatý, ačkoliv jeho manželství nehraje ani v jedné sérii žádnou roli. Jeho manželka se v seriálech vyskytuje pouze jednou, a to po jeho boku v posteli, v epizodě \"Konečné rozhodnutí\". V sérii \"Jistě, pane premiére\" často soupeří se sirem Francisem Gordonem, stálým tajemníkem ministerstva financí, se kterým se dělí o funkci šéfa státní správy.\n\n"}
{"id": "501724", "url": "https://cs.wikipedia.org/wiki?curid=501724", "title": "Echogenita", "text": "Echogenita\n\nEchogenita je schopnost tkání a orgánů vytvářet při sonografickém vyšetření znatelný obraz. Echogenita tkání je podmíněna několika faktory. Předně daná tkáň musí být vůbec schopna přenášet ultrazvukové vlnění, proto například kost nebo vzduchem naplněné plíce nebudou vytvářet řádný obraz, budou \"anechogenní\". Další podmínkou je, aby prostředí nebylo ideálně homogenní. V dané tkáni se musí vyskytovat nehomogenity, na kterých se bude část ultrazvukového vlnění odrážet zpět k sondě a bude detekována a zobrazena jako signál z dané oblasti, tedy například cysta naplněná bezstrukturní tekutinou se bude také jevit jako černá. Echogenita se obvykle hodnotí subjektivně jako vnímaný jas oblasti na monitoru. Podle toho, jak se daná oblast jeví ve srovnání s vnímaným jasem okolí, se hovoří o několika stupních echogenity:\n\nPřestože jde o víceméně subjektivní hodnocení, je obvykle poměrně dobře reprodukovatelné, protože echogenita tkání je obvykle stálá.\n\nPrávě poměrná stálost echogenity zdravých tkání i některých patologicky pozměněných tkání vede k poměrně četným pokusům o využití kvantifikace echogenity jako diagnostické pomůcky nebo dokonce jako vstupu pro počítačovou podporu diagnostiky. K vlastní kvantifikaci echogenity se používá celá řada ukazatelů, zejména pak:\n"}
{"id": "501725", "url": "https://cs.wikipedia.org/wiki?curid=501725", "title": "Dardilly", "text": "Dardilly\n\nDardilly je francouzská obec v departmentu Rhône v regionu Auvergne-Rhône-Alpes.\n\nSousední obce: Champagne-au-Mont-d'Or, Charbonnières-les-Bains, Dommartin, Écully, Limonest, Lissieu a La Tour-de-Salvagny.\n\nDardilly měly i svůj farní kostel. Jednu dobu byl ale zavřen.\n\n\"Počet obyvatel\"\n\nNarodil se tu Jan Maria Vianney. Prožil tu své mládí.\n\n\n"}
{"id": "501734", "url": "https://cs.wikipedia.org/wiki?curid=501734", "title": "René Fasel", "text": "René Fasel\n\nRené Fasel (* 6. února 1950 Fribourg) je prezident Mezinárodní hokejové federace (IIHF) a bývalý švýcarský hokejista a rozhodčí. Vystudoval stomatologii.\n\nLednímu hokeji se začal věnovat v žákovském věku; od roku 1960 hrál za HC Fribourg-Gottéron. Později však dal přednost nejprve kariéře rozhodčího a následně hokejového funkcionáře.\n\nRené Fasel pochází ze švýcarského města Fribourg, kde také roku 1960 začal hrát lední hokej v klubu HC Fribourg-Gottéron. Klub opustil roku 1972 a dal se na dráhu rozhodčího, jímž zůstal do roku 1982. Během tohoto období své kariéry řídil mj. 37 mezinárodních utkání. Roku 1982 se stal předsedou komise rozhodčích Švýcarské ligy ledního hokeje. Roku 1985 se stal prezidentem Švýcarské federace ledního hokeje a následujícího roku také členem rady IIHF, kde působil v komisi rozhodčích a v marketingové komisi.\n\nV červnu roku 1994 byl zvolen prezidentem IIHF, kde vystřídal Němce Günthera Sabetzkiho.\nV této funkci začal usilovat o vybudování pevnějších vztahů mezi IIHF a kanadsko-americkou Národní hokejovou ligou. V březnu 1995 pomohl vyjednat dohodu, která umožnila účast hráčů z NHL na Zimních olympijských hrách v Naganu roku 1998. Velmi ostře vystupuje proti hokejovým rvačkám.\n\nRoku 1992 se stal členem Švýcarské olympijské asociace a roku 1995 členem Mezinárodního olympijského výboru, jako první zástupce ledního hokeje v historii této organizace. Během svého členství v MOV byl jmenován do různých funkcí, včetně předsednictví Asociace mezinárodních federací zimních olympijských sportů a předsednictví koordinační komise MOV pro Zimní olympijské hry 2010. 7. srpna 2008 byl na 120. zasedání Mezinárodního olympijského výboru jmenován jako zástupce zimních sportů na čtyřleté funkční období do jeho představenstva, kde nahradil Itala Ottavia Cinquantu, prezidenta Mezinárodní bruslařské unie.\n\nRené Fasel je ženatý a má čtyři děti. Na univerzitě ve Freiburgu a v Bernu vystudoval stomatologii. Studia úspěšně ukončil roku 1977. Roku 1997 jej Mezinárodní olympijský výbor pověřil vypracováním studie zabývající se zubní léčbou olympijských sportovců, která byla publikována roku 2005.\n\nV roce 2004 René Fasel obdržel Řád čestné legie, nejvyšší francouzské vyznamenání udělované za výjimečnou službu Francii bez ohledu na národnost oceněného. V témže roce mu byla udělena také ukrajinská cena VIZHIBU za významný přínos rozvoji a popularizaci ledního hokeje. Od roku 2007 je členem Síně slávy slovinského hokeje. Roku 2008 mu Švýcarská federace ledního hokeje, která právě oslavovala sto let svého trvání, udělila Zvláštní cenu za výjimečný přínos švýcarskému hokeji.\n\n"}
{"id": "501736", "url": "https://cs.wikipedia.org/wiki?curid=501736", "title": "Architektura starověkého Říma", "text": "Architektura starověkého Říma\n\nArchitektura starověkého Říma je z velké části přejatá z řecké architektury a upravena pro účely starověkého Říma, čímž vznikl nový architektonický styl. Oba styly, starověkého Řecka i Říma, jsou často považovány za jeden subjekt z klasické architektury. Tento přístup je mnohdy považován za špatný a někdy brání schopnosti pochopit a posoudit rozdíl mezi římskými a řeckými stavbami a jejich funkcemi, zejména pokud se spoléhá pouze na vnější vzhled. Vliv řecké architektury na římskou je patrný v mnoha ohledech. Podobně tomu bylo i u etruských sousedů a předků, od kterých Římané převzali znalosti nezbytné pro budoucí římskou architekturu, jako byla hydraulika a konstrukce oblouků.\n\nBohatství a vysoká hustota zalidnění ve městech nutila Starověký Řím k objevování nových (architektonických) řešení. Velmi zásadní byl objev betonu, což umožnilo používání klenby a oblouků a společně s dobrou znalostí stavebních materiálů, jako byl mramor a kámen, Římanům umožnilo dosáhnout úspěchů v konstrukci a převážně veřejných staveb. Známými příklady mohou být akvadukty , baziliky nebo Koloseum. Podobné stavby byly stavěny v menším měřítku ve většině významných měst v římské říši a v mnoha případech se dochovaly až do dnešních dob. Architektura v římské říši fungovala jako propaganda a snaha ukázat světu velikost Říma, k čemuž sloužily třeba vítězné oblouky. Římské stavby se nacházejí i na vzdálených koncích Říše, jako je dnešní Sýrie, Vídně, severní Afrika a další. I v těchto vzdálených provinciích se nachází akvadukty, silnice, kanalizace a podobně. Na území samotného Říma, jakožto centra celé říše, se nacházely největší stavby, například Pantheon, Forum Romanum, Koloseum či Titův oblouk, jež se dochovaly dodnes.\n\n\n\n"}
{"id": "501737", "url": "https://cs.wikipedia.org/wiki?curid=501737", "title": "Arpádův most", "text": "Arpádův most\n\nÁrpád híd ( ) je most přes Dunaj v Budapešti spojující severní Budu a Pešť.\n\nArpád híd je nejsevernějším silničním mostem na území města (severnější dálniční Megyeri híd vede částečně mimo území města). Most je nejdelším v Maďarsku, včetně předmostí je dlouhý 2 km, vlastní most je dlouhý 928 m. Široký je 35,3 m včetně chodníků.\n\nNa budínském předmostí jsou náměstí Flórián tér a Szentlélek tér. Na pešťském předmostí navazuje na třídu Róbert Károly körút, která je součástí třetího městského okruhu (Hungária körgyűrű), který se na svém jižním konci napojuje na most Lágymányosi híd. Přibližně ve své polovině most protíná Markétin ostrov, na který je možné z mostu sjet. Na budínské straně také protíná ostrov Óbuda sziget (bez sjezdu).\n\nStavba mostu začala v roce 1939 podle plánů Jánose Kossalky, pojmenován měl být „Árpád híd“ podle knížete Arpáda. Most byl dokončen až roku 1950, otevřen byl 7. listopadu a pojmenován po J. V. Stalinovi. Dokončovací práce vedli inženýři Károly Széchy a Pál Sávoly. \n\nPůvodní most měl dva jízdní pruhy, dvě tramvajové koleje a dva chodníky. Celková šířka mostu byla 13 m, z toho 11 m vozovky a 2 × 1 m chodníku. \n\nPůvodně zamýšlené jméno most obdržel v roce 1958.\n\nV letech 1980 až 1984 byl most rozšířen, v každém směru přibyly dva jízdní pruhy a chodníky byly rozšířeny a na předmostích byla vybudována mimoúrovňová křížení.\n\n"}
{"id": "501748", "url": "https://cs.wikipedia.org/wiki?curid=501748", "title": "Front 242", "text": "Front 242\n\nFront 242 je belgická hudební skupina na poli elektronické hudby.\n\nSkupina byla založena v roce 1981, kdy Daniel B. a Dirk Bergen vydali první singl \"Principles\" s hitem „Body to Body“. V Roce 1982 se ke skupině přidal Patrick Codenys (klávesy) a Jean-Luc De Meyer (zpěv) a vydali další singl „U-Men“, po němž následuje první LP \"Geography\". Toto hudební album je již obrazem studené syntetické taneční hudby, která se stala podpisem skupiny v následujících letech. V roce 1983 opustil skupinu Dirk Bergen a Richard 23 se k ní připojil jako jevištní umělec a zpěvák.\n\nCelosvětový úspěch přišel v roce 1987 po vydání singlu „Interception“ a alb \"Back Catalogue\" a \"Official Version\" vydavateli Wax Trax (USA) a Red Rhino (Evropa). Toto album mělo rušnější zvukový obraz na rozdíl od minimalismu prvního studiového alba.\n\nV roce 1988 vydává Front 242 přelomové album \"Front by Front\", přičemž jeho zvuk přechází do logického extrému. Hit „Headhunter“ vyhrává cenu za video, které režíroval Anton Corbijn (dlouholetá spolupráce s Depeche Mode). „Front By Front“ je pro skupinu nejvíce tanečně orientované album s ukazatelem indexu / bpm grafu pro DJ pohodlí.\n\nV roce 2010 skupina poprvé vystoupila na Slovensku, a to u příležitosti oslav 20. výročí od vzniku kapely The DARK Juraje Somolányiho , jenž společný koncert také uspořádal.\n\n\n\n"}
{"id": "501757", "url": "https://cs.wikipedia.org/wiki?curid=501757", "title": "Othello (Verdi)", "text": "Othello (Verdi)\n\nOthello (italsky Otello) je opera o čtyřech jednáních od Giuseppe Verdiho. Italské libreto napsal Arrigo Boito, na základě divadelní hry Williama Shakespeare \"Othello, mouřenín benátský\". Jedná se o Verdiho předposlední operu. Premiéra proběhla 5. února 1887 v divadle Teatro alla Scala v Miláně. Bylo to více než 15 let od premiéry předcházející Verdiho opery \"Aida\".\n\nOpera je považována za jeden z vrcholů Verdiho díla.\n\nČeská premiéra v Národním divadle v Praze proběhla 7. ledna 1888, libreto do češtiny přeložil Václav Juda Novotný. Zásluhu na tak brzkém uvedení nové opery v Čechách má i Tereza Stolzová, která zprostředkovala v této věci setkání ředitele Národního divadla Františka Adolfa Šuberta s Verdim.\nRoli Desdemony při české premiéře zpívala Berta Lautererová, která se později provdala za Josefa Bohuslava Foerstera.\n\n\n\"Před hradem. Krčma s přístřeškem. V pozadí terasy a moře. Je večer. Blesky, hromy, vichřice.\"\n\nZa večerní bouře obyvatelé Kypru s úzkostí očekávají návrat nového guvernéra, Othella, z námořní bitvy s Turky (sbor, Montano, Cassio, Jago, Roderigo: \"Una vela! Un vesillo! … Dio, fulgor della bufera! \"). Chvíli se zdá, že Othellův koráb ztroskotá, k radosti jeho zrádného náměstka Jaga, ale nakonec Othello přistane bezpečně a oznamuje, že turecké loďstvo bylo rozdrceno. Kypřané mu provolávají slávu (Othello, sbor: \"Esultate! L’orgoglio musulmano sepolto è in mar ... Vittoria! Vittoria!\").\n\nJago se nabízí mladému benátskému šlechtici Roderigovi, že mu pomůže svést Othellovu manželku Desdemonu – Jago závidí Othellovi jeho úspěchy a potají si přeje mouřenína zničit (Jago, Roderigo: \"Roderigo, ebben che pensi? … Suvvia, fa senno, aspetta\"). Mezi jeho stížnostmi je i rozhořčení nad tím, že Othello jmenoval kapitánem loďstva Cassia, ač o tuto hodnost usiloval Jago. Kyperský lid oslavuje bezpečný návrat Othella a jeho mužů zapálením slavnostních ohňů a pitkou (sbor: \"Fuoco di gioia, l’ilare vampa!\").\n\nU stolu pijí i Jago, Cassio a Rodrigo. Jago nalévá Cassiovi stále více vína, ale Cassio již odmítá pít. Jago jej nutí a navrhuje přípitek Othellovi a Desdemoně. Cassio se nechá zlákat. Jago zpívá pijáckou píseň a přilévá Cassiovi vína (Jago, Cassio, Roderigo, sbor: \"Roderigo, beviam! … Inaffia l’ugola!\").\n\nVstupuje Montano a vyzývá Cassia, aby započal svou hlídku; ke svému překvapení nalézá Cassia opilého a stěží stojícího na nohou. Jago lže Montanovi řka, že takto si Cassio krátí každý večer. Roderigo se vysmívá Cassiově opilosti a Cassio ho napadne. Montano Cassia nabádá, aby se uklidnil, ale Cassio tasí meč a hrozí, že mu rozetne hlavu (Montano, Cassio, Jago, Roderigo, sbor: \"Capitano, v’attende la fazione ai baluardi\"). Cassio a Montano započnou souboj a Jago posílá Roderiga, aby vyvolal poplach. Montano je raněn a duel skončí až tím, že se objeví Othello.\n\nOthello nařizuje Montanovi a Cassiovi složit meče. Žádá se pak „poctivého Jaga“ o vysvětlení, jak souboj začal, ale ten říká, že neví. Othello se tedy obrátí na Cassia, který v rozpacích a nenachází pro své činy omluvu. Když Othello zjistí, že Montano je zraněn, rozzlobí se. Vstoupí Desdemona, a když Othello vidí, že odpočinek jeho nevěsty byl narušen, zbavuje Cassia hodnosti kapitána (Othello, Jago, Cassio, Montano: \"Abbasso le spade\"). Poručí pak Jagovi střežit město, aby byl obnoven klid, přivolává pomoc pro Montana a nařídí všem, aby se vrátili do svých domovů.\n\nKypřané zanechají Othella samotného s Desdemonou. Othello a Desdemona společně vzpomínají na to, proč se do sebe zamilovali. Othello, v radostném vytržení, na sebe přivolává smrt, protože se bojí, že již nikdy nebude tak šťasten. Desdemona se modlí za to, aby jejich láska zůstala nezměněna. Políbí se, přemoženi vzájemnou láskou (Othello, Desdemona: \"Già nella notte densa s’estingue ogni clamor\").\n\n\"Sala terrena u hradu. Prosklené dveře ji oddělují od velké zahrady. Balkon.\"\n\nJago radí Cassiovi požádat Desdemonu, aby s Othellem promluvila o jeho degradaci; Desdemona může manžela přesvědčit, aby mu odpustil (Jago, Cassio: \"Non ti crucciar\"). Je vidět Desdemonu a Emilii, jak se procházejí v zahradě. Cassio osloví Desdemonu. Jago je pozoruje z místnosti a pronáší vyznání své nihilistické víry a nenávisti k lidstvu (\"Credo in un Dio crudel che m’ha creato\").\n\nDo místnosti vstupuje Othello; Jago předstírá, že ho nezpozoroval, a vzdychá zdánlivě pro sebe, že jej něco velmi tíží. Cassio zahlédne Othella zdálky a diskrétně se vzdálí. Othello se ptá, co se děje, ale Jago mu dává jen vyhýbavé odpovědi. Nakonec naznačí, že Cassio a Desdemona mají poměr. Othello začíná mít podezření, ale prohlašuje, že by musel mít důkaz dříve, než by uvěřil v Desdemoninu nevěru (Jago, Othello: \"Ciò m’accora... Che parli?\"). Jago varuje Othella před žárlivostí, ale současně mu radí, aby byl ostražitý.\n\nZástup dětí, námořníků a Kypřanů zpívají Desdemoně, chválíce její krásu a čistotu (sbor, Jago, děti, Desdemona, Othello: \"Dove guardi splendono raggi\"). Přinášejí jí dary a přejí mnoho štěstí, pak odejdou.\n\nDesdemona hovoří k Othellovi o Cassiově žádosti. Othello jí kysele žádá, aby s touto prosbou přišla jindy, ale když žena nepřestane naléhat, odbývá ji tím, že jej bolí hlava. Desdemona mu nabízí, že mu hlavu ováže šátkem, který jí kdysi věnoval, plátěný s výšivkou jahod. Othello ho odhodí a říká, že jej nepořebuje (Desdemona, Othello: \"D'un uom che geme sotto il tuo disdegno la preghiera ti porto\"). Emilia šátek zvedne. Desdemona nerozumí obviněním, vyslovuje mu však svou oddanost a žádá jej o odpuštění (\"Se inconscia, contro te, sposo, ho peccato... La tua fanciulla io sono\"). Po straně Jago vyzývá Emilii, aby mu dala onen šátek, a když Emilia odmítne, vezme jí ho silou (\"Quel vel mi porgi ch’or hai raccolto\").\n\nOthello všechny posílá pryč a nyní věří, že by jej Desdemona mohla podvádět (Othello: \"Tu? Indietro! fuggi! … Ora e per sempre addio sante memorie\"). Jago se vrací a žárlivý Othello vyžaduje důkaz Desdemoniny nevěry. Jago mu vypráví, že jednou, když on a Cassio spali v jedné místnosti, slyšel Cassia mluvit ze snu k Desdemoně. V tomto snu, upřesňuje Jago, říkal Cassio Desdemoně, že se musí mít na pozoru, aby svou lásku utajili (Jago: \"Era la notte, Cassio dormia\"). Jago říká, že sny nic nedokazují, ale poznamenává, že zrovna včera viděl u Cassia Desdemonin vyšívaný šátek. Otello přísahá, že se Desdemoně a Cassiovi pomstí, a Jago se k jeho přísaze připojuje (Othello, Jago: \"Sì, pel ciel marmoreo giuro\").\n\n\"Velká hradní síň. Napravo rozsáhlý peristyl se sloupovím. K peristilu přiléhá síň menších rozměrů; na její vzdálenější stěně je balkon.\"\n\nHerald oznamuje příjezd vyslanců z Benátek. Jago vysvětluje Othellovi, že sem přiláká Cassia a Othello se může ukrýt a vyslechnout jejich hovor. Odchází vyhledat Cassia (Jago: \"Qui trarrò Cassio\").\n\nVchází Desdemona a připomíná Othellovi Cassiovu žádost. Othello tvrdí, že se mu vrátila bolest hlavy, a žádá Desdemonu, aby mu omotala hlavu svým šátkem. Desdemona vytáhne jiný šátek, ale Othello vyžaduje ten, který jí daroval. Když jeho choť říká, že jej nemá s sebou, Othello jí varuje: byl to magický talisman, a pokud ho ztratí, čeká ji neštěstí. Desdemona je rozrušena, vyčítá však manželovi, že se snaží opomíjet Cassiovu prosbu; jak mu připomíná Cassia, vyžaduje Othello její šátek čím dále naléhavěji (Desdemona, Othello: \"Dio ti giocondi, o sposo\"). Desdemona se brání Othellovým stále tvrdším nařčením a trvá na tom, že je věrnou manželkou; Othello ji s hrozbou odvádí pryč (Desdemona, Othello: \"Esterrefatta fisso lo sguardo tuo tremendo\").\n\nOthello běduje nad svým osudem (\"Dio! mi potevi scagliar tutti i mali\"). Když uslyší Jagovo varování, že se blíží Cassio, ukryje se a Jago s Cassiem vstoupí. Cassio říká, že zde doufal potkat Desdemonu, aby se jí zeptal, zda dosáhla u Othella úspěchu s jeho prosbou (Jago, Cassio, Othello: \"Vieni; l’aula è deserta\"). Jago odvede řeč na Cassiovu milostnou aféru s jistou Biankou, ale tak, aby nepadlo její jméno; Cassiovo bezstarostné vyprávění Othella mučí, neboť se domnívá, že stále hovoří o Desdemoně. V konverzaci Jaga s Cassiem, z níž lze slyšet jen úryvky, přejde řeč na šátek, který Cassiovi v pokoji nechala zřejmě nějaká neznámá obdivovatelka. Na Jagovo naléhání ho Cassio ukáže a Jago ho uchopí a vystaví tak, aby jej Othello mohl zahlédnout a poznat v něm šátek Desdemonin. Pak pokračuje v žertování s Cassiem, zatímco Othello ve svém úkrytu zuří (Jago, Cassio, Othello: \"Questa è una ragna dove il tuo cuor casca\").\n\nTroubení polnic ohlašuje příjezd benátského vyslance Lodovica. Jago varuje Cassia, aby se vzdálil, nechce-li se setkat s Othellem. Cassio odchází a Othello žádá Jana o radu, jak má zabít svou ženu. Jago Othellovi poradí, aby Desdemonu uškrtil v jejím loži – tam, kde zhřešila; o Cassia se postará sám. Othello povyšuje Jaga na kapitána.\n\nVstupují Lodovico, Desdemona, Emilia, Roderigo a další hodnostáři (s. Když se Lodovico podivuje Cassiově nepřítomnosti, vysvětlí mu Jago, že Cassio je v nemilosti. Desdemona Ludivocovi vyjádří svou naději, že tato nemilost brzy pomine. Othello se rozčílí, nazve ji démonem a chystá se ji udeřit, ale Lodovico jej zadrží. Othello dává přivolat Cassia (Lodovico, Othello, Desdemona, Emilia, Jago, sbor: \"Viva! Evviva! Il Doge ed il Senato salutano l’eroe trionfatore\") Ten vchází a Othello čte – s postranními urážkami Desdemony – dopis benátského dóžete, který jeho samotného povolává zpět do Benátek a kyperským guvernérem ustavuje Cassia. Rozzuřený Othello srazí Desdemonu k zemi (Othello, Roderigo, Jago, Cassio, Lodovico: \"Messeri! il Doge mi richiama a Venezia\").\n\nLodovico a Emilia zvedají naříkající Desdemonu (\"A terra! … sì … nel livido fango\"). Různé postavy vyjadřují své pocity: Emilia a Lodovico projevují soucit s Desdemonou, Cassio se podivuje nad náhlým zvratem svého osudu a Roderigo lituje, že Desdemona brzy odjede. Jago mezitím naléhá na Othella, aby vykonal svou pomstu co nejdříve, zatímco on si vezme na starost Cassia. Poté poradí Roderigovi, že jediným způsobem, jak zabránit Desdemonině odjezdu, je zabít nového guvernéra Cassia, a navrhne mu, aby Cassia zavraždil ještě touž noc (Emilia, Cassio, Desdemona, Roderigo, Lodovico, Jago, Othello, sbor: \"Quell’innocente un fremito d'odio non ha nè un gesto\"). V záchvatu zuřivosti přikazuje Othello všem odejít. Desdemona chce zůstat u něj a utěšit ho, ale Lodovico jí v tom zabrání a odvádí ji, zatímco Othello ji proklíná. Když ostatní odejdou, Othello jako horečně hovoří o šátku a pak omdlí. Jago cítí vítězství a položí svůj podpatek na čelo „benátského lva“, pak odchází. Venku dav Kypřanů provolává slávu Othellovi (Othello, Desdemona, Emilia, Cassio, Roderigo, Lodovico, Jago, sbor: \"Fuggite! Tutti fuggite Otello!\").\n\n\"Desdemonina ložnice. Lože, klekadlo, stůl, zrcadlo, lavice. – Závěsná lampa hoří před obrazem Panny Marie, který visí nad klekadlem. Dveře napravo. Světlo zavěšené nad stolem. Je noc.\"\n\nDesdemona si s pomocí Emile rozestýlá postel. Žádá Emilii, aby na ni rozprostřela svatební šaty, jež Desdemona měla při své svatbě, a říká jí, že pokud umře, přeje si v nich být pohřbena. Emilia Desdemoně vymlouvá takové myšlenky. Desdemona si vzpomíná, jak byla služebná její matky jménem Barbara opuštěna milencem a jak zpívávala „Píseň o vrbě“ (Desdemona: \"Piangea cantando nell’erma landa\"). Po Emiliině odchodu se Desdemona modlí (\"Ave Maria, piena di grazia\") a pak usíná.\n\nOthello potichu vstoupí, ozbrojen mečem. Třikrát svou manželku políbí a ona procitne. Othello se jí ptá, zda se dnes večer pomodlila; musí zemřít a on nechce zatratit její duši. Desdemona prosí Boha o milost pro sebe i pro Othella. Othello ji obviňuje z hříchu a musí ji prý zabít, protože miluje Cassia. Desdemona to popírá a žádá, aby manžel přivolal Cassia, jenž by jí dosvědčil její nevinu. Othello odvětí, že Cassio je již mrtev. Zděšená Desdemona prosí o milost, ale Othello jí odpovídá, že je již pozdě, a uškrtí ji (Othello, Desdemona: \"Diceste questa sera le vostre preci\").\n\nNa dveře buší Emilia se zprávou, že Cassio zabil Roderiga. Desdemona slabým hlasem zvolá, že byla nespravedlivě nařčena, ale vyhne se tomu, aby obvinila Othella. Umírá. Emilia nazve Othella vrahem; ten odpoví, že mu Jago dal důkaz o Desdemonině nevěře. Začíná ohrožovat Emilii a ta volá o pomoc. Vstoupí Jago, Cassio a Lodovic. Emilia vyžaduje po Jagovi, aby popřel Othellovo nařčení; ten odmítá. Podle Othella je šátek, který Desdemona dala Cassiovi, dostatečným důkazem. Emilia v hrůze vypravuje, jak jí Jago onen šátek uzmul, a Cassio potvrdí, že se šátek tajemně objevil v jeho pokoji. Vstupuje Montano a vypráví, že Roderigo těsně před smrtí odhalil Jagovu intriku. Jago tasí meč a prchá (Emilia, Othello, Desdemona, Cassio, Jago, Lodovico, Montano: \"Aprite! Aprite!\").\n\nKdyž si Othello uvědomí, co se stalo, truchlí nad Desdemoninou smrtí. Poté ze svého hávu vytasí dýku a probodne se. Ostatní se jej snaží zadržet, ale je pozdě. Othello se dovleče ke své choti a líbá ji, pak zemře. Jeho tělo leží po boku Desdemonina (Othello, Cassio, Lodovico, Montano: \"Niun mi te ma s’anco armato mi vede\").\n\n"}
{"id": "501758", "url": "https://cs.wikipedia.org/wiki?curid=501758", "title": "Philipp Lenard", "text": "Philipp Lenard\n\nPhilipp Eduard Anton von Lenard (; 7. června 1862 – 20. května 1947) byl německý fyzik narozený na Slovensku. Za výzkum v oblasti katodových paprsků získal v roce 1905 Nobelovu cenu za fyziku. Byl aktivním nacistou a vášnivým antisemitou. Známé je jeho odmítnutí prací Alberta Einsteina jako \"židovské fyziky\". Měl rozhodující podíl na rozvoji tzv. árijské fyziky za Třetí říše.\n\nNarodil se v Pressburgu (dnešní Bratislavě) do rodiny karpatských Němců, která na Slovensko přišla v 17. století. Otec byl obchodník s vínem. V Bratislavě prožil Lenard osmnáct let (chodil zde do církevní školy při katedrále Sv. Martina a na reálné gymnázium, na ulici dnes nazvané Grösslingová). Když mu byli tři, zemřela mu matka. Starala se o něj pak jeho teta, matčina sestra. Odmaturoval roku 1880. Odešel pak do Vídně studovat vysokou školu technickou a posléze na Budapešťskou univerzitu. Ještě zde se stále orientoval na chemické problémy spojené s vínem, takže chtěl patrně převzít otcův obchod. Vše však změnil jeho pobyt na univerzitě v Berlíně, kde ho ovlivnil Hermann von Helmholtz, a na univerzitě v Heidelbergu, kde na něj podobný vliv měl Robert Wilhelm Bunsen. \n\nDoktorát získal roku 1886 v Heidelbergu. Poté pracoval jako demonstrátor u Loránda Eötvöse v Budapešti, pak na univerzitě ve Vratislavi, v letech 1891-1894 byl asistentem Heinricha Rudolfa Hertze na univerzitě v Bonnu. Roku 1895 krátce učil v Cáchách. V letech 1896–1898 byl znovu v Heidelbergu, v roce 1898 založil nový fyzikální ústav v Kielu, kde působil až do roku 1907. Krátce žil také v Anglii, ale osvojil si tam jen nevraživost vůči Angličanům (tu ovšem s oblibou choval i k jiným národům). V roce 1931 se stal v Heidelbergu profesorem. Vzhledem ke svému nacistickému angažmá (viz níže) si v roce 1945 Spojenci vynutili jeho odchod z univerzity. Zemřel dva roky poté, ve věku 85 let, v ústraní v Messelhausenu. \n\nJeho jméno nese měsíční kráter Lenard.\n\nV Kielu, okolo roku 1898, navázal na práce Williama Crookese věnované katodovým paprskům. Jako první tyto paprsky vyvedl ven z výbojových trubic (za pomoci tzv. Lenardova okénka, které bylo z hliníku). Vyslovil teorii, že katodové záření je tvořeno částicemi menšími než molekuly (elektron ještě nebyl definován), které se pohybují třetinou rychlosti světla (to byl ovšem špatný odhad). Při experimentech s nárazy těchto elektronů na kov patrně objevil rentgenové záření. Když pak Wilhelm Conrad Röntgen ohlásil objev paprsků X a navíc za něj jako jediný získal Nobelovu cenu (ač se hovořilo i o možnosti Lenardova spoludržitelství), cítil hořkost a křivdu, která znásobila jeho nenávist vůči Angličanům. Když pak získal roku 1905 Nobelovu cenu také, za výše uvedenou práci o katodových paprscích, šlo možná ze strany Nobelova výboru i o jakousi kompenzaci. \n\nObjevil též tzv. Lenardův jev\".\" Při něm se vzduch ionizuje ultrafialovým zářením a stává se elektricky vodivým.\n\nJeho novou oblastí zájmu se kolem roku 1910 stal fotoelektrický jev. Tím ale začalo jeho potýkání s Einsteinem, který se fotoelektrickému jevu začal brzy rovněž věnovat. Lenard žádal vysvětlení na základě klasické newtonovské fyziky, v jejíž dostačivost nikdy nepřestal věřit. Einstein ovšem již mířil jinam, takříkajíc \"za Newtona\". Rozpor se vyhrotil u teorie relativity. Proti ní začal Lenard tvrdě agitovat. Děsilo ho, že Einstein pracuje čistě matematicky a neověřuje svou teorii experimenty. Navíc Lenard začal více a více vtahovat do sporu politiku a rasové teorie. Volil i politické prostředky - tištění letáků, tiskové kampaně. V roce 1921 ho rozzuřilo, když Einstein získal Nobelovu cenu, navíc za \"jeho\" fotoelektrický jev. Jistým mezníkem byl patrně také rok 1922, kdy Lenardovi zemřel syn Werner. Někteří životopisci to považují za mezník, po němž se jeho nenávist vystupňovala. Dalším mezníkem byl rok 1924, kdy Lenarda v jeho bytě navštívil Adolf Hitler se svým sekretářem Rudolfem Hessem. Lenard byl z Hitlera nadšený. Vstoupil ihned do nacistické strany (tedy v jejích úplných počátcích) a začal získávat přes politiku vliv. Když musel Einstein po uchopení moci nacisty v roce 1933 z Německa odejít, napsal vítězoslavný článek se známou větou \"„Relativistický Žid, kterého matematicky slátaná teorie se rozpadá na kousky, opustil Německo“.\" Krom \"fyziky židovské\" a \"židovského podvodu jménem relativita\" také bojoval proti \"fyzice anglické\". Ve skutečnosti však Lenard odmítal celou fyziku moderní - v roce nacistického triumfu, roku 1933, vydal knihu \"Velcí muži ve vědě\" a je zcela signifikantní, že do ní nezahrnul jediné jméno z 20. století. V nacistické éře byl Lenard hlavním esem tzv. árijské fyziky\".\" Ta jednoznačně odmítala relativitu, složitější vztah měla ke kvantové teorii, jejímž hlavním představitelem byl Němec Werner Heisenberg, a tak se nestala takovým terčem. \"Očištěnou\" fyziku představil Lenard v letech 1936–37 ve čtyřdílné knize \"Deutsche Physik.\"\n\n"}
{"id": "501760", "url": "https://cs.wikipedia.org/wiki?curid=501760", "title": "Rákóczi híd", "text": "Rákóczi híd\n\nRákóczi híd (Lágymányosi híd, od 1995 do 2011) je most přes Dunaj v Budapešti spojující jižní Budu a Pešť.\n\nMost je součástí třetího městského okruhu (Hungária körgyűrű), obkružujícího celou Pešť a napojující ji na dálnice M1, M6 a M7. Most vede v těsné blízkosti (severně) jižního železničního mostu (Déli összekötő vasúti híd).\nNa pešťské straně se u mostu nachází stanice csepelského HÉV, dále na předmostí také konečná stanice Ráckeveiského HÉV a konečná stanice tramvají. Most byl pojmenován po stejnojmenné budínské čtvrti, od roku 2011 nese jméno Františka II. Rákócziho.\nV blízkosti mostu se nachází nové Národní divadlo a Palác umění.\n\nMost je železobetonový a ocelový a jeho stavba začala roku 1992 podle projektu Tibora Sigraie a otevřen byl v říjnu roku 1995. V současnosti je nejmladším mostem přes Dunaj na území města.\n\nCelková délka mostu je 494,8 m s rozpětím nejdelšího pole 94,72 m, šířka 30,6 m, hmotnost mostu je 6 800 tun, pylony jsou vysoké 35 metrů.\n\nNa mostě jsou čtyři jízdní pruhy a tramvajová trať a chodníky.\n\n"}
{"id": "501761", "url": "https://cs.wikipedia.org/wiki?curid=501761", "title": "Csepel", "text": "Csepel\n\nCsepel může být:\n\n"}
{"id": "501763", "url": "https://cs.wikipedia.org/wiki?curid=501763", "title": "NGC 28", "text": "NGC 28\n\nNGC 28 je eliptická galaxie nacházející se v souhvězdí Fénixe. Ve středoevropských zeměpisných šířkách není pozorovatelná.\n\n"}
{"id": "501765", "url": "https://cs.wikipedia.org/wiki?curid=501765", "title": "NGC 30", "text": "NGC 30\n\nNGC 30 je dvojhvězda v souhvězdí Pegase.\n\n"}
{"id": "501766", "url": "https://cs.wikipedia.org/wiki?curid=501766", "title": "Santos Ladrón de Cegama", "text": "Santos Ladrón de Cegama\n\nSantos Ladrón de Cegama (1784, Lumbier v Navaře – 14. října 1833, Pamplona) byl španělský generál a jeden z vůdců první karlistické války.\n\nProslavil se ve válce proti Napoleonské Francii. Po smrti krále Ferdinanda VII. se v říjnu 1833 postavil do čela dobrovolnické karlistické armády v Navaře, jejímž cílem bylo dosazení Ferdinandova bratra Carlose na španělský trůn. Dne 11. října byl však poražen vládním vojskem v bitvě u Los Arcos. Poté byl postaven před válečný tribunál a jako vlastizrádce střelen do zad.\n"}
{"id": "501768", "url": "https://cs.wikipedia.org/wiki?curid=501768", "title": "Raven", "text": "Raven\n\nRaven má více významů:\n\n"}
{"id": "501785", "url": "https://cs.wikipedia.org/wiki?curid=501785", "title": "Václav Veber", "text": "Václav Veber\n\nVáclav Veber (31. srpna 1931 Kojetín – 24. května 2016 Hradec Králové) byl český historik, působící na katedře politologie a v Centru pro evropskou integrační politiku Filozofické fakulty Univerzity Hradec Králové a v Ústavu historických věd Filozofické fakulty Univerzity Pardubice. Odborně se zabýval dějinami 20. století se zaměřením na dějiny východní Evropy, dějiny Ruska a dějinami „sjednocené Evropy“.\n\nPo studiu na klasickém gymnáziu v Hradci Králové (1942–1950) absolvoval v letech 1950–1953 pedagogickou fakultu Univerzity Karlovy v Praze. Po studiu působil od roku 1953 jako asistent a odborný asistent na pedagogické fakultě Univerzity Karlovy v Praze a od roku 1961 jako odborný asistent na katedře základů marxismu-leninismu filozofické fakulty Univerzity Karlovy v Praze. V roce 1962 obhájil interní aspiranturu na FF UK a v roce 1967 získal titul docenta. V roce 1970 musel z politických důvodů odejít z univerzity a poté působil až do roku 1990 v různých povoláních (mj. 12 let jako dělník). V roce 1990 se vrátil jako pedagog na filozofickou fakultu Univerzity Karlovy v Praze. Působil také na Metropolitní univerzitě Praha.\n\n\n"}
{"id": "501786", "url": "https://cs.wikipedia.org/wiki?curid=501786", "title": "Ross Turnbull", "text": "Ross Turnbull\n\nRoss Turnbull (* 4. ledna 1985) je anglický fotbalový brankář, v současné době hraje za anglický klub Leeds United FC.\nTurnbull je ženatý s manželkou Nikolou. V roce 2008 se jim narodila dcera Maisy.\n\nDo Chelsea FC přestoupil v létě 2009 z Middlesbrough FC a podepsal smlouvu na 4 roky. V klubu byl brankářskou trojkou po Petru Čechovi a portugalském brankáři Hiláriovi. Většinu své kariéry strávil na hostováních v různých klubech, které hrají nižší soutěže. Ale i v nich byl většinou brankářská dvojka či trojka. V červnu 2013 mu vypršela smlouva s Chelsea a novou mu klub nenabídl.\n"}
{"id": "501790", "url": "https://cs.wikipedia.org/wiki?curid=501790", "title": "Pohádkový orloj v Ostravě", "text": "Pohádkový orloj v Ostravě\n\nPohádkový orloj v Ostravě je součást nové přístavby Divadla loutek Ostrava. Na rozdíl od tradičních orlojů neobsahuje astronomický ciferník, ale jen symbol hvězdné oblohy a troje dveře, které ukrývají šest dřevěných pohádkových postav: krále, královnu, čerta, anděla a smrtku bojující s kašpárkem. Orloj se spouští od osmé hodiny ranní do osmé večerní v každou sudou hodinu. \n\nS ideou zasadit do průčelí přístavby orloj přišel architekt Petr Hájek, který se podílel i na stavbě hlavní scény Divadla loutek z roku 1999. Autorem výtvarného řešení orloje je Tomáš Volkmer. Loutky zhotovil řezbář Pavel Skorkovský a doprovodnou hudbu složil Vlastimil Ondruška. Orloj byl spuštěn 21. února 2011, avšak celá přístavba byla slavnostně otevřena o tři měsíce později.\n\n"}
{"id": "501797", "url": "https://cs.wikipedia.org/wiki?curid=501797", "title": "Komunistická strana Slovenska (1948)", "text": "Komunistická strana Slovenska (1948)\n\nKomunistická strana Slovenska (zkr. KSS; od 1. prosince 1990 do 31. ledna 1991 Komunistická strana Slovenska - Strana demokratickej ľavice - KSS-SDĽ; od 1. února 1991 do 7. dubna 1992 Strana demokratickej ľavice - SDĽ) byla zpočátku (od 28. září 1948 do 3. listopadu 1990) „územní organizací Komunistické strany Československa (KSČ) na Slovensku“ a od 4. listopadu 1990 do 7. dubna 1992 částí federace stran nesoucí název Komunistická strana Česko-Slovenska (KSČS). V letech 1948 až 1990 nebyla samostatnou politickou stranou, i když tak navenek vystupovala, v letech 1990 až 1992 byla polosamostatnou politickou stranou.\n\nV roce 1948 navázala na samostatnou stejnojmennou slovenskou politickou stranu založenou v roce 1939 (viz Komunistická strana Slovenska (1939)), na rozdíl od ní však již nepředstavovala stranu plně samostatnou, ale oblastní stranu podléhající KSČ. V roce 1992 (po vystoupení z KSČ a tím i zániku KSČ 7. 4. 1992) pokračovala jako samostatná politická strana pod novým názvem Strana demokratickej ľavice.\n\nNejvyšším orgánem KSS byl sjezd KSS. Ústředním tiskovým orgánem byl deník Pravda. Teoretickým pracovištěm byly Fakulta Vysoké školy politické Ústředního výboru Komunistické strany Československa a Ústav marxismu-leninismu Ústředního výboru Komunistické strany Slovenska v Bratislavě. Významnými prvními tajemníky před Sametovou revolucí byli Alexander Dubček (1963–1968) a Jozef Lenárt (1970–1988). \n\nV březnu 1991 se od Strany demokratické levice odštěpily dvě nové strany ortodoxních komunistů: Komunistická strana Slovenska – 91 (6. března 1991) a Zväz komunistov Slovenska (19. března 1991). Tyto dvě strany se opět 29. srpna 1992 sloučily a vytvořily současnou Komunistickou stranu Slovenska, která konkurovala, tedy už jako samostatná strana, Straně demokratické levice.\n\n"}
{"id": "501822", "url": "https://cs.wikipedia.org/wiki?curid=501822", "title": "Lokomotiva 124", "text": "Lokomotiva 124\n\nLokomotiva řady 124 je elektrická lokomotiva na stejnosměrný proud používaná zejména při testech na zkušebním okruhu u Velimi. Vyrobila ji plzeňská firma Škoda v roce 1971 (typ Škoda 57Er) v jediném prototypu. Patří k československým lokomotivám tzv. I. generace.\n\nPočátkem 70. let byla ve Škodě připravována série lokomotiv řady 350 pro ČSD a z ní odvozené stroje pro sovětské železnice SŽD, na kterých měly být použity zcela nové technologie a konstrukční celky. Jednalo se především o podvozky nové generace pro rychlost až 200 km/h. Aby mohla být tato řešení v praxi vyzkoušena, bylo rozhodnuto o úpravě jedné lokomotivy z právě vyráběné série řady 123 pro testovací účely. Lokomotiva dnešní řady 124 byla vyrobena jako poslední kus série řady 123 a byla označena dle tehdejšího systému značení jako E 469.3030, později krátce E 499.2001 a od roku 1988 dle systému UIC 124.601-6. Od běžných strojů řady 123 se odlišovala především právě podvozky nového typu a také výkonnějšími trakčními motory, umožňujícími dosažení vysokých rychlostí.\n\nLokomotiva se z větší části shoduje s řadou 123. Hlavními rozdíly jsou nový typ podvozků, motory s vyšším výkonem, jiný převodový poměr kvůli vyšší rychlosti a odlišný brzdný systém. Po stránce vzhledu je lokomotiva identifikovatelná kromě odlišného nátěru též bezpečnostními mřížemi v čelních oknech.\n\nPo vyrobení byla lokomotiva předána na cerhenický okruh ke zkouškám. Dne 5.9.1972 dosáhla rychlosti 219 km/h, čímž dosáhla československého (a později českého) rychlostního rekordu, který překonala až v roce 2004 jednotka Pendolino. Později byla převezena k dalšímu testování na polygon poblíž Majkopu v SSSR, který umožňoval jízdy ještě vyšší rychlostí. Při rychlostním testu tu v létě 1973 zaznamenala rychlost 224 km/h, což byl až do roku 2010 rychlostní rekord lokomotiv Škoda (o překonání se postaraly až nově vyrobené stroje řady 380). Od roku 1990 je díky změněné legislativě rychlost lokomotivy administrativně omezena na 160 km/h. Po provedení hlavní opravy je stroj nadále v provozu na ŽZO, kde je využíván k nejrůznějším účelům. Vlastníkem lokomotivy je firma Výzkumný Ústav Železniční (VUZ).\n\n"}
{"id": "501828", "url": "https://cs.wikipedia.org/wiki?curid=501828", "title": "3 Inches of Blood", "text": "3 Inches of Blood\n\n3 Inches of Blood (zkratka 3IoB) je kanadská heavy metalová kapela z Vancouveru (Britská Kolumbie) založená v roce 1999. Jsou ovlivněni kapelami z doby, která je známá jako Nová vlna britského heavy metalu (na přelomu 70. a 80. let). Těmito kapelami jsou například Iron Maiden či Judas Priest. Před vznikem 3IoB, byli Cam Pipes a Justin Hagberg členy black metalové kapely Allfather. Když bylo Pipesovi 10 let, zpíval ve školním pěveckém sboru.\n\nV kapele nejdříve působil jako zpěvák Jamie Hooper a to před příchodem Cama Pipese. Hooper, Sunny Dhak a Bobby Froese se shodli na názvu 3 IoB a poté přišel Cam Pipes. Ten slyšel jejich EP v domě klávesisty Steve Bayse, jeho dlouholetého přítele a bývalého spoluhráče. Původně byl Pipes požádán přidat se jako další zpěvák do skupiny, ale nakonec se stal stálým členem po výsledcích, které se ukázaly, že jsou přesně podle vkusu celé kapely. Jejich debutové album \"Battlecry Under a Wintersun\" bylo nahráno v roce 2002 a vydáno ve spolupráci s Teenage Rampage a Fashion Before Function. Toto album bylo později remasterováno a vydáno již novou nahrávací společností kapely - Minion Music. Album zůstalo téměř bez povšimnutí, dokud se Minion nerozhodli dát skupinu jako předskokany na turné s rockovou kapelou The Darkness. Touto zkušeností si získali hodně pozornosti, kritiky a uznání ve světě metalu, a kapela v roce 2004 podepsala smlouvu s nahrávací společností Roadrunner.\n\nV roce 2004 opustili skupinu bratři Trawickovi - bubeník a basista - Geoff a Rich. Nahradili je Matt Wood z doom/sludge/noise skupiny Goatsblood z Vancouveru a Brian Redman. Krátce poté skupinu opustili také kytaristé Sunny Dhak a Bob Froese, důvodem mělo být to, že \"turné jim zabíralo veškerý čas a oni si potřebovali vyřešit určité osobní záležitosti\". Smluvně byli svázáni s Bloodstone Press, tento závazek však skončil a společně s Mikem Payettem a Mattem Woodem založili rockovou skupinu Pride Tiger.\n\nSkupina hraje styl více orientovaný na 70. léta, Wood prohlásil: \"\"Nejsem metalista. Nikdo z nás není. Jsem si jistý, že jestli jste studoval 3 Inches of Blood, mohl jste si vybrat, ke komu ve skutečnosti patříme, že?\"\". Sunny Bobbyho nahradili Justin Hagberg a Shane Clark. Společnost Roadrunner Records udělala reklamní kampaň, a skladba \"\"Deadly Sinners\"\", kterou obsahuje druhá deska \"Vanquish and Advance\" se objevila na mnoha CD sampler, kompilacích a dokonce i ve třech videohrách (, Saints Row 2, a Brutal Legend). Začal velký tiskový humbuk okolo kapely, který hodně zapůsobil na vzrůst jejich popularity, která stoupla i díky turné v srpnu 2005 pod názvem \"Road Rage\" (s kapelami jako Machine Head a Chimaira). Tak 3IoB získali mnohem více fanoušků.\n\n"}
{"id": "501830", "url": "https://cs.wikipedia.org/wiki?curid=501830", "title": "No-One but You (Only the Good Die Young)", "text": "No-One but You (Only the Good Die Young)\n\n\"No-One But You (Only the Good Die Young)\" je skladba nahraná zbývajícími třemi členy britské rockové skupiny Queen v roce 1997 šest let po smrti zpěváka Freddie Mercuryho v roce 1991. Kytarista Brian May – autor skladby – a bubeník Roger Taylor zpívají hlavní vokály. Skladba vyšla na albu album \"Queen Rocks\".\n\nTuto skladbu složil kytarista Brian May jako poklonu Freddiemu a je věnována jak jemu, tak i ostatním lidem, kteří zemřeli před tím, než \"nadešel jejich čas\". Brian May v roce 1997 řekl: \"Je to poklona Freddieho stylu, protože on měl velmi osobitý způsob hry jako nikdo jiný. Byl jsem si vědom toho, že v tu chvíli dělám něco z Freddieho, myslím. Napsal jsem skladbu o Freddiem. Je to také samozřejmě o spoustě dalších lidí ... Většinu jsem napsal v době, kdy jsme odhalovali jeho sochu, která stojí na konci Ženevského jezera ve Švýcarsku. Ale trocha inspirace přišla i v jiných dobách.\" \n\nTato píseň je také poslední, kterou ve studiu baskytarista John Deacon s ostatními členy nahrál, poté se stáhl z veřejného života. Ve stejném roce pak s kapelou a Eltonem Johnem naposledy vystupuje v Paříži, kde společně zahrají píseň The Show Must Go On.\n\nPod názvem „Jsou dál, jsou“ s textem Pavla Vrby ji v roce 2009 nazpívali Petra Janů a Petr Kolář\n\n"}
{"id": "501831", "url": "https://cs.wikipedia.org/wiki?curid=501831", "title": "Valentin Kuzin", "text": "Valentin Kuzin\n\nValentin Kuzin (rusky : Валентин Егорович Кузин) (23. září 1926, Novosibirsk – 13. srpna 1994, Moskva) byl sovětský reprezentační hokejový útočník. Je členem Ruské a sovětské hokejové síně slávy (členem od roku 1954).\n\nS reprezentací Sovětského svazu získal jednu zlatou olympijskou medaili (1956). Dále je držitelem jednoho zlata (1954) a jedno stříbro (1955) z MS.\n"}
{"id": "501835", "url": "https://cs.wikipedia.org/wiki?curid=501835", "title": "Peer", "text": "Peer\n\nPeer může být:\n\n\n\n\n"}
{"id": "501836", "url": "https://cs.wikipedia.org/wiki?curid=501836", "title": "Jitrocel kopinatý", "text": "Jitrocel kopinatý\n\nJitrocel kopinatý (\"Plantago lanceolata\") je trsnatá vytrvalá rostlina z čeledi jitrocelovitých (\"Plantaginaceae\"), charakteristická typickou růžicí přízemních listů, ze které vyrůstá několik stvolů. Rostlina je v dnešní době hojně rozšířena ve velké části světa i na území Česka, kde se vyskytuje na polích, u cest či na loukách. Jedná se o léčivou bylinu, působí proti kašli a má protizánětlivé a antibiotické účinky, které jsou způsobeny přítomností glykosidu jménem aukubin, čehož se využívá k léčbě vředových chorob žaludku, dvanáctníků i tlustého střeva.\n\nMimo jitrocel kopinatý roste na území ČR asi 6 dalších druhů jitrocelů, z nichž nejznámější je jitrocel prostřední (\"Plantago media\") a jitrocel větší (\"Plantago major\"). Oba dva druhy mají ale menší přítomnost léčivých látek.\n\nJitrocel se může dožívat až 12 let, během kterých dorůstá do velikosti několika desítek centimetrů. Rozmnožuje se jak pomocí semen, tak i vegetativně.\n\nPro jitrocel kopinatý existuje řada lidových názvů jako \"babka\", \"celníček\", \"hojílek\", \"hítrocíl\", \"myší ocas\", \"myší ouško\", \"ranocel\" či \"volský jazyk\", \"beraní jazyk\", \"psí jazyk\", \"olověný jazyk\", \"čelník\" a \"svalník\".\nJitrocel kopinatý je přibližně 7–30 cm, řidčeji až 60 cm vysoká vytrvalá bylina s krátkým a zpravidla větveným oddenkem Listy jsou uspořádány většinou do několika přízemních růžic, jsou vystoupavé až vzpřímené, asi 10–25, zřídka až 40 cm dlouhé a asi 0,5–3 (zřídka až 4,5) cm široké, jednoduché, na bázi se znenáhla zužují v řapík. Čepel je na vrcholu špičatá, celokrajná a nebo oddáleně zubatá. Listem prochází 3–5 (řidčeji až 7) souběžně uspořádaných žil. Žíly jsou více viditelné ze spodní strany listu. Z růžice vyrůstají i podélně pětihranné stvoly, které jsou většinou přímé až obloukovitě prohnuté. Stvoly jsou typicky delší než listy. Zakončené jsou kulovitými až válcovitými klasy o délce 1–3 (řidčeji až 5) cm. Za plodu se klas prodlužuje, někdy až na 12 cm. Klasy obsahují tmavé drobné květy s bělavými až hnědými (vzácně až černými) suchomázdřitými listeny. Literatura uvádí, že jitrocel kopinatý kvete v Česku od května do září či října. Jitrocel kvete až do příchodů mrazů a začíná kvést, když začnou delší dny. Rostliny mohou kvést již první rok, ale z výzkumů vyplývá, že jitrocel začíná kvést až po dosažení určité velikosti listové růžice.\n\nČtyřčetné květy jsou oboupohlavné a jsou srostloplátečné. Kališní cípy jsou 3–3,5 mm dlouhé, přední vysoko srostlé, zadní volné. Z drobné čtyřcípé koruny, která je dole srostlá v korunní trubku a je světle hnědavé barvy, vyčnívají čtyři nápadné tyčinky, které mají dlouhé bělavé nitky a bělavé až žluté prašníky. Jitrocel je opylován větrem, ale k rostlině zalétává i hmyz kvůli pylu. Po odkvětu vznikají plody v podobě vejčitých tobolek, které obsahují dvě velká leskle hnědá semena. Ta jsou většinou asi 2,5 mm dlouhá a 1,3 mm široká. Průměrná rostlina vyprodukuje okolo 2500 semínek, ale na velké rostlině může dozrát až 10 000 semínek za rok. Pokud ale jitrocel roste v oblasti chudé na živiny, semínek vznikne jen mezi 35 až přibližně 260. Některá semínka se uvolňují hned po uzrání, jiná zůstávají v klasu až do doby, než odumře a dopadne na povrch. Počet chromozómů je 2n=12.\n\nSemena mohou začít klíčit již na podzim, což vede ke vzniku rané generace na jaře příštího roku. Obvykle ale klíčení probíhá mezi lednem až dubnem v tmavém prostředí půdy, asi 5 mm pod povrchem. Semena jsou schopna přežít 10–12 let, když jsou uskladněna v suchu, ale v půdě mohou přežít 50–60 let. Rostlinu zásobuje živinami rozsáhlý svazčitý kořenový systém.\n\nV některých případech se může jitrocel kopinatý dožít až 12 let, během kterých se může rozmnožovat jak semeny (generativní rozmnožování), tak i vegetativně, kdy nová rostlina vyroste z fragmentů kořenů či oddenku.\nJitrocel kopinatý obsahuje převážně v listech slizové látky, kyselinu křemičitou, kyselinu citronovou a až 2 % glykosidu aukubinu, dále pak enzymy invertin a emulsin. Vyjma toho jsou v listech taktéž obsaženy třísloviny, vitamín C, hořčiny, draselné soli, zinek, kumariny a fenylethanoidy.\n\nPrávě přítomnost slizových látek způsobuje, že jitrocel kopinatý působí pozitivně proti kašli, jelikož tyto látky mají ochranné a sekretolytické účinky a současně zklidňují podrážděný krk.\n\nJitrocel kopinatý se vyskytuje především v oblastech, kde se nachází mírně vlhká, hlinito-písčitá až středně těžká půda s neutrální až zásaditou reakcí. Hojně roste na místech osídlených travními společenstvy jako jsou louky, meze, pastviny, výslunné stráně, v trávnících, úhorech, podél komunikací, v parcích a příležitostně i jako plevel na polích. Protože snáší i suchá místa a fyzické poškození (sešlap), jedná se o poměrně odolnou rostlinu. Rostlinám jitrocele kopinatého ale nesvědčí podmáčená stanoviště. Ve střední Evropě ho najdeme nejčastěji ve společenstvech pastvin sv. \"Cynosurion\", mezofilních luk sv. \"Arrhenatherion\" či některých typech suchých trávníků sv. \"Bromion erecti\" či ruderálních společenstev, např. sv. \"Polygonetum arenastri\", \"Saginion procumbentis\", \"Malvion neglectae\", \"Dauco carotae-Melilotion\" atd.\n\nJitrocel má široké rozšíření. Původně se jednalo o druh rostoucí na území Eurasie, jeho přirozený areál zahrnuje většinu Evropy včetně Islandu, v Asii sahá na východ až po Kazachstán a západní Himálaj, dále roste i v jižnější Asii od Středomoří a Malé Asie po Pákistán, přesahuje i do nejsevernější Afriky a na ostrovy jako Madeira, Kanárské ostrovy a Azory. Postupně se rozšířil různě po celém světě společně s kolonizátory z Evropy. Například rozšíření jitrocele v Severní Americe probíhalo tak, že kolonizátoři nevědomky přenášeli jeho semena na botách. Proto indiáni nazývali jitrocel „stopa bílého muže“. Dnes je rozšířen i v jiných oblastech světa, jako v Japonsku, v Austrálii, na Novém Zélandu či na Madagaskaru.\n\nDříve se jitrocel pouze sbíral jako planá rostlina rostoucí na polích či loukách, v současnosti jeho spotřeba pro farmaceutické účely narostla, takže je pěstován.\n\nSamotný jitrocel kopinatý je požírán ovcemi a dalšími hospodářskými a lesními zvířaty (které ale mají s jeho konzumací problémy, jelikož roste při zemi), a proto byl v některých částech světa zařazen do travní směsi pro pěstované trávníky jako zdravá potrava pro ovce a další. Jeho konzumace zvířaty zlepšuje jejich zdraví a vlastnosti mléka, jelikož obsahuje sodík, draslík, kobalt a měď. Semena jitrocelu se využívají jako krmení pro chovné druhy ptactva.\n\nPro své pozitivní účinky se jitrocel využívá převážně k výrobě čajových směsí, které mají působit protizánětlivě a na trávení. Současně se z jitrocele vaří odvary při problémech s dýchacími cestami. Je to díky jeho schopnosti odhlenit dutiny. Pro své léčebné účinky je znám již od Antiky, kdy byl využíván jako látka působící proti kašli, na opary, při kožních infekcích a jako protijed na vzteklinu. V lidovém léčitelství se využívá jako látka usnadňující potíže způsobené astmatem, záněty průdušek a další onemocnění dýchacích cest.\n\nMezi lidmi je rozšířena praxe, kdy se čerstvá šťáva z listů používá na menší rány, ekzémy, spáleniny a zanícené rány. V současnosti se tato praxe nedoporučuje, jelikož hrozí, že se do rány zanese druhotná infekce. Čaj je využíván kuřáky jako podpůrný prostředek při odvykací kúře.\n\nPro získání účinné drogy je potřeba nasbírat listy mezi květnem až srpnem a poté usušit. Květní stvoly se před sušením musí odstranit. Samotné sušení listů jitrocele je složité, protože sebrané listy jsou náchylné k zčernání a znehodnocení účinné drogy, jelikož dojde k hydrolytickému rozkladu glykosidu aukubinu. Z toho důvodu se nedoporučuje sbírat listy polámané či zapařené. Pokud jsou listy správně usušené, měly by být lámavé a mít hnědozelenou až olivovou barvu. Pro správné sušení se doporučuje sušit ve vrstvách o maximální tloušťce 5 cm ve stínu, ale dá se předsušit i na slunci. Při sušení za umělé teploty se doporučuje sušit o teplotě do 40 °C (jiný zdroj uvádí 50 °C). Droga má mírně nahořklou svíravou chuť a je bez zápachu. Účinná látka je náchylná ke kontaminaci a zničení, a tak je potřeba vyvarovat se nevhodného skladování.\n\nPro kuchyňskou úpravu se zpracovávají pouze čerstvé listy. Mají slabě nahořklou, svíravou chuť. Přidávají se v menším množství do bylinkových polévek a omáček nebo se obalují ve sladkém či slaném těstíčku a vysmažují.\n\nJitrocel kopinatý poskytuje včelám velké množství kvalitního pylu, který dělnice odnášejí do úlu ve světle žlutých rouskách.\n\n\n\n \n"}
{"id": "501838", "url": "https://cs.wikipedia.org/wiki?curid=501838", "title": "Michail Byčkov", "text": "Michail Byčkov\n\nMichail Byčkov (rusky : Михаил Иванович Бычков) (22. května 1926, Ljuberzy – 17. května 1997, Moskva) byl sovětský reprezentační hokejový útočník. Je členem Ruské a sovětské hokejové síně slávy (členem od roku 1954).\n\nS reprezentací Sovětského svazu získal jednu bronzovou olympijskou medaili (1960). Dále je držitelem jednoho zlata (1954) a jedno stříbro (1955) z MS.\n"}
{"id": "501846", "url": "https://cs.wikipedia.org/wiki?curid=501846", "title": "Síran amonný", "text": "Síran amonný\n\nSíran amonný (NH)SO je anorganická sůl s širokou škálou použití. Nejčastěji se využívá jako hnojivo. Obsahuje 21 % dusíku ve formě amonného kationtu a 24 % síry ve formě síranového aniontu. Ve hnojivech snižuje pH půdy. V přírodě se nachází v podobě minerálu mascagnitu.\n"}
{"id": "501854", "url": "https://cs.wikipedia.org/wiki?curid=501854", "title": "Pančatantra", "text": "Pančatantra\n\nPančatantra (sanskrtsky, पञ्चतन्त्र, doslova „pět tkanin“, přeneseně \"Kniha o pěti oddílech\") je sbírka bajek a dalších vyprávění původem z Indie vzniklá mezi roky 300 př. n. l. až 200 n. l. a později podrobená celé řadě různých redakcí.\n\nSkládá se z pěti částí, z nichž každá má rámcový příběh zaměřující se na určitou stránku lidského jednání a na určitý typ životních situací (jak dosáhnout roztržky mezi přáteli, jak přátele získat, otázky války a míru, následky nepředloženého jednání, varování před lehkomyslností). Bajky jsou napsané v próze a jsou zpravidla zakončeny didaktickou veršovanou průpovědí, která obsahuje stručné a výstižné ponaučení.\n\nPodle vyprávění uvedeného v úvodu vytvořil sbírku učený brahmán Višnušarman pro syny svého panovníka, aby je touto zábavnou formou a pomocí příběhů ze světa zvířat a lidí vyučoval vladařskému umění a životní moudrosti. Tento Višnušarman je ztotožňován s ministrem a rádcem maurjovského panovníka Čandragupty (asi 340-298 př. n. l.) Kautiljou, známým pod přízviskem Višnugupta.\n\nPůvodní text \"Pančatantry\" se nedochoval. Je známa pouze z mladších zpracování, z nichž nejvýznamnější je kašmírská \"Tantrákhjájika\" (Kniha příběhů v oddílech) ze 4.-5. století n. l. Text sbírky, přeložený roku 570 do pahlavštiny se rovněž nedochoval, ale odtud byl přeložen do syrštiny a arabštiny, kde byl podle rámcového příběhu dvou šakalů nazván \"Kalíle u Dimne\" (Kalíla a Dimna). Především arabská verze, vytvořená Ibn al-Mukaffou (asi 723-asi 759) je pramenem pro všechny další překlady, zejména do řečtiny (okolo 1080), hebrejštiny a kastilštiny (oba kolem 1250) a také do perštiny (\"Světla z Kanopu\" z konce 15. století). Celkem existuje asi 200 různých verzí \"Pančatantry\" v téměř šedesáti jazycích.\n\nArabské a a z nich odvozené verze \"Pančatantry\" připisují autorství bajek mudrci Bidpajovi, což je pravděpodobně pouze zkomolenina sanskrtského titulu Vidjápati (Pán vědění). Podle tohoto výkladu byl Višnušarman pouze redaktorem staršího a většího díla, ze kterého zpracoval pouze prvních pět částí.\n\nKromě již existujícího řeckého a kastilského překladu měly největší význam pro další rozšíření sbírky do evropských jazyků její překlady do latiny. Prvním z nich byl překlad ze španělštiny vytvořený z podnětu královny Jany Navarské Raymondem de Béziers okolo roku 1313. Nejdůležitějším se však stal překlad z hebrejštiny od Johanesse z Capuy (asi 1250-asi 1310). Ten pod názvem \"Directorium humanae vitae\" (Pravidlo lidského života) vyšel tiskem roku 1480 a stal se hlavním zdrojem pro překlady do dalších evropských jazyků, například pro\n\n\n"}
{"id": "501865", "url": "https://cs.wikipedia.org/wiki?curid=501865", "title": "Vril", "text": "Vril\n\nVril je pojem, který vytvořil anglický politik, básník a spisovatel Edward Bulwer-Lytton (1803–1873), jenž napsal knihu \"The Coming Race\" (Přicházející rasa), kde popisuje velmi vyspělou rasu v podzemí, kam se náhodou dostal spolu s přítelem při průzkumném bádání. Kniha je psaná tak přesvědčivě, že ji mnoho čtenářů začalo považovat za pravdivou výpověď. Navíc inspirovala několik lidí do té míry, že se stala základem tajných společností.\n\nO skutečném významu slova \"Vril\" lze jen diskutovat. Je důležité říci, že ještě před zveřejněním již zmíněné knihy \"The Coming Race\" byl obsah tohoto pojmu zakomponován do něčeho, co se nazývá „nacistický okultismus“, který byl spojován s Třetí říší a který není známý většině lidí.\n\nZákladem učení \"Vril\" je tajemná síla, pomocí které se z člověka může spojením s nadpřirozenými silami stát nadčlověk (\"Übermensch\"). Tajná společnost \"Vril\" byla ženská a její hlavní postavou byla Vídeňanka Marie Orsitsch. Zmínku o ní napsali autoři Bergier a Pauwels v knize \"Aufbruch ins dritte Jahrtausend: von der Zukunft der phantastischen Vernunft\" (česky \"Jitro kouzelníků\"). Ženy z \"Vrilu\" si nechávaly růst vlasy mnohdy až na zem, neboť věřily, že jejich pomocí mohou „přijímat“ zprávy a vlny z jiných světů jako anténami.\n\nAdolf Hitler a okultní skupiny okolo něho věřili v existenci rasy v podzemí, kterou nazývali jako „árijská“ a která tu kdysi dávno zanechala svůj znak – hákový kříž (svastiku), který se vyskytuje v hinduismu, v dávném starověku, u Indiánů i na jiných místech.\n\nO teorii duté země se zmiňuje kniha Ztracený svět v podzemí. Píše se v ní o zahradě druhého slunce i o historii podzemního národa tajné rase tzv. Stixů (kniha je od britských autorů) \nTaké se v určité pasáží sama o sobě v příběhu zmiňuje že byla vydána jako fantasy pro děti.\nZmiňuje se o přeživších vojácích z druhé světové války jejichž ponorku vyslanou rok po válce sthl mořský proud do propasti a padala až do oblastí s nízkou gravitací blízko středu země.\nJejí členové objevili tajemství rotace země i vnitřní svět takzv. Zahradu druhého slunce.\nToto měl zjistit mladý Will Burrows když začal pátrat po svém ztraceném otci doktoru Archeologie, který byl unesen již zmíněnou podzemní rasou.\n\nTřetí říše podnikala i expedice do Amazonie, o čemž píše německý novinář Karl Brugger ve své knize \"Die Chronik von Akakor\". Konspirační teoretici často na potvrzení možné existence nacistické základny na Antarktidě (\"Schwabenland\") uvádějí fakt, že vláda USA vyslala vojsko o rozsahu 4700 mužů, 13 lodí a mnoho letadel do Antarktidy rok poté, co skončila druhá světová válka. Operaci pod názvem \"Highjump\" vedl admirál Byrd a vláda oficiálně tvrdí, že se jednalo „o vojenské cvičení“.\n"}
{"id": "501872", "url": "https://cs.wikipedia.org/wiki?curid=501872", "title": "Marduk-zakir-šumi II.", "text": "Marduk-zakir-šumi II.\n\nMarduk-zakir-šumi II. (dosl. \"(Bůh) Marduk vybral jméno\") byl babylonský hodnostář, kterému se na několik měsíců roku 703 př. n. l. podařilo obsadit babylonský trůn a prohlásit se králem Babylonie.\n\nTa byla v tomto období pod asyrskou nadvládou a jeho předchůdce na trůnu Marduk-apla-iddina II. po svém pokusu o získání nezávislosti pro Babylonii prchnul do Elamu. K moci Marduk-zakir-šumimu pomohla následná rozsáhlá vzpoura babyloňanů proti novoasyrskému králi Sinacheribovi. Jeho vláda však trvala velmi krátce, když byl svrhnut a na babylonském trůnu znovu vystřídán bývalým králem Chaldei a Babylonie Marduk-apla-iddinou II.\n"}
{"id": "501873", "url": "https://cs.wikipedia.org/wiki?curid=501873", "title": "Jiří Knapík", "text": "Jiří Knapík\n\nJiří Knapík (* 21. března 1975 Opava) je český historik specializující se na historii kultury v 50. letech 20. století. Je autorem několika monografií a mnoha článků ve vědeckých periodikách. Od roku 2006 je členem zastupitelstva města Opavy za ČSSD, v říjnu 2010 byl na kandidátce stejné strany znovuzvolen.\n\nVystudoval Mendelovo gymnázium v Opavě a historii s rozšířenou výukou jazyků na Slezské univerzitě tamtéž. Po absolvování povinné vojenské služby se stal externím doktorandem na Filozoficko-přírodovědecké fakultě SU. V září 2002 byl jmenován tajemníkem Ústavu historie a muzeologie FPF SU (od r. 2009 Ústavu historických věd). Od února 2008 je pak vedoucím tohoto ústavu. Jeho manželkou je historička a archivářka Jaromíra Knapíková. Externě působí také na Fakultě sociálních věd Univerzity Karlovy.\n\n\n\n"}
{"id": "501874", "url": "https://cs.wikipedia.org/wiki?curid=501874", "title": "Heinsa", "text": "Heinsa\n\nKlášter zrcadlení moře Heinsa (\"Heinsa Čanggjong Pchandžon\", korejsky 해인사) je klášterní komplex buddhistického směru Son, v němž je uložena sbírka dřevěných tiskařských desek ze 13. století s úplným překladem buddhistických kanonických spisů. Nachází se v provincii Jižní Kjongsang.\n\nKlášter Heinsa se nachází na hoře Kaja a byl založen již na počátku 9. století. Na příkaz krále Kodžonga byly buddhistické texty vyryty oboustranně do dřevěných desek v době mongolské invaze, neboť Mongolové zničili podobný, starší soubor s texty Tipitaky z 11. století. Text je vyryt v čínštině. Sbírka vytvořená v letech 1236-1251 čítá celkem 81 258 dřevěných matric a je ceněna nejen jako vzácná dějinná (tisk znali Korejci dlouho před Gutenbergem) a náboženská památka, ale též jako hodnotné umělecko-řemeslné dílo. Soubor desek bývá přezdíván \"Tripitaka Koreana\".\n\nV roce 1995 se stal jednou z prvních korejských památek zařazených na seznam Světového dědictví UNESCO.\n\n"}
{"id": "501877", "url": "https://cs.wikipedia.org/wiki?curid=501877", "title": "Lžín", "text": "Lžín\n\nLžín () je vesnice v okrese Tábor spadající pod obec Dírná. V roce 2011 zde trvale žilo 103 obyvatel.\n\nŽádná zakládací listina nebyla nalezena, avšak ves Lžín lze doložit již koncem 13. století (1289). Roku 1379 náležela vesnice Lžín (\"Zelzyn\") se 16 lány k arcibiskupskému panství chýnovskému (rychtář měl dva služební lány). Celá obec robotovala při senoseči a žni a k místnímu dvoru byla povinna dovážeti stavební dřevo.\n\nPozději se ves dostala v zápisný majetek Přehořovských z Kvasejovic a při jejich dělení Oldřichovi (roku 1554). Roku 1615 seděl na Lžíně Jiří Kořenský z Terešova, jenž platil z 11 lidí 33 kopy sbírky a 7 kop 20 grošů berně. Okolo roku 1620 náležel statek Vrchotickým z Loutkova. Z nich uvádí se tu Zikmund Kunrát, roku 1639 Vilém, ale 1638 držel Lžín Kryštof Karel ze Svárova. Později dostal se v majetek kláštera ve Vyšším Brodě, jemuž zůstal dlouhá léta. Později držel Lžín Jan Jiří Piatti z Tiernovie a prodal jej roku 1800 hraběti Janu Filipu Pachtovi, 1803 Jan Nepomuk Varlich rytíř z Bubna s chotí Teresií Schmiedanrovou, od roku 1808 Josef Mayer. Od roku 1811 Jan Jiří ze Stogrů. Po něm zdědily statek jeho čtyři dcery. Od nich koupila Lžín Viléma Elsenwangerová. Od roku 1833 držel jej baron Karel Kaiser, pak Prokop Rychlý. Od roku 1852 Václav Fleisner svobodný pán z Ostrovic a rytíř Komers. Od roku 1881 náležel velkostatek Sconburg-Hartensteinům.\n\nV paměti lidu žije zvláště rytíř Antonín Emanuel Komers, jenž založil alej za dvorem až „k suchému dubu“. V roce 1921 byla alej vykácena od suchého dubu až k Šedivovskému (zadní alej). Zřídil také ostrovy v Návesníku, Mlýnském rybníku, vysázel zámecký park, přikoupil k velkostatku pět živností a měl také úmysl vystavět na Hřici kostel. Nad Novým rybníkem byl drtič kostí, u domu čp. 5 byl mlýn. Místní původně docházeli do kostela v Dráchově, kde byla i farnost, protože ve Lžíně byl helvétský kostel (nebyl vystavěn oltářem k východu jako katolické kostely) a až později byl zabrán římskokatolickou církví. Byl zde také původně klášter jeptišek. Škola byla založena byla roku 1833, ale již dříve vyučoval ve Lžíně jakýsi vysloužilec Neumann. Školní budova byla přestavěna v roce 1906, rozšířená na dvojtřídku. Roku 1872 vyhořelo ve vsi 9 stavení. U starosty v čp. 13 hořel i obecní archiv (kroniky), čímž se vysvětluje nedostatek dřívějších zpráv.\n\nVe Lžíně se narodil spisovatel Jan Vránek, americký kněz, který v Chicagu roku 1905 vydal sbírku veršů „Na půdě americké“. 19. července 1908 se zde konal zde velký tábor lidu – „slavnost 60letého výročí zrušení roboty“ – na ostrově v Návesníku, kde měli slavnostní řeči říšští poslanci Josef Suhrada a Tomáš Mazanec. V roce 1917 byla při slavnosti z nařízení c. k. okresní školní rady vsazena napravo od vchodu do školy lípa Karla I. Současně byly za vsí vlevo od silnice k Dírné vysazeny tři lípy na památku osmi zdejších ve válce padlých vojínů. Byl jim pak také postaven pomník, na němž je nápis „Padli, aniž tušili, že z krve jejich vzejde svoboda národu“.\n\nPodle záznamů v matričních knihách obce Lžín byl v letech 1796-1800 lžínským rychtářem (dnešním starostou) sedlák Matouš Novák z čp. 8.\nNejstarší pamětníci vypravují, že potom v letech 1870 starostou byl rolník František Míchal z čp. 13 za něhož vyhořelo 9 stavení, včetně jeho. Po něm byl starostou šest let Jakub Vopava a po něm dlouhá léta (17 let) Jakub Budín, rolník. Za všech těchto starostů písařil Jan Bubník (dědoušek Pltů). Roku 1894 byl zvolen Jakub Hlaváček, jenž ale po jednom roce kvůli nemoci složil funkci. Po něm až do roku 1902 byl zvolen Jaroslav Jan Musil z čp. 53, od 8. března 1902 byl starostou jeho syn František Musil do roku 1907, který byl v roce 1911 zvolen též starostou soběslavského okresu, jímž byl do roku 1917. Do roku 1910 starostoval Jan Zajíc, rolník z čp. 20 a od roku 1911 do května 1914 Jan Nohava. Po celou dobu světové války František Vyhlídka do června 1919. Po něm Jan Žák do 4. dubna 1924, kdy předal starostenský úřad Františku Míchlovi z čp. 47.\n\nPodle kronikáře Vašty (1914) stával prý ve Lžíně na místě čp. 55 starý zámek. Pod stavením čp. 42 mají být podzemní sklepy a na zahradě jsou prý v zemi peníze, které tam také kdosi nalezl. O domku čp. 41 se vypravuje, že na jeho místě až do zrušení za císaře Josefa II. stával klášter. Poslední jeptišky v něm odkázaly prý peníze na stavbu kostela ve vsi.\n\n"}
{"id": "501879", "url": "https://cs.wikipedia.org/wiki?curid=501879", "title": "HMS Hermes (1898)", "text": "HMS Hermes (1898)\n\nHMS Hermes byl britský chráněný křižník třídy \"Highflyer\", který byl roku 1913 experimentálně přestavěn na první nosič hydroplánů provozovaný britským královským námořnictvem. \"Hermes\" byl potopen na počátku první světové války.\n\nLoď byla postavena loděnicí Fairfield Shipbuilding and Engineering Company ve skotském Govanu. Spuštěna na vodu byla 7. dubna 1898 a do provozu uvedena v říjnu 1899. Několik následujících let sloužila jako vlajková loď flotily pro východní Indii.\n\nPo dokončení tvořilo hlavní výzbroj lodi jedenáct 152mm kanónů, které doplňovalo devět 76mm kanónů, šest 47mm kanónů a dva 457mm torpédomety. Pancéřování tvořila pro chráněné křižníky obvyklá pancéřová paluba, v tomto případě silná 76 mm. Nejvyšší rychlost byla mírně přes 20 uzlů.\n\nV roce 1913 byl tehdy již zastaralý křižník, po vzoru francouzské lodi \"Foudre\", experimentálně přestavěn na nosič hydroplánů. Byl vybaven startovací plochou a hangáry pro tři hydroplány. Takto získané zkušenosti byly využity při stavbě dalších britských nosičů hydroplánů, z nichž jako první byla v prosinci 1914 dokončena HMS \"Ark Royal\". Sám \"Hermes\" pak byl na konci roku 1913 převeden do rezervy.\n\nNa počátku první světové války byl \"Hermes\" již v rezervě, byl však reaktivován a používán při přepravě letounů do Francie. Během navratu z Dunkerque do Portsmouthu byl 31. října 1914 v Doverské úžině potopen torpédem německé ponorky SM U-27 (Wegener). Zahynulo 22 mužů posádky.\n\n"}
{"id": "501890", "url": "https://cs.wikipedia.org/wiki?curid=501890", "title": "Lucio Topatigh", "text": "Lucio Topatigh\n\nLucio Topatigh (* 19. říjen 1965, Gallio, Itálie) je bývalý italský hokejista. Býval přezdíván Il falco di Gallio (Gallijský jestřáb) a je považován za nejlepšího italského hokejistu všech dob.\nKariéru hokejisty začal v klubu Asiago Hockey a svou premiéru v první italské hokejové lize měl v sezóně 1984/85. V průběhu následující sezóny také debutoval v národním týmu 21. prosince 1985 v zápase hraném v Berlíně proti reprezentaci Německé demokratické republiky. Tento zápas Italové prohráli 3-1. První gól v dresu Itálie dal hned následující den také v zápase proti DDR (prohra 3-2).\n\nPřed sezónou 1986/87 odešel do HC Bolzano, kde hrál následujících pět sezón. Za dobu jeho působení Bolzano dvakrát vyhrálo ligu (v letech 1987-88 a 1989-90).\n\nPoté v roce 1991 přestoupil zpět do Asiaga a po dvou letech dále do klubu HC Devils Milano. Tam získal svůj třetí titul italského mistra (1993-94). V následující sezóně se však týmu tolik nedařilo a po ní klub opustil.\nNa začátku ročníku 1995/96 hrál za Asiago Alpenligu, na regulérní ligovou sezónu se ale přesunul do Bolzana. Tam slavil ve dvou po sobě jdoucích sezónách titul. Později - v ročníku 1998-99 vyhrál kanadské bodování italské ligy, ale ani to nestačilo na titul, který Bolzano ve finálovém derby ztratilo s HC Merano.\n\nOd sezóny 1999-2000 se \"Jestřáb\" vrátil definitivně do Asiaga. V prvním roce znovu vyhrál kanadské bodování a dovedl svůj tým do finále proti Bolzanu. Tým Asiaga byl sice favoritem, ale zůstal poražen. Topatigh se mohl utěšovat alespoň ziskem svého prvního poháru Coppa Italia (hokejová obdoba stejnojmenné fotbalové vyřazovací soutěže). V další sezóně se už týmu z Asiaga podařilo na premiérový titul mistra italské ligy dosáhnout a pro Topatigha to byl již sedmý titul v kariéře. Asiago v roce 2001 úspěch korunovalo i vítězstvím v Coppa Italia.\n\nV následujících letech se Asiago snažilo zamezit dominanci milánských Milano Vipers, ale jedinou útěchou byl zisk hokejového superpoháru v sezóně 2003-04. Na konci této sezóny si Topatigh vyzkoušel na šest utkání i ligu in-line hokeje, když nastupoval za tým Ghosts Padova.\n\nPoté, co si vzal několik měsíců na rozmyšlenou, oznámil na webových stránkách Asiago Hockey 2. listopad 2006 pokračování kariéry v následující sezóně.\n\nV sezóně 2007-08 odehrál dalších 8 zápasů a stanovil tak ligový rekord: 19. února 2008 v zápase Aquile FVG Pontebba - Asiago ve věku téměř 43 let měl na svém kontě odehraných 1000 zápasů v nejvyšší italské soutěži. Po sezóně 2007-08 ukončil definitivně svou hráčskou kariéru.\nPoté se začal věnovat pekárně, kterou se svou ženou provozuje v rodném Galliu.\n\nItálii reprezentoval na většině vrcholných akcí v devadesátých letech včetně mistrovství světa a olympijských hrách v letech 1992 a 1994. Posledním jeho vrcholným turnajem byly s velkou přestávkou olympijské hry 2006 na domácí půdě v Turíně, kde nastoupil jako čtyřicetiletý. Za Itálii odehrál ke 240 utkání a vstřelil 54 gólů.\n"}
{"id": "501906", "url": "https://cs.wikipedia.org/wiki?curid=501906", "title": "Stres (rostliny)", "text": "Stres (rostliny)\n\nStres je obecně nepříznivý stav, vyvolaný působením činitele zvaného stresor. Stres vyvolá stresovou reakci, což je aktivace obranných mechanismů. U rostlin může být stresorem např. zaplavení, nedostatek živin, příliš vysoká ozářenost, nízké teploty a podobně. Často je stres způsoben nedostatkem nebo naopak nadbytkem nějakého potřebného a běžného faktoru (voda, kyslík, světlo…). Stres je běžnou součástí života všech rostlin, mají proto mechanismy, jak se s ním vypořádat. Přisedlost rostlin jim navíc neumožňuje před stresem utéct, proto musí být vybaveny zvláště účinnými obrannými mechanismy a schopností regenerace, která vyplývá z totipotence rostlinných buněk.\n\nAdaptací (postupným přivykáním) lze zvýšit odolnost rostliny vůči stresoru. Obecně platí, že čím pozvolnější adaptace, tím lépe.\n\nSe značným stresem se musejí potýkat rostliny, přenesené z podmínek\" in vitro\" do podmínek \"ex vitro\". Největší ohrožení pro tyto rostliny představuje nedostatek vody (z důvodu vysoké vzdušné vlhkosti – takřka stoprocentní – v systému in vitro nemají pořádně vyvinuté zavírání průduchů, mají slabou kutikulu a voskovou vrstvu) a infekce patogenem. U rostlin takto přenesených musí být aklimatizace zvláště pozvolná.\n\nReakci na stres lze rozdělit do těchto fází:\n\nRozeznáváme mnoho druhů stresu:\n\nJednotlivé druhy stresu se spolu často kombinují, např. stres z nadměrného ozáření, nedostatku vody a vysoké teploty, případně své působení umocňují, např. stres ze zasolení je v případě sucha ještě umocněn stresem z nedostatku vody. Také protistresová opatření se často kombinují a působí proti více druhům stresu, např. vadnutí je způsobeno nedostatkem vody, ale je reakcí jak na nedostatek vody (snížení transpirace), tak na nadměrné ozáření (snížení vystavení se záření).\n\nProtistresová opatření je možno rozdělit na tři typy:\n\nStres působí zpomalení nebo i zastavení růstu a je proto nevítaný z hlediska hospodářských výnosů. Omezení stresu umožňuje zvýšit výnosy, (také) proto je stres u rostlin studován. \nNicméně existují i výjimky, např. rýže (\"Oryza sativa\") reaguje na stres ze zaplavení zvýšeným růstem. Opatrnou aplikací zaplavení při pěstování rýže lze tedy docílit vyšších výnosů.\n\nStres z nadbytku vody neboli ze zaplavení způsobuje nedostatek kyslíku. S tím se rostliny vyrovnávají různě, například tvorbou vzdušných kořenů neboli pneumatoforů, aerenchymu a lenticel. Při zaplavení také vzrůstá aktivita alkoholdehydrogenázy a enzymů glykolýzy. Tvoří se adventivní kořeny u hladiny, jinak se růst kořenů zpomaluje až zastavuje.\n\nSignalizace zaplavení se účastní kyselina abscisová a ethen.\n\nVysoká teplota vzhledem k citlivosti enzymů k teplotě (většina jich má své teplotní optimum) ovlivňuje jejich funkci a aktivitu. Příliš vysoká teplota může enzymy dokonce nevratně zničit jejich denaturací. Vysoká teplota dále rozvolňuje buněčné membrány.\nStres z příliš vysoké teploty rostliny řeší saturací mastných kyselin v membránách a tvorbou HSP proteinů (heat shock proteins) neboli chaperonů, které stabilizují strukturu proteinů, případně opravují defekty v jejich konformaci.\n\nVysoké pH (zásaditá půda) znamená nízké množství vodíkových protonů v půdě (protony vznikají disociací kyselin, kterých je v zásadité půdě málo). To způsobuje zvýšenou tendenci protonů uvolňovat se z fosfátového aniontu H2PO4 (zbytek kyseliny fosforečné H3PO4) za tvorby HPO4 aniontu, který je ve vodě špatně rozpustný. To snižuje dostupnost fosforu pro rostlinu. Také se tvoří obtížně rozpustné soli dalších minerálů. Výsledkem je stres z nedostatku minerálů.\n\nO světelných poměrech na stanovišti rostlinu informují fotosenzory. Stres z nadměrného ozáření způsobí nadbytek energie ve strukturách zajišťujících primární fázi fotosyntézy. Může dojít k nasycení kapacity plastochinonu, v kterémžto případě se ve fotosystému II hromadí excitované elektrony. Ty můžou velmi snadno uniknout a spojit se například s kyslíkem za vzniku ROS, reaktivních forem kyslíku - kyslíkových radikálů. Ty jsou velmi reaktivní a poškozují všechno v dosahu, například oxidují membránové lipidy v tylakoidech, což způsobuje zvýšenou propustnost tylakoidální membrány pro vodíkové protony. \n\nROS jsou odstraňovány speciálními enzymy, mezi něž patří například superoxiddismutáza. Hromadění energie na tylakoidální membráně je předcházeno i xantofylovým cyklem.\n\nVelké množství kyslíku zvyšuje fotorespiraci, čímž vlastně dochází k inhibici (čisté) fotosyntézy (čistá fotosyntéza je objem veškerého oxidu uhličitého, který prošel skrz Rubisco, mínus oxid uhličitý , který byl zase uvolněn respirací a fotorespirací). To se nazývá Warburgův efekt. Velké množství kyslíku může také vést ke zvýšené tvorbě škodlivých kyslíkových radikálů.\n\nBěhem xantofylového cyklu dochází k přeměně violaxantinu přes anteraxantin na zeaxantin. Všechny tři tyto látky jsou beta-karoteny. Při přeměně se snižuje množství epoxidových skupin na koncových hexacyklických strukturách těchto beta-karotenů a z uvolněného kyslíku a askorbátem poskytnutého vodíku vzniká voda.\n\nOpačný chod dráhy je také možný, v tom případě je potřeba NADPH k redukci beta-karotenů.\n\nSmyslem cyklu je chránit rostlinu před stresem z nadměrné ozářenosti. Cyklus je aktivován vysokým pH v lumen tylakoidu v chloroplastu, které znamená vysoký protonový gradient na membráně tylakoidu. Vzhledem k tomu, že protonový gradient vzniká v primární fázi fotosyntézy, znamená vysoké pH v lumen tylakoidu také vysokou aktivitu primární fáze fotosyntézy, která je znamením vysoké ozářenosti. \n\nZeaxantin je schopen měnit energii, které je při stresu z nadměrného ozáření v buňce příliš, na teplo, čímž buňku před příliš velkým množstvím energie chrání.\n\nPři nedostatku světla dochází k etiolizaci.\n\nNedostatek vody může být zapříčiněn mnoha faktory\n\n\nNedostatek vody rostliny řeší\n\nNízká teplota způsobuje rigiditu membrán (omezuje její fluiditu), což se řeší desaturací jejich mastných kyselin. V případě vzniku ledu navíc hrozí nebezpečí stresu z nedostatku vody. Tvorba ledových krystalů také hrozí propíchnutím membrán, např. tonoplastu. S ledovými krystaly rostlina bojuje pomocí sacharidů a speciálních antifreeze proteinů.\n\nNízké pH (kyselá půda) znamená vysoké množství vodíkových protonů v půdě (protony vznikají disociací kyselin, kterých je v kyselé půdě mnoho). Tyto protony vytěsňují kationty minerálů z vazby na záporně nabité půdní částice. Uvolněné kationty jsou pak splachovány do podzemních vod a vzniká stres z nedostatku minerálů.\n"}
{"id": "501907", "url": "https://cs.wikipedia.org/wiki?curid=501907", "title": "Sulfonamidová antibiotika", "text": "Sulfonamidová antibiotika\n\nSulfonamidy jsou rozsáhlá skupina antibiotik obsahujících sulfonamidovou skupinu –SO–NH. Jsou odvozené od sulfanilamidu. Tyto látky působí na mikroby bakteriostaticky, pomocí kompetitivní inhibice zamezují správnému průběhu cyklu kyseliny listové. Ve většině případů však sulfonamidy byly již nahrazeny účinnějšími a méně toxickými léky.\n"}
{"id": "501913", "url": "https://cs.wikipedia.org/wiki?curid=501913", "title": "Mariánská", "text": "Mariánská\n\nMariánská () je vesnice, část města Jáchymova. V roce 2011 zde trvale žilo 254 obyvatel. Toto původně mariánské poutní místo bývalo v polovině 20. století pracovním táborem.\n\nMariánská nemá vlastní katastrální území, zaujímá jižní část katastrálního území Jáchymova. Leží asi dva kilometry na jihozápad od Jáchymova na severním úpatí \"Vlčího hřbetu\" (901 m n. m.) v Krušných horách. Nadmořská výška zastavěné části vesnice se pohybuje od 780 m na západě k 870 m na východě. Vesnicí prochází silnice č. III/22137, vycházející z Merklína a pokračující přes Lípu a Mariánskou na sever k silnici č. I/25, s níž se spojuje nedaleko bývalého dolu \"Eduard\".\n\nOsada na severním svahu Vlčího hřbetu (902 m n. m.) je připomínána již v polovině čtrnáctého století. Podle pověsti zde žil poustevník Jan Niavius. Ten prorokoval velkou slávu nového města, jeho pád a nový rozkvět. Na počátku šestnáctého století zde vznikla osada \"Nový Sorg\".\n\nPo třicetileté válce byla na místě poustevny postavena dřevěná kaple (1692–1693) a místo dostalo název \"Mariasorg\" podle zázračné sošky Panny Marie umístěné v této kapli. Roku 1699 zde nechalo hornické bratrstvo s prosbou o obnovení slávy Jáchymova vystavět kostel Panny Marie, který se brzy stal poutním místem. Při původní kapli žil poustevník Eusebius Kolitsch z Hřebečné, který byl roku 1728 přepaden lupiči a v poustevně upálen.\n\nV roce 1754 byl poutní kostel propůjčen řádu kapucínů, kteří v letech 1754–1756 vystavěli druhý kostel a roku 1760 zde založili klášter. Do tohoto kláštera se konaly pouti až do konce devatenáctého století. Původně na Mariánskou vedla z Jáchymova Říšská silnice od Anenského náměstí (dnes Slovany), přes Mathesiovo náměstí (v éře těžby uranu zmizelo pod odvalem) a dále táhlým Popovským údolím přes Popovský vrch do osady \"Pfaffengrünn\" (Popov). Odtud vedla silnice na výšinu nad Mariánskou a dále do Hroznětína a Ostrova. Dnes je tato cesta díky rozsáhlým odvalům dolů Svornost a Josef naprosto neschůdná. Kapucínský klášter byl po Únoru 1948 zrušen a přeměněn na kasárna SNB. Pro havarijní stav budov byl areál kláštera v roce 1964 stržen. Při silnici u Ústavu sociální péče pro mentálně postižené (založen 1962) je dnes patrný pouze malý zbytek kamenné zdi ohraničující bývalou klášterní zahradu.\n\nOd 50. let do začátku 60. let 20. století se v okolí Mariánské těžila ruda obsahující uraninit a v Mariánské bývalo sídliště pro horníky nedalekých dolů \"Adam\", \"Eva\" a \"Eduard.\" To bylo Jáchymovskými doly založeno v roce 1948 a tvořilo jej padesát dřevěných dvojdomků. Po ukončení těžby byly některé objekty přeměněny v zařízení sociální péče, po další výstavbě zde vznikl komplex Domova pro osoby se zdravotním postižením v Mariánské, příspěvkové organizace Karlovarského kraje.\n\nZ hlediska územní správy byla Mariánská vedena pod názvem Mariasorg v letech 1869–1930 jako osada Jáchymova v okrese Jáchymov, od roku 1950 jako osada, resp. část Jáchymova, v okrese Karlovy Vary.\n\n\n"}
{"id": "501914", "url": "https://cs.wikipedia.org/wiki?curid=501914", "title": "Sulfonamidy", "text": "Sulfonamidy\n\nSulfonamidy jsou chemické sloučeniny obsahující sulfonamidovou skupinu, funkční skupinu se vzorcem -S(=O)-NH, v podstatě aminovou skupinu spojenou se sulfonylovou. Obecný vzorec sloučenin je RSONH. Jsou jen málo reaktivní a dusíkový atom nevykazuje zásaditost, rozštěpení vazby S-N je obtížné. Nízká reaktivita způsobuje, že sulfonamidy jsou často krystalické a lze je tak připravit přeměnou aminu na derivát, který může být identifikován pomocí teploty tání. Sulfonamidová skupina je obsažena v molekulách mnoha léčiv.\n\nSulfonamidy, jako například sulfonylmethylamid, lze laboratorně připravit několika způsoby. Jedním z nich je reakce sulfonylhalogenidů s aminy:\n\nJako zdroj sulfonylhalogenidové skupiny je možné použít například tosylchlorid.\nK neutralizaci vznikající kyseliny chlorovodíkové se používá například pyridin.\n\nReakce primárních a sekundárních aminů s benzensulfonylchloridem je základem Hinsbergovy reakce, která slouží k odlišení primárních a sekundárních aminů od terciárních.\n\nCyklické sulfonamidy se nazývají sultamy. K biologicky aktivním sultamům patří mimo jiné protizánětlivé léčivo ampiroxicam a antikonvulzivum sultiam. Sultamy se připravují podobně jako necyklické sulfonamidy, protože sulfonové kyseliny mohou být deprotonovány pomocí aminů. Často se používá oxidacedisulfidů nebo thiolů navázaných na aminy. Další možnost spočívá v tom, že se nejprve připraví lineární sulfonamid a poté se provede reakce vedoucí k tvorbě vazeb C-C (cyklizace); tento postup se využívá například při přípravě sultamů používaných jako zdroje modrého světla v organickoelektronických zařízeních.\n\nSulfinamidy (R(S=O)NHR) jsou sloučeniny podobné sulfonamidům, jde o amidy sulfinových kyselin (R(S=O)OH). chirální sulfinamidy jako \"terc\"-butansulfinamid, \"p\"-toluensulfinamid a 2,4,6-trimethylbenzensulfinamid nacházejí využití při asymetrická syntéze.\n\nBis(trifluoromethansulfonyl)anilin se používá jako zdroj triflylové skupiny (CFSO).\n\nDisulfonimidy jsou sloučeniny s obecným vzorcem R-S(=O)-N(H)-S(=O)-R', v molekulách mají na amin napojené dvě sulfonylové skupiny.\n\nTyto látky se, stejně jako sulfinamidy, používají v organické syntéze.\n\n"}
{"id": "501919", "url": "https://cs.wikipedia.org/wiki?curid=501919", "title": "Északi összekötő vasúti híd", "text": "Északi összekötő vasúti híd\n\nÉszaki összekötő vasúti híd nebo Újpesti vasúti híd ( ) je železniční most přes Dunaj v Budapešti spojující severní Budu a Pešť.\n\nPrvní most byl vybudován v letech 1892 až 1896. Na konci druhé světové války byl zničen a nový most byl otevřen roku 1955.\nMost je ocelový příhradový s dolní mostovkou a chodníky pro pěší a cyklisty (vede cyklostezka). Délka mostu je 674,40 m a šířka 11,90 m.\n\nPro katastrofální stav byl most od roku 2008 uzavřen, rekonstruován a 30. května 2009 znovu uveden do provozu. Nejvyšší povolená rychlost je po rekonstrukci 80 km/h.\n\nPo mostu je vedena železniční trať z Budapešti do Ostřihomi. V době rekonstrukce byly vlaky z této trati přesměrovány na pravobřežní trať HÉV (Budapešť – Szentendre)\n\n"}
{"id": "501927", "url": "https://cs.wikipedia.org/wiki?curid=501927", "title": "Dělová paluba", "text": "Dělová paluba\n\nDělová paluba je taková uzavřená paluba na lodi, která prochází celou délkou lodi a jsou na ní umístěna děla. Horní otevřená paluba, také nosící dělovou výzbroj, se nepočítá k dělovým palubám.\n\nByla to plošina ze silných, podélně kladených prken, zespodu nesoucí příčné palubníky ukotvené do žeber trupu. Žebra byla velmi hustě kladena, že mnohdy byla samotná žebra širší než prostor mezi nimi. Děla byla přisunuta k bokům lodě a pálila skrze vyřezané otvory v trupu – střílny, které v případě potřeby mohly být zakryty poklopy. Paluba byla také vybavena kladkostroji (dělovými táhlicemi), které pomáhaly odtáhnout dělo od boku pro jeho nabití a zase ho vrátit do palebné pozice.\n\nPokročilejší lodě měly více dělových palub nad sebou, takovým se pak říká dvojpalubník či trojpalubník (např. HMS Victory). V historii existoval i jeden čtyřpalubník, a to španělský Santísima Trinidad. Vznik dvojpalubníku je připisován Holanďanům, první trojpalubník pak zařadili do výzbroje Angličané. Jednalo se o HMS Sovereign of the Seas z roku 1637.\n"}
{"id": "501932", "url": "https://cs.wikipedia.org/wiki?curid=501932", "title": "Edward Cecil vikomt z Wimbledonu", "text": "Edward Cecil vikomt z Wimbledonu\n\nSir Edward Cecil, první vikomt z Wimbledonu (29. února 1572 – 16. listopadu 1638) byl anglický vojevůdce a vrchní velitel anglického loďstva.\n\nV roce 1625 sepsal první bojové směrnice pro střetnutí válečných lodí v anglickém námořnictvu. V nich rozdělil loďstvo do tří eskader po devíti lodích, každá eskadra se dále dělila na tři divize po třech lodích (celkově tedy 27 lodí).\n"}
{"id": "501936", "url": "https://cs.wikipedia.org/wiki?curid=501936", "title": "František Adámek (voják)", "text": "František Adámek (voják)\n\nVojín František Adámek (20. srpna 1919 Leština - 21. listopadu 1941 Tobruk) byl československý voják, bojovník od \"Tobruku\".\n\nFrantišek Adámek se narodil v Leštině na území okresu Šumperk. Vyučil se zedníkem. 8. srpna 1939 přešel do Polska, kde byl 10. srpna pod číslem 1476 zařazen jako vojenský dobrovolník do formující se Československé zahraniční vojenské skupiny a ubytován v Bronowicích u Krakova. Po vypuknutí druhé světové války bojoval proti Německu jako příslušník České a slovenské legie, později známé jako Polský legion. Spolu s dalšími byl 18. září 1939 zajat Rudou armádou na západní Ukrajině. Jednotka pod velením pplk. Ludvíka Svobody zůstala celistvá a dokonce prodělávala omezený výcvik coby Východní skupina československé armády. 11. března 1941 spolu s dalšími dorazil František Adámek na střední východ, přešel pod britské velení a 20. března byl v Haifě odveden. 2. dubna se stal příslušníkem jednotky nazývané Československý pěší prapor 11 - Východní. Po výcviku na území dnešního Izraele a strážní službě v Alexandrii prapor v květnu 1941 zaujal postavení u Marsa Matrúh na tehdy stabilizované britsko-italské frontě. V tomto období byl František Adámek převelen od výcvikové roty k bojové 4. pěší rotě. Mezi červnem a říjnem 1941 byl prapor na krátko převelen do Sýrie, kde po napadení Sovětského svazu Německem sílily obavy z činnosti vichistických a případně i německých vojsk. Po návratu do Egypta byl prapor za pomoci torpédoborců přeplaven do obleženého Tobruku, kde byl přičleněn k polské Samostatné brigádě karpatských střelců. Prapor byl nasazen k obranným úkolům u silnice na Dernu, František Adámek se čtvrtou rotou pak na pravém křídle. 21. listopadu 1941 prováděli polští a českoslovenští vojáci výpad v rámci operace Crusader. František Adámek byl zasažen do hlavy obrannou palbou Italů ve svém kulometném postavení, vinou čehož na místě vykrvácel. Hned následující den byl pohřben a na zdejším válečném hřbitově spočívá dodnes. Stal se druhým Čechoslovákem padlým u Tobruku.\n\n"}
{"id": "501939", "url": "https://cs.wikipedia.org/wiki?curid=501939", "title": "Vélib'", "text": "Vélib'\n\nVélib' (z francouzského kompozita \"vélo libre\" či \"vélo liberté\", tedy \"svobodný bicykl\" nebo \"cyklistická svoboda\") je systém sdílení kol v Paříži ve Francii. Funguje od 15. července 2007 a v současnosti zahrnuje dvacet tisíc jízdních kol na 1450 stanovištích. V centru je stanoviště na každých zhruba 300 metrech. Jejím provozovatelem je společnost JCDecaux. V běžné řeči se slovem \"vélib´\" označuje též samotné jízdní kolo z této půjčovny.\n\nSystém prosadil především pařížský starosta Bertrand Delanoë, který usiluje o omezení automobilové dopravy ve městě. Proto byla také většina stanic vybudována na místě bývalých parkovišť. Při zprovoznění v polovině roku 2007 bylo k dispozici 10 648 jízdních kol na 750 stanovištích. Na konci tohoto roku to bylo již 20 600 kol ve 1451 stanicích. Během necelého jednoho roku provedlo zhruba 200 000 uživatelů 26 miliónů výpůjček kol. Od roku 2009 se systém Vélib' rozšířil i na vnitřní předměstí Paříže, nejprve do města Boulogne-Billancourt, později i do dalších obcí. K tomuto rozšíření mělo dojít již v roce 2008, ale zdrželo se soudním sporem se společností JCDecaux.\n\nKola jsou jednotná ve stylu unisex a mají šedou barvu. Kola mají tři převody v nábojové převodovce a stále zapnuté přední i zadní osvětlení realizované LED diodami napájenými nábojovým alternátorem v náboji předního kola. Dále jsou vybaveny košíkem na zavazadlo nad předním kolem, zámkem na klíč, rádiovým štítkem sloužícím k identifikaci a komunikaci se stanicí. Kolo je celkově vybaveno proti vandalům – řetěz, lanka a další meachnismy jsou zapouzdřené, pneumatiky jsou vysoce odolné proti zničení, sedlo je sice výškově nastavitelné, ovšem nelze jej bez nářadí odmontovat. Kola nejsou určena pro malé děti (minimální výška uživatele je 150 cm) a před 14. rokem věku je nutné mít souhlas zákonného zástupce. Vzhledem k technickým úpravám je kolo dosti těžké – váží 22,5 kg. Kola byla vyrobena v Maďarsku. Každé kolo je vybaveno základními články z pravidel silničního provozu. Výrobní cena jednoho kusu kola byla 3500 Usd tj. 70 000,- Kč.\n\nKaždé stanoviště je vybaveno počítačovým terminálem podávajícím informace o počtu kol na dalších stanovištích apod. a umožňujícím platbu platební kartou opatřenou čipem. Karta zabezpečená jen magnetickým pruhem není přijímána. Každý terminál obsahuje čtečku karet pro kartu passe Navigo. Jízdní kola jsou k dispozici 24 hodin denně 7 dnů v týdnu. Stanice jsou každých 300 metrů. Systém poskytuje možnost zapůjčení kola pomocí čipové karty a vrátit jej stejným způsobem v jiné stanici. V případě karty passe Navigo, musí uživatel aktivovat svůj účet na terminálu Vélib' při prvním použití. Stačí po zaplacení přiložit kartu na čtečku, uvést PIN a potvrdit souhlas s obecnými podmínkami pronájmu. Poté bude mít kolo k dispozici. Při použití dalšího kola stačí už jen přiložit kartu.\n\nV případě pronájmu na kratší období (jeden den nebo týden) zákazník může na terminálu použít svou platební kartou, kde obdrží jízdenku se zákaznickým číslem. V případě předplatného na kartě pass Navigo lze kolo odemknout kartou ihned, zatímco s vytištěnou jízdenkou je třeba se nejprve zaregistrovat na terminálu a zadat své zákaznické číslo a PIN. Po návratu je třeba kolo připojit zpět na stojan a tím je ukončen pronájem. Pokud je stanice plná, je třeba označit kartu nebo jízdenku na terminálu a tím uživatel získá dalších 15 minut k nalezení volného místa na jiné stanici. Pokud cyklista zjistí, že je kolo vadné, je možné jej vyměnit, ale pouze ve stejné stanici.\n\nOd roku 2018 platí nové jízdné. Aktuální ceny jsou dostupné na stránkách https://www.velib-metropole.fr/en/offers . Následující ceny již neplatí. \n\nUživatelé si musí předplatit použití systému, které stojí 1 € na den, 5 € na týden a 29 € na rok. Při ročním předplatném je třeba ještě složit kauci ve výši 150 € nebo povolit inkaso na svém účtu. Do 14 dnů obdrží žadatel bezkontaktní čipovou kartu a PIN. Při ztrátě nebo odcizení se platí 5 € za vydání nové karty. Jednodušší je nechat si nahrát předplatné do karty passe Navigo. Při kratší době se zájemce může registrovat i svou platební kartou. Není-li kolo vráceno do 24 hodin od skončení předplatného, kauce propadá a je stržena z účtu. V případě krádeže tvoří spoluúčast cyklisty 35 €, za ztrátu klíče k zámku se účtuje 10 €. Majitel předplatného má vždy první půl hodinu použití kola zdarma, takových půlhodin může mít za den kolik chce. Naopak druhá půlhodina stojí 1 €, další půlhodina 4 € a cena se dále zvyšuje. Smyslem tohoto systému cen je udržet kola v oběhu.\n\nŠpatná synchronizace mezi různými terminály může vést k nesprávnému účtování jízdy. Kola podléhají častému vandalismu i nesprávné manipulaci při umisťování do stojanů na stanicích. Již po třech měsících od uvedení do provozu bylo nutno vyměnit 500 kol a 1000 kol zcela zmizelo. Zhruba 400 dělníků a techniků provede v současnosti asi 1500 oprav denně, z nichž je 200 kol nutné opravit v některé z deseti dílen. Těchto 200 kol tvoří zhruba 1% kolového parku. V pracovní dny a zejména během stávek v hromadné dopravě jsou stanoviště Vélib' často prázdná. Především ráno je nedostatek kol na okrajích města a odpoledne zase v jeho centru. Zaměstnanci proto musejí kola průběžně mezi stanicemi převážet. Někteří uživatelé si snaží kolo rezervovat použitím vlastního zámku. V takovém případě je však zámek správci systému odříznut.\n\nK první dopravní nehodě, při níž byl usmrcen uživatel kola Vélib', došlo 18. října 2007. 7. srpna 2009 po první smrtelné nehodě od rozšíření systému na předměstí oznámil pařížský starosta Bertrand Delanoë, že od zavedení půjčovny Vélib' 15. července 2007 zahynulo ve městě 11 cyklistů, z toho 7 uživatelů Vélib', přičemž bylo uskutečněno 55 milionů jízd.\n\n"}
{"id": "501941", "url": "https://cs.wikipedia.org/wiki?curid=501941", "title": "Strana slobody", "text": "Strana slobody\n\nStrana slobody, původním názvem Kresťansko-republikánska strana vznikla 1. dubna 1946, kdy ji založil Vavro Šrobár. Po únoru 1948 byla jednou z pěti povolených stran Národní fronty. Po sametové revoluci se zúčastnila prvních demokratických parlamentních voleb v roce 1990, v nichž však nezaznamenala dostatečný úspěch (1,78 %) a následně zanikla.\n\nVznikla odštěpením ze slovenské \"Demokratické strany\", 1. dubna 1946 byla přejmenována na \"Stranu slobody\". Jejím cílem bylo oslovit hlavně voliče katolického vyznání. Po podepsání tzv. „dubnové dohody“ mezi vedením Demokratické strany a představiteli katolicismu a novoluďáctví, však strana přišla o možnost výraznějšího úspěchu ve volbách. Tiskovým orgánem \"Strany slobody\" byl týdeník \"Sloboda\".\n"}
{"id": "501944", "url": "https://cs.wikipedia.org/wiki?curid=501944", "title": "Kapucínský klášter v Mariánské", "text": "Kapucínský klášter v Mariánské\n\nKapucínský klášter v Mariánské ( ) byl kapucínský klášter při poutním místě ve vesnici Mariánské na západ od Jáchymova a nedaleko Plešivce v Krušných horách. Zbořen a odstraněn byl s likvidací sousedního pracovního tábora.\n\nV polovině čtrnáctého století je zde zmiňována poustevna Jana Niaviuse, který prorokoval vznik, pád a nový rozvoj města, které vznikne nedaleko. Na počátku šestnáctého století zde vznikla osada Nový Sorg. Po třicetileté válce zde byla v letech 1692-93 postavena na místě poustevny dřevěná kaple. Od roku 1694 se začaly konat na Mariánské k dřevěné kapli se soškou Marie poutě. V roce 1669 zde hornické bratrstvo z Jáchymova nechalo postavit kamenný kostel Nanebevzetí Panny Marie s prosbou o oživení upadajícího hornictví. Následujícího roku byla při kostele zřízena poustevna. Roku 1754 byl kostel propůjčen řádu kapucínů, kteří si u poutního chrámu postavili klášter. Součástí areálu byl i klášterní kostel svatého Františka z Assisi, který byl dokončen roku 1765. Kapucíni vykonávali duchovní službu jak na Mariánské, tak v okolních obcích. Klášter byl zrušen roku 1948, jeho budovy zabrány státem a využívány správou sousedního pracovního tábora jako kasárna SNB a výslechovna. Komplex kláštera i s oběma kostely byl zbořen roku 1965. Milostná soška Panny Marie byla po zrušení kláštera předána děkanství v Jáchymově. Někdejší areál kláštera poté byl v majetku Karlovarského kraje, který na Mariánské zřídil v roce 1962 Ústav pro péči o osoby se zdravotním postižením.\n\n"}
{"id": "501947", "url": "https://cs.wikipedia.org/wiki?curid=501947", "title": "Borač", "text": "Borač\n\nBorač je obec v okrese Brno-venkov v Jihomoravském kraji. Rozkládá se v Hornosvratecké vrchovině, v přírodním parku Svratecká hornatina, přibližně 7 kilometrů severozápadně od Tišnova. Součástí obce jsou dvě místní části: Borač a Podolí (v katastrálním území Podolí u Borače). Žije zde obyvatel.\n\nPrvní písemná zmínka o obci pochází z roku 1368.\n\n\n\n\n"}
{"id": "501948", "url": "https://cs.wikipedia.org/wiki?curid=501948", "title": "Mark Hoppus", "text": "Mark Hoppus\n\nMark Allan Hoppus (* 15. března 1972 Ridgercest, Kalifornie, USA) je americký zpěvák a baskytarista v pop punkové skupině blink-182, +44 a Simple Creatures.\n\n\n\n"}
{"id": "501949", "url": "https://cs.wikipedia.org/wiki?curid=501949", "title": "Relativní hustota", "text": "Relativní hustota\n\nRelativní hustota je v chemické a fyzikální praxi často používaný pojem, který udává poměr mezi měrnou hmotností (hustotou) dané látky a měrnou hmotností standardní látky. Stejně jako u naprosté většiny ostatních relativních veličin se jedná o bezrozměrnou veličinu.\n\n\nHustota (měrná hmotnost) oxidu uhličitého je 1,98 kg/m, hustota suchého vzduchu pak 1,29 kg/m. Proto je relativní hustota oxidu uhličitého 1,98/1,29 = 1,53.\n"}
{"id": "501950", "url": "https://cs.wikipedia.org/wiki?curid=501950", "title": "Kočár (rozcestník)", "text": "Kočár (rozcestník)\n\nKočár může být:\n\n\n\n"}
{"id": "501951", "url": "https://cs.wikipedia.org/wiki?curid=501951", "title": "Fíkovník smokvoň", "text": "Fíkovník smokvoň\n\nFíkovník smokvoň (\"Ficus carica\"), dříve označovaný jako vlašský stromek, je opadavý keř nebo malý strom rostoucí obvykle do výšky 3 až 5, někdy i 10 metrů. Koruna je u starších stromů většinou velmi široká a nízká, obvykle nepravidelná. Větve vyrůstají ze sukovitého, zkrouceného nebo ohnutého kmene již nízko nad zemí. Jsou, stejně jako kmen, velmi masivní a často zkroucené. Borka fíkovníku je hladká, světle nebo olovnatě šedá s nezřetelným čárkovitým nebo síťovitým vzorem. Listy jsou tuhé a kožovité, velké asi 20 až 30 cm. Jsou zhruba stejně široké, střídavé, dlanitě členěné do 3 až 5 nestejně velkých laloků. Laloky jsou zaokrouhlené a tupě zubaté, na líci tmavozelené, drsně chlupaté a nelesklé. Listy mají ztlustlý řapík (5-8 cm) a silnou základnu (bázi). Květy jsou malé a nezřetelné, uzavřené v nápadném, zeleném, baňkovitém nebo hruškovitém útvaru, který má na vrcholku malý otvor pro opylovače. Doba květu je od března do července. Fík (plod) se však může vyvinout i bez opylení nebo oplození. Fíky zrají na podzim druhého roku v zelená, fialově zelená nebo načernalá nepravá plodenství.\n\nFíkovník je pěstován pro své chutné plody, které se konzumují čerstvé, nebo sušené. Rostlina je původem z jihovýchodní Asie, domovem je patrně i na Balkánském poloostrově a v jižním Španělsku. Již od středověku je uměle vysazována v celém Středomoří. v oblastech s mírnou zimou se fíkovníku daří i daleko od jeho původního rozšíření.\n\nFík je považován za ovoce, ale ve skutečnosti jde o uzavřený květ fíkovníku. Je to uzavřené květenství, ve kterém rostou květy a semena zároveň. Těchto květů může každé květenství obsahovat až několik tisíc (v závislosti na druhu). Fík má cibulovitý tvar s malým otvorem, který umožňuje přístup opylovačů ke květům.\n\nCo se týká biologie květu a vývoje plodu, patří fíkovník k nejzajímavějším dřevinám. Mezi zajímavé druhy fíkovníku patří i tzv. „kozí fíky“. Ty nerodí žádná jedlá plodenství, ale produkují velké množství pylu nezbytného k opylování. Ten je na samičí květy domácího fíkovníku přenášen malou vosičkou, stehnatkou fíkovou (\"Blastophaga psenes\"). Proto se „kozí fíky“ vysazují vždy do plantáží domácího fíku. Kolem roku 1870 byly „kozí fíky“ spolu se stehnatkami dopraveny z Alžírska do Kalifornie, aby tak byl zajištěn výnos tamějších kultur.\n\nV roce 2014 činila světová produkce 1,14 milionu tun. Největším pěstitelem bylo Turecko, následované Egyptem, Alžírskem, a Marokem. Tyto čtyři státy vypěstovaly 64 % světové produkce.\n\nFíkovník lze v „domácích podmínkách“ pěstovat ve větších květináčích v bytě, nebo ve skleníku, v nejteplejších oblastech i na chráněném místě venku. V případě pěstování venku je vhodná zimní ochrana. V případě pěstování v květináči je v zimě potřeba zimování v 15 °C a méně, protože fíkovník je opadavá rostlina a potřebuje zimní klid. Ideální zimoviště je zasklený balkon. Při zimování omezíme zálivku. Velmi jim prospívá letnění.\n\nSpeciální stavba určená pro pěstování fíkovníků se nazývá fíkovna.\n\n\n \n"}
{"id": "501952", "url": "https://cs.wikipedia.org/wiki?curid=501952", "title": "Krásný Dvůr", "text": "Krásný Dvůr\n\nObec Krásný Dvůr () se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o vsi je z roku 1295.\n\n\nNezapsané v seznamu kulturních památek:\n\n\n\n\n\n"}
{"id": "501953", "url": "https://cs.wikipedia.org/wiki?curid=501953", "title": "Osek (okres Beroun)", "text": "Osek (okres Beroun)\n\nObec Osek se nachází v západní části okresu Beroun, kraji Středočeském, asi 4 km jihozápadně od města Hořovice. Žije zde obyvatel.\n\nK Oseku patří i osada \"Vystrkov\" poblíž Panského mlýna a Panského rybníka, směrem k Hořovicím. Na severním okraji území Oseku, při hranici s územím Záluží, je kopec Hrádek (424 m n. m.), na němž a v jeho okolí se nacházejí asi 4 číslované budovy patřící k Oseku.\n\nPrvní písemná zmínka o obci pochází z roku 1543.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Osek \"(1021 obyvatel)\" byly v roce 1932 evidovány tyto živnosti a obchody: autodílna, 2 holiči, 5 hostinců, kovář, krejčí, mlýn, 2 obuvníci, 2 pekaři, pilníkář, pila, 2 pletárny, porodní asistentka, 2 řezníci, 5 obchodů se smíšeným zbožím, Spořitelní a záložní spolek v Oseku, 3 švadleny, 3 trafiky, truhlář, 2 obchody s uhlím, vetešník.\n\nV obci je základní a mateřská škola, 2 prodejny potravin, 1 kiosek, 1 restaurace a 2 hospody. V obci je veřejná knihovna, působí zde sportovní klub Slavoj Osek a sbor dobrovolných hasičů. Od roku 2008 se zde vždy v květnu koná víkendový festival \"Osecká pohoda\", který je směsí hudby, divadla, dětských soutěží a dobrého jídla a pití.\n\nDopravní síť\n\nVeřejná doprava 2011\nAsi 1,5 kilometru severně od vesnice se nachází táhlé návrší, na kterém ve středověku stával Zálužský hrad. Jeho prvním držitelem byl ve čtrnáctém století Zbyněk ze Záluží. Před rokem 1495 hrad získali bratři Jan a Kunat Pešíkové z Komárova, za kterých ztratil svou sídelní funkci a postupně zanikl.\n\n"}
{"id": "501954", "url": "https://cs.wikipedia.org/wiki?curid=501954", "title": "Znak Podgorice", "text": "Znak Podgorice\n\nZnak Podgorice je znakem Podgorice, hlavního města Černé Hory. Podgorica má dva oficiální symboly – městský znak a městskou vlajku. Jedná se o nový znak, který byl přijat jako symbol města v roce 2006. Nahradil zastaralý znak, který město používalo za dob Jugoslávie, kdy se jmenovalo Titograd. Autorem je Srdjan Marlović.\n\n\n\n\n\n\n"}
{"id": "501955", "url": "https://cs.wikipedia.org/wiki?curid=501955", "title": "Moderní sportovní karate", "text": "Moderní sportovní karate\n\nModerní Sportovní karate (MSK) je metodika tréninku karate, kterou vytvořil prof. Dr. Rudolf Jakhel v sedmdesátých letech 20. století během svého působení na institutu pro sportovní vědu Rýnsko-vestfálské university v Cáchách. MSK je primárně zaměřeno na zvládnutí sportovního boje (kumite).\n\nModerní sportovní karate bylo založeno na podzim roku 1971 prof. Dr. Rudolfem Jakhelem, který založil vysokoškolskou skupinu karate na Institutu pro tělesná cvičení Rýnsko-vestfálské university v Cáchách a stal se garantem sportovního oboru karate. Vedení vysokoškolské skupiny oboru karate jej podnítilo k intenzivnímu mnohaletému výzkumu a vyvinutí vlastní nové stylově nezávislé, sportovně orientované tréninkové metodiky karate, která vychází z obecné nauky o pohybu.\n\nModerní sportovní karate vychází ze dvou zásadních rysů tradičních stylů karate: orientace na sport a pohyb, které byly optimalizovány na základě vědeckého výzkumu.\n\nVzhledem ke sportovní orientaci metodiky, zahrnuje MSK pouze takové techniky, které mohou být využívány ve sportovním boji a jeho tréninku. Optimalizace pohybového schématu na základě provedeného výzkumu a jeho přesná definice je důležitou součástí přípravy k soutěžní praxi. Pro posouzení kvality prováděné techniky jednotlivými cvičenci byla vytvořena sestava pěti forem (kata). Také na základě pravidel definovaných v rámci multi-point systému ve sportovním boji je možné demonstrovat pokrok v rámci takticko-technických dovedností.\n\n"}
{"id": "501958", "url": "https://cs.wikipedia.org/wiki?curid=501958", "title": "Vánoce", "text": "Vánoce\n\nVánoce jsou křesťanské svátky narození Ježíše Krista. Hlavní svátek (Narození Páně čili Boží hod vánoční) připadá na 25. prosince. Předchází mu doba adventní končící Štědrým dnem jako příprava na vlastní svátek, následuje doba vánoční trvající v římskokatolické církvi do neděle po 6. lednu, před druhým vatikánským koncilem do Hromnic 2. února, v jiných západních církvích do svátku Zjevení Páně (6. ledna). Ve většině pravoslavných církví se datum svátků stanovuje podle juliánského kalendáře, takže datum 25. prosince v současnosti připadá na gregoriánský 7. leden. První zmínky o křesťanském slavení Vánoc pocházejí z 2. století, pevné datum 25. prosince je doloženo ze 4. století z Říma.\n\nK Vánocům se pojí množství lidových zvyků jako koleda, vánoční stromek, jesličky (betlém), vánoční dárky, které podle české tradice nosí Ježíšek, či vánoční cukroví. Ve 20. a 21. století se Vánoce v mnoha zemích chápou především jako svátky pokoje, rodiny a lásky a lidé je slaví v rodinách bez ohledu na náboženské vyznání. Zvyku dávat dárky hojně využívá obchod a reklama.\n\nSlovo \"Vánoce\" pochází ze staroněmeckého \"wāhnachten\" (dnes \"Weihnachten\"), složeného z \"wīha-\" (světit) a \"Nacht\" (noc). Machkův etymologický slovník uvádí staroněmecký tvar \"wínnahten\" a soudí, že k převzetí muselo dojít ještě v předcyrilometodějské době. Německý Pfeiferův etymologický slovník odvozuje německé \"weihen\" od staroindického \"vinákti\", třídit, oddělovat. \n\nNáboženský obsah křesťanských Vánoc je oslava narození (vtělení) Ježíše Krista v Betlémě. Okolnosti Ježíšova narození se často znázorňují na vánočních jesličkách (betlémech), které rozvíjejí stručné příběhy z  Nového zákona, z evangelia podle Lukáše a podle Matouše, které se od sebe ovšem liší, a doplňují je o legendární podrobnosti. \n\nKdyž byla matka Jana Křtitele, Alžběta, v šestém měsíci, zjevil se podle Lukášova vyprávění archanděl Gabriel v Nazaretě Marii, panně zasnoubené Josefovi, muži z rodu Davidova. Oznámil jí, že počne a porodí syna, Ježíše, jenž bude navěky kralovat nad rodem Jákobovým a jeho království bude bez konce . Když Josef zjistil, že Marie je těhotná, chtěl ji propustit, avšak anděl ho ve snu poučil: „Josefe, synu Davidův, neboj se přijmout Marii, svou manželku; neboť co v ní bylo počato, je z Ducha svatého. Porodí syna a dáš mu jméno Ježíš, neboť on vysvobodí svůj lid z jeho hříchů.“\n\nPodle příkazu císaře Augusta ke sčítání lidu se Josef s Marií vydali z galilejského města Nazareta do Judska, do města Davidova jménem Betlém, kde se Josef měl nechat zapsat. V Betlémě ale nenašli nocleh a Marie porodila svého syna v chlévě, kde nocovali. Zavinula jej do plenek a položila do jeslí, protože se pro ně nenašlo místo pod střechou. Pastýřům, kteří v okolí pásli pod širým nebem a v noci se střídali v hlídkách u svého stáda, se zjevil anděl Páně a řekl jim: „Dnes se vám narodil Spasitel, Kristus Pán, v městě Davidově. Toto vám bude znamením: Naleznete děťátko v plenkách, položené do jeslí.“ Pastýři spěchali do Betléma a nalezli Marii a Josefa i to děťátko položené do jeslí. Když je spatřili, pověděli, co jim bylo o tom dítěti řečeno. Všichni, kdo to uslyšeli, užasli nad tím, co jim pastýři vyprávěli. \nPodle Matoušova evangelia byla znamením Ježíšova narození hvězda, kterou někteří pokládali za kometu a později Johannes Kepler za opakovanou konjunkci planet. Hvězdu spatřili mudrci (řecky \"magoi\", učenci) z východu a přišli do Jeruzaléma, kde se vyptávali po novorozeném králi Židů (Mesiáši), aby se mu poklonili. Když se to doslechl král Herodes, který se obával vzpoury, vyptal se židovských znalců, kde se má Mesiáš narodit. Ti mu odpověděli: „V judském Betlémě, neboť tak je psáno u proroka.“ Herodes tedy poslal mudrce do Betléma, aby dítě našli a při návratu mu podali zprávu, prý aby se mohl také poklonit. Hvězda, kterou předtím spatřili na východě, se mudrcům opět zjevila a šla před nimi až nad místo, kde bylo dítě s Marií a Josefem. Poklonili se Ježíšovi a předali mu královské dary: zlato, kadidlo a myrhu . Protože byli ve snu napomenuti, aby se nevraceli k Herodovi, vrátili se domů jinou cestou. \n\nTaké Josefa anděl varoval před Herodem, takže s Marií a s malým Ježíšem uprchli do Egypta. Když Herodes zjistil, že se mudrcové k němu nevrátí se zprávou o novém židovském králi, dal povraždit všechny chlapce mladší dvou let v Betlémě a okolí. \n\nDatum Ježíšova narození nebylo pro první křesťany zdaleka tak důležité jako jeho veřejné vystoupení a hlavně jeho utrpení, smrt a zmrtvýchvstání. Z biblických zdrojů jen Lukášovo evangelium dává Ježíšovo narození do souvislosti s historickou událostí, jejíž datum je známo . Jenže zdroj, který měl k dispozici, nebyl příliš spolehlivý, a tak si jeho údaje odporují. Proto není možné přesně určit ani rok, natož pak úplné datum Ježíšova narození. To se zprvu patrně připomínalo a slavilo jako jeho epifanií o svátku Zjevení Páně (6. ledna), jako je tomu dodnes v některých východních církvích. \n\nKdyž se svátek Ježíšova narození začal ve 2. a 3. století připomínat samostatně (Ireneus z Lyonu (202), Hippolyt Římský (236)), vyrojila se řada různých spekulativních návrhů ke stanovení data. K později přijatému datu 25. prosince vedla dvojí cesta. Jedna je spojovala se zimním slunovratem a s římským svátkem „neporaženého slunce“ (\"Sol invictus\"), který roku 274 slavnostně ustanovil císař Aurelianus, a svátek Narození Páně je podle jedné z hypotéz křesťanskou odpovědí. Ježíš se podle ní narodil v nejkratší den roku, kdy i pohané slaví naději, že slunce překoná zimu, temnotu a smrt, tak jako Ježíš Kristus. Ostatně i starozákonní prorok Malachiáš psal o „slunci spravedlnosti“ a křesťané jeho výrok vztahovali na Krista. Souvislost Ježíšova narození se slunovratem hájil například svatý Augustin a ještě Isaac Newton, naopak pro puritány byla dokladem pohanské povahy Vánoc.\n\nVětší váhu však měla druhá cesta, která vycházela z předpokladu, že Ježíš, který zemřel o svátku Pesach, židovských Velikonoc, v den 14. nisanu, jemuž zhruba odpovídá 25. březen latinského kalendáře, byl v tomto dni také počat. Podle jedné židovské tradice je totiž znakem dokonalého života, že trval celistvý počet let, a svátek Zvěstování P. Marie (čili Ježíšova početí) se slavil v tentýž den. A pokud se k datu 25. března připočte 9 měsíců těhotenství, vychází datum 25. prosince. \n\nNejstarší jednoznačné určení data křesťanského svátku Vánoc na 25. prosinec pochází z \"Chronographu\" pozdně římského kronikáře Furia Dinysia Filocala z roku 354, který ustanovení tohoto data klade do roku 336, za papeže Liboria. Liborius je tedy stanovil autoritativně, aby ukončil diskuse a spory, nicméně vzal v úvahu jejich výsledek. Filocalův spis se ovšem zachoval jen v pozdějších opisech, takže nelze zcela vyloučit, že tento záznam je pozdější vsuvka.\n\nSlavení svátku bylo krátce přerušeno, když se Řehoř z Nazianzu v roce 381 vzdal úřadu konstantinopolského patriarchy, ale bylo obnoveno Janem Zlatoústým asi v roce 400.\nV raném středověku se oslava Narození Páně považovala za méně významný svátek než Epifanie (Zjevení Páně, 6. ledna), v západním křesťanství zaměřená na návštěvu mudrců. Významnost Vánoc však postupně rostla po korunovaci císaře Karla Velikého v den Narození Páně v roce 800. Podobu Vánoc výrazně ovlivnil František z Assisi, který roku 1223 v obci Greccio ve střední Itálii slavil vánoční mši před inscenací jesliček s živými lidmi a zvířaty. Tím založil tradici „betlémů“, která se rozšířila zejména ve střední Evropě. Během středověku se pak svátek stal tak významným, že kronikáři uváděli, kde různí magnáti slavili Vánoce. Různí umělci byli odsouzeni za oplzlé koledy, což naznačuje, že divoké tradice římských Saturnálií a germánské jule pokračovaly i v rámci slavení Vánoc. Opilost, promiskuita a hazardní hry patřily i v té době k veřejnému svátku. Ke zdobení se užíval - jako ve starověku - břečťan, cesmína a jiné stálezelené rostliny.\n\nPodle učeného benediktina Jana z Holešova (+ asi 1436) se v českých zemích (a patrně i v celé Evropě) k Vánocům ve středověku vázalo „tisíc lidových zvyků“, z nichž výslovně uvádí sedm: zvyk bdění (vigilie) a postu, pohoštění a almužny pro chudé, vzájemného obdarovávání, pečení pletenců z bílého těsta (vánočka), krájení ovoce, obcházení s koledou a stlaní slámy na podlahu. Všechny sice obhajuje jako dobré a prospěšné, na každém z nich má ale i ďábel svůj díl, protože všechny se mohou zvrhnout v opak.\n\nOd 17. století se slavení Vánoc pomalu přesouvalo do rodin, kde se připomínalo narození Ježíška a uctívalo rodinné štěstí a pospolitost. Na druhé straně se o Vánocích vítal i návrat Slunce, zejména na venkově, a lidové zvyky zahrnovaly i věštění a další vyloženě pověrečné štědrovečerní zvyky a obyčeje. To budilo pohoršení a vyvolalo i opakované zákazy.\n\nV roce 1644, za anglické občanské války, puritáni ovládající Parlament zakázali slavení Vánoc jako nebiblického a pohanského zvyku. Následovaly protesty proti rušení Vánoc, zákaz však vydržel až do roku 1660. Podobné zákazy byly uplatněny i ve Skotsku a některých anglických koloniích. Ve Skotsku byl zákaz slavení Vánoc zrušen roku 1686, ovšem oficiálním svátkem se Vánoce staly až roku 1958. V Nové Anglii byla oslava zakázána například v Bostonu v letech 1659 až 1681. V Pensylvánii Vánoce nadšeně slavili Moravští bratři, osadníci německé i moravské národnosti, ve městech, která založili, například Bethlehem, Nazareth a Lititz. Moravané v Bethlehemu měli první vánoční stromky v Americe, stejně jako první betlémy.\n\nV Českých zemích bylo prý v 18. století hospodyňkám povoleno péct vánočku, což předtím směli výhradně pekaři. Kromě darů pro šlechtice a úředníky bylo zvykem obdarovávat a hostit chudé a koledníky. Vystavování jeslí se v 18. století leckde považovalo za nedůstojné, také proto, že jesle odváděly pozornost mládeže od kázání. Proto nejprve Marie Terezie a poté i Josef II. vydali zákaz stavění jesliček v kostelích, lidé však stavěli jesličky doma, zejména ve východních Čechách a na moravském pomezí. Zákaz stavění jesliček v kostelích byl oficiálně zrušen až v roce 1825.\n\nV roce 1843 vydal Charles Dickens povídku Vánoční koleda (anglicky \"A Christmas Carol\") a její okamžitá popularita sehrála velkou roli v moderní proměně Vánoc ve svátky rodiny, dobré vůle a soucitu. Tím, jak překryl církevní charakter oslav svojí humanistickou a světskou představou svátků, ovlivnil Dickens mnoho aspektů Vánoc v západní kultuře. Například rodinný a soukromý charakter svátku, zájem o tradiční pokrmy a pití, tanec a hry i celkové pojetí Vánoc jako svátků štědrosti, velkorysosti ducha, přátelství a lásky.\n\nTradice zdobení vánočního stromku je také městská a pochází z německých zemí. Jedna z prvních zpráv o ozdobeném a osvětleném stromku v místnosti je v brémské kronice z roku 1570. První stromek v Česku postavil a ozdobil v roce 1812 režisér pražského Stavovského divadla Leibich, původem z Bavorska. Jako ozdoby stromečku se používalo ovoce, ořechy a perníčky, později skleněné, dřevěné, papírové nebo kovové ozdoby a v 19. století také svíčky. \n\nKřesťanské tradice Vánoc se nacisté snažili ve 20. století nahradit domněle „starogermánskými“ a pohanskými „slavnostmi slunovratu“ a „svatým svátkem Němců“, v německých školách bylo zakázáno slavit narození Ježíše Krista a nesměly se zpívat vánoční koledy s náboženskou tematikou. Také v sovětském Rusku bylo slavení Vánoc zakázáno a ve 30. letech zavedl Stalin postavu Dědy Mráze, odvozenou od amerického Santa Clause, který nosil dárky na Nový rok.\n\nCo nejvíce potlačit křesťanský obsah Vánoc ve veřejném životě se také snažila československá komunistická vláda. Veřejných oslav Vánoc jako narození Ježíše Krista se československý občan dočkal znovu na Vánoce 1989.\n\nOd roku 2015 zakázaly slavení Vánoc vlády několika muslimských zemí, protože podle nich ohrožují islám.\n\nVánoční doba trvá pro katolickou církev od prvních nešpor Narození Páně do neděle po Zjevení Páně. Podle římské liturgie se v den Narození Páně slaví trojí mše, v noci, za svítání a ve dne, doložená už za Řehoře Velikého. Mešní texty z vigilie Narození Páně jsou použity pro Štědrý večer 24. prosince.\nLiturgická barva v katolické liturgii je v Adventu včetně vigilie Narození Páně fialová, o Vánocích (od mše v noci) bílá, případně zlatá, a ve svátky mučedníků (sv. Štěpán, Mlaďátka) červená. V anglikánské i luterské liturgii se barva pouze doporučuje, pravidlo je ale téměř totožné. \nPro evangelické církve Vánoce začínají 24. prosince a liturgické texty se skládají ze starozákonních proroctví, z Matoušova a Lukášova evangelia. Episkopální církev, Evangelická církev metodistická a luteránské církve používají pro anglicky mluvící oblast společný lekcionář. Anglikánské církve, blízké římskokatolické církvi, slaví Vánoce podobně. Jen některé radikálně reformační církve přikládají Vánocům menší význam a Svědkové Jehovovi je neslaví vůbec.\n\nKoleda (z lat. \"calendae\", první dny měsíce a roku) znamená v současnosti lidovou vánoční píseň. V koledách se však zachovaly stopy prastarého obyčeje obdarovávání. V mnoha lidských společnostech nebylo zdrojem osobní prestiže pouhé bohatství, nýbrž teprve štědrost. K veřejným projevům štědrosti vznikly různé slavnosti, jako indiánský potlač, melanéská kula a podle francouzského etnologa Marcela Mausse patrně také koleda. Konala se v blízkosti zimního slunovratu, v době největší nouze, kdy se zámožnější hospodáři mohli blýsknout štědrým obdarováním hladových. Ti se o to sami přihlásili, když obcházeli dům od domu a zpěvem doprovázeli rituál žebrání. \n\nŘada koled vyjadřuje jisté sebevědomí koledníků, kteří sice mají hlad, ale poskytují bohatým příležitost, aby si před Kristem získali zásluhy pro věčnost. Od pozdního středověku nosili koledníci vyřezávané jesličky s figurkami pastýřů – dárců, k nimž se každý mohl při koledě připojit. Řada koled žádoucí dary výslovně připomíná a některé dokonce vyhrožují: „Jestliže nedáte / tedy uhlídáte / hrnce mísy rozbijeme / co v polici máte.“ \n\n„Kdo na Štědrý den nedá nikomu dar, do roka prý skončí v bídě“, popsal tento obyčej Jan z Holešova.\n\nI když formalizovaný kalendář naši dávní předkové patrně neznali, uprostřed zimy, kdy se den začínal pomalu prodlužovat, mohli slavit něco jako nadějný začátek nového roku. Mircea Eliade připomíná velmi rozšířenou představu, že 12 prvních (nebo posledních) dní roku dovoluje nahlédnout, jaké budou jeho měsíce, a zimní svátky tak provázelo rozvinuté věštění. Věštilo se z rozkrojených jablek, pomocí svíček na míse s vodou nebo roztaveným olovem a pro věštecký výklad běžných událostí platila řada pranostik a pověrečných zásad. Různé obyčeje, jak je líčí například Karel Jaromír Erben, měly sloužit jako sympatetická magie a příznivě ovlivňovat nastávající rok.\n\nJesličky nebo také betlém je nejčastěji plastické zobrazení Ježíšova narození podle evangelií, doplněné a rozvinuté legendárními motivy. Může to být skupina osob (Marie, Josef a dítě Ježíš), častěji i s přístřeškem, s oslem a volkem. Výpravnější jesličky zobrazují i pastýře, kteří malému Ježíškovi přinášejí dary, případně i město Betlém, které tvoří pozadí scény. Od svátku Zjevení Páně mohou být zobrazeni Tři králové i hvězda, která je do Betléma přivedla.\n\nVánoční hry i v kostelích se zmiňují ve Francii od 11. století, mši před živými jesličkami i se zvířaty sloužil František z Assisi roku 1223 a zvyk se rychle rozšířil po celé Evropě. Dřevěné vyřezávané betlémy se stavěly v kostelích a koledníci je nosili na koledu. Když byly v kostelích přechodně zakázány, lidé je stavěli doma a v některých krajích se rodinné betlémy pravidelně vystavují a také hodnotí. Od 19. století se betlémy s dřevěnými figurkami po domácku vyřezávaly v horských krajích a prodávaly na trzích a od roku 1860 se barevné papírové betlémy tiskly a vystřihovaly. V českých zemích byly oblíbené papírové jesličky Mikoláše Alše a později Josefa Lady.\n\nPrvní zmínky o vzájemném obdarování se objevují již ve starověkém Římě. Nedílnou součástí Vánoc se však dárky staly až v 19. století. Bylo zvykem obdarovávat členy rodiny, ale i služebnictvo. Domácí chasa například dostávala ošacení nebo malou finanční částku na přilepšení k celoroční mzdě. Dárky se dávaly také žebrákům nebo tulákům bez domova, kteří v době křesťanských svátků zaklepali na dveře bohatších domácností. Na počátku 20. století, v dobách hospodářské prosperity, se pod vánočním stromkem vedle potřebných věcí stále častěji objevovaly drobnosti a hračky jen pro radost. V chudých letech mezi dárky byly i části oblečení.\n\nDárky jsou jedním z hlavních atributů moderních Vánoc. Vánoce jsou proto jedním z nejziskovější období roku pro obchodníky a podniky po celém světě. Předávání darů byl běžný zvyk u římské oslavy Saturnálií, starobylého svátku, který se konal na konci prosince. Tím se mohly inspirovat vánoční zvyky. \nV křesťanské Evropě se dárky dávaly při několika různých příležitostech, s nimiž souvisí i představa „dárce“, který je nosí a rozdává. \n\n\n\n\nDo štědrovečerní večeře se dodržoval půst a nesmělo se jíst maso. Jako polední jídlo se na Štědrý den podával kuba (také staročeský, černý kuba). Je to tradiční české jídlo, jehož základem jsou kroupy a houby, často nakládané nebo sušené.\n\n24. prosince se schází celá rodina na slavnostní večeři se speciálním postním jídlem, která je důležitou součástí oslav Vánoc. Při večeři jsou všichni svátečně oblečeni a jídelna je vyzdobena. Na stole může být ubrus s vánočním motivem a zapálené svíce. S jídlem se čeká, až bude shromážděna celá rodina. V některých rodinách se připravuje o talíř víc pro nečekanou návštěvu. Před večeří se všichni společně nahlas pomodlí nebo zpívají. K večeři, která v minulosti musela být postní, se podává ryba, obvykle kapr. Kapr jako postní a zároveň i chutné jídlo se velmi rozšířil ve městech 16. století, což byl jeden z podnětů pro vznik rožmberského rybníkářství. V 19. století se i v českých zemích uchytil způsob kuchyňské přípravy kapra, původem z Rakouska.\n\nTradiční večeře se skládá z rybí polévky, bramborového salátu s kaprem, který se připravuje jako obalovaný a osmažený. Z některých částí (hlava, jikry, mlíčí, vnitřnosti, kosti se zbytky masa) se dělá oblíbená chutná rybí polévka.\n\nJiž v rámci příprav na Štědrý den se v Česku peče vánoční cukroví, vánočka a štóla. Většina vánočních cukroví se připravuje ze směsi mouky, cukru, vajec, másla, kakaa, čokolády a různých druhů ořechů a kandovaného ovoce. Mezi typické patří cukroví z lineckého těsta, které je možné navíc ochutit strouhaným kokosem nebo kakaem. Typickými vůněmi jsou vanilka a rum, typickým kořením skořice. Vánočka je druh sladkého pleteného pečiva z kynutého těsta. Štóla je druh pečeného vánočního moučníku, má tvar podlouhlého bochníku a pochází z Německa (\"der Stollen\"). Uvnitř je zapečeno například sušené ovoce a ořechy a svrchu je štóla posypaná moučkovým cukrem. Na Štědrý den se pekly z „bílé mouky“ čerstvé koláče „pecáky“, „lopaťáky“ hruškové, zelné nebo jiné, makovníky, makové bábovky (buchty) a jablečný závin.\n\nJednou z novodobých vánočních tradic je betlémské světlo, které rozvážejí skauti. Světlo se každoročně zapaluje v Betlémě a pak putuje napříč Evropou. Do Česka betlémské světlo přichází z Vídně, kde je rakouští skauti předávají o 3. neděli adventní (Gaudete) delegacím z celé Evropy; pro české země je přebírají brněnští skauti a rozvážejí v sobotu před 4. nedělí adventní, takže je pak k dispozici v kostelích, na náměstích, vánočních trzích, v knihovnách apod.\n\nNejstarší specificky vánoční hudba patrně vznikla ve 4. století v Římě. Latinské písně jako \"Veni Redemptor gentium\", jejímž autorem je Ambrož Milánský, vyjadřuje teologickou doktrínu vtělení a vymezuje se vůči tehdy rozšířenému ariánství. Píseň \"Corde natus ex Parentis\", kterou složil španělský básník Prudentius († kolem 410) se stále zpívá v některých církvích.\n\nDo 13. století vznikla ve Francii, v Německu a zejména v Itálii tradice zpěvu populárních vánočních písní v místním jazyce, snad i pod vlivem Františka z Assisi. Nejstarší české vánoční písně pocházejí snad ze 14. století, známá píseň „Narodil se Kristus Pán“ z 15. století. Vánoční koledy v angličtině se poprvé objevily v roce 1426.\n\nVánoční písně, koledy, sloužily původně koledníkům, kteří obcházeli po domech a dostávali za to dary, teprve později se koledy začaly zpívat v kostele. Tradičně jsou koledy často založeny na středověkých akordech, jež jim dávají charakteristický hudební zvuk. Původ některých koled jako \"Personent hodie\" lze sledovat až do středověku. Tato díla patří mezi nejstarší hudební skladby a jsou stále pravidelně zpívána. \"Adeste fideles\" se zpívá v úpravě z poloviny 18. století, ačkoliv slova mohou mít původ již ve 13. století. Naproti tomu známé \"Good King Wenceslas\" (česky \"Dobrý král Václav\") nebo \"Holly and Ivy\" vznikly v romantismu, v 18. a 19. století, i když na starší melodie.\n\nPo reformaci v severní Evropě zpívání koled zpočátku upadlo. Někteří reformátoři, jako Martin Luther, však zpěv koled podporovali. Koledy z velké části přežily ve venkovských komunitách, dokud nedošlo k oživení zájmu o lidové písně v 19. století. V 18. století anglický reformátor Charles Wesley pochopil význam hudby v náboženství. Kromě mnoha žalmů na melodie, které měly vliv na náboženská hnutí ve Spojených státech, napsal texty pro nejméně tři vánoční koledy.\n\nFelix Mendelssohn-Bartholdy napsal melodii na Wesleyho slova koledy \"Hark! the Herald Angels Sing\". V Rakousku v roce 1818 Mohr a Gruber složili píseň \"Stille Nacht\" (\"Tichá noc\") pro kostel v Oberndorfu. Práce Williama Sandyse \"Christmas Carols Ancient and Modern\" (Vánoční koledy staré a moderní) (1833) byla první tištěnou verzí mnoha dnes již klasických anglických koled a přispěla k oživení viktoriánského svátku.\n\nZcela světské vánoční písně se objevily již na konci 18. století. \"Deck The Halls\" pochází z roku 1784 a americká píseň \"Jingle Bells\", která se dočkala mnoha verzí, byla autorsky chráněna v roce 1857. Ve 20. století se velice rozšířily afroamerické písně i písně o Vánocích v žánru spirituálů. Skladatelé, zpěváci a hudební skupiny vytvořili velké množství písní vztahujících se k Vánocům, včetně jazzových a bluesových variant. Kromě toho přišlo oživení zájmu o starou hudbu a skupiny zpěváků lidové hudby, včetně interpretů středověké a klasické hudby.\n\nVánoční písně se svou hlubokou romantikou a náboženskými tématy přirozeně přitahují také ironii a zesměšňování. V závěrečných sekvencích filmu (1983) zpívá Graham Chapman píseň \"Vánoce v nebi\" se Třemi králi vyzbrojenými nákupními košíky ze supermarketů.\n\nNejvětším vánočním hitem je podle zisků z prodeje nosičů píseň \"White Christmas (Bílé Vánoce)\" od Binga Crosbyho. Písně se prodalo přes 50 miliónů kusů, ale spolu s dalšími coververzemi by to bylo hodně přes 100 miliónů.\n\nPísně určené jako koledy pro 21. století nazpívala na album vydané v roce 2008 Enya. Album bylo hodnoceno jako průměrné.\n\nNejstarší záznamy o české vánoční hudbě v takzvaných Mariánských chválách v rukopisu z knihovny Metropolitní kapituly pražské pocházejí z 11. až 12. století. Některé české vánoční koledy pocházejí snad už ze 13. století, ve 14. století patrně vznikla ranní adventní bohoslužba (roráty) s originálními náboženskými písněmi. Časem některé náboženské písně zlidověly do podob koledy. Koledníci a potulní žáci si koledami přivydělávali a šířili je. Z 15. století pochází píseň \"Stala se jest věc divná, Panna syna porodila, beze vší strasti tělesné\" (zápis této písně je již v Kodexu vyšehradském), ale i \"Narodil se Emanuel\" (rukopis Mikuláše Kozla) a \"Ježíš náš spasitel \".\n\nV 16. a 17. století dala Jednota bratrská vytisknout kancionály, kde mezi mnoha písněmi k adventu a Vánocům byla i píseň \"Narodil se Kristus Pán, veselme se\". V období renesance vzniká dílo Jana Campana Vodňanského \"Panna syna porodila.\" Vánoční písně českého hudebního baroka skládal Adam Václav Michna z Otradovic, jenž je mimo mnoha dalších i autorem písně \"Chtíc, aby spal\".\n\nDo období baroka spadá i vznik českých pastorel – skladeb pro sóla a sbor s doprovodem nástrojů. Mezi pastorely patří dílo Ondřeje Poddaného z Rožmitálu \"Sem, sem pastýři\" nebo Josefa Antona Sehlinga \"Přeju tobě dobrou noc\". V pozdním baroku se vyvíjí i žánr vánoční mše. Nejznámějším hudebním ztvárněním vánoční mše v ČR je \"Česká mše vánoční\" Jakuba Jana Ryby, uváděná i pod názvem \"Hej mistře, vstaň bystře\".\n\nVe 20. století napsal Josef Suk skladbu pro klavír \"O štědrém večeru\", Bohuslav Martinů klavírní cyklus \"Vánoce\" a Vítězslav Novák \"Písně zimních nocí\". Klasickou vánoční hudbu lze obvykle najít na hudebních koncertech pořádaných v kostelech.\n\nI ve 21. století se stále zpívají koledy, např. \"Tichá noc, Narodil se Kristus Pán, Nesem vám noviny, Veselé vánoční hody, Půjdem spolu do Betléma, Pásli ovce Valaši, Štědrý večer nastal, Dej Bůh štěstí\" atd.\n\nMezi lidmi jsou oblíbeny \"Vánoce, Vánoce přicházejí\" (J. Vomáčka a Z. Borovec) nebo \"Rolničky, rolničky\" (Jingle Bells, americká lidová).\nPodle hlasování v anketě v roce 2014 většina z více než 17 000 respondentů považovala za nejlepší vánoční hudbu britský popový hit \"Last Christmas\" z roku 1984 od George Michaela a skupiny Wham! (22 procent hlasů), další v pořadí byla píseň \"Happy Xmas\" od Johna Lennona. Němci a Rakušané preferují píseň \"Tichá noc (Stille Nacht)\", která je velmi oblíbená i v ČR. Mnoho Čechů si ale neuvědomuje, že nejde ani o českou, ani o lidovou píseň.\n\nMezi českou vánoční hudbu 21. století lze zařadit některá díla známých popových interpretů, jako je Helena Vondráčková, kteří jdou cestou nového přezpívání osvědčených světových hitů, jako v albu s názvem \"Kouzlo Vánoc.\" Vánočním hitem hudebního tělesa Sodoma Gomora\" byla píseň \"Zasraný Vánoce\", která podle autorů „odráží soudobou realitu“.\n\nVánoční hvězda, pocházející z Mexika, je s Vánocemi spojována od 19. století a mezi populární vánoční dekorativní rostliny patří cesmína, jmelí, červený amarylis, vánoční kaktus nebo Brambořík perský (\"Cyclamen persicum\"). Božena Němcová zmiňuje barborky, zvyk, že na svátek svaté Barbory (4. prosince) \"huřízne si dívčí višnovú nebo křešňovú větvičku\" a nechá ji v teple rozkvést.\n\nAdventní a vánoční vazba květin má i svůj symbolický význam, zejména pokud je použita v církevní liturgii. Slouží ale především k dekoraci obydlí, společenských prostor i veřejných prostranství během adventu a Vánoc. Vedle vánočního stromku, vždyzelených rostlin (cesmína, břečťan, jmelí) a květin k ní patří i svíčky, které ovšem znamenají i riziko požárů. \n\nTradiční barvy vánočních ozdob jsou červená, zelená a zlatá, trendy vánočních dekorací však podléhají módě. Evropská asociace floristů a výrobců dekorací (EFSA – European Floral and Lifestyle Product Suppliers Association) sice každoročně vydává své odhady a doporučení, konkurence ale vyžaduje i originalitu.\n\nKadidlo a jeho levnější náhražky (purpura, františek) jsou aromatické látky a směsi, které pražením nebo pomalým hořením (bez plamenů) vytvářejí vonný kouř a používají se o Vánocích k provonění kostelů i příbytků. \n\nBetlémská hvězda, zmiňovaná v Matoušově evangeliu, vyjadřuje nadlidský, kosmický význam Ježíšova narození. Jako kometu ji poprvé zobrazil italský malíř Giotto di Bondone (1267–1337) v roce 1304 na fresce \"Klanění\", patrně inspirován úkazem Halleyovy komety v září 1301. \n\nAdventní věnec z jehličnatých větví se čtyřmi svíčkami, které se postupně zapalují, slouží k symbolickému odpočítávání čtyř týdnů adventu. Vznikl v polovině 20. století patrně v Německu.\n\nPodobný účel má adventní kalendář z tuhého papíru s okénky, která slouží k odpočítávání dnů v Adventu a dětem ukazuje, jak daleko jsou ještě Vánoce.\nTaké andělské zvonky nebo vánoční pyramida je jednoduchá konstrukce, která nese kruhovou vrtuli se svislou osou. Staví se na kamna nebo na topné těleso, případně se pod ní zapálí svíčky. Proud teplého vzduchu vrtulku roztočí a kovové tyčinky, zavěšené po jejím obvodě, začnou zvonit na malé zvonky.\n\n\n\nVánoční pohlednice jsou pohlednice s obrázkem a přáním, které si před Vánocemi vzájemně posílají přátelé a příbuzní. Text přání (např. „Veselé Vánoce a šťastný nový rok“) se příliš neliší od prvního komerčního vánočního přání z roku 1843. Zvyk posílání pohlednic byl populární v ČR během 20. století a poslat desítky i více pohlednic byla téměř společenská povinnost. \n\nKoncem 20. století vznikl a s rostoucí cenou poštovních služeb se rychle rozšířil moderní trend zasílání elektronických vánočních zpráv. Jde často o odesílatelem zhotovený nebo upravený, obvykle tematický obrázek nebo fotografii. Jako nostalgická vzpomínka na minulost se ale i ve 21. století posílají papírové pohlednice, třeba s básní, modlitbou nebo biblickými verši. \n\nNěkteré státy vydávají k Vánocům pamětní známky. Zákazníci je mohou používat na vánoční přání, což je oblíbené u sběratelů pohlednic. Známky jsou platné po celý rok, přicházejí do prodeje počátkem října a začátkem prosince a jsou vytištěny ve značných množstvích.\n\nV roce 1898 byla vydána kanadská známka s mapou světa a nápisem „XMAS 1898“ (VÁNOCE 1898) v dolní části. V roce 1937 vydalo Rakousko dvě známky pro vánoční pozdravy s růží a znamením zvěrokruhu. V roce 1939 vydala Brazílie čtyři poštovní známky se zobrazením představujícím tři krále a betlémskou hvězdu, anděly a dítě, Jižní kříž a dítě, a matku a dítě.\n\nK Vánocům se vztahují některé pranostiky například: \"Zelené Vánoce, bílá Velkonoc.\"\n\nŠtědrý večer je odedávna považován za zvláštní dobu, kdy kouzla působí silněji a kdy je prý možné nahlédnout i do budoucnosti. Některé lidové zvyky, provozované v tento den, pocházejí snad ještě z předkřesťanské doby. Etnografové popsali množství magických rituálů, jimiž se lidé snažili vyhnout dopadu zlých pověr a naklonit si na svou stranu síly ovládající věci budoucí. Ve skutečnosti tato pověrečná jednání ukazují, spíše než co jiného, nejhlubší lidské touhy, které se příliš nemění. \n\nKolem roku 1400 popsal sedm nejběžnějších českých lidových tradic, spojených se Štědrým večerem, benediktinský mnich Jan z Holešova. Těmito zvyky byly: půst, pohoštění a almužna, vzájemné obdarování, příprava bílého pečiva v podobě klínu či pletence (patrně vánočka), krájení ovoce, chození na koledu a kladení slámy na podlahu. Jan z Holešova si byl vědom toho, že některé popisované zvyky mají pohanský původ, avšak jejich udržování podpořil citáty z bible. Učený benediktin naopak ostře kritizoval, že někteří lidé tyto zvyklosti provozují z pohnutek, které jim „našeptal ďábel“, tj. ze ziskuchtivosti, touhy poznat budoucnost a posílit moc kouzel: „Vskutku nikdy v celém roce se neprovozuje tolik a takových kouzel jako o tomto svátku. A proč je tomu tak? Protože je to veliký svátek, proto chce také ďábel mít z něho veliký podíl. Proto vkládá lidem do mysli přesvědčení, že pro velikost tohoto svátku mají i jejich kouzla větší moc.“\n\nPři zadělávání kynutého těsta měla hospodyně na zahradě rukama hladit ovocné stromy a volat: „\"Stromečku, obroď, obroď\"“, aby byly plodné.\n\nMezi křesťanské vánoční obyčeje patří bdění (vigilie) a půst, předkřesťanského původu je zřejmě věštění. Přinejmenším mezi večeří a půlnocí se hrály karty a kostky, aby hráči zjistili, jaké štěstí je čeká příští rok, jak jim půjde karta. Častým moderním zvykem je procházka před večeří. Někteří při tom pouštějí vánočního kapra do řeky ve městě, což považují za jeho záchranu, podle odborníků to však bývá rozsudek smrti.\n\nO Štědrém večeru má mít hospodář kapsy otevřené, aby do nich napadalo štěstí, aby přišel k bohatství. Prát prádlo na Štědrý den přináší smůlu. A prádlo se rozhodně nesmí věšet, protože by se během roku mohl někdo oběsit. Zvykem bylo rozkrajovat ovoce, z něhož se věštilo zdraví či nemoc a smrt. Na Štědrý den se nesmějí čistit chlévy a stáje, pak by dobytek kulhal. Nesmí se zametat, aby z domu nebyli vymeteni duchové mrtvých, kteří v tyto dny přicházejí navštívit živé.\n\nPo večeři se někde zapalovaly svíčky a pouštěly v lodičkách z ořechových skořápek do mísy s vodou. Rituálem bylo házení střevíce pro zjištění, zda se dívka další rok vyvdá, halekání z brázdy, třesení bezem nebo plotem a poslouchání ze které strany štěká pes. Často je zmiňován zvyk položit pod talíř minci či šupinu z ryby, tento zvyk měl udržet peníze v rodině nebo je přinést. Součástí večeře měly být luštěniny, nejčastěji lžíce vařené čočky, aby byla příští rok dobrá úroda a spousta peněz.\n\nVánoce se slaví v různých zemích různými způsoby, které odrážejí místní tradice a patrně zahrnují i předkřesťanské zvyky. V mnoha zemích jsou to státem uznané svátky s jedno- až třídenním pracovním volnem. Vánoce nejsou uznaným svátkem například v muslimských zemích a v Číně. Mezi země, kde se jako veřejné svátky neslaví, patří Afghánistán, Alžírsko, Ázerbájdžán, Bahrajn, Bhútán, Čína (s výjimkou Hongkongu a Macaa), Írán, Izrael, Japonsko, Jemen, Kambodža, Katar, Komory, Kuvajt, Laos, Libye, Maledivy, Maroko, Mauritánie, Mongolsko, Omán, Pákistán, Saharská arabská demokratická republika, Saúdská Arábie, Severní Korea, Somálsko, Spojené arabské emiráty, Tádžikistán, Thajsko, Tunisko, Turecko, Turkmenistán, Uzbekistán a Vietnam. \n\nVánoce, spolu s Velikonocemi, jsou období nejvyšší návštěvností kostelů a v mnoha zemích se na Štědrý den dávají dárky, zejména dětem. Přibližně ve stejnou dobu se slaví židovská Chanuka a afroamerická Kwanzaa. \n\nVánoce jsou považovány za nejvýznamnější svátek v roce i pro nekřesťany, kteří jej spojují se zakončením roku a s trávením času v rodinném kruhu. Světské pojetí Vánoc často spojuje do jednoho samotné Vánoce (začínající Štědrým večerem) a jim předcházející advent; někdy v něm dokonce Vánoce krátce po Štědrém večeru končí, ačkoliv jejich církevní prožívání trvá až do prvních dní ledna.\n\nJiž před Vánocemi bývají v Česku obce a města slavnostně vyzdobena, stejně jako domy a někdy i okna a dveře domů. Svíce na adventním věnci se zapalují postupně jako v jiných zemích. Soboty a neděle tráví lidé svátečně, pokud je ovšem nemusí trávit prací. Často vycházkami do přírody nebo do města, kde navštěvují trhy, muzea, kostely, galerie a jiná hezká místa. Celé období před Vánocemi má sváteční nádech, obyvatelé uklidí a vyčistí celý dům, nakupují dárky a pečou cukroví. V předvánočním období jsou v ČR časté koncerty a děti na náměstích mají pod vedením učitelů vystoupení se zpěvem a hrami, ve školách a školkách ukázky prací s vánoční tematikou. Bývají připravovány betlémy, jesličky často se živými herci. Po Vánocích chodí děti, někdy s doprovodem dům od domu vybírat peníze na Tříkrálovou sbírku, kterou pořádá katolická charita.\n\nVánoce se slaví 24. (Štědrý den), 25. (Boží hod) a 26. prosince (svatý Štěpán) a předchází jim v křesťanském pojetí čtyřtýdenní advent. Všechny tři dny jsou oficiálním státním svátkem. S vánočním slavením je spojeno množství místních či národních zvyklostí. Na statku se nejdříve musel obstarat dobytek, teprve když bylo poklizeno a odzvonilo klekání, sešla se rodina u stolu. Samozřejmostí bývala i návštěva hřbitova. V českých zemích bylo ve 20. a 21. století běžné strojení vánočního stromku a dávání dárků dětem i dospělým. Důležitým zvykem je rodinná nebo společná podoba oslavy Vánoc, lidé tráví svátky společně a v dobré pohodě.\n\nV českých zemích poprvé vánoční stromek připravil pro své přátele v roce 1812 ředitel Stavovského divadla J. K. Liebich na svém libeňském zámečku. Nový zvyk se poté začal prosazovat v bohatých pražských měšťanských rodinách a teprve později i do venkovských stavení. Rovněž bývá zvykem na Vánoce stavět jesličky neboli betlém: v Čechách se tento zvyk objevuje roku 1560 v kostele sv. Klimenta v Praze. Charakter Vánoc do značné míry ovlivňují také koledy, česká tradice koled je pak zvláště bohatá. Koledování se nezúčastňovaly děti z bohatších rodin, protože jejich rodiče jim nedovolovaly „žebrotu“. Na Tři krále děti předváděly divadelní hry na vánoční motivy, odměnou byly nejčastěji peníze.\n\nV Anglii a v Severní Americe jsou Vánoce slaveny v duchu náboženské tradice, spojené s obdarováváním bližních dárky, jež jsou rozbalovány 25. prosince ráno. V domácnostech nesmí chybět vánoční stromek, v USA je též oblíbené venkovní zdobení domů vánoční výzdobou, především osvětlením.\n\nTradičním štědrovečerním pokrmem je nadívaný krocan, případně jiná drůbež. Podává se s pečenými bramborami, zeleninou a brusinkovou omáčkou. Tradičním dezertem je vánoční pudink. Ten se vyrábí dlouho před Vánocemi a je díky vysokému obsahu alkoholu velmi trvanlivý. Je nejčastěji vyroben z oříšků, hrozinek, rumu, vajec, strouhanky, cukru, citronů a švestek. Podává se s koňakem nebo punčem. Jelikož v USA je nadívaný krocan tradičním pokrmem též na Den díkůvzdání, bývá zde v některých oblastech u štědrovečerní večeře nahrazován jiným jídlem. Například ve Virginii se podávají ústřice, šunkové placky a nadýchané oplatky. V některých oblastech na středozápadě s původně skandinávským osídlením se podává tzv. lutefisk (speciálně upravená ryba) s tuřínem. V některých venkovských oblastech může být též podáváno maso ze soba, vačice či křepela.\n\nDárky v anglosaských zemích roznáší starší mužská postava jménem Santa Claus (ve Velké Británii, Austrálii a jinde též nazývaný \"Father Christmas\", tj. Otec Vánoc), který vozí dárky na saních, v některých podáních tažených soby.\n\nV Belgii, podobně jako v sousedním Nizozemsku, děti prožívají více svátek Sv. Mikuláše než Vánoce. Tehdy totiž ty hodnější dostávají dárky od Sinterklaase (ve Vlámsku) nebo Saint Nicholase (ve Valonsku). Těm zlobivějším pak hrozí, že si je odnese Černý Petr, prý do Španělska. Vánoční svátky jsou tradičně zasvěceny spíše setkávání rodin a přátel namísto rozdávání dárků. V posledních letech však i Belgie podléhá komerčním vlivům a Santa Claus obvykle pod vánoční stromek či do punčoch zavěšených u krbu něco nadělí. K tradičním vánočním jídlům patří v Belgii ryby, mořské plody a plněný krocan. Nejtypičtější pochoutkou vyhrazenou jen pro vánoční tabuli je sladké „vánoční poleno“, ve vlámštině „kerststronk“ a ve francouzštině „la bûche de Noël“. Jedná se o měkkou, pěnovitou roládu naplněnou krémem a zvenčí ozdobenou čokoládou tak, že opravdu připomíná poleno.\n\nLidé v Dánsku si o Vánocích zdobí dům postavičkami skřítků, kterým se říká \"nisser\". Můžou být různě velcí, mají špičatou čepičku a jsou oblečeni do dánských národních barev (červené a bílé). Jsou to právě tito skřítci, kteří večer 24. prosince nadělují dárky. Drobné dárečky a sladkosti se zavěšují na větve vánočního stromečku. Na Štědrý den lidé často chodí zapálit svíčku na hřbitov. V některých oblastech panuje také zvyk vítání „vánočního posla“, který zaklepe na dveře a každému dá vtipný dáreček charakterizující obdarovanou osobu – poukazují na ctnost nebo vadu, např. tlouštíci dostávají špejli od jitrnice. Večer se rodina sejde u stolu, na kterém nesmí chybět husa, kachna, popřípadě vepřová pečeně s červeným zelím jako hlavní chod a dále pak opepřená treska s ředkvičkou, pivní chléb, teplá šunka, hnědé koláčky nebo horká rýže zalitá studeným mlékem. Speciálním dezertem je rýžový nákyp se zapečenou mandlí, jejíž nálezce dostane zvláštní dárek. Po večeři rodina přesune ke stromečku, kolem kterého tančí dokola, držíc se za ruce a zpívajíc koledy.\n\nPrvním vánočním svátkem je ve Švédsku 13. prosince Den sv. Lucie. Tento svátek se podobá českému Mikuláši. Mladí lidé se v převlečení za anděly a na hlavě ozdobení korunou s hořícími svíčkami vydávají nadělovat dětem cukroví. Typickou vánoční ozdobou je slaměná postavička kozla, ať už je v nadživotní velikosti nebo k zavěšení na stromeček, která se později na Tři krále hází do ohně. Hlavním chodem sváteční večeře je sušená treska s bílou omáčkou, dalším tradičním pokrmem je \"vörtbröt\" – kořeněný chléb s hřebíčky a zázvorem. Jako vánoční specialita se podávají i vařené fazole se slaninou a cibulí nebo malé klobásky, kterým se říká \"julkorv\". Po večeři přichází nadělovat dárky přihrblý dědeček \"Jultomten\" (Vánoční muž) za pomoci skřítků \"Julnissarů\". Je zvykem na dárky místo jména obdarovaného napsat krátký verš charakterizující danou osobu, která se má podle toho o svůj dárek sama přihlásit.\n\nV Polsku začínají Vánoce večer 24. prosince v okamžiku, kdy se na nebi objeví první hvězda. Poláci slaví svátek sv. Mikuláše 6. prosince, ale tento den Mikuláš přináší dárky jen dětem. Teprve o Štědrém večeru Mikuláš, ale častěji \"Dzieciątko\" (dítě Ježíš), \"Aniołek\" (Anděl) anebo \"Gwiazdor\" (ve Velkopolsku) nechává pod stromečkem dárky pro všechny. Odedávna zvykem jsou také jesličky v kostele, v jejichž pozadí se často místo betlémské krajiny zobrazují polská města a historické stavby. Během svátku se tradičně navštěvují tyto betlémy s celou rodinou.\nSváteční stůl nebo i podlaha se zdobí trochou slámy, která má připomínat, že se Ježíšek narodil ve chlévě. Na začátku štědrovečerní večeře se rodina a hosté dělí o oplatku. Je to symbol smíření a příležitost přát si všechno nejlepší. Zvykem je prostírat u štědrovečerní večeře jeden talíř s příborem navíc pro případného hosta. Jedná se o aluzi na židovskou tradici vyhrazení místa u pesachového stolu proroku Eliášovi. Samotná večeře se skládá z dvanácti chodů symbolizujících dvanáct měsíců v roce. Hlavním jídlem je smažený kapr nebo jiná ryba. Před tím se obvykle podává červený boršč s tzv. uszkami (taštičky s houbami, které připomínají tvarem uši), pak pierogi, tj. taštičky se zelím a houbami, a jiná postní jídla. V různých částech Polska se jedí různé vánoční pochoutky: např. pro Slezsko je typická moczka, namočený perník s rozinkami, ořechy, mandlí a sušeným ovocem, a také makůvky – rohlíky máčené ve sladkém mléce a obalované v máku. Typická je také kutia, která je části východní tradici a její základem je pšenice, med, rozinky, mandle apod. Na Vánoce se také peče perník. O půlnoci z 24. na 25. prosince se slaví v katolické církvi půlnoční mše – pasterka, která připomíná pastýře, kteří jako první navštívili Ježíše. Zpívají se také koledy.\n\nV Itálii bývají hlavním symbolem Vánoc jesličky. Zpravidla ale nechybí ani ozdobený vánoční stromeček (nejčastěji jedle). Konkrétní zvyky a tradice se liší dle rodin a zejména podle jednotlivých měst a regionů. Zejména křesťanské rodiny mají jesličky doma, a na ty v životní velikosti se chodí dívat do kostelů nebo na náměstí. Rodinné betlémy se obvykle dědí z generace na generaci. Vánočním dnem je 25. prosinec. Hlavní slavnostní pokrmy o několika chodech se podávají při večeři 24. 12. nebo při obědě 25. 12., kdy se scházejí celé rodiny. Dárky se rozbalují po večeři 24. 12. (čeká se do půlnoci, kdy začne 25. prosinec) nebo druhý den ráno a leží vedle jesliček nebo pod stromečkem. Dárky jsou spojené s osobou italské obdoby Santa Clause – Babbo Natale. Po snídani jde zpravidla celá rodina do kostela. Na italské vánoční hostině nesmí chybět \"panettone\", typická vánoční bábovka s hrozinkami a kandovaným ovocem, nebo v případě severní Itálie jednodušší \"pandoro\". Hlavní jídla se opět liší v závislosti na tradicích daného regionu a rodin. Může být jehněčí s rozmarýnovými bramborami a artyčoky či večeře o několika chodech na bázi mořských ryb.\n\nV Itálii se slaví ještě 6. ledna svátek Epifanie. Čarodějnice La Befana sestoupí komínem do domů, kde zanechá dětem dárky. Její velká loutka se pak na znamení konce svátků zapálí.\n\nVe východní Evropě a v některých asijských zemích, včetně Ruska, jsou slaveny především pravoslavné Vánoce. Vánoce se v pravoslaví začínají slavit až 6. a 7. ledna z důvodu posunu ve východních církvích stále používaného juliánského kalendáře o 13 dnů oproti západnímu gregoriánskému kalendáři (25. prosinec juliánského kalendáře tak spadá až na 7. leden gregoriánského).\n\nV historii byly pravoslavné Vánoce spojeny s velkým množstvím tradic, které však upadly z velké části do zapomnění po oficiálním zákazu Vánoc v Sovětském svazu v roce 1918. V současné Ruské federaci jsou tak oslavy spojeny spíše s Novým rokem a jolkou. Ústřední nepravoslavnou (pohádkovou) postavou, která má v pravoslavných Vánocích podobnou funkcí jako v Českých zemích vánoční postava Ježíšek, je novoroční Děda Mráz. Děda Mráz roznáší dárky na Nový rok. V ruských rodinách Děda Mráz „roznáší“ dárky tak, že po oslavě Silvestra 1. ledna se začínají rozbalovat společně novoroční dárky. Děti se shromáždí kolem vánočního stromku, tančí a zpívají.\n\nNa Ukrajině většina věřících používá juliánský kalendář, proto vánoční svátky začínají až 6. ledna. To je Svatý večer (Svjatyj večir) se Svatou večeří, což je obdoba české štědrovečerní večeře. Tradičně se podává dvanáct jídel, která symbolizují dvanáct apoštolů. Hlavním jídlem je kuťa, což je bezmasý pokrm z pšenice, medu, máku a dalších ingrediencí. I další jídla jsou postní, tedy bezmasá, například lívance, houbový boršč či pirohy. Večeře často trvá několik hodin. Po večeři se koleduje.\n\n7. ledna se slaví narození Krista (Ridzvo Christovo), 8. ledna svátek Panny Marie, 9. ledna pak svátek sv.  Štěpána (Svjatyj Stepan). 13. ledna pak přichází Štědrý večer (Ščedryj večir) s druhou, méně bohatou Svatou večeří. 14. ledna je svátek sv. Vasyľa (Svjatyj Vasyľ), což je zároveň juliánský Nový rok. Tento den se obětuje prase a pořádá se zabijačka. Vánoční svátky na Ukrajině končí 19. ledna svátkem svatého Jana Křtitele (Svjatyj Ivan Chrestyteľ), kdy se světí voda.\n\nVánoční stromek se obvykle zdobí již na gregoriánský Nový rok (dříve se zdobíval až odpoledne 6. ledna), kdy se také rozdávají dárky. „Novoroční“ rozdávání dárků je ovšem pozůstatek sovětských dob, nikoli ukrajinská tradice.\n\nV Řecku se v dřívějších dobách, především v přímořských oblastech, zdobily lodě. Vánoční stromeček tam začal pronikat teprve před několika desetiletími. Mezi vánoční tradice patří například žehnání domů svěcenou vodou proti zlým skřítkům nebo dětské průvody. Děti chodí 24. prosince koledovat s triangly a bubínky ke známým a sousedům. 25. prosince se zpravidla koná jedna z nejbohatších řeckých hostin v roce. Podává se krůta s kaštanovou nádivkou, mleté maso a piniové oříšky, někdy se peče sele, jehně nebo ryby. Dárky nosí Mikuláš až na přelomu roku. Podle pověsti zachraňoval potápějící se lodě, a tak mu z vousů crčí slaná voda.\n\nPočet obyvatel na Blízkém východě, kteří slaví Vánoce, klesá. Starobylé komunity křesťanů se stěhují jinam, na Blízkém východě se stávají cílem vraždění, útoků a znásilňování.\n\nPři zobrazení Vánoc ve výtvarném umění převládá malby. Sochařské zpracování je, s výjimkou reliéfů a lidových betlémů, vzácné. Umělcem v Česku známým malbami vánočních motivů byl ještě ve 20. století Josef Lada. Jeho typická a oblíbená díla však na počátku 21. století upadla u mladé generace v zapomenutí kvůli nákladům na copyright. Mezi poměrně známé patří disneyovské vánoční postavy. Rozšířeným druhem výtvarného umění s vánočními motivy bylo lidové řezbářství, které se s ohledem na období Vánoc zaměřovalo na loutky a betlémy.\n\nZákladním vánočním tématem ve výtvarném umění je Narození Krista. To bylo zobrazováno již v raněkřesťanském umění, avšak zpravidla pouze jako součást christologických cyklů. Místo narození není v biblickém textu nikterak popsáno a jedinou indicií je to, že narozený Ježíš byl položen do jeslí. Kristovo narození je proto zpravidla situováno do chléva, respektive do dřevěného přístřešku postaveného pro zvířata, který často (zvláště v pozdní gotice a rané renesanci) bývá vestavěný do trosek rozměrné antické stavby. V oblastech působení Ortodoxní církve se Kristovo narození odehrává zpravidla v jeskyni. Kromě zvířat a svaté rodiny bývají od 14. století obvyklou součástí scény narození Krista klanění pastýřů. Často jsou součástí scény také andělé, kteří buďto v pozadí výjevu zvěstují narození Spasitele, nebo jsou jako pozorovatelé přítomni samotnému betlémskému výjevu.\n\nNámětově patří k Vánocům také Klanění tří králů. Motiv hvězdy se objevuje již ve 4. století. Především ve východní církvi se objevují rozsáhlé umělecké cykly zobrazující celý legendický příběh tří králů.\n\nŘada zobrazovaných detailů klanění králů je opět apokryfních. Bible nejenže nezmiňuje jména „králů“ (dle biblického textu má jít o mágy), ale dokonce nezná ani jejich počet, který odpovídá počtu darů a zároveň může symbolizovat tři tehdy známé světadíly (Evropa, Asie, Afrika).\n\nV českém i evropském gotickém umění byly Vánoční události zpravidla zobrazovány jako součást christologických cyklů. Příkladem je například Vyšebrodský cyklus od Mistra vyšebrodského oltáře. Narození Krista v tomto cyklu obsahuje množství vedlejších ikonografických motivů, což je pro gotické umění obvyklé. Marie zde mj. líbá malého Ježíše jako poukaz na paradoxní situaci, že ji katolická teologie chápe nejen jako Kristovu matku, ale i jako symbol církve, tj. nevěstu Kristovu. V popředí výjevu je zobrazen donátor a také nezvyklý apokryfní motiv lázně.\n\nOd druhé poloviny 14. století se často pod vlivem sílícího dobového důrazu na Krista objevuje motiv Adorace Krista, kdy se Marie malému Ježíši klaní. Příkladem je Adorace z Hluboké od Mistra třeboňského oltáře.\n\nNa obraze Klanění tří králů od Giotta di Bondone z let 1304-1306 se poprvé objevuje od té doby obvyklé zobrazení betlémské hvězdy jako komety.\n\nV pozdní gotice a rané renesanci jsou často spojovány motivy klanění pastýřů a příjezdu tří králů. Výjevy mívají mnohafigurový komparz, bohatě a podrobně zobrazenou krajinu. Příkladem je nedokončené od Leonarda da Vinci. Na obrazech z této doby se také často objevují klečící donátoři. Na klanění tří králů mívají dokonce někdy podobu některého z králů.\n\nVrcholně renesanční a především barokní zobrazení směřují opět k intimitě a to i na obrazech s mnoha postavami, jako na Klanění tří králů ze Smiřic od Petra Brandla.\n\nV pobarokním sekularizujícím se prostředí se zobrazení Vánočních událostí přesouvá do sentimentální polohy lidového umění, například vyřezávaných betlémů, obsahujících často i stovky figurek, zobrazení řady periferních a zcela anachronických motivů, dějů. Výjimkou přitom nejsou pohyblivé betlémy především z konce 19. století.\n\nVe „vysokém“ umění se objevují spíše výjimečně. V 19. století například v díle nazarénů, ve 20. století pak v grafikách některých katolicky orientovaných tvůrců, v Čechách například Bohuslava Reynka.\n\nV anglické literatuře uvedl Vánoce do povědomí Charles Dickens ve svém díle \"A Christmas Carol\" (č. Vánoční koleda) z roku 1843. Příběh o lakomém, studeném, necitelném a mrzoutském Ebenezeru Scroogeovi a jeho nápravě poté, co ho navštíví tři duchové o Štědrém večeru redefinoval ducha a význam Vánoc a vyvolal znovuzrození svátečního veselí poté, co puritánské autority v 17. století v Anglii a Spojených státech amerických potlačily předkřesťanské rituály spojené se svátky.\n\nO Vánocích se odehrává počátek jedné z velmi zdařilých pohádek Hanse Christiana Andersena, Sněhová královna. Tato kniha je o Vánocích velmi oblíbená jak ke čtení, tak i v rozhlasovém zpracování. \nV německé literatuře najdeme například novelu \"Bergkristall\" (č. Horský křišťál, 1845) od šumavského rodáka Adalberta Stiftera. Jedná se o příběh dvou dětí, sourozenců, kteří se ve vánici na Štědrý den ztratí.\n\nKarel May se věnoval tématu v knize \"Weihnacht\" (čes. Vánoce, 1897). Jde dobrodružný román, který zobrazuje Old Shatterhanda jako hluboce věřícího muže, jenž neustále zdůrazňuje význam víry v životě člověka. Nad Vánocemi a způsobem jejich davové oslavy nebo naopak důvody neslavení v 21. století se humorně zamýšlí John Grisham ve svém románu \"Skipping Christmas\" (č. Vánoce nebudou!, 2001).\n\nTéma Vánoc se objevuje především v literatuře z doby národního obrození. Autoři tak šířili české povědomí, kulturu a tradice. Popis Vánoc či vánoční tematiku nalezneme v poezii i próze. Součástí sbírky \"Kytice\" (1853) od Karla Jaromíra Erbena je i balada \"Štědrý den\". Dvě dívky se na Štědrý den vydají k jezeru, aby zde podle staré pověry ve vodách jezera spatřily budoucnost. Jedna uvidí svatbu, druhá smrt. Obé se do roka vyplní. Jan Neruda je autorem básní \"Romance štědrovečerní\" (\"Balady a romance\", 1883) a \"Ukolébavka vánoční\" (\"Zpěvy páteční\", 1896). Známou báseň \"Vánoce\" (\"Co život dal\", 1883) napsal Jaroslav Vrchlický během jednoho ze svých pobytů v Čisté u Rakovníka. Vánoce a vánoční zvyky na českém venkově líčí i Božena Němcová ve své \"Babičce\" (1855). Vánoce kupeckého učně v rodině městského obchodníka popisuje Ignát Herrmann ve své povídce \"Tobiáškův Štědrý den\". Bratři Mrštíkové věnovali Vánocům kapitolu ve svém díle \"Rok na vsi\" (1903–1904). Popisují zde Vánoce na Slovácku na přelomu 19. a 20. století.\n\nS ohledem na tradice spojené se slavením jsou vydávány knihy s tematikou koled (např kniha \"Vánoční koledy\" s nahrávkami a notovým zápisem), vaření vánočních pokrmů (např kniha Nejchutnější vánoční cukroví) nebo zdobení interiérů (Vánoční inspirace, autor Markéta Lukášová). Mezi zdařilé jsou prodejci v 21. století zařazována díla jako „Velká kniha o Vánocích“ Lucie Kochové nebo „Česká vánoční kniha“ Michaely Zindelové. \n\nVánoční a předvánoční období je v USA i ve světě jedním z období, kdy se v kinech konají premiéry vysokorozpočtových filmů. Tvůrci si od období svátků slibují větší zisky a vzhledem k blízkosti konce roku i větší naději v boji o nominace na filmovou cenu Oscar.\n\nExistuje mnoho filmů s vánoční tematikou. Příběh \"A Christmas Carol\" od Charlese Dickense se dočkal hned několika filmových adaptací. V polovině 20. století si velkou popularitu získal film \"Zázrak v New Yorku\" (1947). V 90. letech byla populární série filmů \"Sám doma\" (\"Sám doma\" (1990), \"\" (1992) a další tři méně známé filmy).\n\nV televizi se na Vánoce tradičně vysílají pohádky, komedie či show s vánoční tematikou.\n\nV Česku patří k nejoblíbenějším vánočním pořadům výpravné filmové pohádky, z klasických například \"Pyšná princezna\" (1952), \"Princezna se zlatou hvězdou\" (1959), \"Tři oříšky pro Popelku\" (1973) či ruský \"Mrazík\" (1964), z modernějších pak třeba \"Nesmrtelná teta\" (1993), \"Princezna ze mlejna\" (1994), \"Princezna ze mlejna 2\" (2000) či \"Anděl Páně (2005)\". Celosvětově mezi zdařilé počiny v tomto směru patří televizní zpracování novely Charlese Dickense \"A Christmas Carol\" s názvem \"Duch Vánoc\" (1984), veršovaný \"Grinch\" (2000) s Jimem Carreym, animovaný \"Polární expres\" (2004) nebo \"Otec prasátek\" (2006). Mezi dětmi je v druhé dekádě 21. století velmi oblíbený animovaný film \"Ledové království\" (2013).\n\n17. prosince 1989 vznikl první díl řádných dvacetiminutových epizod seriálu \"Simpsonovi\", který nese název \"Vánoce u Simpsonových\". Vánoce jsou oblíbeným tématem sitcomů. Například v roce 1989 vznikl vánoční speciál sitcomu \"Ženatý se závazky\" – \"It's A Bundyful Life\" (dvoudílná epizoda).\n\nVánoce jsou nakloněny ztřeštěným taškařicím s mnoha veselými nedorozuměními. Některé komedie s vánoční tematikou jsou oprávněně řazeny mezi horory. Mezi propagované vánoční komedie patří tematická řada \"Sám doma\" (pět filmů, 1990–2012), ale i \"Strašidelné Vánoce\" (1988), \"Vánoční prázdniny\" (1989), \"Rolničky, kam se podíváš\" (1996), \"Tehdy o Vánocích\" (2000), \"Santa je úchyl! (2003)\", \"Ukradené Vánoce\" (2003), \"Láska nebeská\" (2003), \"Vánoce naruby\" (2004), \"Každý den jsou Vánoce\" (2006), \"Vezmeš si mě?\" (2008), \"Čtvery Vánoce\" (2008), \"Velká vánoční jízda\" (2011).\n\nDo žánru fantasy spadá filmové zpracování románu Terryho Pratchetta \"Otec prasátek\" (2006).\n\nU animovaných filmů pro děti jsou v posledních letech oblíbené vánoční speciály známých sérií jako \"Shrekovy Vánoce\" (2007), \"\" (2011) či \"Šmoulokoleda\" (2011).\n\nHorory na vánoční téma jsou výrazné mísením očekáváním sladkostí a klidu s příběhem plným brutálního násilím a lekačkami. Krev na sněhu esteticky vyniká výrazným kontrastem. Kritici však tvrdí, že kombinování hororu a Vánoc jednoduše komerčně většinou nefunguje. Mnohé vánoční horory se pokouší kombinovat ve vánočním aranžmá komedii a strašidelný příběh.\n\nDo téta kategorie patří filmy jako \"Černé Vánoce\" (1974 a remake z roku 2006), \"Vánoční zlo\" (1980), \"Gremlins\" (1984), \"Krvavé Vánoce\" (1984), \"Silent Night, Deadly Night\" (1984), \"Vánoční teror\" (1989), \"Santa Claws\" (1996), \"Jack Frost\" (1998), \"Ďábelský Santa\" (2005), \"P2\" (2007), \"Vzácný export\" (2010), \"Mrtvoly přicházejí\" (2011) a další.\n\nRomantika Vánoc podtrhuje happyendy a pomáhá vytvořit tu správnou atmosféru pro zamilované, jako ve filmech \"Láska nebeská\" (2003), \"Max, Katrin a Vánoce se psem\" (2004) nebo \"Bláznivé Vánoce\" (2005).\n\nVánoce jsou každoročním vrcholem prodejního období pro většinu maloobchodníků v mnoha zemích po celém světě. Prodej se dramaticky zvýší, protože lidé nakupují dárky, dekorace a zásoby k oslavám. Například v USA „vánoční nákupní sezóna“ začíná již v říjnu.\n\nV České republice vzrostl podle dostupných údajů objem objednávek internetových obchodů (proti běžným měsícům roku) v říjnu 2011 při vánočním prodeji o desítky procent, v listopadu 2011 asi o 300 % a v prosinci o 600 %. Naproti tomu v roce 2014 byl v listopadu tento nárůst skokově 43 % a září a říjen byly podprůměrné. V roce 2011 Češi utratili za vánoční dárky 15 miliard korun. Průzkum společnosti Era odhadoval, že česká domácnost utratí za dárky v roce 2012 v průměru kolem pěti tisíc korun a průměrná cena dárku dosahuje téměř devět set korun.\n\nVánoce byly během času předmětem diskusí a útoků z různých zdrojů. Zákaz slavení Vánoc puritány v 17. století v Anglii, Skotsku a anglických koloniích byl veden snahou odstranit zbývající pohanské prvky Vánoc. Zákaz vánočních dekorací radními města Oxford na počátku 21. století a rozhodnutí přejmenovat Vánoce na 'Winter Light Festival' (Svátek zimních světel) bylo vedeno snahou o politickou korektnost a přesné dodržování zákonů.\n\nŠkoly v Evropě i USA byly terčem protestů, když byly zveřejněny informace (ať už jen podezření či skutečnost), že zakazují zpívat a hrát oblíbené koledy, kvůli jejich náboženskému podtextu.\n\nIniciativa vegetariánů a veganů „Vánoce bez násilí“ pořádá v Česku každoročně akce směřované proti chovu kaprů (jakož i jiných zvířat) pro vánoční večeři. Projekt „Zachraňte Ježíška“ vznikl jako reakce na využívání „nečeských“ vánočních symbolů v kampaních, které jsou cílené především na děti.\n\nBěhem první světové války se vojáci bojujících stran setkávali a společně slavili Vánoce, či dokonce někde sehráli vánoční fotbalové utkání. Vojáci si vyměňovali dary, někdy i adresy, a pili. Často příměří začalo žádostí o možnost pohřbít mrtvé kamarády. Tento příběh je někdy upravován jako dramatické vyprávění v krátkých literárních dílech.\n\nBetlémská hvězda, popisovaná v Matoušově evangeliu, je někdy považována za kometu. Avšak mohlo by jít i o novou hvězdu (novu či supernovu). Konjunkcím planet již dříve byl přikládán velký význam i mezi laiky a je jistá možnost, že krátkodobá konjunkce planet mohla být také jevem, který upoutal pozornost vědců té doby. Možnost, že by šlo o velmi vzácnou konjunkci planet, jenž byla později mylně interpretována, patří k oblíbeným, ačkoliv ostatní možnosti, o jaký úkaz na nebi vlastně šlo, rovněž nelze vyloučit.\n\nKometa zobrazovaná na lidových betlémech byla vytvářena až podle Halleyovy komety, po roce 1301. Odborníci však nemohou vyloučit, že mohla v době Kristova narození být na noční obloze viditelná jiná kometa. Tuto teorii zastává například A. A. Borett (1983). Možnost, že by v té době byla viditelná nová hvězda, v moderní astronomické terminologii buď nova nebo supernova, je považována za pravděpodobnější. Zastáncem této možnosti je například A. J. Morehouse (1978).\n\nŘada astronomů podporuje názor Johanna Keplera, že šlo spíše o konjunkci planet. Význam tomuto úkazu připisuje astrologie, která byla v dřívější době s astronomií nerozlučně spjata. Mudrci od východu tedy mohli být astrology, kteří vykládali ze „znamení na nebi“ věštby. Konjunkce je mohla zavést do Betléma. Podle Keplera došlo dokonce v roce 7 před naším letopočtem k trojnásobné konjunkci planet Jupiteru a Saturnu v souhvězdí Ryb. To potvrzují i moderní výpočty. K úhlovému přiblížení Jupiteru a Saturnu došlo 29. května, 30. září a 5. prosince téhož roku. Podle těchto výpočtů šlo o neobyčejně nápadný úkaz.\n\nNa základě této teorie by se Kristus jako osoba narodil koncem léta či na podzim roku 7 před naším letopočtem. Jinou verzi konjunkce jako betlémské hvězdy uvádí R. W. Sinnott.\n\nPodle průzkumu GfK \"České Vánoce ve statistice\" umělý vánoční strom v roce 2014 preferovalo 36 % Čechů, 2 % obyvatel ČR vánoční strom vůbec nemá. Na stole k sváteční večeři mělo bramborový salát 89 % obyvatel ČR a kapra 67 %. Podle průzkumů tráví 94 % Čechů Štědrý večer doma. \n\nZ Vánočních zvyků téměř třetina Čechů udržuje tradici půstu na Štědrý den. Téměř třetina Čechů se přitom také hlásí k nějakému směru křesťanské víry a navštíví vánoční mši v kostele, ačkoliv krátce po dlouholetém potlačování komunistickým režimem v roce 1995 se ke křesťanské víře hlásilo 39 % obyvatel. V roce 2014 byl statistiky zaznamenán další pokles a rovněž se zvýšil počet obyvatel, kteří tvrdí že v Boha určitě nevěří na 42 %. Přesto je návštěva kostela vánočním zvykem i v necelé třetině rodin kde spíše v Boha nevěří.\n\nVánoční jmelí má doma a tradici s kapří šupinou pod talířem přiznává více než polovina obyvatel ČR. Jmelí věší častěji ženy. Vánoční cukroví peče 61 % obyvatel.\n\nVíce než 40 % obyvatel lze podle průzkumu považovat za pověrčivé. Tyto osoby nevěší 24. prosince prádlo, nechodí do hospody a nehrají karty. Vánoční zvyky jsou častěji praktikovány v rodinách s dětmi. U 70 % obyvatel se podle průzkumu rodina svolává zvonečkem, aby nalezli a rozbalovali dárky pod stromkem. Více než polovina žen a asi třetina mužů zpívá u stromečku koledy. Tradice házení střevícem přes hlavu a lití olova, které jsou spojeny s pověrou věštění ženicha, jsou praktikovány nejméně.\n\nPodle statistických přehledů dat na síti Facebook a Twitter v ČR je vidět v objemu přenášených dat na Štědrý den silný pokles mezi denní špičkou, která nastává kolem 14. hodiny, až zhruba do 18. hodiny. Objem přenášených dat poté opět vzrůstá, se špičkou mezi 20. a 21. hodinou, a výrazněji klesá až kolem půlnoci. Po 18. hodině také silně narůstá objem dat, která se týkají online her a internetového telefonování. Celkový objem přenesených dat na Štědrý den je zhruba o čtvrtinu nižší než o běžném víkendu. Na Silvestra objem přenesených dat postupně klesá od 18. hodiny s výrazným propadem objemu přenesených dat okolo půlnoci. Celkový objem přenesených dat na Silvestra je zhruba o 15 procent nižší oproti běžnému víkendu. \n\nTrend rozložení sebevražd podle měsíců platil za roky 2006–2010 stejně pro muže i ženy, nejnižší počet sebevražd byl v prosinci. Během Štědrého večera a 25. prosince je počet dlouhodobě podprůměrný, téměř poloviční oproti jiným dnům. Naopak na Silvestra (31. prosince) se počet sebevražd zvýšil v uvedených letech nejméně o polovinu oproti běžnému dennímu průměru. Již první dny nového roku jsou ale páchány sebevraždy zcela v statistických hranicích běžného denního průměru.\n\nObyvatelé ČR si na Vánoce půjčují průměrně 7 300 korun, zpravidla půjčkou u nebankovní instituce. Tyto půjčky stahují někdy obyvatele do dluhové pasti a zaplatí někdy věřiteli násobně více, než činí půjčená částka. V ČR za Štědrý den 2011 hasiči evidovali 54 požárů, část z nich pravidelně způsobují svíčky.\n\nV roce 2012 mělo na horách, podle odhadů Asociace českých cestovních kanceláří a agentur, strávit Vánoce přes 200 000 lidí, přičemž do zahraničí mělo odcestovat asi 100 000 lidí. V ČR mělo strávit Vánoce 2012 asi 180 tisíc turistů.\n\nPraha za posledních čtyřicet let zaznamenala bílé Vánoce devětkrát, v ČR jsou většinou Vánoce „na blátě“.\n\n\n\n"}
{"id": "501959", "url": "https://cs.wikipedia.org/wiki?curid=501959", "title": "John Frusciante", "text": "John Frusciante\n\nJohn Anthony Frusciante (* 5. března 1970, New York) je americký kytarista a člen kalifornské skupiny Red Hot Chili Peppers.\n\nFrusciante přišel do skupiny v roce 1988 poté, co se jeho předchůdce ve skupině, Hillel Slovak, předávkoval heroinem. V srpnu 1989 natočil se skupinou první studiové album \"Mother's Milk\" a z nepříliš známé skupiny se rychle staly hvězdy. Po dalším studiovém počinu z roku 1991, desce \"Blood Sugar Sex Magik\", byla již skupina slavná po celém světě. Tuto slávu ale Frusciante nesl docela těžce. Začal brát heroin a 7. května 1992 kapele těsně před koncertem v Japonsku oznámil, že končí.\n\nTrpěl zřejmě maniodepresivní psychózou. Šlo to s ním rychle z kopce. Dlouhou dobu nevycházel z domu, odřízl se od přátel a bral tvrdé drogy. V tomto období natočil také dvě sólové desky - „Niandra Lades and Usually Just a T-Shirt“ (tato deska ve skutečnosti vznikla ještě v době jeho působení v kapele a vznikem drogové závislosti) a „Smile From the Streets You Hold“. Dnes říká, že se za tyto desky stydí, protože byly natočeny jen pro potřebu peněz na drogy. Kvůli infekci přišel o zuby a dodnes má ruce plné jizev. Jeho bývalá kapela mezitím natočila s kytaristou Davem Navarrem poměrně úspěšné album „One Hot Minute“. Sama kapela však nebyla s výsledkem spokojena, navíc Navarro upadl do hlubin těžké drogové závislosti a vývoj skupiny se ocitl na mrtvém bodě. Dave musel ze skupiny odejít. Už to vypadalo, že se „redhoti“ rozpadnou. Ovšem Frusciante, kterého už většina lidí odepisovala, absolvoval úspěšnou protidrogovou léčbu a v roce 1998 se po vzájemné dohodě vrátil zpět do skupiny. Dá se říci, že JF a zbytek skupiny se zachránili navzájem.\n\nSkupina během několika týdnů natočila album \"Californication\". K prvnímu singlu s písní Scar Tissue byl natočen videoklip, který ukazuje členy kapely jako čtyři unavené a poraněné muže, kteří jedou autem vyprahlou pouští. John Frusciante hraje v klipu na zlomenou kytaru a také řídí auto, i když nikdy neměl řidičské povolení. Album se stalo obrovským hitem a kapela potvrdila svůj status legendy. V roce 2002 vydává skupina další, opět úspěšné, album „By The Way“. O dva roky později se Frusciantoveovi povedl husarský kousek, když během 12 měsíců vydal sedm alb, z toho 6 během 6 měsíců. Frusciante je, zdá se, stejně jako ostatní členové kapely z drogové závislosti vyléčen a stává se z něho zastánce zdravé výživy. V roce 2006 vydávají Redhoti další řadové album s názvem \"Stadium Arcadium\".\n\nV prosinci roku 2009 definitivně potvrdil spekulace o jeho odchodu z kapely a věnování se čistě sólové dráze. Jeho nástupcem v kapele se stal jeho kamarád a spolupracovník Josh Klinghoffer, který s kapelou podnikl turné Stadium Arcadium jako doprovodný kytarista.\n\n15. prosince 2019 Red Hot Chili Peppers oznámili, že se Frusciante po deseti letech vrací do kapely.\n\n\n\n\n\n\n"}
{"id": "501960", "url": "https://cs.wikipedia.org/wiki?curid=501960", "title": "Trestní zákon", "text": "Trestní zákon\n\nTrestní zákon nebo trestní zákoník je zákon, který obsahuje skutkové podstaty trestných činů. Může tak jít o:\n\n\n\n\n\n"}
{"id": "501961", "url": "https://cs.wikipedia.org/wiki?curid=501961", "title": "Mečislav Borák", "text": "Mečislav Borák\n\nMečislav Borák (31. ledna 1945 Růžďka – 15. března 2017) byl český historik, zabývající se českými dějinami v 20. století se zaměřením na Slezsko. Specializoval se na česko-slovensko-polské vztahy, okupaci a odboj v Československu za druhé světové války, problematiku soudních i mimosoudních perzekucí po roce 1945 a perzekuci československých občanů v Sovětském svazu.\n\nPo absolvování SVVŠ ve Frýdku-Místku (1959–1962) vystudoval fakultu sociálních věd a publicistiky Univerzity Karlovy v Praze. V roce 1972 získal titul PhDr. a v roce 1987 obhájil kandidátskou práci a získal titul CSc. V letech 1969–1975 pracoval v Družstvu umělecké výroby Zlatník Ostrava jako sociální pracovník a psycholog. Od roku 1975 pak jako odborný pracovník ve Slezském muzeu v Opavě. V roce 1987 nastoupil jako odborný pracovník do Slezského ústavu ČSAV v Opavě, který se v roce 1993 stal součástí Slezského zemského muzea. Od roku 1998 vyučoval na filozoficko-přírodovědecké fakultě Slezské univerzity v Opavě a později na fakultě veřejných politik téže univerzity. Dne 18. září 2009 byl jmenován profesorem.\n\nJe držitelem mnoha ocenění a podílel se na více než deseti televizních dokumentech s historickou tematikou. Byl členem redakčních rad několika časopisů např. Slezský sborník (od roku 1998) a Těšínsko (od roku 1982).\n\n\n\n"}
{"id": "501964", "url": "https://cs.wikipedia.org/wiki?curid=501964", "title": "Vlajka Podgorice", "text": "Vlajka Podgorice\n\nPodgorica, metropole Černé Hory, má dva své oficiální symboly - městskou vlajku a městský znak. Je to nová městská vlajka, která byla přijata jako symbol města v roce 2006. Byla inspirována detailem městského znaku. Autorem je Srdjan Marlović.\n\nDvě historická města poblíž Podgorice (Medun a Duklja) jsou prezentovány jako dva modré vodorovné pruhy. A to (obrazně) z toho důvodu, že představují základ současné Podgorice.\n\nUniverzální symbol, jehož tvorba byla založena na stylizaci všech rozeznatelných symbolů moderní Podgorice, které známe dnes (město Nemanja, hodinovou věž (Sahat-kula), památník na vrchu Gorica, brány, mosty atd.), jsou sloučeny do jedné modré lomené čáry, umístěné nad 2 vodorovnými pruhy.\n"}
{"id": "501969", "url": "https://cs.wikipedia.org/wiki?curid=501969", "title": "Riffelalptram", "text": "Riffelalptram\n\nRiffelalptram je v Evropě nejvýše provozovanou tramvajovou tratí, která se nachází poblíž Zermattu oblasti Vispu v německy mluvící část kantonu Valais ve Švýcarsku.\n\nCelková délka tramvajové tratě je 675,31 m, rozchod kolejí je 800 mm, napájení je řešeno bateriově. Trať spojuje zastávku Riffelalp úzkorozchodné ozubnicové železnice Gornergratbahn (GGM) s hotelem Riffelalp v kantonu Valais ve Švýcarsku. Provoz tramvaje je omezen pouze na letní období a to od června do října mezi 11. a 16. hodinou.\n\nJiž při plánování železniční trasy z Zermattu na Gornergrat (tzv. Gornergratbahn) se uvažovalo o zajištění obslužného propojení hotelu Riffelalp s budovanou železnicí. Důvodem bylo umožnění snadného přístupu hotelovým hostům z níže položeného Zermattu. Původně se plánovalo vystavět silnici, která by propojila hotel s Zermattem, ale kvůli pozemkovým sporům, do kterých zasahovaly i pozemkové nároky provozovatele lanovky poblíž, nebylo nakonec silniční spojení realizováno. Alexander Seiler, majitel a stavitel hotelu, si nakonec požádal o koncesi na tramvajovou linku, která mu byla Spolkovou radou udělena. Na základě této koncese muselo město Zermatt odprodat Alexanderu Seilerovi požadované pozemky.\n\nRiffelalptram byla po krátké době stavby uvedena do provozu dne 13. července 1899. Trať měla délku přibližně 480 m, rozchod 800 mm a původně byla elektrifikována dvojitým trakčním vedením s 3× 550 V 40 Hz.\n\nV roce 1919 byla provedena renovace vozů, které dostaly červený nátěr. Další úpravy byly provedeny roku 1922, kdy z bezpečnostních důvodů bylo instalováno boční ostění karoserie.\n\nAž do roku 1960 byla tramvaj v provozu v letních měsících stejně jako trať na Gornergrat. V noci z 14. na 15. února 1961 hotel Riffelalp vyhořel a provoz tramvaje byl zastaven, i když samotná trať ani stroje, poté uložené v Zermattu, nebyly požárem poškozeny.\n\nVýstavba nového hotelu začala až v roce 1998 a tím se Riffelalptram vrátila do služby. Protože trať dlouho dobu nebyla v provozu, bylo nutné provést kompletní rekonstrukci tramvajového svršku. Rozchod 800 mm zůstal nezměněn, ale situování tratě bylo pozměněno podle nové zástavby hotelu, kde byla vytvořena vratná smyčka. Tímto byla délka tramvajové tratě zvětšena na současných 675 m. Pro zajištění bezpečnosti nebylo obnoveno napájení třífázovou soustavou a oba stroje byly přezbrojeny na bateriový provoz.\n\n\nDřevo dubové, barva červená se zlatými plátky, zelené plátno na závěsy.\n\n"}
{"id": "501972", "url": "https://cs.wikipedia.org/wiki?curid=501972", "title": "Rick Riordan", "text": "Rick Riordan\n\nRick Riordan (* 5. června 1964 San Antonio) je autorem známé knižní série \"Percy Jackson a Olympané\". Také napsal detektivní sérii pro dospělé \"Tres Navarre\" a podílel se na editaci knihy \"Demigods and Monsters\", což je kolekce esejí o knihách s Percym Jacksonem. Pomohl sestavit dějovou linii pro sérii \"The 39 Clues\" vydavatelství Scholastic Corporation, která bude obsahovat celkem 10 knih od různých spisovatelů, a napsal první knihu této série \"The Maze of Bones\".\n\nRiordan se narodil v San Antoniu v Texasu. Vystudoval University of Texas at Austin a poté patnáct let učil na státních a soukromých školách v Kalifornii a San Antoniu.\n\nRiordan je mnohonásobně oceněný autor knižní série \"Tres Navarre\" a jeho kniha \"The Maze of Bones\" se 28. září 2008 vyšplahala na první místo v seznamu bestsellerů newyorského deníku The New York Times. Knihy ze série \"Percy Jackson a Olympané\" vypovídají příběh o dvanáctiletém chlapci, který se dozví, že je synem starořeckého boha. 12. února 2010 měl premiéru film natočený podle prvního dílu série – \"Zloděj blesku\".\n\nRiordan žije se svou ženou a dvěma syny v San Antoniu. Právě pracuje na nových sériích \"Apollónův pád\" a \"Magnus Chase a bohové Ásgardu\". Knižní série \"Apollónův pád\" je pokračování série \"Bohové Olympu\". \"Magnus Chase a bohové Ásgardu\" je knižní série založena na severské mytologii.\n\n\n\n\nVolné pokračování Percyho Jacksona.\n\n\n\n\n\nKříží se zde série Percy Jackson a Olympané a Kronika Cartera Kanea.\n\n\n\nNavazuje na předešlé události v sérii \"Bohové Olympu\".\n"}
{"id": "501973", "url": "https://cs.wikipedia.org/wiki?curid=501973", "title": "Chlebové písmo", "text": "Chlebové písmo\n\nChlebové písmo je pojem z typografie, případně i webdesignu, který označuje písma určená pro běžnou sazbu dlouhých textů, opak jsou speciální písma navržená pro sazbu nadpisů apod. nazývaná akcidenční písma. Samotný výraz původně používali ruční sazeči, protože sázením takovýchto písem si vydělávali na denní chléb. Typickým chlebovým fontem je např. Times New Roman 10 p. V novinách a časopisech se často používá menší velikost.\n"}
{"id": "501974", "url": "https://cs.wikipedia.org/wiki?curid=501974", "title": "Zdeněk Jirásek", "text": "Zdeněk Jirásek\n\nZdeněk Jirásek (* 27. září 1957 Trutnov) je český historik a politik. Odborně se zabývá nejnovějšími českými politickými a hospodářskými dějinami, česko-polskými vztahy a dějinami Slezska. Od listopadu 2010 do listopadu 2014 byl primátorem Opavy.\n\nPo absolvování gymnázia v Trutnově (1973–1977) vystudoval v letech 1977–1981 filozofickou fakultu Univerzity Palackého v Olomouci, kterou zakončil získáním titulu PhDr. V roce 1986 obhájil kandidaturu a získal titul CSc. V roce 1995 byl jmenován docentem a v roce 1999 profesorem. Působil ve funkcích proděkana (1994–1997) a děkana (1997–2001) Filozoficko-přírodovědecké fakulty Slezské univerzity v Opavě. V roce 2001 byl zvolen rektorem tamtéž a v této funkci působil až do roku 2007. Od roku 2007 do 2011 byl opět děkanem FPF SU v Opavě.\n\nByl členem ČSSD, za kterou v roce 2006 neúspěšně kandidoval do senátu v obvodu č. 68. V krajských volbách Moravskoslezského kraje v roce 2008 byl zvolen zastupitelem a od roku 2008 do roku 2012 byl radním krajského zastupitelstva. V komunálních volbách z října 2010 vedl kandidátku ČSSD v Opavě a byl zvolen do zastupitelstva města. Dne 23. listopadu 2010 byl zvolen opavským primátorem.\n\nNa začátku března 2014 se rozhodl ukončit své členství v ČSSD, protože se dle svých slov neztotožňuje s metodami a životním stylem mladých opavských sociálních demokratů. V komunálních volbách v roce 2014 pak již nakandidoval a skončil tak jako zastupitel i primátor města. V říjnu téhož roku kandidoval na post rektora Slezské univerzity. Jako protikandidát se mu postavil Daniel Stavárek. V tříkolové volbě však ani jeden z nich nezískal potřebnou nadpoloviční většinu hlasů a do nově vypsaných voleb v listopadu 2014 se již nepřihlásili.\n\n\n\n"}
{"id": "501977", "url": "https://cs.wikipedia.org/wiki?curid=501977", "title": "Dominik Graňák", "text": "Dominik Graňák\n\nDominik Graňák (* 11. června 1983, Havířov) je česko-slovenský hokejový obránce a reprezentant Slovenska, od května 2017 hráč českého klubu Mountfield HK. Mimo České republiky a Slovenska působil na klubové úrovni ve Švédsku, Švýcarsku a v Rusku.\n\nNarodil se v Havířově, ale vyrůstal v Karviné a následně se s ním rodiče přestěhovali do Trenčína. Jeho matka je Češka, otec Slovák a Dominik Graňák má občanství obou těchto zemí.\n\nSvoji hokejovou kariéru začal v Dukle Trenčín, kde se v průběhu tohoto angažmá potkal mj. s Mariánem Gáboríkem. S mužstvem v sezoně 2000/01 získal juniorský ligový titul a v roce 2002 přestoupil do Česka, konkrétně do Slavie Praha. V dresu \"sešívaných\" zpočátku nastupoval za mládež a rovněž studoval na Fakultě tělesné výchovy a sportu Univerzity Karlovy. Během ročníku 2002/03 debutoval v \"áčku\" Slavie v extralize a s klubem vybojoval titul mistra ligy. V sezonách 2003/04 a 2005/06 pomohl týmu v lize k zisku stříbrných medailí. V roce 2007 odešel do švédské SHL, kde nejprve strávil dva roky v mužstvu Färjestads BK a stal se zde mistrem ligy. Následně zamířil v červnu 2009 do klubu Rögle BK, se kterým uzavřel roční smlouvu. V květnu 2010 se stal novou posilou ruského týmu OHK Dynamo Moskva, se kterým vybojoval v ročnících 2011/12 a 2012/13 Gagarinův pohár pro vítěze play-off KHL. V sezoně 2014/15 působil nejprve od listopadu v mužstvu Linköpings HC ze Švédska a od ledna hrál za švýcarský celek Fribourg-Gottéron z NLA. V červnu 2015 se vrátil do Rögle a s představeli klubu podepsal kontrakt na dva roky. Před ročníkem 2017/18 zamířil po deseti letech zpět do české nejvyšší soutěže, kde uzavřel dvouletou smlouvu s Mountfieldem HK z Hradce Králové.\n\n"}
{"id": "501979", "url": "https://cs.wikipedia.org/wiki?curid=501979", "title": "Sportovní centrum Morača", "text": "Sportovní centrum Morača\n\nSportovní centrum Morača (cyrylicí: \"Спортски центар Морача\") je největší sportovní centrum v Černé Hoře, nacházející se v hlavním městě Podgorice.\n\nStavba se nachází v nové části Podgorice, na pravém břehu řeky Morači, po níž dostal své jméno. Výstavba tohoto sportovního komplexu začala v roce 1978 a mimo samotnou budovu zahrnuje různá sportovní zařízení které jsou roztroušeny na ploše pěti hektarů.\n\nVnitřní vybavení tvoří:\n\n\nVenkovní vybavení:\n\n\nVelký sál slouží jako hlavní aréna v Podgorice. Nejvíce je používána domácími basketbalovými, volejbalovými a házenkářskými týmy s názvem Budućnost\n\nHostila šesté kvalifikační kolo her EuroBasket 2005. Při této příležitosti došlo k velké rekonstrukci ke splnění norem stanovených FIBA.\n\nKromě sportovních událostí se zde také mj. pořádají nejrůznější koncerty a večírky.\n"}
{"id": "501980", "url": "https://cs.wikipedia.org/wiki?curid=501980", "title": "Lesnická a dřevařská fakulta Mendelovy univerzity v Brně", "text": "Lesnická a dřevařská fakulta Mendelovy univerzity v Brně\n\nLesnická a dřevařská fakulta (LDF) Mendelovy univerzity v Brně (MENDELU) je fakulta zaměřená na pěstování lesů a dřevin a jejich zpracování či produkci výrobků. Založena byla v roce 1919. V letech 1952–1956 byla součástí Vysoké školy stavitelské v Brně.\n\nNa fakultě je možnost studovat bakalářské, magisterské i doktorské studium, studium je zaměřeno prakticky a je možnost studovat jej v angličtině i češtině.\n\n\n\n"}
{"id": "501984", "url": "https://cs.wikipedia.org/wiki?curid=501984", "title": "Stanislav Zimprich", "text": "Stanislav Zimprich\n\nNadporučík letectva Stanislav Zimprich (3. března 1916, Německý Brod - 12. dubna 1942, Perranporth) byl československý vojenský pilot a účastník bitvy o Británii.\n\nStanislav Zimprich se narodil v tehdy Německém a dnes Havlíčkově Brodu. Absolvoval obchodní akademii v Chrudimi a poté dobrovolně vstoupil do armády, kde vystudoval Školu pro důstojníky letectva v záloze Vojenského leteckého učiliště v Prostějově a Vojenskou akademii v Hranicích, kterou dokončil v roce 1937. Poté sloužil u leteckého pluku 5 a po zániku Československa přelétával původně československá letadla do Německa. Hranice do Polska překročil 28. května 1939 a již 20. června připlul do Francie. 7. srpna 1939 byl přijat do cizinecké legie a přemístěn do Sidi bell Abbes. Po vypuknutí druhé světové války se 29. listopadu 1939 vrátil do Francie a školil se na stíhacích letounech používaných francouzským letectvem. Po zahájení bitvy o Francii sloužil od 15. května 1940 u stíhací skupiny GC I/8 a bojoval na letadlech Bloch MB-151 nebo Bloch MB-152. Spolu s dalšími československými příslušníky této jednotky odplul z 21. na 22. června 1940 do britského Plymouthu. Stal se příslušníkem RAF číslo 81904 a přidělen byl k 310. československé stíhací peruti. 31. srpna 1940 mu bylo připsáno první vzdušné vítězství nad strojem Messerschmitt Bf 109. Celkové skóre Stanislava Zimpricha se zastavilo na jednom jistě a čtyřech pravděpodobně sestřelených a jednom poškozeném stroji. Zahynul 12. dubna 1942 na stroji Supermarine Spitfire Mk. Vb při srážce se strojem Stanislava Halamy během výcviku nedaleko Perranporthu. Ani jeden z pilotů srážku nepřežil. Stanislav Zimprich se zřejmě utopil při pokusu o nouzové přistání na pobřeží. Jeho tělesné pozůstatky byly objeveny až po třech měsících asi 120 kilometrů od místa neštěstí. Pohřben je v devonském Heantonu.\n\n"}
{"id": "501987", "url": "https://cs.wikipedia.org/wiki?curid=501987", "title": "Fakulta regionálního rozvoje a mezinárodních studií Mendelovy univerzity v Brně", "text": "Fakulta regionálního rozvoje a mezinárodních studií Mendelovy univerzity v Brně\n\nFakulta regionálního rozvoje a mezinárodních studií (FRRMS) Mendelovy univerzity v Brně (MENDELU) je fakulta zaměřená na regionální rozvoj a studia mezinárodních věd. Založena byla v roce 2008. Budova FRRMS se nachází na třídě Generála Píky, tedy mimo společný areál univerzity v Zemědělské ulici.\n\nPodnětem pro vznik fakulty byl narůstající význam ekonomického vývoje regionů a jejich vazby na zemědělství, lesnictví a navazující zpracovatelský průmysl a potřeba výchovy specialistů pro oblast rozvojových zemí. V akademickém roce 2008/2009 byla zahájena výuka bakalářských studijních programů \"Regionální rozvoj\" v českém jazyce a \"Regional Development\" v angličtině. Dále jsou vyučovány programy Mezinárodní teritoriální studia a International Territorial Studies. V akademickém roce 2011/2012 otevřela fakulta studium navazujících magisterských studijních programů Regionální rozvoj a Regional Development. Výběrem specializace se studenti mohou profilovat v rámci Regionálního Rozvoje v oblasti podnikání, projektového řízení nebo ve sféře veřejné správy. V rámci mezinárodních teritoriálních studií je možné se specializovat na Globální rozvoj nebo Evropská studia. Obsahem výuky je interdisciplinární studium ekonomických, hospodářsko-politických, environmentálních a sociálních souvislostí rozvoje regionů pro vyvážený rozvoj států Evropské unie a evropského kontinentu jako celku. Fakultu tvoří v současné době devět vysokoškolských ústavů, z nichž nejdelší historii má Ústav regionální a zemědělské ekonomiky, jehož předchůdce, tj. stolice zemědělské ekonomiky, byl zřízen v roce 1922. Historie Ústavu jazykových a kulturních studií, zřízeného v roce 2003, však začíná od roku 1950, kdy byl vytvořen Ústav řečí na Vysoké škole zemědělské v Brně. Děkanem fakulty byl v roce 2012 zvolen Libor Grega, od roku 2016 je děkanem Jiří Schneider.\n\n\n\n"}
{"id": "501999", "url": "https://cs.wikipedia.org/wiki?curid=501999", "title": "Luke Perry", "text": "Luke Perry\n\nCoy Luther „Luke“ Perry III (11. října 1966 Mansfield, Ohio – 4. března 2019 Burbank, Kalifornie) byl americký herec.\n\nJeho nejznámější rolí je postava Dylana McKaye v seriálu \"Beverly Hills 90210\" (1990–2000). Hrál také například ve filmech \"Buffy, zabíječka upírů\" (1992), \"Pátý element\" (1997), \"Alice Upside Down\" (2007) a v seriálech \"Oz\" (2001–2002), \"Jeremiah\" (2002–2004), \"Windfall\" (2006), \"John ze Cincinnati\" (2007), \"Tělo jako důkaz\" (2012–2013) či \"Riverdale\" (2017–2019).\n\nLuke Perry se narodil 11. října 1966 v Mansfieldu v americkém Ohiu. Po střední škole se přestěhoval do Los Angeles, kde se začal věnovat herectví. Deset let byl ženatý, z manželství má dvě děti.\n\nDne 27. února 2019 Perry prodělal ve svém domě v Sherman Oaks masivní cévní mozkovou příhodu. Byl hospitalizován v nemocnici Svatého Josefa v Burbanku, původně na pozorování, později jej lékaři uvedli do umělého spánku. V pondělí 4. března 2019 zemřel ve věku 52 let.\n\n"}
{"id": "502000", "url": "https://cs.wikipedia.org/wiki?curid=502000", "title": "Miomir Mugoša", "text": "Miomir Mugoša\n\nDoc. MUDr. Miomir Mugoša (černohorsky: \"Миомир Мугоша\") (* 23. července 1950) je černohorský lékař a politik. Od roku 2000 vykonává funkci starosty hlavního města Podgorice.\n\nM. Mugoša se narodil v Cetinje. Základní a střední školu dokončil v Podgorice a promoval na univerzitě v Bělehradě. Vystudoval chirurgii se specializací na její odvětví hepatobiliární chirurgii.\n\nMugoša pracoval v záchranné službě v centrech zdraví a na chirurgii Černohorského klinického centra. V letech 1996–1997 byl také ředitelem tohoto ústavu. Byl nejdéle úřadujícím ministrem Černé Hory - od roku 1990 do listopadu 2000, kdy pracoval ve vládě jako ministr zdravotnictví, s výjimkou 3 měsíců, během nichž působil jako ministr práce a sociálních věcí.\n\nMugoša je členem Černohorské strany sociálně-demokratické již od jejího založení. Je členem hlavní rady sociálních demokratů v Donja Gorica.\n\nŽije v Podgorice ve čtvrti Mareza v rodinném domě, kde také žili jeho předkové.\n\nMugoša byl nedávno zapojený do skandálu s urážlivým chováním novináře z místních novin \"Vijesti\" Mihaila Jovoviće. Údajně se jednalo o lži, do kterých se zapojil nejen novinář Jovović, ale i redaktor novin \"Vijesti\".\n\n13. září 2006 byl Mugoša znovu zvolen starostou Podgorice pro druhé volební období.\n"}
{"id": "502001", "url": "https://cs.wikipedia.org/wiki?curid=502001", "title": "Lála", "text": "Lála\n\nPříjmení Lála nosí více různých osobností:\n\n"}
{"id": "502006", "url": "https://cs.wikipedia.org/wiki?curid=502006", "title": "Frolík", "text": "Frolík\n\nPříjmení Frolík nosí více různých osobností:\n\n"}
{"id": "502007", "url": "https://cs.wikipedia.org/wiki?curid=502007", "title": "1853 v loďstvech", "text": "1853 v loďstvech\n\nTento článek obsahuje významné události v oblasti loďstev v roce 1853.\n\n30. listopad – ruské loďstvo pod velením admirála Nachimova totálně zničilo tureckou flotu viceadmirála Osmana paši v bitvě u Sinopu.\n\nprobíhá tzv. Krymská válka\n"}
{"id": "502009", "url": "https://cs.wikipedia.org/wiki?curid=502009", "title": "Představa o využití pouhých 10 % mozku", "text": "Představa o využití pouhých 10 % mozku\n\nPředstava o využití pouhých 10 % mozku je nepodložená domněnka, že většina lidí používá pouze 10 % (či podobně malou část) kapacity mozku. Původ této představy není zcela jasný.\n\nJe sice pravda, že některé faktory inteligence lze zlepšit tréninkem, neexistují však vědecké podklady pro tvrzení, že většinu mozku lidé nevyužívají.\n\nPřestože fungování mozku není dokonale zmapováno, zobrazovací metody ukazují, že během běžné denní aktivity člověk využívá všechny části svého mozku.\n\nPůvod této představy je někdy připisován Williamu Jamesovi, který v díle \"The Energies of Men\" napsal: „Využíváme pouze malou část našich mentálních a fyzikálních zdrojů.“\n\nV roce 1936 americký spisovatel Lowell Thomas napsal v úvodu ke knize Dalea Carnegieho \"Jak získávat přátele a působit na lidi\": „Professor William James of Harvard used to say that the average man develops only ten per cent of his latent mental ability.“\n\nNeurovědec Barry Bayerstein předkládá sedm argumentů proti představě o využití 10 % mozku:\n\n\n"}
{"id": "502010", "url": "https://cs.wikipedia.org/wiki?curid=502010", "title": "Perry", "text": "Perry\n\nPerry může znamenat:\n\n\n\n"}
{"id": "502011", "url": "https://cs.wikipedia.org/wiki?curid=502011", "title": "1827 v loďstvech", "text": "1827 v loďstvech\n\nTento článek obsahuje významné události v oblasti loďstev v roce 1827.\n\n20. říjen – spojená flota britských, francouzský a ruských lodí pod velením admirála Codringtona rozstřílela turecké lodě admirála Ibrahima paši v bitvě u Navarina\n"}
{"id": "502014", "url": "https://cs.wikipedia.org/wiki?curid=502014", "title": "Ján Filc", "text": "Ján Filc\n\nJán Filc (* 19. února 1953 Bratislava) je slovenský hokejový trenér a bývalý hokejový brankář. Od skončení kariéry působí jako trenér. Od 1.7.2008 vede znovu slovenskou reprezentaci. Reprezentaci vedl už v letech 1999 – 2002, přičemž na Mistrovství světa v ledním hokeji 2002 ji dovedl ke zlaté medaili. Od roku 1998 vedl juniorskou reprezentaci Slovenska a získal s ní bronz na MS \"20\" ve Winnipegu v roce 1999.\n"}
{"id": "502016", "url": "https://cs.wikipedia.org/wiki?curid=502016", "title": "Speakon", "text": "Speakon\n\nSpeakon je typ konektoru určen k propojení zesilovače a reproduktoru, nejčastěji o velkých výkonech vyvinutý firmou Neutrik. Speakon je 4pólový, případně 8pólový bajonetový konektor s pojistkou. Ač se jedná o vícepinový typ konektoru, používá se typicky pouze pro propojení jednoho kanálu. Umožňuje však vícepásmové buzení (tzv. BiAmp) kdy jedním koncovým zesilovačem budíme výškový reproduktor a druhým (zpravidla daleko výkonnějším) středobas. Tohle zapojení nepotřebuje výkonovou výhybku, protože dělení pásem zajišťuje crossower případně pokročilejší DSP procesor. 8pinový speakon se používá pro buzení vícepásmových reproduktorů (EAW 650z, LA-dV DOSC) Speakon je oproti XLR, Jack, a podobným konektorům mechanicky odolnější a umožňuje přenášet daleko větší proudy.\nPro přenosy napájecího napětí se používá konektor \"POWERCON\" stejné konstrukce, avšak jiného provedení. Typicky se používá k napájení aktivních reprosoustav.\n"}
{"id": "502019", "url": "https://cs.wikipedia.org/wiki?curid=502019", "title": "Will Champion", "text": "Will Champion\n\nWilliam „Will“ Champion (* 31. července 1978, Southampton, Hampshire, Anglie) je multiinstrumentalista a bubeník anglické rockové skupiny Coldplay.\n\nWill se narodil v Southamptonu (Hampshire, Anglie). Jeho otec byl profesorem archeologie. V mládí byl hudebně ovlivněn např. Tomem Waitsem a tradiční irskou folkovou muzikou. Hrál na kytaru, ale měl zkušenosti i s klavírem a baskytarou. Před vstupem do Coldplay hrál v kapele Fat Hamster.\n\nChampion byl poslední ze čtyř členů kapely, která byla založena 31. července 1997 (v den jeho 19. narozenin). Bez předešlých zkušeností se stal bubeníkem, ale rychle si na tuto roli zvykl.\n\nV roce 1999 ho zpěvák Chris Martin vyhodil z kapely, která ho ale brzy poté požádala o návrat.\n\nV roce 2004 hrál na albu Magnea Furuholmena, člena skupiny A-ha nazvaném \"Past Perfect Future Tense\".\n\nV roce 2014 se podílel na albu \"Someday World\", které nahráli Brian Eno a Karl Hyde.\n"}
{"id": "502020", "url": "https://cs.wikipedia.org/wiki?curid=502020", "title": "1950 ve filmu", "text": "1950 ve filmu\n\n15. ledna měla premiéru animovaná pohádka Popelka ze studia Walt Disney.\n\n\n\n\n"}
{"id": "502021", "url": "https://cs.wikipedia.org/wiki?curid=502021", "title": "Meg Cabotová", "text": "Meg Cabotová\n\nMeg Cabotová, celým jménem Meggin Patricia Cabot, známá také pod pseudonymy Patricia Cabot, Jenny Carroll a Meggin Cabot (* 1. února 1967, Bloomington, Indiana, USA) je americká spisovatelka a ilustrátorka.\n\nNa univerzitě Indiana University v Indianě vystudovala výtvarné umění a přestěhovala se do New Yorku se záměrem stát se profesionální ilustrátorkou. To jí ale nevyšlo, a tak si v roce 1991 našla práci jako asistentka ředitele vysokoškolské koleje na New York University a začala psát romány.\n\nJedná se o autorku více jak 40 knih pro děti, mládež i dospělé. Mezi její nejznámější díla patří \"Deníky princezny\" respektive \"Princezniny deníky\", které posloužily jako námět pro dva hollywoodské romantické filmy režiséra Garryho Marshala \"Deník princezny\" z roku 2001 a \"\" z roku 2004 s Anne Hathawayovou a Julií Andrewsovou v hlavní roli. V jednu dobu psala pouze romány pod jménem Patricia Cabot. Sérii \"Mediátor\" psala nejdříve pod pseudonymem Jenny Carroll, ale kvůli úspěchu knih se vrátila k vlastnímu jménu.\n\nDříve žila v Indianě, Kalifornii, New Yorku a Francii.\n\n1. dubna 1993 se v Itálii provdala za finančního publicistu a básníka Benjamina D. Egnatze.\n\nSpolečně se svým manželem a jejich jednookou kočkou Henriettou a druhou kočkou Gem žije střídavě v New Yorku a v Key West.\n\n\n\n\n\n\n\n\n\n\n\n\n\n\n\n\n\n"}
{"id": "502024", "url": "https://cs.wikipedia.org/wiki?curid=502024", "title": "Bill Bruford", "text": "Bill Bruford\n\nWilliam Scott Bruford (* 17. května 1949 Sevenoaks, Kent), více znám jako Bill Bruford, je anglický bubeník. Byl původním bubeníkem velmi úspěšné progressive rockové skupiny Yes a byl důležitou osobností v progressive rockovém hnutí. Bruford vystupoval s řadou populárních skupin od začátku 70. let a vystupoval jako bubeník na turné skupiny Genesis. Od roku 1972 do roku 1997 byl Bruford bubeníkem v progressive rockové skupině King Crimson. Bruford se potom odklonil od progressive rockové hudby a soustředil se na jazz, když několik let vedl svou vlastní jazzovou skupinu Earthworks. Veřejně vystupovat přestal v roce 2009, ale provozuje vlastní dvě nahrávací značky a hudbu komentuje. Jeho autobiografie, \"Bill Bruford: The Autobiography\", byla vydána začátkem roku 2009.\n\nNa bicí začal hrát když mu bylo třináct a byl ovlivněn jazzovým stylem hry na bicí, což ukázal na prvních albech skupiny Yes a tento styl měl vliv na jeho hru po celou jeho kariéru. Byl úspěšný na přelomu 60. a 70. let, kdy byl členem skupiny Yes a hrál na jejich prvních albech \"Yes\", \"Time and a Word\", \"The Yes Album\", \"Fragile\" a \"Close to the Edge\". Opustil Yes na vrcholu jejich slávy v roce 1972, nakrátko se vrátil na nahrávání alba \"Union\", které bylo vydáno v roce 1991.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "502028", "url": "https://cs.wikipedia.org/wiki?curid=502028", "title": "Déli összekötő vasúti híd", "text": "Déli összekötő vasúti híd\n\nDéli összekötő vasúti híd ( ) je most přes Dunaj v Budapešti spojující jižní Budu a Pešť.\n\nPrvní železniční most v místě byl postaven v letech 1873-1877 a byl prvním železničním mostem přes Dunaj v Uhersku. V roce 1913 byl nahrazen novou konstrukcí. Na konci druhé světové války byl most zničen. V roce 1946 byl obnoven provoz po jedné koleji a v roce 1953 po druhé.\n\nMost je ocelový, příhradový, se spodní mostovkou. Je dlouhý 393 metrů, s předmostími 477 metrů. Nejvyšší povolená rychlost na mostě je 60 km/h. V roce 1995 byl v jeho těsné blízkosti postaven silniční most Lágymányosi híd.\n\n\n"}
{"id": "502030", "url": "https://cs.wikipedia.org/wiki?curid=502030", "title": "Protokol o výsadním postavení", "text": "Protokol o výsadním postavení\n\nProtokol o výsadním postavení byla dohoda uzavřená v roce 1912 mezi čínských císařským dvorem dynastie Čching a novou republikánskou vládou a zajišťovala poslednímu čínskému císaři výsadní postavení v nové republice. Díky protokolu o výsadním postavení mohl císař Pchu I i nadále pobývat v Zakázaném městě, pobírat státní rentu a oficiálně užívat titul čínského císaře. Z velkého císařskáho dvora se stal tzv. \"Malý dvůr\".\n\nKdyž se moci v Číně v roce 1924 zmocnil Kuomintang, nová vláda zrušila \"Protokol o výsadním postavení\" a vyhnala císaře Pchu Iho ze Zakázaného města.\n\n"}
{"id": "502032", "url": "https://cs.wikipedia.org/wiki?curid=502032", "title": "Jon Buckland", "text": "Jon Buckland\n\nJonathan Mark Buckland (* 11. září 1977, Islington, Londýn, Anglie), známý jako Jonny nebo Jon Buckland, je anglický kytarista a hudebník a vedoucí kytarista kapely Coldplay.\n\nNarodil se v Islingtonu (Londýn, Anglie), kde žil do svých čtyř let a poté se jeho rodina odstěhovala do Pantymwynu (severní Wales). V jedenácti letech začal hrát na kytaru. Po střední škole odešel do Londýna studovat astronomii a matematiku na University College London, kde se setkal s budoucími členy kapely Coldplay a kde ji také založili.\n\nHudebně je ovlivněn například Ericem Claptonem, Georgem Harrisonem, Jimim Hendrixem a kapelou Ride.\n"}
{"id": "502039", "url": "https://cs.wikipedia.org/wiki?curid=502039", "title": "Kontrasignace", "text": "Kontrasignace\n\nKontrasignace (z latiny) neboli spolupodpis znamená další podpis jako předpoklad platnosti nebo závaznosti určitého rozhodnutí. Je známá a používaná stovky let (např. kontrasignace šeků), je aplikací principu rozdělení povinností (SoD).\n\nV právním smyslu se používá zejména při výkladu Ústavy České republiky pro výkon pravomocí prezidenta, z nichž některé vyžadují ke své platnosti spolupodpis předsedy vlády nebo jím pověřeného člena vlády. \n\nKonkrétně jde o „další pravomoci“ prezidenta republiky stanovené výslovně v článku 63 odst. 1 Ústavy a o pravomoci dle článku 63 odst. 2 Ústavy, které sice nejsou přímo v Ústavě uvedeny, ale stanoví je zvláštní zákon. Prezident tedy s kontrasignací:\n\nZbývající pravomoci s nutností kontrasignace určují běžné zákony. Podle nich prezident například:\n"}
{"id": "502046", "url": "https://cs.wikipedia.org/wiki?curid=502046", "title": "Zámková dlažba", "text": "Zámková dlažba\n\nZámková dlažba je typ dlažby ze zhutněného betonu, který má svrchní stranu pohledovou (upravenou pro lepší vzhled). Jednotlivé dlaždice jsou navrženy a pokládány tak, aby do sebe vzájemně zapadaly. Tím je dosaženo vysoké stability a odolnosti zejména proti horizontálnímu posunu. Zámková dlažba se vyrábí prefabrikací z betonu.\n\nVýhodou zámkové dlažby je to, že v případě potřeby se dá rozebrat a použít znovu. Jednotlivé díly dlažby mohou mít různé odstíny, díky čemuž vzniká možnost vytváření různých obrazců, nápisů či prvků praktického charakteru – např. na parkovištích je barevná odlišnost využita k zobrazení parkovacích čar či parkovacích míst pro vozíčkáře. Dlažba se pokládá na sucho do pískového lože.\n\n"}
{"id": "502049", "url": "https://cs.wikipedia.org/wiki?curid=502049", "title": "Šejchát", "text": "Šejchát\n\nŠejchát (: مشيخة‎, \"Mašjachat\") je geografická oblast nebo společnost (obvykle kmenová), které vládne šajch (: شيخ‎). Šejcháty existují téměř výlučně v arabských zemích, zejména pak na Arabském poloostrově.\n\nTento název se obecně používá jako popisný výraz pro politický systém, spíše než jako podstatné jméno (tak jako v případě království) a ačkoliv v některých zemích, jako třeba v Kuvajtu, vládne šejch, nejsou typicky označovány jako šejcháty.\n\n"}
{"id": "502052", "url": "https://cs.wikipedia.org/wiki?curid=502052", "title": "Svobodné území Terst", "text": "Svobodné území Terst\n\nSvobodné území Terst (italsky Territorio libero di Trieste, slovinsky Svobodno tržaško ozemlje, srbochorvatsky Slobodni teritorij Trsta) byl městský stát ležící na pobřeží Jaderského moře mezi Itálií a Jugoslávií zřízený Radou bezpečnosti Organizace spojených národů a spravovaný jmenovaným vojenským guvernérem velícím zde umístěným mírovým jednotkám.\nStát byl ustanoven 15. září 1947 protokolem Pařížské mírové smlouvy s Itálií, aby bylo zabezpečeno etnicky a kulturně smíšené obyvatelstvo v neutrální zemi. Cílem bylo rovněž uklidnit situaci ohledně nároků, které na území vznášely Itálie a Jugoslávie kvůli jeho strategickému významu pro obchod se střední Evropou. Byl rozdělen na dvě okupační zóny - zónu A (město Terst a úzký pruh pobřeží na severozápad od něj) a zónu B (menší část Istrijského poloostrova jižně od města). Stát si posléze rozdělili jeho dva sousedé v r. 1954 a oficiálně byl zrušen v r. 1975.\nSvobodné území Terst se rozkládalo kolem Terstského zálivu od obce Duino/Devin na severu k městu Novigrad/Cittanova na jihu a na rozloze 738 km² žilo okolo 350 000 obyvatel. Na severu sousedilo s Itálií a na jihu a východě s Jugoslávií. Územím protékaly řeky Rižana/Risano, Dragonja/Dragogna, Timavo/Reka, Rosandra/Glinščica a Mirna/Quieto. Nejvyšší vrcholem bylo Monte Cocusso/Kokos (668 m). Nejsevernější bod se nalézal poblíž osady Medeazza/Medjevas na 45° 48’ s.š., nejjižnější u Tarski/Porto Quieto na 45° 18’, nejzápadnější mys Savudrija/Punta Salvore na 13° 29’ v.d. a nejvýchodnější ve čtvrti Grozzana di Pese/Gročana obce San Dorligo della Valle/Dolina na 13° 55’.\nTerst vznikl patrně v 1. století př. n. l. a po rozpadu říše římské se dostal pod kontrolu Byzantského císařství. V r. 1382 se stal s přilehlým vnitrozemím součástí Habsburské monarchie v jejímž rámci zachoval svoji autonomii až do 18. století. Během napoleonských válek se dostal pod francouzskou moc, ale po nich přešel zpět pod Rakousko.\n\"Podrobnější informace o tomto období naleznete v článku Terst.\"\n\nObyvatelstvo Terstu bylo historicky různorodé a skládalo se z různých etnických skupin přičemž na různých částech území měla většinu jiná z nich. Italové převládali v nejvíce urbanizovaných oblastech, obydlených ovšem též značnými menšinami Slovinců nebo Chorvatů. S nárůstem nacionalismu se v druhé polovině 19. století Terst stal centrem italských iredentistů a na druhé straně vzrůstalo národní sebevědomí Slovanů, především Slovinců, kteří považovali Terst za přirozenou součást jimi nárokovaného národního území.\nV důsledku rozpadu Rakousko-Uherska připadl Terst i s Přímořím Itálii na základě smlouvy v Saint Germain a stal se součástí Julského Benátska. Během dvacátých a třicátých let bylo slovanské obyvatelstvo cílem násilného poitalšťování' a diskriminace prováděné italským fašistickým režimem. Bylo také vystaveno státem podporovanému násilí ze strany fašistických bojůvek, které m.j. vypálily 13. července 1920 slovinský Národní dům. V důsledku toho na jedné straně mnoho Slovinců a Chorvatů emigrovalo do Jugoslávie, na druhé straně někteří vytvořili odbojovou organizaci TIGR (zkratka z názvů \"Trst, Istra, Gorica, Rijeka\"), která provedla v tomto období v Terstu a okolí více než sto odbojových akcí, jež někteří považují za teroristické. TIGR je považována za první organizovanou skupinu odboje proti fašismu, později nacismu.\n\nZa druhé světové války stála Itálie na straně Osy a po kapitulaci Jugoslávie v r. 1941 získala další území obývaná Slovinci. Když italský fašistický režim v r. 1943 zkolaboval, Jugoslávie sice formálně anektovala veškerá italská území až k hranici z r. 1914, ta ale byla nadále okupována ozbrojenými složkami nacistického Německa. 1. května 1945 obsadila město jugoslávská 4. armáda spolu s 9. slovinským armádním sborem. Obklíčená německá posádka o síle zhruba 2 000 mužů, která ovládala hrad San Giusto a strategické body ve městě (přístav, nádraží, justiční palác, sídlo vrchního velitelství ve vile Geiringer), se odmítla jugoslávským silám vzdát. Následujícího dne vstoupila do města 2. novozélandská divize, součást britské 9. armády a přijala kapitulaci dosud vzdorujícího nepřítele. 4. května jmenovalo jugoslávské velení politickým komisařem města komunistu France Štoku a 8. května vyhlásilo Terst autonomním městem v rámci Federativní republiky Jugoslávie. Pod jeho vedením byla rozpoutána vlna násilí, která postihla především italské obyvatelstvo, ale i ty Slovince, kteří nesouhlasili s jugoslávským komunistickým programem. Tisíce lidí byly uvězněny a stovky při deportaci zavražděny, dokonce byl znovu zprovozněn bývalý nacistický koncentrační tábor Risiera. Ve městě vzniklo napětí i mezi ozbrojenými složkami vítězů. Do Bělehradu odletěl generálporučík Morgan, kde navrhl linii rozdělující obsazená území na okupační zóny A (spojenecká) a B (jugoslávská). K dohodě s Titovou vládou došlo až den poté, co britské jednotky zahájily dne 22. května 1945 postup směrem k této demarkační čáře. Oficiálně došlo k podpisu 10. června 1945 v Duinu. Stažení jugoslávské armády za linii bylo ukončeno 12. června 1945.\n\nV lednu 1947 Spojené národy přijaly rezoluci, podle jejíhož článku 24 měl být z Terstu a jeho okolí vytvořen svobodný stát. Jeho trvalý status měl být kodifikován podle mezinárodního práva jmenováním mezinárodního guvernéra schváleného čtyřmi vítěznými mocnostmi. V září 1947 byla ratifikována Pařížská mírová smlouva s Itálií, která zřídila Svobodné území Terst. Území ovšem zůstalo rozděleno na okupační zóny. Britské a americké ozbrojené síly spravovaly zónu A, kde se nacházelo i město Terst, o rozloze 222,5 km² s 262 406 obyvateli a Jugoslávská armáda spravovala zónu B, do níž spadala severozápadní Istrie, o rozloze 515,5 km² s 71 000 obyvateli. Úředními jazyky byla italština, slovinština a chorvatština.\n\nTerst byl jako přístav na poměrně strategickém místě již od dob slovinského obrozeneckého hnutí v 19. století velkým \"snem\" Slovinců. Jugoslávská komunistická vláda si navíc byla vědoma jeho strategického významu. Bělehrad byl velmi usilovně podporován Sovětským svazem. V období mezi říjnem 1947 a březnem 1948 SSSR zamítl kandidaturu 12 nominovaných guvernérů, načež Spojené státy, Spojené království a Francie zaslaly 20. března 1948 do Moskvy a Bělehradu nótu, ve které doporučily, aby se území navrátilo pod italskou suverenitu. Žádný guvernér nebyl ve smyslu rezoluce OSN nikdy ustanoven, a území tak nikdy nefungovalo jako skutečný nezávislý stát.\n\nOtázka Terstu byla (spolu s několika dalšími pohraničními spory, které Jugoslávie vedla se svými sousedy) velmi vážným problémem, který vedl k rychlému zhoršení vztahů mezi západními spojenci a jugoslávskou vládou. Zatímco Titovi partyzáni získávali za války sympatie Británie a také vojenskou pomoc, nyní byla situace zcela opačná. Západní blok měl obavy, že se Terstu zmocní právě Jugoslávie. Ta udržovala ještě stále velmi dobré vztahy se SSSR a tak reálně hrozilo, že by město mohlo být využito jako sovětská vojenská základna. Při vyjednáváních o statusu Terstu byla jugoslávská strana velice neústupná, předložila však celou řadu návrhů. Jedním z nich také bylo začlenění zóny A jako sedmé svazové republiky.\n\nPřesto byl jeho formální statut respektován - mělo vlastní měnu a vydávalo vlastní poštovní známky. Roztržka mezi Titem a Stalinem v půli roku 1948 měla za následek změnu politické situace. Tito nyní musel změnit svojí politiku vůči západu z obav, že by Sovětský svaz mohl uvrhnout Jugoslávii do izolace, či ji dokonce vojensky napadnout. V letech 1951 a 1952 probíhala mezi Jugoslávií a Itálií četná jednání o budoucím statutu tohoto území, která však nevedla k úspěchu. Itálii se rozhodli podpořit západní spojenci, což v kombinaci s neústupností Jugoslávie vedlo k eskalaci krize. Jak na italské, tak na jugoslávské straně se zvýšila přítomnost ozbrojených sil. Teprve až jednání mezi všemi účastníky, kteří byli zainteresovaní na tomto sporu (Itálie, Jugoslávie, USA a Velká Británie) vedlo ke snížení napětí.\n\n5. října 1954 Spojené království, Spojené státy, Itálie a Jugoslávie vyhlásily v Londýně memorandum o porozumění, které nahradilo stávající vojenskou správu dočasnou civilní správou. Zónu A měla spravovat Itálie s výjimkou obcí Plavje, Spodnje Škofije, Hrvatini a Jelarji (11,5 km, 3000 obyvatel), které přešly pod jugoslávskou správu stejně jako celá zóna B.\n\n10. listopadu 1975 uzavřely Itálie a Jugoslávie v Osimu dvoustrannou dohodu, podle které byla dočasná správa prohlášena za definitivní. Dohoda vyvolala v Itálii bouřlivé diskuse, protože přípravná jednání byla vedena v tajnosti; dokonce se volalo po obžalování ministerského předsedy a ministra zahraničí z velezrady. Navíc dohoda nezaručovala ochranu italské menšiny v jugoslávské části (ovšem ani ochranu slovinské v části italské), což mělo být řešeno později podepsáním samostatných protokolů. Přesto vešla v platnost dne 11. října 1977. Rozdělením Jugoslávie v r. 1991 byla otázka hranic znovu otevřena. Z bývalé zóny B připadl Slovinsku 12km pás podél italské hranice s přístavem Koper, zbytek Chorvatsku. V r. 1992 Slovinsko vyhlásilo, že se cítí vázáno dohodou z Osima, což bylo podmínkou pro jednání o vstupu Slovinska do Evropské unie.\nV současnosti (2010) zůstává otevřena otázka námořní hranice mezi Slovinskem a Chorvatskem a je předmětem jednání. Na bývalém Svobodném území Terst se rozkládá italský územní spolek obcí Guiliana (do roku 2017 provincie Trieste) z oblasti Furlansko-Julské Benátsko, slovinská část patří k tradičnímu regionu Přímoří a chorvatská do Istrijské župy.\n\nTato vojska se skládala z 5 000 Američanů (\"TRUST\" - TRieste United States Troops) a 5 000 Britů (\"BETFOR\" - British Element Trieste FORce), z nichž každá měla velikost brigády pozemního vojska a kompletní podpůrné jednotky (spojaře, ženisty, vojenskou policii atd.). Hlavní jednotkou TRUST byl 351. pěchotní pluk.\n<nowiki>*</nowiki> velitel okupačních jednotek před ustanovením svobodného území\n\nJak je uvedeno výše, docházelo v období kolem druhé světové války k výrazným změnám v národnostním složení obyvatelstva. Před válkou a během ní italská vláda podporovala přesuny slovanského obyvatelstva do Apulie a Kalábrie v jižní Itálii a do východní Afriky. Během války byla prakticky zlikvidována silná židovská komunita v Terstu. Po válce opustila jugoslávskou zónu B značná část obyvatelstva (prameny uvádějí odlišně od 10 000 do 40 000), převážně Italů, jak nuceně, tak dobrovolně. Dle italského sčítání lidu v r. 1971 se v Terstu ke slovinštině přihlásilo 24 000 osob, což představovalo 8% obyvatelstva.\nV níže uvedené tabulkce jsou údaje z odhadu spojenecké vojenské správy z r. 1949.\n\nV tabulce není zahrnuto 5 000 příslušníků Americké armády TRUST (TRieste United States Troops), ani 5 000 příslušníků Britské armády BETFOR (British Element Trieste FORce).\n\nÚdaje o obyvatelstvu se značně liší podle zdroje. V první části níže uvedené tabulky jsou údaje z jugoslávského sčítání v r. 1945, v druhé části jsou údaje z odhadu mezinárodní komise, jak uvádí italská Wikipedie.\n\nV tabulce nejsou zahrnuti příslušníci Jugoslávské armády, kterých bylo 5 000.Současné italské zdroje prý uvádějí, že Italů bylo v této zóně mezi 36 až 55 tisíci a slovanského obyvatelstva mezi 12 až 17 tisíci.\nÚzemí se členilo na 18 obcí (komunit)\n\n\n"}
{"id": "502054", "url": "https://cs.wikipedia.org/wiki?curid=502054", "title": "Slavonic Channel International", "text": "Slavonic Channel International\n\nSlavonic Channel International (ukrajinsky \"Міжнародний Слов'янський Канал\", rusky \"Международный Славянский Канал\") je ukrajinská televizní stanice, která vysílá v ukrajinštině, ruštině a angličtině. Vysílání bylo zahájeno 14. prosince 1994. Zakladateli jsou Vladimir A. Ivaněnko a Valerija V. Ivaněnková.\n\nStanice je zaměřena na informování Slovanů žijících na celém světě o aktuálních událostech, historii, kultuře a tradicích, týkajících se této skupiny národů.\n\nStáty, kde je možné přijmout satelitní signál společnosti SES Astra:\n\nAlbánie, Alžírsko, Belgie, Bosna a Hercegovina, Bulharsko, Černá Hora, Česko, Dánsko, Estonsko, Finsko, Francie, Chorvatsko, Maďarsko, Irsko, Itálie, Kanárské ostrovy, Lotyšsko, Lichtenštejnsko, Litva, Lucembursko, Maroko, Německo, Nizozemsko, Norsko, Polsko, Portugalsko, Rakousko, Rumunsko, Řecko, Severní Makedonie, Srbsko, Slovensko, Slovinsko, Spojené království, Španělsko, Švédsko, Švýcarsko, Tunisko.\n\n"}
{"id": "502059", "url": "https://cs.wikipedia.org/wiki?curid=502059", "title": "ASB Classic 2010", "text": "ASB Classic 2010\n\nTenisový turnaj WTA ASB Classic 2010 se konal ve dnech 4. - 9. ledna v největším novozélandském městě Aucklandu venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "502061", "url": "https://cs.wikipedia.org/wiki?curid=502061", "title": "Střední společenská třída", "text": "Střední společenská třída\n\nStřední společenská třída (nebo jen střední třída) je sociální třída nacházející se uprostřed sociální stratifikace společnosti.\n\n\nSložky společnosti, které by se daly podle dnešních měřítek označit za střední třídu, existovaly již ve starověku v mnoha civilizacích a kulturách po celém světě. V raném středověku byla tehdejší společnost silně polarizována na šlechtu, coby zástupce nejvyšších a vládnoucích sfér společnosti, a poddané, patřící naopak do jejích spodních vrstev. S rozvojem řemesel, měst a obchodu se vytvořila vrstva středověké „podnikatelské třídy“ – úspěšných kupců, importérů a obchodníků s nezanedbatelným majetkem avšak bez postavení srovnatelného s tehdejší šlechtou, kteří by se za střední třídu podle dnešních měřítek dali považovat. Éra novověku, vědeckotechnická revoluce a vznik nových ideologií a sociálních systémů znamenaly další podstatné změny ve vrstvách a složení společnosti – většinou oslabily pozici představitelů vládnoucí třídy (v některých zemích a režimech byla tato třída svržena), a naopak vznikla silná dělnická třída. V průběhu 20. století v zemích Prvního světa pak postupně získala na síle (co do počtu i významu) právě střední třída. V zemích, kde tvoří drtivou většinu (pouze s marginální vyšší a nižší vrstvou) dokonce převládá názor, že střední třída reprezentuje typického nebo „průměrného“ občana, a politické směřování země, v níž žije, by tedy mělo řešit problémy, které se týkají zejména této třídy. Zejména rozmach střední třídy v Americe a západní Evropě po 2. světové válce (a Číny a Indie od konce 20. století), který se týkal desítek až stovek milionů lidí a představoval výrazný vzestup v porovnání s jejich předchozí životní úrovní, ve 21. století staví politické elity před otázku, jakou zvolit strategii pro trvalou udržitelnost této úrovně svých občanů (týkající se spotřeby materiálů, energií, produkování znečištění a odpadů a další ekologické otázky). Dle studie Pew Research Center analyzující společenské třídy Spojených států amerických, se střední třída stala minoritní na začátku roku 2015, kdy počet jejích příslušníků klesl na 120,8 milionu obyvatel, zatímco počet lidí z vyšší a zejména nižších společenských tříd vzrostl na 121,3 milionů obyvatel.\n\nPodle moderní klasifikace se střední třída dělí na dvě kategorie, a to na:\n\nMěřítkem pro zařazení jedince do dané společenské třídy je jeho socioekonomické postavení, tj. kombinace jeho příjmů a životní úrovně, která vyplývá z jeho příjmů a majetkových poměrů, na jedné straně a jeho důležitosti a postavení ve společnosti na straně druhé (přičemž, tyto dvě proměnné se navzájem ovlivňují – jedna vychází z druhé).\n\nNaproti tomu, marxismus střední třídu definuje fixně podle rozsahu majetku a společenské prestiže.\n\nSpolečné prvky jedinců střední třídy typicky zahrnují:\n\n"}
{"id": "502066", "url": "https://cs.wikipedia.org/wiki?curid=502066", "title": "Hrádok (rozcestník)", "text": "Hrádok (rozcestník)\n\nHrádok může být:\n\n\n"}
{"id": "502068", "url": "https://cs.wikipedia.org/wiki?curid=502068", "title": "Streda", "text": "Streda\n\nStreda může být:\n\n\n\n"}
{"id": "502070", "url": "https://cs.wikipedia.org/wiki?curid=502070", "title": "Heyduk", "text": "Heyduk\n\nPříjmení Heyduk nosí více různých osobností:\n\n\n"}
{"id": "502074", "url": "https://cs.wikipedia.org/wiki?curid=502074", "title": "Brisbane International 2010 – ženy", "text": "Brisbane International 2010 – ženy\n\nTenisový turnaj WTA Brisbane International 2010 se konal ve dnech 3. – 9. ledna v australském Brisbane venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n\n"}
{"id": "502077", "url": "https://cs.wikipedia.org/wiki?curid=502077", "title": "Brisbane International 2010 – muži", "text": "Brisbane International 2010 – muži\n\nTenisový turnaj ATP Brisbane International 2010 se konal ve dnech 3. - 10. ledna v australském Brisbane venku na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2010. Odměny činily 372 500 USD.\n\n\n\n"}
{"id": "502078", "url": "https://cs.wikipedia.org/wiki?curid=502078", "title": "Deka (textilie)", "text": "Deka (textilie)\n\nDeka je textilie sloužící jako pokrývka. Deky bývají tlustší, tak aby lépe izolovaly teplo. Často se používají k zakrývání židlí, křesel a kanapí, na kterých se sedí nebo se s ní zakrývají lidé, kteří spí či odpočívají, aby jim nebyla zima. A to jednak při běžném použití přímo na tělo, tak i jako izolace přes peřinu. Deky mají různý tvar, barvu a dekoraci. Někdy je dekou nazývána i peřina, která není z peří, ale umělých vláken a tvoří jednolitou plochu. Deky se též používají ve stavebnictví. Například v případě bourání se může použít deka jako ochrana povrchu před dopadajícími úlomky zdiva. V jiných případech se používá jako podkladový změkčující materiál (např. při opravě aut). Zvláštním typem deky je Larysa. Larysy jsou deky, které dobře izolují proti úniku tepla na rozdíl od jiných dek. To je dáno tím, že nejsou utkány, ale vyrobeny ze syntetických vláken.\n\n"}
{"id": "502080", "url": "https://cs.wikipedia.org/wiki?curid=502080", "title": "Deník princezny", "text": "Deník princezny\n\nDeník princezny (v anglickém originále:The Princess Diaries) je americký romantický komediální film z roku 2001 společnosti Walt Disney režiséra Garryho Marshalla s Anne Hathawayovou a Julií Andrewsovou v hlavní roli. Jedná se o snímek, který tematicky čerpá z knihy Meg Cabotové \"Princezniny deníky\". Pro Anne Hathawayovou se tento film stal jejím úspěšným hollywoodským debutem, který v jejích 18 letech odstartoval její filmovou hereckou kariéru.\n\nNa tento film pak v roce 2004 navázalo jeho další pokračování \"\".\n\nDěj filmu je postaven na vtipné konfrontaci fikce a reality. Až na závěrečnou scénu z letadla se jeho celý děj filmu odehrává v historickém jádru San Franciska v Kalifornii nedaleko od Golden Gate Bridge. V bývalé požární zbojnici zde žije malířka Helen Thermopolisová (Caroline Goodallová) sama se svojí patnáctiletou dcerou Miou Thermopolisovou (Anne Hathawayová), které zanedlouho bude 16 let. Mia nikdy osobně nepoznala svého skutečného otce, který jí posílal pouze pohlednice a dárky a platil jí školné a který před několika měsíci tragicky zemřel.\n\nMia je velmi nenápadná a fyzicky dost nešikovná studentka místní soukromé střední školy resp. gymnázia, plná osobních problémů a komplexů méněcennosti, která ve skrytu duše touží po své velké první lásce. Kamarádí se spolužačkou Lilly Moscovitzovou (Heather Matarazzo) a jejím bratrem Michaelem Moscovitzem (Robert Schwartzman). Společně s Lilly jezdí po svažitých sanfranciských ulicích na koloběžce do školy a zpět. Krátce před 16. narozeninami a několik týdnů před koncem školního roku se její život nenadále změní. Do San Franciska přicestuje z fiktivní země Genovie královna Clarisse Renaldiová (Julie Andrewsová), aby se seznámila se svojí vnučkou Miou Thermopolisovou a navždy radikálně změnila její život. Během prvního setkání s Miou jí odhalí doposud střežené rodinné tajemství, Mia pochází z královského rodu, její otec byl korunní princ ve fiktivní zemi Genovii a Mia je po svém otci jediná dědička genovijského trůnu, korunní princezna: celým Amelia Mignonette Thermopolis Renaldi.\n\nDěj filmu je založen na komických peripetích, osobních traumatech a společenských potížích, kdy se z nenápadné a nešikovné středoškolské studentky Američanky Mii Thermopolisové stává skutečná mladá a krásná dáma a šlechtična, opravdová genovijská princezna. Hlavním tématem filmu je náhlá a nečekanná proměna její osobnostní role, kdy Mia musí náhle a zcela nečekaně v komplikované době svého dospívání ve velmi krátké době několika málo týdnů přijmout a plně akceptovat svoji novou společenskou roli i své mnohem významnější společenské postavení korunní princezny malé, hrdé a bohaté evropské země, což se jí nakonec podaří. Mia kromě toho získává i svoji první studentskou lásku svého přítele Michaela Moscovitze.\n\nSequel \"\" měl premiéru dne 11. srpna 2004, který zrežíroval Garry Marshall a scénář napsala Debra Martin Chase. Na rozdíl od prvního filmu, tento nebyl napsaný podle žádné knihy. Ve filmu si své role zopakovali Anne Hathaway, Julie Andrews, Héctor Elizondo, Heather Matarazzo a Larry Miller. V dalších rolích se objevili John Rhys-Davies, Chris Pine a Callum Blue. \n\n"}
{"id": "502081", "url": "https://cs.wikipedia.org/wiki?curid=502081", "title": "Královský palác v Baru", "text": "Královský palác v Baru\n\nLetní palác krále Nikoly I. se nachází v černohorském plážovém letovisku Baru. Byl vystavěn v roce 1896 jako letní rezidence pro členy černohorské královské rodiny.\n\nPalác byl postaven v roce 1896 ve středomořském stylu. Hlavní příjezdová cesta vede k paláci přímo z pláže. Třípatrová budova má tvar obdélníku. Bílá okna a dveře jsou ozdobeny barevnými kameny. Na východní straně stojí zastřešená terasa s dětským hřištěm.\n\nRozložení pokojů je podobné jako v zimní královský palác v Podgorice. Ve spodním patře je dlouhá hala s dvojitým schodištěm, kuchyň s velkou koupelnou a společenská místnost s krbem. Ve horním patře jsou tři pokoje (princezny Anastázie, společný pokoj pro korunního prince Danila III. a jeho manželku vévodkyni Juttu a dále pokoj prince Mirka). Dále je v horním patře ložnice krále Nikoly I., ložnice královny Mileny a další koupelna. Ze předního balkónu (nad vstupními dveřmi) je krásný pohled na rozlehlou pláž, ze zadního balkónu je rozhled do \"královské zahrady\". V podkroví se nachází třetí koupelna, králova pracovna a knihovna.\n\nZahrada letního paláce je navržena ve středomořském stylu - jsou zde typické stromy, keře a rostliny pro pobřežní oblast - palmy, fíkovníky a nejrůznější druhy jehličnanů. Kromě typických rostlin se zde nacházejí i exotické stromy - tato kontrast zde vytváří krásné životní prostředí. V rámci tohoto rezidenčního komplexu se vedle paláce nacházejí dvě strážní věže s názvem \"gvardije\", kaple zvaná \"malý palác\" a velká oranžérie.\n\nZahrada nebyla moc udržována, nejsou zde žádné promenády a fontány, díky rovinnému terénu zde nejsou žádná schodiště, jako je tomu \"královském parčíku\" u podgorického paláce.\n\nZe všech kulturních a historických památek 19. století v Baru je to právě letní sídlo krále Nikoly I., které přitahuje největší pozornost. V současnosti je zde muzeum, které zobrazuje nejrůznější předměty ze života členů královské rodiny.\n"}
{"id": "502099", "url": "https://cs.wikipedia.org/wiki?curid=502099", "title": "NGC 31", "text": "NGC 31\n\nNGC 31 je spirální galaxie vzdálená od nás zhruba 425 milionů světelných let v souhvězdí Fénixe.\n\n"}
{"id": "502100", "url": "https://cs.wikipedia.org/wiki?curid=502100", "title": "Jeviště", "text": "Jeviště\n\nJeviště je určený prostor pro představení v divadle. Jeviště slouží jako prostor pro herce a další účinkující (konferenciéry, hudebníky, zpěváky, tanečníky, artisty apod.). V některých případech mohou být jeviště pohyblivá, mohou mít i kruhový tvar připomínající klasickou cirkusovou manéž, kdy diváci sedí v kruhu okolo jeviště. V klasických kamenných divadlech bývá technický prostor nacházející se nad jevištěm označován jako provaziště, který je primárně určen pro provoz jevištní techniky.\n\nRám jevištního obrazu se nazývá portál. Součástí portálu je pak opona.\nVe spodním a horním obvodu jeviště se nachází horní a dolní rampa.\n\nVelká divadla určená pro balet, operetu, muzikál a operu mívají mezi jevištěm a hledištěm speciální prostor určený pro divadelní orchestr zvaný orchestřiště.\n\n\n\n"}
{"id": "502101", "url": "https://cs.wikipedia.org/wiki?curid=502101", "title": "NGC 32", "text": "NGC 32\n\nNGC 32 je dvojhvězda v souhvězdí Pegase.\n\n"}
{"id": "502103", "url": "https://cs.wikipedia.org/wiki?curid=502103", "title": "NGC 33", "text": "NGC 33\n\nNGC 33 je dvojhvězda v souhvězdí Ryb.\n\n"}
{"id": "502108", "url": "https://cs.wikipedia.org/wiki?curid=502108", "title": "SM Torpedoboot 80T", "text": "SM Torpedoboot 80T\n\nSM Torpedoboot 80T, zkráceně SM Tb.80T později Vijelia, byla rakousko-uherská torpédovka typu 74T. Postavena byla, stejně jako její sesterské lodě, v loděnici Stabilimento Tecnico Triestino.\n\nZa první světové války sloužila u I. torpédové flotily. Dne 24. května 1915 se účastnila velké akce rakousko-uherského loďstva - velkého nájezdu na italské pobřeží. Spolu s křižníkem Novara, torpédoborcem Scharfschütze a třemi dalšími torpédovkami (78T, 79T a 81T) ostřelovala město Porto Corsini. Při přestřelce s italskou pobřežní baterií byla poškozena. Dělostřelecký granát prorazil její bok a explodoval v důstojnické jídelně; exploze si vyžádala 3 zraněné. 27. července pak odplula z Šibeniku jako součást menšího svazu (lehké křižníky Saida a Helgoland, 6 torpédoborců a 9 torpédovek) s cílem zaútočit na italskou stanici na ostrově Velká Palagruža. Dne 30. prosince kryla spolu s Tb.78T výpad křižníku Novara proti Brindisi. 6. února 1916 vyplula spolu s Tb.74T, Tb.78T, Tb.83F, Tb.87F a Tb.88F, při krytí křižníkem Helgoland, s úkolem napadnout transportní lodě Dohody plující z Drače do Brindisi. Cestou se srazily Tb.74T s Tb.83F, škody na první z nich byly natolik vážné, že se celý svaz musel vrátit. Lodě však zachytil britský lehký křižník HMS Weymouth v doprovodu francouzského torpédoborce Bouclier. Rakušanům se po torpédovém útoku Tb.83F podařilo využít příležitosti a uniknout. 2. srpna se účastnila přestřelky rakouských lodí (křižník Aspern, torpédoborce Wildfang a Warasdiner a torpédovka Tb.85F) s francouzskými torpédoborci, slabší francouzské síly se musely spasit útěkem. Dne 14. května 1918 pak torpédovka zachránila u Rovinje hydroavion A 70 a odtáhla ho zpět na základnu.\n\nPo válce obsadili torpédovku Italové, ale v roce 1920 byla udělena Rumunsku. Zde ji zařadili do služby pod jménem Vijelia. Sloužila až do roku 1927, kdy byla vyřazena a později sešrotována.\n\n\n"}
{"id": "502111", "url": "https://cs.wikipedia.org/wiki?curid=502111", "title": "Bibliothèque de l'Arsenal", "text": "Bibliothèque de l'Arsenal\n\nBibliothèque de l'Arsenal (česky \"Knihovna Zbrojnice\") je veřejná knihovna, která je součástí Francouzské národní knihovny. Jméno získala podle svého sídla v bývalé královské zbrojnici v ulici \"Rue de Sully\" ve 4. obvodu v Paříži ve stejnojmenné čtvrti Arsenal.\n\nPůvodně byl majitelem této knihovny ministr války Antoine-René de Voyer de Paulmy d'Argenson (1722–1787), který vlastnil velkou sbírku knih, skládající se především ze středověkých rukopisů a starých tisků.\n\nBěhem Francouzské revoluce zde bylo uloženo mnoho knih ze zrušených pařížských klášterů a v dubnu 1797 byla knihovna otevřena pro veřejnost. V 19. století zde dlouhou dobu působil spisovatel Henri de Bornier, nejdřív jako knihovník, později jako její ředitel.\n\nV roce 1934 byla začleněna do Francouzské národní knihovny jako jedno z jejích oddělení.\n\nV roce 2003 byla budova zapsána na seznam historických památek.\n\n"}
{"id": "502112", "url": "https://cs.wikipedia.org/wiki?curid=502112", "title": "NGC 35", "text": "NGC 35\n\nNGC 35 je spirální galaxie vzdálená od nás zhruba 269 milionů světelných let v souhvězdí Velryby.\n\n"}
{"id": "502113", "url": "https://cs.wikipedia.org/wiki?curid=502113", "title": "Úhoří pruh", "text": "Úhoří pruh\n\nÚhoří pruh je barevně odlišená část na hřbetě koně, osla či jiného zvířete spojující kohoutek s kořenem ohonu. Nejčastěji se vyskytuje u plavých koní, někdy i u hnědáků, zpravidla bývá tmavší než zbytek těla. Velice výrazný je např. u fjordského koně, kde ho vidíme i v hřívě.\n\nÚhoří pruh se vyskatuje také u jediného žijícího potomka původních koní – koně Převalského\n\nMimo uvedených mají úhoří pruh jednoznačně koně plemene Hucul, Hafling apod., zkrátka koně, kteří nejsou přešlechtění a jejich plemena se blíží původním přírodním plemenům. Úhoří pruh najdete také na některých plemenech psů. Pruh u koní bývá široký cca 1 - 1,5 cm, začíná prakticky hřívou na hlavě a končí ohonem. Jde vlastně o jakési propojení hřívy na hlavě a krku koně s ocasem, budí tak dojem, že se také jedná o hřívu, která nevyrostla. Název \"úhoří pruh\" vychází pravděpodobně od stejnojmenné ryby, která má po páteři rovněž obdobný pruh. Úhoří pruh má také vytetovaný jeden člověk pocházející z České republiky, pruh je široký 3 cm a jde mu po páteři od vlasů až téměř na konec páteře nad hýžděmi.\n"}
{"id": "502116", "url": "https://cs.wikipedia.org/wiki?curid=502116", "title": "Cookův průliv", "text": "Cookův průliv\n\nCookův průliv je průliv mezi Severním a Jižním ostrovem Nového Zélandu. Průliv spojuje Tasmanovo moře na západě s jižním Tichým oceánem na východě.\n\nPobřeží průlivu směrem k jihu probíhá 30 km podél Oblačného zálivu (Cloudy Bay) a míjí ostrovy a přístupy do průlivu Marlborough. Směrem k severu pobřeží probíhá v délce 40 km podél Palliserova zálivu, prochází kolem vstupu do Wellingtonova přístavu, míjí některá předměstí Wellingtonu a pokračuje dále v délce 15 km k Makarské pláži.\n\nPrůliv je pojmenován po Jamesi Cookovi, prvním Evropanu, který jím proplul roku 1770 během své první plavby. V Maorštině se průliv jmenuje \"Raukawa\" nebo \"Raukawa Moana\". \"Raukawa\", což znamená \"hořké listí\". Cookův průliv je jedním z nejnebezpečnějších a nejvíce nevyzpytatelných vodních toků na světě. Ve svém nejužším místě odděluje mys Terawhiti na Severním ostrově od \"Perano Head\" na ostrově Arapawa v průlivu Marlborough.\n"}
{"id": "502119", "url": "https://cs.wikipedia.org/wiki?curid=502119", "title": "Stefan Vögel", "text": "Stefan Vögel\n\nStefan Vögel (nar. 1969, Bludenz, Rakousko) je rakouský dramatik a kabaretiér.\n\nNarodil se ve vesnici Gurtis v Vorarlberských Alpách. Vystudoval informatiku na univerzitě v Curychu. Po studiích se začal věnovat divadlu.\n\nJe ženatý, má dva syny. Žije v Lichtenštejnsku.\n\n\n\"Dobře rozehraná partie\" je divadelní komedie, jejíž český překlad je momentálně i je na repertoáru divadla ABC (premiéra 19. ledna 2008), \n\nFred Kowinski je nerudný válečný veterán. Stýká se pouze s kolegou z války Waltem, se kterým hrají každý týden šachy. Aby zcela nezpustl, snaží se mu syn Leonard zajistit alespoň hospodyni. Žádná ale u něho nevydrží. Pak se objeví Rosalinda a vše se změní.\n\nKomedie byla zpracována i jako rozhlasová hra v Českém rozhlasu. překlad Magdalena Štulcová, rozhlasová úprava Jitka Škápíková, režie Lída Engelová.\n\n"}
{"id": "502122", "url": "https://cs.wikipedia.org/wiki?curid=502122", "title": "Obchodní akademie České Budějovice", "text": "Obchodní akademie České Budějovice\n\nObchodní akademie České Budějovice je střední škola s ekonomickým zaměřením v Českých Budějovicích, která vznikla v roce 1918. Jejím současným ředitelem je Ing. Lenka Kubátová a na škole učí téměř 30 vyučujících .\n\nNa jaře roku 1901 se českobudějovická Obchodní a průmyslová komora usnesla, že ve svém sídle v budově U Zelené ratolesti v Husově ulici zřídí českou chlapeckou dvoutřídní obchodní školu a připojí k ní kupeckou školu pokračovací, která ve městě existovala od roku 1891. Významným důvodem pro toto rozhodnutí byl fakt, že na nejbližší obchodní školu bylo v té době nutné dojíždět až do Prahy nebo Plzně. V roce 1905 byl zřízen jednoroční obchodní kurs pro dívky a o tři roky později dvouletá dívčí obchodní škola. Na náklady obchodní a průmyslové komory byla kvůli narůstající prostorové náročnosti na Husově třídě vystavěna nová školní budova (dnešní Husova 9).\n\nVznik vlastní obchodní akademie, jenž povolilo ministerstvo kultury a vyučování ve Vídni, se datuje k 7.  červnu 1918. Následujícího roku byla škola rozšířena o dívčí obchodní akademii a abiturientský kurs, v roce 1921 pak přibyla německá obchodní škola s trojtřídní kupeckou školou pokračovací. Od města škola dostala k dispozici budovu bývalé Německé obchodní školy v Doudlebské ulici (dnešní Dukelská). Prezident Dr. Edvard Beneš roku 1937 svolil, aby obchodní akademie nesla jeho jméno. V době německé okupace dostala většinu učeben v této budově k dispozici nově zřízená německá obchodní akademie. Škola se pak několikrát stěhovala, ale po skončení války se mohla po nezbytných opravách vrátit zpět do Doudlebské ulice. Když byla roku 1960 zřízena pedagogická fakulta, akademie se natrvalo přestěhovala do budovy bývalého českobudějovického lycea v Husově ulici postavené roku 1903.\n\nŠkole byl také několikrát změněn název: v září 1949 na Vyšší hospodářskou školu, v roce 1960 na Střední ekonomickou školu a teprve v roce 1990 se jméno mohlo vrátit zpět na Obchodní akademii. V roce 1984 bylo rozhodnuto o zbudování přístavby za původní budovou směrem k Mlýnské stoce, čímž škola získala od listopadu 1986 nové prostory nejen pro výuku ale také kabinety a školní šatny.\n\nStudenti mohou na škole studovat čtyřleté obory s maturitou: Obchodní akademie (3 třídy v ročníku) a Ekonomické lyceum (1 třída v ročníku od šk. roku 2007/8). Celkem na škole studuje přibližně 450 studentů.\n\nŠkola má vlastní tělocvičnu, tři počítačové učebny, dvě učebny pro potřeby výuky písemné a elektronické komunikace a využívá neustále se zvyšující množství dataprojektorů s několika interaktivními tabulemi. Klasické školní tabule na křídy byly nahrazeny whiteboardy. Obchodní akademie nedisponuje vlastní jídelnou, využívá však zařízení nedalekého Domu mládeže v Holečkově ulici.\n\nStudenti a jejich rodiče mají přístup na intranet školy s vyhláškami MŠMT i interními dokumenty, intranet obsahuje také fotogalerii ze školních akcí, přehledy suplování nebo zápisy ze studentských rad. Známky jsou po přihlášení přístupné v systému Bakaláři.\n\n\nZa celou dobu existence Obchodní akademií prošly tisíce studentů, mezi nejznámější absolventy patří guvernér ČNB Zdeněk Tůma, akrobatický pilot Petr Jirmus nebo Generální ředitel Allianz pojišťovny a.s. Ing. Miroslav Tacl.\n\n"}
{"id": "502127", "url": "https://cs.wikipedia.org/wiki?curid=502127", "title": "Arsenal (rozcestník)", "text": "Arsenal (rozcestník)\n\nArsenal (česky: \"arzenál\") může mít více přenesených významů:\n\n\n\n\n"}
{"id": "502128", "url": "https://cs.wikipedia.org/wiki?curid=502128", "title": "Hřbetní hrbol", "text": "Hřbetní hrbol\n\nHřbetní hrbol neboli kohoutek se nachází na hřbetě koně či jiného zvířete (např. krávy, psa). Je to nejvyšší místo hřbetu, výše už má kůň pouze krk a hlavu. Z anatomického hlediska to jsou nejdelší trnové výběžky hrudních obratlů. V tomto místě se také měří kohoutková výška, což je často používaný termín zvláště pokud se hovoří o standardu určitého plemene.\n\n"}
{"id": "502129", "url": "https://cs.wikipedia.org/wiki?curid=502129", "title": "Zrození Venuše", "text": "Zrození Venuše\n\nZrození Venuše může být zrození mytologické bohyně Venuše a dále:\n\nV malířství se termín Zrození Venuše často zaměňuje s Vénus Anadyomène. Obrazy:\n\nV literatuře:\n"}
{"id": "502137", "url": "https://cs.wikipedia.org/wiki?curid=502137", "title": "Kohoutková výška", "text": "Kohoutková výška\n\nKohoutková výška zvířete je výška měřená od země ke kohoutku. V biologii je to základní výška, používaná u všech druhů savců k určení jejich velikosti.\n\nKohoutková výška koně je jeden ze standardů, které musí plemeno splňovat. Podle tohoto parametru můžeme tato zvířata rozdělit na koně a pony, hranice mezi nimi je 148 cm. Nejvyšší kohoutková výška u koně byla pravděpodobně naměřena v roce 1846 anglickému shirovi Samsonovi a činila 220 cm, záznamy se ale liší. Naopak nejmenším koněm se stala pětiletá klisna Thumbelina, která měří pouhých 44 cm. Česká zkratka je kvh.\n\n\n\n"}
{"id": "502142", "url": "https://cs.wikipedia.org/wiki?curid=502142", "title": "Rodina prezidenta Spojených států amerických", "text": "Rodina prezidenta Spojených států amerických\n\nPrvní rodina Spojených států amerických (anglicky: \"First Family of the United States\") je neoficiální pojmenování nukleární rodiny prezidenta Spojených států amerických. Patří do ní jeho manželka – první dáma USA a jejich děti. Ochranu jim zajišťuje Tajná služba Spojených států amerických. Prezident se spolu s členy rodiny přepravuje výhradně dopravními prostředky k tomu určenými – Air Force One, Marine One a Cadillac One. Sídlem rodiny je Bílý dům. Může také využívat víkendové sídlo v marylandském Camp Davidu.\n\nHistoricky první takovou rodinou byla v letech 1789 až 1797 rodina prezidenta George Washingtona a první dámy Marthy Washingtonové. Vlastní děti společně neměli, ale vychovávali dva potomky Marthy z jejího prvního manželství, Johna Parkea Custise a Marthu Parkeovou Custisovou.\n\nObamova rodina byla první rodinou v letech 2008-2017 Spojených států, kterou se stala v den prezidentovy inaugurace 20. ledna 2009. Vedle Baracka Obamy a manželky Michelle zahrnuje jejich dvě dcery Natashu a Maliu. Bývá sem řazen i prezidentův pes Bo.Tento článek je zastaralý. Novou první rodinou Spojených států amerických je od 20.1.2017 rodina Donalda Trumpa. \n"}
{"id": "502143", "url": "https://cs.wikipedia.org/wiki?curid=502143", "title": "Na dotek", "text": "Na dotek\n\nNa dotek (v anglickém originále:Closer) je americký psychologický film režiséra Mika Nicholse z roku 2004 s Jude Lawem, Clive Owenem, Natalií Portmanovou a Julií Robertsovou v hlavní roli. Jedná se filmový přepis stejnojmenné divadelní hry Patricka Marbera, který zde byl i scenáristou. Celý děj filmu se odehrává v Londýně v průběhu několika let. Film řeší složité citové a osobností vztahy hned čtyř různých obyvatel Londýna, z toho dvou Britů (2 mužů) a dvou Američanek (2 ženy).\n\nDěj filmu je koncentrován především do psychologicky velmi vypjatých dialogů.\n\n\n\n\n"}
{"id": "502145", "url": "https://cs.wikipedia.org/wiki?curid=502145", "title": "Ženská basketbalová liga", "text": "Ženská basketbalová liga\n\nŽenská basketbalová liga (zkratka ŽBL) je od roku 2005 nejvyšší česká basketbalová soutěž žen. V letech 1993–2005 existovala pod názvem 1. basketbalová liga žen.\n\nŽenská basketbalová liga je otevřená soutěž.\n\nSezóna se skládá ze tří částí:\n\nZdroj:\n\nZdroj:\n\n\n"}
{"id": "502146", "url": "https://cs.wikipedia.org/wiki?curid=502146", "title": "Křeček dlouhoocasý", "text": "Křeček dlouhoocasý\n\nKřeček dlouhoocasý, též myš bělonohá nebo křečík dlouhoocasý (\"Peromyscus maniculatus\"), je malý hlodavec, obývající severní a střední Ameriku. Tělo dosahuje délky 7–10 cm (bez ocasu). Oblastí nejhojnějšího výskytu je jihovýchod USA, ale lze jej najít od severu Jižní Ameriky až po Aljašku.\n\nPopulace vytváří řadu poddruhů, některé geograficky vzdálenější z nich už nejsou schopny plodného křížení.\n\n"}
{"id": "502152", "url": "https://cs.wikipedia.org/wiki?curid=502152", "title": "Amada Gouldové", "text": "Amada Gouldové\n\nAmada Gouldové (\"Erythrura gouldiae\" nebo \"Chloebia gouldiae\", často též nesprávně amadina Gouldové) je druh ptáka, který se řadí mezi astrildovité ptáky a pochází ze severní tropické Austrálie. Amada Gouldové byla pojmenována anglickým cestovatelem a ornitologem Johnem Gouldem podle jeho ženy Elizabeth, která byla údajně stejně krásná a fascinující jako tito ptáci.\n\nAmady Gouldové vytvářejí pestrou paletu barevných mutací, kvůli kterým je o ně stále velký zájem. Jsou zpravidla 13 cm dlouhé a v přírodě se vyskytují ve třech barvených formách:\nV přírodě se nejčastěji vyskytují černohlaví ptáci, méně červenohlaví (asi 3:1). Nejvzácnější je žlutohlavá variace, kdy na 5000 ks černo a červenohlavých ptáků připadá jeden žlutohlavý jedinec.\n\nAmady Gouldové se vyskytují v severní části Austrálie. Jejich biotopem jsou teplé, suché savany. Vyhýbají se zalesněným areálům. Na těchto savanách vystupují denní teploty v létě na 40-47 °C. Noční teplota pouze sporadicky poklesne pod 20 °C. V období dešťů, kdy teploty dosahují 30-35 °C, migrují ptáci více k jihu, do vnitrozemí, v době sucha se stěhují na sever.\n\nV době hnízdění se ptáci zdržují v párech nebo menších, snad rodinných, skupinkách. Po vyhnízdění tvoří hejna, která pak migrují za vodou a potravou. Tou jsou z převážné části drobná semena trav (Sorgum, Panicum, Eriachne, Eragostris). V době odchovu mláďat tvoří podstatný díl potravy hmyz, především termiti. Hnízdění probíhá od prosince do dubna. Hnízda si staví v dutinách stromů, termitištích, hnízdech jiných ptáků (papoušků), vzácněji v hustém křoví nebo vysoké trávě. Klenba hnízda je velmi neumělá, jakoby pouze naznačená.\n\nK úspěšné výchově mláďat používá mnoho chovatelů chůvičky. Gouldy jsou náchylné na vzdušné roztoče a drobné parazity přenášející se vzduchem, které napadají dýchací cesty.\n\nInkubační doba vajec je 14 dní, přičemž vylíhlá mláďata opouští hnízdo po 21 dnech. Amada Gouldové snáší přibližně 4-5 vajec v jedné snůšce.\n\nAmerická společnost ViewSonic, která se zabývá výrobou monitorů a počítačových komponent, má ve svém logu tři amady Gouldové. Ve filmu Batman se vrací z roku 1992 sní Catwoman jednu amadu Gouldové.\n\n\n"}
{"id": "502157", "url": "https://cs.wikipedia.org/wiki?curid=502157", "title": "Zinovij Peškov", "text": "Zinovij Peškov\n\nZinovij Alexejevič Peškov, rodným jménem Zinovij Michajlovič Sverdlov (rusky \"Зиновий Алексеевич Пешков\", 16. října 1884 Nižnij Novgorod, Ruské impérium - 27. listopadu 1966 Paříž, Francie), byl v Rusku narozený francouzský generál a diplomat. Jeho bratr byl ruský bolševický předák Jakov Sverdlov.\n\nNarodil se jako Zinovij Michajlovič Sverdlov (rusky \"Зиновий Михаилович Свердлов\") židovskému rytci v Nižném Novgorodu. V roce 1896 se Peškov, tehdy ještě Sverdlov, setkal se spisovatelem Maximem Gorkým a stal se jeho blízkým přítelem. Během doby, co byl Gorkij v exilu, pracoval jako jeho sekretář. Aby se kvůli svému židovskému původu vyhnul pronásledování, byl roku 1902 pokřtěn jako pravoslavný Rus a získal Gorkého původní jméno (Gorkij se původně jmenoval Alexej Peškov). Gorkij se poté stal jeho kmotrem. Svou původní rodinou byl zavržen a v roce 1904 emigroval do Kanady. Po dvou letech se na Capri setkal s Gorkým.\n\nPo vypuknutí první světové války v roce 1914 odešel jako dobrovolník do francouzské armády. V roce 1915 byl těžce zraněn a jeho pravá ruka musela být amputována. V roce 1916, už jako důstojník, byl odeslán do Spojených států jako tlumočník. V roce 1917 byl vyznamenán Řádem čestné legie a pracoval jako diplomat v Rusku a Rumunsku.\nV letech 1921-1926 a 1937-1940 sloužil ve francouzské cizinecké legii v Maroku, a o svých zkušenostech z Maroka napsal knihu. V letech 1926 - 1937 sloužil v ministerstvu zahraničí ve Francii a v Libanonu.\n\nBěhem druhé světové války bojoval proti Wehrmachtu v Maroku a v Sýrii. V roce 1940 se spojil s Charlesem de Gaullem a jeho Svobodnými Francouzi a brzy byl poslán jako francouzský velvyslanec do Jižní Afriky, kde organizoval lodní přepravu zbraní pro Spojence. V roce 1943 byl povýšen do hodnosti brigádního generála. Po válce sloužil jako francouzský velvyslanec v Číně a v Japonsku. V roce 1964 působil na Tchaj-wanu u Čankajška.\n\nZemřel v Paříži a byl pohřben na ruském hřbitově v Sainte-Geneviève-des-Bois.\n"}
{"id": "502161", "url": "https://cs.wikipedia.org/wiki?curid=502161", "title": "Mary Poppins (rozcestník)", "text": "Mary Poppins (rozcestník)\n\nMary Poppins je řada stejnojmenných dětských knih, kterou napsala Pamela Lyndon Traversová.\n\nMůže se také jednat o:\n\n"}
{"id": "502167", "url": "https://cs.wikipedia.org/wiki?curid=502167", "title": "Královský palác v Podgorici", "text": "Královský palác v Podgorici\n\nZimní královský palác (černohorsky: Зимски краљевски дворац, \"Zimski kraljevski dvorać\") je pozdně empírovo-neoklasicistní palác v Podgorici, hlavním městě Černé Hory. Původně byl vystavěn jako soukromá rezidence černohorské královny Mileny Teodózie Vukotić.\n\nZa vlády černohorského knížete a později krále Nikoly I. Petroviće-Njegoše zažila Podgorica, tehdy málo významné sídelní město hlavního zástupce islámu, obrovský rozkvět. Nikola I., podnícen svou kulturně založenou manželkou Milenou Vukotić, začal postupně modernizovat město a na Milenino přání jí nechal vystavět při levém toku řeky Morači na mírném vrcholku, zvaném Kruševać, soukromý palác, z něhož se později stalo zimní sídlo členů černohorské královské rodiny. Slohy paláce navrhli přední černohorští architekti tak, aby působily zčásti historicky, a zároveň aby splňovaly nejmodernější stylové požadavky. Stavba je tedy pozdně empírová, zatímco ozdoby a detaily jsou neoklasicistní. Stavba započala v březnu 1889 a kněžna Milena se svými dvorními dámami a některými členy rodiny jej poprvé navštívila 17. prosince.\n\nV lednu 1919 se palác stal centrem organizací připravovaného vánočního povstání proti srbské anexi okupované Černé Hory.\n\nInteriéry paláce byly navrženy většinou podle představ kněžny Mileny. Slohem interiérů se stal biedermeier a v menšině také secese.\n\nPalác je rozdělen do levé a pravé části, které odděluje hala s dvojitým schodištěm z bílého mramoru. Tato hala spojuje hlavní vchod a zadní vchod, který vede na prostornou terasu s pergolou. V levé části spodního patra se nacházela kuchyně, dvě koupelny a knihovna se starobylým klavírem, jenž v současnosti leží v Národním muzeu v Cetinje. V pravé části se nacházel rozlehlý obývací pokoj s velkým krbem, dále také přijímací salonek a dva menší pokoje. V horním patře se nacházela pracovna Mileny Vukotić. Střed pracovny vyplňuje mohutný mahagonový psací stůl krále Nikoly I., který je také exponátem Národního muzea. Podgorický palác byl jedinou rezidencí královské rodiny, kde měl Nikola I. s Milenou společnou ložnici. Z té vedou dveře na zadní balkón s vyhlídkou na reprezentativní část královské zahrady. Zbývající prostory horního patra tvořila koupelna a další pokoj.\n\nV podkroví se nacházely další 3 pokoje.\n\nKrálovská zahrada se rozléhá po celém obvodu vrcholku Kruševać. V podstatě se jedná o rozlehlý park plný cizích a exotických stromů - borovice, palmy, cedry. Od hlavní brány ke vchodu do paláce lemuje po obou stranách dubová a kaštanová alej. Na další přání Mileny Vukotić, která byla novou soukromou rezidencí, jež představovala únik od veřejného života, uchvácena, nechal Nikola I. roku 1891 zahradu značně zrenovovat. Přibyla schodiště, pergoly, fontány, hudební altánky a sochy na návrhy nejvýznamnějších černohorských i cizích umělců. Kromě renovace nechal král Nikola vysázet nové druhy květin, keřů a stromků. V současnosti se v zahradě nechávají vysazovat muškáty, jasmíny, růže nebo krokusy. V rámci těchto úprav byla vybudována i malá oranžérie, kde měly největší zastoupení bramboříky - Mileniny nejoblíbenější květiny.\n\nDominantou celé zahrady je tzv. \"Milenina promenáda\", nacházející se ve východní části zahrady. Jedná se o kameny vydlažděnou promenádu s lavičkami, lucernami, bustami a fontánami. Promenáda je zakončena překrásným dvojitým schodištěm z bílého mramoru. Uprostřed schodiště leží kaskádovité fontánky se záhony zajímavých druhů květin. Promenáda končí hlavní kulatou fontánou a zadní bránou (Nikola I. se pravděpodobně inspiroval v Petrodvorci během státních návštěv Ruska). Tato kaskáda fontán byla ale během bombardování města v roce 1999 zničena v zatím nebyla obnovena, pouze nahrazena jednou menší kulatou fontánkou.\n\n\nPo zrušení monarchie sloužil palác mnoha různým účelům a při bombardování města v roce 1999 byla palác velmi poškozen. Zbylý nerozkradený či komunisty nezabavený nábytek byl přemístěn do Národního muzea v Cetinje. V roce 2006 byl palác kompletně zrenovován do původních podob.\nV současnosti slouží spodní patro zimního paláce jako galerie moderního umění. Pro návštěvníky jsou zde díla od více než 1500 černohorských i světových umělců.\n\nHorní patro a podkroví je od roku 2011 soukromým majetkem a příležitostnou rezidencí černohorského korunního prince Nikoly II. Petroviće-Njegoše a jeho rodiny, žijících v exilu ve Francii.\n\nKrálovská zahrada je otevřena pro veřejnost, při rekonstrukci v roce 2006 byla v zahradě zřízena dětská hřiště, divadelní pódia a podobně. Zahrada je jedním z nejoblíbenějších odpočinkových míst obyvatel města.\n"}
{"id": "502173", "url": "https://cs.wikipedia.org/wiki?curid=502173", "title": "Christian Marin", "text": "Christian Marin\n\nChristian Marin (8. února 1929 Lyon, Rhône, Francie – 5. září 2012 Paříž, Francie) byl francouzský herec, známý rolí četníka Merlota v prvních čtyřech dílech filmů o četnících.\n\nVe své kariéře často pracoval s Louis de Funèsem.\nNejznámější roli četníka Marlota ztvárnil v prvních čtyřech filmech ze série o četnících (\"Četník ze Saint Tropez\" (1964), \"Četník v New Yorku\" (1965), \"Četník se žení\" (1968), \"Četník ve výslužbě\" (1970). V komedii \"Pouic-Pouic\" z roku 1963 hrál majordoma Charlese.\n\n\n"}
{"id": "502176", "url": "https://cs.wikipedia.org/wiki?curid=502176", "title": "Somatologie", "text": "Somatologie\n\nSomatologie neboli tělověda (někdy také pod názvem \"antropologie\") je nauka o struktuře a funkcích lidského těla. Shrnuje základní poznatky z anatomie, histologie, embryologie, biologie, biochemie a fyziologie. Studuje a popisuje stavbu lidského těla a jeho jednotlivé funkce na různých úrovních. Seznamuje nás s činností buněk, tkání a orgánů i organismu jako celku i se všemi fyziologickými pochody, které probíhají ve zdravém organismu, a které jsou řízeny několika systémy: imunitním, endokrinním a nervovým. Na středních školách se vyučuje jako \"biologie člověka\" v rámci předmětu biologie.\n"}
{"id": "502180", "url": "https://cs.wikipedia.org/wiki?curid=502180", "title": "Pyrgos", "text": "Pyrgos\n\nPyrgos (řecky: Πύργος, \"věž\") je hlavní město řecké regionální jednotky Élida v kraji Západní Řecko. Leží na západě Peloponéského poloostrova, 4 km od Jónského moře, 19 km od starověké Olympie a 315 km od Athén. K roku 2011 žilo v obci Pyrgos 47 995 obyvatel, což je necelá jedna třetina z regionální jednotky Élida.\n\nObec Pyrgos od roku 2011 zahrnuje 4 obecní jednotky. Téměř tři čtvrtiny obyvatel žijou v obecní jednotce Pyrgos. V závorkách je uveden počet obyvatel obecních jednotek a komunit.\n\nNa místě dnešního Pyrgu archeologické vykopávky dokázaly existenci starověkého osídlení (sídlo Dispontion, na předměstí sídlo Letrina). Jméno městu dala věž, která zde byla vybudovaná v roce 1518. První historická zmínka o Pyrgu pochází ze 17. století a to v souvislosti s jeho zakladatelem Georgosem Tsernotasem. Během revoluce v roce 1821 sehrál Pyrgos důležitou roli a to díky zapojení jeho obyvatel do národního odboje. Stal se však také prvním městem zničeným Turky.\n\n\nMěsto leží na 2 železničních tratích - z Korintu do Kalamaty, z Katakola do Olympie. Vlaky však jezdí jen několikrát denně (př. do Kalamaty jedou přibližně dva vlaky denně). Železnice je tak, jak na celém Peloponéském poloostrově, úzkorozchodná (rozchod 1 000 mm). Železnice z Pyrgu do Katakola je druhou vybudovanou železnicí v Řecku a první mimo Athény. Ve městě se také nachází velké autobusové nádraží.\n\nOlympijský filmový festival pro děti a mládež (Olympia Film Festival for Children and Young People) je mezinárodní festival filmů pro děti a mládež. Koná se v Pyrgu začátkem prosince od roku 1998 a od roku 2000 je spojen se soutěží mladých tvůrců Camera Zizanio.\n\nVe městě působí fotbalový klub Paniliakos. Klub vznikl v roce 1958 sloučením čtyř původních klubů, které ve městě působily (Ethnikos, Iraklis, A.E.K., Apollon). Svých největších úspěchů klub dosáhl v 90. letech dvacátého století, kdy hrál dokonce národní ligu. V současnosti tým soutěží ve čtvrté řecké divizi (Delta Ethniki). V týmu hrál v letech 1993 - 1996 Predrag Đorđević z Černé Hory, který se proslavil především jako hráč FC Olympiakos.\n\nVe městě se nachází moderní vnitřní basketbalová hala. Byla postavená v roce 1995. O tři roky později se zde konalo finále Řeckého volejbalového poháru. Kromě toho zde sehrál několik zápasů také národní basketbalový tým. V roce 2003 se zde konala základní skupina Mistrovství Evropy v basketbalu žen za účasti týmu České republiky. (1. místo ve skupině: 5 vítězství - 0 porážek).\n\n"}
{"id": "502187", "url": "https://cs.wikipedia.org/wiki?curid=502187", "title": "Marija Nikolajevna Volkonská", "text": "Marija Nikolajevna Volkonská\n\nMarija Nikolajevna Volkonská (rusky: \"Мария Николаевна Волконская\") (rozená Rajevská 25.12.1805/06/07 - 10.08.1863 na panství Voronki v Černigovské gubernii) - dcera N. N. Rajevského, manželka děkabristy S. G. Volkonského (od 11. ledna 1825, Kyjev), s nímž i přes odmítavý postoj své rodiny odjela na Sibiř.\n\nZe strany své matky byla Marije pravnučkou M. V. Lomonosova.\n\nVzdělání Volkonské poskytli domácí učitelé. Hrála výborně na klavír a měla krásný hlas. Mluvila několika cizími jazyky.\n\nRodinu Rajevských už od roku 1817 znal dobře Alexandr Sergejevič Puškin. Přátelské vztahy s Rajevskými utužil ruský básník během jejich společné cesty na Kavkaz a Krym. Traduje se, že byl Puškin zamilovaný do Marije. Ta jej inspirovala v několika dílech - postava mladé Čerkesky v Kavkazském zajatci (1820 - 21) a kněžna Marija v Bachčisarajské fontáně (1822). Příznačné je, že v obou dílech jde o neopětovanou lásku. Puškin věnoval mladé kněžně řadu svých děl.\n\nV roce 1824 požádal o ruku Marije polský básník Gustav Olizar, pro jejího otce generála Rajevského byl však tento sňatek nepřijatelný. Generál si pro svou dceru vybral Sergeje Grigorjeviče Volkonského.\n\nNa konci roku 1825 těhotná Marija pobývala na panství u svých rodičů. O děkabristických událostech 14. prosince 1825 nic nevěděla. Syn Nikolaj (Mikuláš) se ji narodil 2. ledna 1826. O několik dní později 5. ledna 1826 Volkonskij dorazil na panství Rajevských, ale ve stejný den po shledání s manželkou a synem odjel k armádě. Zatčen byl 7. ledna. Rodina kněžny Marije od ní tuto skutečnost skrývala. Nakonec však Volkonská zjistila, že byl manžel zatčen a spolu se synem se vydala do Petrohradu.\n\nŽádat o setkání s manželem musela Volkonská domluvit přímo u cara Mikuláše I. Sergej Volkonskij byl nakonec odsouzen k vyhnanství na Sibiř a Marija se jej rozhodla následovat. Budoucí carský ministr a příbuzný manžela P. M. Volkonskij se ptal Marije, zda si je jistá návratem zpět do evropského Ruska. Odpověděla mu: \"Nechci se vrátit, jedině se Sergejem, ale proboha, neříkejte to mému otci\". Svého prvorozeného syna Mikuláše byla nucena při odjezdu na Sibiř zanechat u sestry svého manžela.\n\nNež vyrazila na Sibiř, na jeden den se zastavila v Moskvě 26. prosince 1826 v domě u své švagrové Zinajdy Volkonské, která pro Marii uspořádala rozlučkový hudební večer. Tam se Marija naposledy viděla s Puškinem.\n\n12. února 1827 dorazila do Blagodatského dolu u města Nerčinsk (Zabajkalský kraj) na Sibiři. V roce 1827 následovala svého muže do sibiřského města Čita, kam byli vyhnání ostatní děkabristé. V roce 1830 odjela za Volkonským do vesnice Pětrovskij zavod (dnes město Petrovsk-Zabajkalskij).\n\nDopisovala se na žádost ostatních děkabristů s jejich příbuznými a přáteli. Takto pomáhala například Michailu Sergejeviči Luninovi, kterému carské úřady zakázaly na rok psát dopisy vlastnoručně. Na její jméno se na Sibiř posílaly časopisy (literární noviny Delviga), knihy i zahraniční tisk.\n\nMaria Nikolajevna přežila syna, kterého zanechala v Rusku. Na Sibiři jí pak zemřela dcera. Musela čelit konfliktu s rodinou, která s její dobrovolným pobytem na Sibiři nesouhlasila.\n\nZ vězení byl Volkonskij propuštěn v roce 1837. Nadále však zůstával ve vyhnanství. Rodina Volkonských nejprve žila ve vesnici Urik. O něco později bylo Mariji uděleno povolení odstěhovat se s dětmi do Irkutsku (1845). Za dva roky získal povolení žít v Irkutsku i Volkonskij. Dům rodiny Volkonských v Irkutsku se zachoval do dnešních dní a v současné době se tam nachází muzeum Volkonských.\n\nCar Alexandr II. byl na rodinu Volkonských mírnější a Marija získala povolení vrátit se do evropské části Ruska v roce 1856, Sergej Volkonskij odjel ze Sibiře v roce 1856.\n\nVolkonská po sobě zanechala \"Zápisky\" ve francouzštině. Tvrdila, že jsou určeny výhradně pro její děti a vnuky. Jedním z mála lidí, které syn Marije Nikolajevny seznámil s jejími vzpomínkami, byl básník a spisovatel Nikolaj Alexejevič Někrasov. Teprve v roce 1904 Michail Sergejevič Volkonskij se rozhodl je publikovat. Marija Rajevská-Volkonská zemřela v roce 1863 v Černigově na nemoc srdce.\n\n"}
{"id": "502192", "url": "https://cs.wikipedia.org/wiki?curid=502192", "title": "Martin Dvořák a Zuzana Šilhánová", "text": "Martin Dvořák a Zuzana Šilhánová\n\nMartin Dvořák a Zuzana Šilhánová tvoří český soutěžní taneční pár, jedná se o mnohonásobné mistry České republiky v tanečním sportu.\n\nTento pár spolu tančí již od října roku 1999 a pokračují až dodnes ve společné kariéře. Mezi jejich obor patří standardní tance, latinskoamerické tance a soutěží také v kategorii tzv. Kombinace (10 tanců dohromady).\n\nV roce 1999 spolu začali tančit v kategorii Junioři 2, kde se ihned stali neohroženými mistry České republiky pro následující sezónu 1999. Získali kromě titulů i ocenění Vycházející hvězdy roku 2000, které se v tomto roce vyhlašovalo vůbec poprvé. Následovala kategorie mládež, kterou chápali jako přestupní můstek do dospělých. Proto se již od začátku snažili vniknout do povědomí dospělých párů a snažit se od začátku vybojovávat pozice nejvyšší. Již 2.rokem mládeže se zúčastnili mistrovství ČR jak ve standardních tancích tak v latinskoamerických tancích a obsadili semifinálová umístění. Jejich hlavními trenéry v té době byli manželé Dvořákovi a zahraniční trenéři Lasse Odegaard. V průběhu 2. roku mládeže se změnil jejich přístup k tanci a začali trénovat s italskými trenéry Bonsignori a Baldasseroni a v latině navázali kontakt na Ralfa a Olgu Müller (s oběma trenéry spolupracují dodnes). Vrcholem této sezóny bylo finále na Mistrovství světa v 10 tancích, kde obsadili mnohokrát finále a nejlepší výsledek bylo 4.místo na MS v čínském Šanghaji 2011. Od té doby jejich kariéra rostla jen výš a výš a jejich pozice na dospělém žebříčku se stala více než silnou, stabilní a nepřehlédnutelnou. Od roku 2005 drží nepřetržitě titul mistra ČR ve standardních tancích v kategorii dospělých až do roku 2014 (10x mistr ČR) a od roku 2004 drží titul Mistra České republiky v deseti tancích až do roku 2012.(9x mistr ČR)\nV prosinci 2012 se umístili na osmém místě na Mistrovství světa ve standardních tancích v australském Melbourne. Po Mistrovství ČR ve standardních tancích v r. 2014 ohlásili přestup od amatérů k profesionálům. V profesionálech získali titul mistra ČR v roce 2015 a stali se vicemistry světa v 10tancích v roce 2015.\n\nZa svoji dlouholetou kariéru získali několikrát ocenění za nejúspěšnější reprezentaci ČR v ČSTS - Hvězdy roku.\n\nVyučují pro veřejnost v pražském klubu MZ Dance Team a jsou i hlavními protagonisty [[taneční klub|tanečního klubu] ]MZ Dance Team.\n\n[[Kategorie:Narození 20. století]]\n[[Kategorie:Žijící lidé]]\n[[Kategorie:Čeští tanečníci sportovního tance]]\n[[Kategorie:Dvojice v umění]]"}
{"id": "502196", "url": "https://cs.wikipedia.org/wiki?curid=502196", "title": "Berenika Saudková", "text": "Berenika Saudková\n\nBerenika Saudková (24. května 1975 Praha) je česká malířka, dcera komiksového kreslíře Káji Saudka a Johany Saudkové.\n\nPo ukončení všeobecného gymnázia pokračovala studiem biotechnologie na České zemědělské univerzitě v Praze, které nedokončila. Začala se plně věnovat malování obrazů. Z technik preferuje klasické styly olejomalbu a grafiku.\n\nSvá díla vystavuje doma i v zahraničí (např. \"Galerie TR\", Bottrop, SRN, \"BKH Art Gallery\", Bel Air, USA). V Čechách uspořádala k roku 2009 kolem padesáti výstav.\n\n\n"}
{"id": "502205", "url": "https://cs.wikipedia.org/wiki?curid=502205", "title": "NGC 36", "text": "NGC 36\n\nNGC 36 je spirální galaxie vzdálená od nás zhruba 275 milionů světelných let v souhvězdí Ryb.\n\n"}
{"id": "502212", "url": "https://cs.wikipedia.org/wiki?curid=502212", "title": "NGC 37", "text": "NGC 37\n\nNGC 37 je čočková galaxie vzdálená od nás zhruba 427 milionů světelných let v souhvězdí Fénixe. Se svým průměrem okolo 137 000 světelných let je jen o třetinu větší než naše vlastní Galaxie.\n\n"}
{"id": "502213", "url": "https://cs.wikipedia.org/wiki?curid=502213", "title": "Prstencový druh", "text": "Prstencový druh\n\nPrstencový druh je takový biologický druh (nebo několik druhů), u něhož sousední populace mohou mít plodné potomky, ale vzdálenější populace nikoliv. Kruh se uzavře, pokud se populace z okrajů setkají a začnou obývat stejné území. Ač se nemohou vzájemně křížit, existuje mezi nimi řada mezidruhů, které křížit lze. Z biologického hlediska je problém, zdali jednotlivé populace považovat za poddruhy jednoho druhu, nebo za samostatné druhy.\n\nPříkladem kruhového druhu je racek stříbřitý a racek žlutonohý, jejichž populace jsou propojeny kruhem vzájemně křížitelných populací kolem severního pólu.\n"}
{"id": "502217", "url": "https://cs.wikipedia.org/wiki?curid=502217", "title": "SM Torpedoboot 83F", "text": "SM Torpedoboot 83F\n\nSM Torpedoboot 83F, zkráceně SM Tb.83F později Smeul a Toros, byla rakousko-uherská torpédovka typu 82F. Stejně jako její sesterské lodě byla postavena v loděnici Danubius Porto Re.\n\nPo svém uvedení do služby byla zařazena do I. torpédové flotily. Dne 2. února 1916 se spolu s křižníkem Sankt Georg, torpédoborcem Wildfang a torpédovkami Tb.87F, Tb.88F a Tb.98M podílela na zničení železničních zařízení mezi italskými městy Ortona a San Vito. O čtyři dny později vyplula spolu s Tb.74T, Tb.78T, Tb.80T, Tb. 87F a Tb.88F, při krytí křižníkem Helgoland, s úkolem napadnout transportní lodě Dohody plující z Drače do Brindisi. Cestou se srazila s Tb.74T, na níž byly škody natolik vážné, že se celý svaz musel vrátit. Lodě však zachytil britský lehký křižník HMS Weymouth v doprovodu francouzského torpédoborce Bouclier. Tb.83F na ně podnikla útok dvěma torpédy. Ani jedno sice nezasáhlo cíl, úhybné manévry dohodových lodí však umožnily svazu únik na sever. 4. července se pak účastnila výpadu lehkých hladinových lodí (křižník Helgoland, torpédoborce Orjen, Tátra, Balaton a torpédovky Tb.85F a Tb.87F) do Otrantské úžiny. Výpad si zopakovala 30. července, kdy spolu s křižníkem Novara a torpédovkami Tb.85F, Tb.87F a Tb.88F opět vplula do Otranta, avšak kontakt s nepřítelem nebyl navázán. Účastnila se i další akce proti italskému pobřeží; jako součást rakouských sil (pancéřové křižníky Sankt Georg a Kaiser Karl VI. a torpédovka Tb.85F) ostřelovala pobřeží u Brindisi.\n\nPo válce obsadili torpédovku Italové. V roce 1920 byla předána Rumunsku, které ji pod jménem Smeul zařadilo do svého námořnictva. Loď se účastnila druhé světové války, v roce 1944 padla do rukou Rudé armádě. Ta ji přejmenovala na Toros. Po válce byla odevzdána zpět Rumunsku a v roce 1958 vyřazena, v roce 1960 pak sešrotována.\n"}
{"id": "502220", "url": "https://cs.wikipedia.org/wiki?curid=502220", "title": "Tyrosinkináza", "text": "Tyrosinkináza\n\nTyrozinkináza je enzym ze skupiny proteinkináz, který katalyzuje přenos fosfátové skupiny (fosforylace) z nukleosidtrifosfátů (většinou ATP) na aminokyselinu tyrozin v proteinech. Přenos fosfátu na jeden či více aminokyselinových zbytků způsobí konformační změny ovlivňující funkci proteinu. Fosforylace je nejčastější posttranslační modifikací proteinů a má důležitou funkci v regulaci mnoha buněčných signálních drah. Tyrozinkinázy mohou být membránově vázané (tzv. tyrozinkinázové receptory; RTKs) nebo volně v cytoplazmě (tzv. nereceptorové tyrozinkinázy; nRTKs).\n\nFosforylace tyrozinových zbytků prostřednictvím tyrozinkináz vede ke konformačním změnám cílového proteinu, které mohou mít za následek změnu katalytické aktivity fosforylovaného enzymu, změnu jeho lokalizace v buňce, či může umožnit interakce s dalšími proteiny. Tyrozinkinázy jsou zapojeny v signálních drahách, ve kterých jsou extracelulární signály přenášeny přes plazmatickou membránu buňky a přes další proteiny mohou vést do jádra, kde aktivací či inhibicí transkripčních faktorů ovlivňují expresi cílových genů. Takto se tyrozinkinázy podílejí na řízení buněčného cyklu, buněčného růstu, dělení a diferenciaci. Mutace v genech kódujících tyrozinkinázy mohou vést ke konstitutivní aktivitě těchto enzymů, což může mít za následek nádorovou transformaci takto poškozené buňky. Receptorové tyrozinkinázy zprostředkovávají přenos signálů přes plazmatickou membránu buňky a nereceptorové tyrozinkinázy vykonávají své funkce v cytoplazmě a vedou signály uvnitř buňky až do jádra. Některé tyrozinkinázy, např. Lyn z rodiny Src kináz, se však nacházejí i v jádře buňky, kde se podílejí na regulaci buněčného cyklu. \n\nTyrozinkinázy hrají také důležitou roli při přenosu regulačních signálů a přenosu mechanické síly působící na buňku. Fokální adheze jsou makromolekulární struktury, které zajišťují přenos mechanické síly a regulačních signálů. Pomocí fluorescenčního značení bylo zjištěno, že právě v těchto buněčných spojích, umožňujících vazbu buněk na extracelulární matrix, je lokalizována tyrozinkináza Fak (focal adhesion kinase) účastnící se zde příslušných signalizačních drah. \n\nV lidském genomu je kódováno více než 2000 proteinkináz a více než 90 z nich patří do rodiny tyrozinkináz. Tyrozinkinázy můžeme rozdělit do dvou hlavních rodin: receptorové tyrozinkinázy (receptor tyrosine kinases; RTKs) a nereceptorové tyrozinkinázy (non-receptor tyrosine kinases; nRTKs).\n\nReceptorové tyrozinkinázy\n\nV současné době známe 58 lidských receptorových tyrozinkináz, které jsou rozděleny do 20 podrodin. RTKs se skládají z extracelulární domény vázající specifický ligand, transmembránové domény a intracelulární katalytické domény, která je schopna vázat a fosforylovat příslušné substráty. Po navázání ligandu na extracelulární část dochází ke konformačním změnám receptoru, které vedou k jeho enzymatické aktivaci. Na intracelulární katalytické doméně umožní tyto konformační změny vazbu ATP a substrátu na aktivní místo enzymu. Takto je spuštěna kaskáda dějů, která prostřednictvím několika proteinů vede extracelulární signál do jádra buňky, kde dochází ke změně urovně exprese cílových genů. Receptorové tyrozinkinázy jsou jedny z mnoha enzymů, jejichž mutace může hrát roli v onkogenezi. Abnormální úroveň exprese genů kódujících tyto enzymy, chromozomové translokace či mutace genu mohou způsobit vyšší enzymovou aktivitu vedoucí k neregovatelnému růstu takto poškozených buněk. \n\nNereceptorové tyrozinkinázy\n\nZatím bylo v lidském genomu objeveno 32 genů kódujících enzymy patřící do rodiny nereceptorových tyrozinkináz. Na rozdíl od receptorových tyrozinkináz (RTKs), nRTKs jsou lokalizovány v cytoplazmě buňky. Podílejí se zde na regulaci buněčného růstu, proliferace, diferenciace, adheze, migrace a také na regulaci imunitního systému. Mutace genů kódujících nRTKs mohou, stejně jako u RTKs, způsobit nádorovou transformaci takto poškozené buňky. Inhibice tyrozinkináz je nyní předmětem mnoha studií zaměřujících se na protinádorovou léčbu.\n\n"}
{"id": "502226", "url": "https://cs.wikipedia.org/wiki?curid=502226", "title": "Ekonomika Středoafrické republiky", "text": "Ekonomika Středoafrické republiky\n\nEkonomika Středoafrické republiky patří mezi nejméně rozvinuté na světě. Páteří je zemědělství spolu s lesnictvím. Hospodářský rozvoj brzdí konflikty současné vlády s opozicí, nekvalifikovanost pracovní síly, špatný dopravní systém a poloha země. Dotace Francie a mezinárodních organizací mohou jen částečně pokrýt humanitární potřeby obyvatelstva. Nezaměstnanost dosahuje 8% a v hlavním městě Bangui až 23%.\n\nHDP v paritě kupní síly činí v současné době 3,184 miliardy $ a HDP na jednoho obyvatele se pohybuje okolo 700 $. Momentálně roste HDP o zhruba 2-3%, což je méně nežli tomu bylo v předchozích letech, v důsledku aktuální hospodářské krize.\n\nZemě neoplývá žádnými zásobami zemního plynu ani ropy, kterou musí dovážet. Naopak výroba elektřiny přesahuje spotřebu.\n\nMěnou, stejně jako u mnoha bývalých francouzských kolonií, je CFA frank.\n\nZahraniční dluh v roce 2007 byl odhadován na 1,153 miliardy USD.\n\nZemědělství je páteří ekonomiky, tvoří 55% HDP a zaměstnává více jak 70% obyvatel venkova. Pěstují se banány, káva, kukuřice, maniok, proso a jamy. Dalšími produkty jsou bavlna, dřevo a tabák.\n\nPrůmysl tvoří 20% HDP a sestává z pivovarnictví, výroby obuvi a textilu, montáže jízdních kol a motocyklů. Těží se zlato a diamanty.\n\nSlužby tvoří 25% HDP.\n\nDováženým zbožím jsou elektrická zařízení, chemikálie, léky, motorová vozidla, potraviny, ropné produkty, stroje a textil. Dováží se z Francie, Kamerunu, Nizozemí, Severní Koreji a USA. V roce 2007 činila hodnota dovozu odhadem 237 milionů USD.\n\nMezi vyvážené komodity náleží bavlna, diamanty, dřevo, káva a tabák. Vyváží se do Belgie, Číny, Demokratické republiky Kongo, Francie, Indonésie, Itálie, Japonska a Maroka. Hodnota vývozu v roce 2007 byla odhadována na 147 milionů USD.\n\nSaldo představovalo 42,6 miliardy USD.\n\nMezi Českou a Středoafrickou republikou neexistuje žádná smluvně právní dohoda v oblasti ekonomiky.\n\nV roce 2007 se dovoz ze SAR týkal hlavně bavlny, dále dřeva a některých nerostů s celkovou hodnotou 1 130 USD a vývoz tvořily především telefonní přístroje v hodnotě 152 000 USD.\n\nV zemi funguje 100 000 mobilních telefonů a 10 000 pevných telefonních linek. V roce 2001 vysílala pouhá jedna televizní stanice. Počet uživatelů internetu překračuje 19 000.\n"}
{"id": "502233", "url": "https://cs.wikipedia.org/wiki?curid=502233", "title": "Lokomotiva 125.8", "text": "Lokomotiva 125.8\n\nLokomotiva řady 125.8 je dvojdílná elektrická lokomotiva na stejnosměrný proud určená pro těžké nákladní vlaky na širokorozchodné trati Užhorod – Haniska při Košiciach (ŠRT), pro kterou byly speciálně navrženy. Vyrobil je podnik Škoda Plzeň jako jednorázovou sérii v roce 1975 (tovární typ Škoda 67E). Po vývojové stránce se lokomotivy nacházejí mezi lokomotivami Škoda tzv. I. a II. generace.\n\nJiž krátce po zahájení provozu na ŠRT vyvstaly první problémy s nedostatečným výkonem motorových lokomotiv, které zde byly provozovány. Šlo zejména o řadu T 679.5 (později 781.8), dovezenou ze Sovětského svazu. Náročné stoupání přes Slanské vrchy si vyžadovalo pro vedení těžkých rudných vlaků nasazování až šesti lokomotiv a přetěžování vlaků se také negativně podepisovalo na stavu trati včetně sesuvů půdy. Pro havarijní stav trati a trakční problémy bylo proto po dlouhých úvahách rozhodnuto přistoupit k elektrifikaci trati, jenž byla odsouhlasena v roce 1972. Krátce nato byly ve Škodovce objednány i příslušné lokomotivy, označené novou řadou E 469.5. Mělo jít o dvojdílné lokomotivy, vývojově vycházející z řady 123. Vyrobeny byly během roku 1975 a v roku následujících odesílány do Čierne nad Tisou k prvním zkouškám. \n\nLokomotivy jsou odvozené od starších strojů řady 123, byly ale dodány ve dvojdílném provedení. Lokomotivy mají jedno čelní stanoviště strojvedoucího a spojují se vždy po dvojicích zadními částmi k sobě automatickými spřáhly SA-3. Na předních čelech jsou také automatická spřáhla pro spojování s vagony. Za stanovišti se nachází strojovna s pěti bočními okny na každé straně, na konci jsou pak dveře s návalky pro přechod do druhé lokomotivy. Elektřinu lokomotivy odebírají pomocí dvou pantografů na střeše (kvůli odlišnému průjezdnému profilu od našeho jsou na zvláštních nástavcích), mezi kterými se nachází žaluzie chlazení odporové regulace výkonu. Významným rozdílem proti výchozímu typu je použití modernějších fechralových odporníků, odolnějších proti přetěžování. Dvojice lokomotiv má celkem čtyři podvozky s osmi poháněnými dvojkolími. Většina lokomotiv je už dnes také v rámci drobných modernizací vybavena elektronickým řídícím a diagnostickým systémem MIREL ve spojení s OS Windows. Díky vícenásobnému řízení lze ovládat až dvě dvojice lokomotiv z jednoho stanoviště.\n\nLokomotivy byly dodány do depa Haniska pri Košiciach v rámci elektrizace širokorozchodné trati, která slouží především k dopravě železné rudy do bývalých Východoslovenských železáren (dnes U. S. Steel Košice). Při dodání během jara 1976 však ještě elektrizace slovenské trati nebyla dokončena, nové lokomotivy tak byly zajížděny na sovětském území, konkrétně na trati Čop – Užhorod. V průběhu roku 1977 byly postupně testovány na elektrifikovaných úsecích a teprve po otevření trati pro plný elektrický provoz dne 3. února 1978 mohly lokomotivy začít jezdit na trati, pro kterou byly vyrobeny. Dřívější jízdy až do Užhorodu jsou minulostí a až na výjimky končí slovenské lokomotivy svou cestu v pohraniční stanici Maťovce, kde přebírají vlaky od ukrajinských lokomotiv. Rudné vlaky o hmotnosti přes 4 000 tun jsou obvykle vedeny dvěma dvojicemi lokomotiv s další dvojicí na postrku mezi výhybnami Trebišov a Slančík. Pro běžný provoz postačuje okolo deseti dvojic – 8 (4 x 2) jezdí v čele rudných vlaků a ostatní 1—2 dvojice zajišťují postrky. Přestože mají lokomotivy oficiálně povolenou maximální rychlost 90 km/h (stejně jako v případě řady 123, ze které vyšly), díky poměrům na ŠRT však v provozu rychlostí vyšší než 60 km/h nejezdí.\n\nZatím jedinou zrušenou dvojicí je lokomotiva E 469.5009/5010, která byla poškozena při nehodě v ukrajinské výhybně Pavlovo v roce 1985. Kromě ní a tří trvale odstavených lokomotiv, sloužících jako zdroje náhradních dílů, je dodnes v provozu zbylých 18 dvojic. Běžné opravy se provádí v domovském depu Haniska pri Košiciach, na hlavní opravy se pak lokomotivy převáží na normálněrozchodných transportních podvozcích do RD Spišská Nová Ves, které je na ně specializováno. I přes poměrně vysoké stáří tak stroje stále procházejí i velkými opravami a ZSSK Cargo s nimi nadále počítá, jelikož jejich adekvátní náhrada není na obzoru.\n\n"}
{"id": "502234", "url": "https://cs.wikipedia.org/wiki?curid=502234", "title": "Oresteia", "text": "Oresteia\n\nOresteia (řecky \"Ὀρέστεια\") je dramatická trilogie starořeckého dramatika Aischyla. Skládá se z her \"Agamemnón\", \"Oběť na hrobě\" a \"Usmířené lítice\". Původně byla její součástí i čtvrtá hra (tzv. satyrské drama) \"Proteus\", ale ta se nedochovala. Dnes se proto Oresteiou obvykle myslí jen soubor těchto tří her. Poprvé byla Oresteia hrána na slavnostech Dionýsa v Athénách v roce 458 př. n. l., kde získala první cenu.\n\nDěj začíná před palácem slavného řeckého vojevůdce Agamemnóna ve městě Argu. Místní obyvatelé čekají na zprávy o tom, jak dopadly boje Řeků před Trójou. Ve městě vládne Agamemnónova manželka Klytaimnéstra se svým milencem Aigisthem. Když se Agamemnón vrátí domů, je jimi záludně zavražděn. Klytaimnéstra vláká svého muže do lázně, ve které ho spoutá do jakési sítě a poté ho zabije. Aigisthos převezme vládu.\n\nDo Argu přichází Orestés, syn Agamemnónův a Klytaimnéstřin. Na popud boha Apollóna Foiba chce potrestat vraždu svého otce. Setkává se se svou sestrou Élektrou a svou matku i Aigistha zabíjí.\nZa svůj čin je Orestés pronásledován bohyněmi Líticemi. Protože zabil svou matku (tedy člověka, se kterým je spřízněn krví), musí nyní trpět. Apollón Foibos se rozhodne Orestovi pomoci. Bohyně Pallas Athéna ustaví z nejlepších athénských občanů soudní tribunál, který má rozhodnout (symbolické ztvárnění založení athénského areopágu). O jeden hlas více mají Orestovi odpůrci, avšak Athéna dá svůj hlas v Orestův prospěch. V tomto případě rovnost hlasů znamená vítězství žalované strany (Oresta). Athéna se tak rozhodla na základě svého přesvědčení, že matka není tak důležitá jako otec, protože lze být stvořen i bez ní. Athéna se totiž podle pověsti nenarodila z matky, nýbrž vyskočila svému otci Diovi přímo z hlavy. Proto se takto rozhodla. Božské Lítice svou prohru nesou těžce, ale nakonec jsou Athénou usmířeny, když jim dá jejich vlastní sídlo a slíbí jim určitá práva.\n\nOresteia patří do okruhu bájí kolem krále Agamemnóna. Agamemnón byl synem bídného krále Átrea, ten byl synem Pelopa a Pelops synem Tantala. Tantalos spáchal hrozný čin, když chtěl vyzkoušet bohy, a proto zabil svého syna Pelopa (bohové ho později oživili). Tímto činem uvrhl na svou rodinu prokletí. I znovuoživený Pelops později začal být zpupný a mezi jeho syny Átreem a Thyestem propukl bratrovražedný boj. Thyestés byl otcem Aigistha, který se ze msty stal milencem Klytaimnéstry a vrahem Agamemnónovým. Teprve až Orestovi je odpuštěno. K tématu prokletí Tantalova rodu se dostal také Jaroslav Vrchlický svými třemi dramaty \"Námluvy Pelopovy\", \"Smír Tantalův\" a \"Smrť Hippodamie\" (vydáno jako tzv. \"Antická trilogie\").\n\nMnoho starověkých řeckých dramat využívá mytologii. Aischylos nebyl jediným dramatikem, který se zabýval pověstmi kolem Agamemnóna. Sofoklés napsal samostatné drama o Élektře, ve kterém kladl mnohem větší důraz na její roli v celém příběhu nežli Aischylos. Élektru vykreslil jako neústupnou a tvrdou dívku, která vší silou a klidně i za cenu sebezničení chce pomstít vraždu svého otce. Stejnojmenné drama napsal také Eurípidés.\n\nAischylova \"Oresteia\" posloužila jako podklad řady hudebních děl. Celou trilogii zhudebnil ve stejnojmenné operní trilogii ruský skladatel Sergej Ivanovič Tanějev (1884–1894). Podle posledního dílu (\"Eumenidy\", tj. \"Usmířené Lítice\") napsal operu \"Eumenidy\" roku 2001 albánský skladatel Vasil S. Tole.\n\nOresteiu přeložili Hynek Mejsnar, Josef Král, Ferdinand Stiebitz, Vladimír Šrámek, Julius Enders, Václav Renč, Petr Borkovec a Matyáš Havrda. První díl (\"Agamemnón\") samostatně přeložil navíc také Vincenc Kočvara, \"Eumenidy\" (Usmířené Lítice) pak Václav Bolemír Nebeský. Ukázku z \"Eumenyd\" přeložil ještě František Šír.\n\n\n"}
{"id": "502236", "url": "https://cs.wikipedia.org/wiki?curid=502236", "title": "Sello", "text": "Sello\n\nSello (finsky „violoncello“) je obchodní centrum ve Finském Espoo, čtvrti Leppävaara. Je druhým největším obchodním centrem ve Finsku.\n\nObchodní centrum bylo poprvé otevřeno v únoru 2003 a dokončeno 14. září 2005. Z části stojí na pozemku, kde od roku 1971 stál první hypermarket ve Finsku Maxi-market. V centru je na 97 400 m² a čtyřech patrech přes 170 obchodů a služeb, včetně veřejné knihovny s 3 000 návštěvníky denně. K Sellu patří také Hotel Sello a osmipatrový obytný dům Sellonkulma („Roh Sella“). Od roku 2008 je zde také filmové centrum Sello Rex. Ve stejný rok byla na sousedním pozemku dokončena 17patrová administrativní budova Panorama Tower. V podzemí je parkoviště pro 2 300 aut, dalších 600 aut zaparkuje na povrchových parkovištích. Sello je přímo napojeno na autobusové a vlakové nádraží.\n\nRočně navštíví Sello 18,2 milionu lidí a prodá zde se zboží za 334 milionů eur. \n\nNejvětšími obchody v Sellu jsou hypermarkety K-citymarket a Prisma a obchodní dům Anttila.\n\nŘeditelem Sella je Matti Karlsson.\n\n"}
{"id": "502246", "url": "https://cs.wikipedia.org/wiki?curid=502246", "title": "Chebská pahorkatina", "text": "Chebská pahorkatina\n\nChebská pahorkatina je podcelek pohoří Smrčin. Nachází na české i německé straně na západ od Chebu, zhruba vymezena Chebem, Pomezím nad Ohří, Waldsassenem a Konnersreuthem.\n\n"}
{"id": "502249", "url": "https://cs.wikipedia.org/wiki?curid=502249", "title": "Špandava", "text": "Špandava\n\nŠpandava (německy Spandau, do roku 1878 Spandow) je bývalé německé město na soutoku řek Sprévy a Havoly, od roku 1920 začleněné do Berlína jako jádro stejnojmenného městského obvodu (\"Bezirk Spandau\" na západě Berlína).\n\nPřibližně od 7. století byla oblast Havolska osídlována slovanskými kmeny Sprévanů a Havolanů. Původní Špandava byla založena na soutoku řek Havoly a Sprévy. Na tomto neopevněném základě vznikl na konci 10. století opevněný hrad, jehož slovanské jméno se nedochovalo a je proto označován jako Alt-Spandau (Stará Špandava). U vykopávek vedle zbytků dřevěného sálového kostela, datovaného k roku 980, byla nalezena také licí forma tzv. špandavského kříže. První písemná zmínka o hradu pochází z roku 1197 (\"Everardus advocatus in Spandowe\") z listiny braniborského markraběte Oty II. Zřejmě se již jedná o nový askánský hrad, založený Albrechtem Medvědem a ležící severně od Staré Špandavy. Kolem hradu postupně vznikalo osídlení. Když hrad přestal vyhovovat nárokům na něj kladeným, byl přestavěn. V rámci této přestavby byli asi obyvatelé přesídleni do dnešní části starého města Špandavy.\n\nKdy byla Špandavě propůjčena městská práva, není dosud jasné. Oproti celkově rozšířenému názoru nebyla v listině markrabat Jana I. a Oty III. ze 7. března 1232 Špandavě udělena městská práva. Text listiny, pokud je vůbec zachovaný německý překlad autentický, dává jasno, že Špandava již městská práva držela a touto listinou jen obdržela další privilegia, mimo jiné právo na stavbu povodňového kanálu. Tato listina je ale vůbec první zmínkou o městských právech Špandavy.\n\nRůst města byl v roce 1560 omezen, neboť z rozhodnutí kurfiřta Jáchyma II. došlo k opevnění města. Stavitelem Rochem zu Lynar byla postavena citadela a ve městě pak zámek (\"Lynar-Schloss\"). V tomto zámku pak byla v roce 1632 na jednu noc uložena mrtvola švédského krále Gustava II. Adolfa při jeho poslední cestě z Lützenu do Stockholmu. Pevnost byla dobudována v roce 1594. Za třicetileté války, od roku 1626, byla městu přidělena posádka a byly vybudovány městské hradby. Do konce 18. století se nic nezměnilo na statutu Špandavy jako vojenského města, naopak stavbou zbrojovky z roku 1722, na příkaz pruského krále Fridricha Viléma I., byl spíše posílen.\n\nVe dnech 24. a 25. října 1806 byly pevnost a město obleženy Francouzi a posádka donucena vzdát se nepříteli. V březnu 1813 byla pevnost obležena znovu, tentokráte však ruskou a pruskou armádou. Pruské jednotky se oddělily od ruských a začaly s ostřelováním města a pevnosti. Dne 23. dubna se francouzští obránci Špandavy vzdali a město tak bylo osvobozeno. Zákonem z 30. května 1873 se ze Špandavy stalo pevnostní město, kterým zůstalo až do 27. ledna 1903. Ztrátou statutu pevnostního města se mohla Špandava dále rozvíjet. Byly postaveny nové ulice, kostel Sv. Marie , městské lázně, královský zemský tělocvičný ústav a učitelský seminář. Není divu, že se počet obyvatel rozrostl ze 70.000 v roce 1905 na 110.000 v roce 1917.\n\nDne 1. října 1920 ztratilo město svoji samostatnost a stalo se jedním z osmi obvodů Berlína. Po druhé světové válce připadla do britského okupačního sektoru a později do Západního Berlína, ne však celá. Její část Staaken podléhala sovětské správě (ke Špandavě byla připojena až v roce 1990).\n\nPrůmysl města se od 19. století soustředil okolo výroby zbraní. Zde vyráběné kulomety MG 08/15 dokonce vstoupily do německé mluvy jako \"nullachtfünfzehn\" (označení pro standard, průměr, něco zcela běžného). Za první světové války byla zdejší zbrojovka ještě rozšířena, čímž se Špandava stala jedním z nejvýznamnějších zbrojních center císařství.\n\nV roce 1897 si Špandavu zvolila jako své sídlo firma Siemens & Halske, jejíž průmyslový komplex se později osamostatnil jako Siemensstadt (dnešní část Berlína).\n\nPrvní železniční dráha Berlín-Hamburk prošla městem roku 1846.\n\nNa poznání nejstarších dějin Špandavy se významně podílel i český archeolog Vladimír Nekuda (Moravské zemské muzeum, Brno), a to řadou sezón archeologického výzkumu slovanského osídlení v okolí špandavského hradu (Vladimír Nekuda, Die Keramik vom Burgwall in Berlin-Spandau, 1993).\n"}
{"id": "502252", "url": "https://cs.wikipedia.org/wiki?curid=502252", "title": "Koncentrační tábor Gross-Rosen", "text": "Koncentrační tábor Gross-Rosen\n\nKoncentrační tábor Gross-Rosen (: \"Konzentrationslager Groß-Rosen\") byl nacistický koncentrační tábor, nacházející se v Dolním Slezsku, Rogoźnica, zhruba 60 kilometrů jihozápadně od města Vratislav (polsky: \"Wrocław\").\n\nGross-Rosen byl založen v létě roku 1940 jako pobočný tábor koncentračního tábora Sachsenhausen a samostatným se stal 1. května 1941. Z počátku pracovali vězni v tomto táboře ve velkém kamenolomu vlastněném SS-Deutsche Erd- und Steinwerke GmbH. S postupným rozrůstáním táborového komplexu byli mnozí vězni přeloženi na práci při výstavbě zařízení pobočných táborů zdejšího tábora.\nV říjnu 1941 přivezla do tábora SS na 3000 sovětských válečných zajatců k popravě zastřelením.\n\nGross-Rosen byl znám pro brutální zacházení s NN (Nacht und Nebel) vězni, zvláště pak v kamenolomu. Brutální zacházení s politickými a židovskými vězni neměli na svědomí pouze SS a kriminální vězni, ale v menší míře i němečtí civilisté pracující v kamenolomu. V roce 1942 byla průměrná doba přežití politického vězně v táboru méně než dva měsíce.\n\nVzhledem ke změně politiky v srpnu 1942 měli vězni přežít delší dobu, neboť byli potřební jako nuceně nasazení dělníci v německém průmyslu. Proto byli vězni, kteří nebyli schopni pracovat, a kteří neměli během několika dní zemřít, posláni do koncentračního tábora Dachau v takzvaných invalidních transportech. Jeden z těchto vězňů, Willem Lodewijk Harthoorn, který byl vězněm od konce dubna do polovina srpna 1942, popsal své zážitky slovy \"Verboden te sterven\" (což je v nizozemštině „Zakázáno zemřít“). Většinu vězňů tábora však tvořili Židé, kteří přicházeli zprvu z Dachau a Sachsenhausenu, později z koncentračního tábora v Buchenwaldu. Židé v Gross-Rosen pocházeli především z Polska a Maďarska, jiní byli z Belgie, Francie, Nizozemska, Řecka, Jugoslávie, Slovenska a Itálie.\n\nNa vrcholu své činnosti v roce 1944 měl komplex Gross-Rosen více než 60 pobočných táborů, které se nacházely ve východním Německu a okupovaném Polsku. Na odstoupeném českém území byl jeden z táborů např. v Poříčí u Trutnova. Ve své závěrečné fázi tvořili vězni z Gross-Rosen na 11 % všech vězňů nacistických koncentračních táborů v oné době. Během existence táborového komplexu jím prošlo na 125 tisíc vězňů různých národností, z nichž se odhaduje, že 40 tisíc zemřelo na místě a v evakuačních transportech. Tábor byl osvobozen 14. února 1945 Rudou armádou.\n\nV komplexu Gross-Rosen bylo vyškoleno a působilo zde na 500 ženských táborových dozorkyň. Příslušnice SS působily v ženských pobočných táborech Bruennlitz, Graeben, Gruenberg, Gruschwitz Neusalz, Hundsfeld, Kratzau II, Oberaltstadt, Reichenbach a Schlesiersee Schanzenbau.\n\nJedním z pobočných táborů Gross-Rosen na území protektorátu Čechy a Morava byl Brünnlitz (česky: Brněnec), což bylo místo, kam Oskar Schindler přesunul Židy, které zachránil.\n\nV době, kdy byl Gross-Rosen pobočným táborem koncentračního tábora Sachsenhausen, jej řídili následující důstojníci SS:\n\nV době, kdy byl Gross-Rosen samostatným koncentračním táborem, tedy od května 1941, jej řídili následující velitelé:\n\n"}
{"id": "502253", "url": "https://cs.wikipedia.org/wiki?curid=502253", "title": "DAISIE", "text": "DAISIE\n\nDAISIE (Delivering Alien Invasive Species Inventory for Europe) je projekt podpořený Evropskou unií, který měl za úkol zdokumentovat invazní druhy rostlin a živočichů v Evropě. Jeho výsledkem je kniha \"Handbook of alien species in Europe\" popisující více než 11 000 druhů nepůvodní fauny a flory, z nichž většina nepůsobí významné škody, ale bylo zdokumentováno, že asi 15 % z nich má značné ekonomické důsledky a důsledky na biodiverzitu.\n\nVýsledky tohoto tříletého projektu, kterého se účastnilo více než 100 evropských vědců, jsou přístupné také online. Sto nejvýznamnějších invazních druhů je popsáno podrobněji.\n\n"}
{"id": "502254", "url": "https://cs.wikipedia.org/wiki?curid=502254", "title": "Éric-Emmanuel Schmitt", "text": "Éric-Emmanuel Schmitt\n\nÉric-Emmanuel Schmitt (* 28. březen 1960, Sainte-Foy-lès-Lyon, Francie) je francouzský spisovatel, dramatik a režisér.\n\nVyrostl v Lyonu, kde navštěvoval \"Lycée du Parc\". Vystudoval filosofii na \"École normale supérieure\" v Paříži (1980-1985). Absolvoval prací \"Diderot et la métaphysique\" (Diderot a metafyzika) za kterou obdržel doktorát filosofie v roce 1987. Tři roky učil v Cherbourg-Octeville a na univerzitě v Chambéry. Potom se věnoval pouze literatuře. Žil v Paříži. Vyrůstal v ateistickém prostředí, po mystickém zážitku v alžírské poušti, nedaleko hory Tahat, se stal věřícím. V roce 2008 přijal belgické občanství. Žije v Bruselu.\n\nJeho divadelní hry se hrály ve více než padesáti zemích světa.\nJe nositelem celé řady literárních a divadelních cen.\n\n\n\n\"Cycle de l'Invisible\" (Cyklus o neviditelném) je volná řada románů a novel, ve kterých se zabývá otázkami různých náboženství:\n\n\n\n\npřeklad libret oper Wolfganga Amadea Mozarta :\n\n\n"}
{"id": "502257", "url": "https://cs.wikipedia.org/wiki?curid=502257", "title": "Ovčáry (Slaný)", "text": "Ovčáry (Slaný)\n\nOvčáry jsou někdejší středověká vesnice, dnes drobná osada v rámci města Slaného v okrese Kladno. Ovčáry leží v údolí Červeného potoka zhruba 1,5 km východně od centra Slaného, na půli cesty (rušné silnice I/16) mezi Slaným a Blahoticemi. Osada s asi tuctem obyvatel představuje jednu ze 20 základních sídelních jednotek místní části Slaný. Nachází se zde městská čistírna odpadních vod a gotický kostelík sv. Václava.\n\nPrvní písemná zmínka o vsi (\"Owczar villa\") pochází z roku 1331.\n\n\n"}
{"id": "502265", "url": "https://cs.wikipedia.org/wiki?curid=502265", "title": "Prokuratura v Československu", "text": "Prokuratura v Československu\n\nProkuratura v Československu byla státním orgánem, který v pozici veřejné žaloby zastupoval stát v trestním řízení a plnil další úkoly.\n\nZa první republiky existovala krajská a vrchní \"státní zastupitelství\", nejvyšším orgánem ale byla \"Generální prokuratura\". Po druhé světové válce bylo pojmenování sjednoceno a byla vybudována soustava okresních a krajských prokuratur, v čele opět s Generální prokuraturou.\n\nÚstava Československé socialistické republiky a zákon o prokuratuře pak prokuratuře svěřily výkon dozoru nad důsledným prováděním a zachováváním zákonů a jiných právních předpisů orgány státní správy, národními výbory, soudy, hospodářskými a jinými organizacemi a občany. Prokuratura byla strážcem socialistické zákonnosti a ve své činnosti se řídila zásadou centralizace, nezávislosti na místních orgánech, zásadou monokratického rozhodování a zásadou jednotnosti.\n\nV ČSSR se vnitřně členila na tyto články:\n\nDo zřízení státního zastupitelství byla podle Ústavy České republiky pověřena vykonáváním jeho funkcí prokuratura České republiky.\n\nÚčinností zákona č. 283/1993 Sb., o státním zastupitelství, byla k 1. lednu 1994 nahrazena soustavou státních zastupitelství.\n\n"}
{"id": "502276", "url": "https://cs.wikipedia.org/wiki?curid=502276", "title": "Kreolská mše", "text": "Kreolská mše\n\nKreolská mše (Misa Criolla) je ordinárium ve španělštině pro tenor, smíšený sbor, klavír a tradiční andské nástroje, s bolivijskými, argentinskými a peruánskými tanci. Text odpovídá oficiální španělské liturgii. Složil ji argentinský skladatel Ariel Ramírez v letech 1963–1964, krátce po Druhém vatikánském koncilu. V Latinské Americe jde o jednu z nejpopulárnějších skladeb sakrálního umění, ale stala se známou celosvětově. Je uváděna jako příklad inkulturace křesťanství v Jižní Americe. Je využívána především koncertně.\n\nJednotlivé části se stylově a rytmicky liší, odpovídají různým regionům Argentiny.\n\nV roce 1967 uvedl Ramírez skladbu v Německu, Nizozemsku, Belgii a Švýcarsku. Koncert v německém Düsseldorfu byl prvním veřejným provedením, do té doby byly pořizovány jen studiové nahrávky. Tenor v kreolské mši zpívali například argentinská zpěvačka Mercedes Sosa nebo španělský tenorista José Carreras.\n\nV roce 1995 nastudoval Krédo jihoafrický sbor Drakensberg Boys' Choir a později zařadil na své profilové album „Best of“.\nV České republice mši koncertně předvedl komorní sbor pod vedením Lenky Mlynářové v rámci festivalu Jeden svět 20. března 2009 v Olomouci.\n\n"}
{"id": "502281", "url": "https://cs.wikipedia.org/wiki?curid=502281", "title": "Bitmapové indexování", "text": "Bitmapové indexování\n\nBitmapové indexování je speciální způsob indexování databáze. Plné indexování databází tradičním B-stromem může být příliš nákladné, pokud jde o místo, protože indexy můžou být několikanásobně větší než údaje v tabulce. Bitmapové indexy (Indexování pomocí binárních matic) jsou obvykle jen zlomek velikosti indexovaných dat v tabulce. \nBitmapové indexy, na rozdíl od klasických indexů, pracují s binárními hodnotami (binární 1 (true) a 0 (false)). Můžeme je chápat jako předem vypočítané odpovědi na jednoduché otázky, které rozdělují záznamy do přehlednějších kategorií.\nBitmapový index říká, zda je odpověď na danou otázku pro určitý záznam v databázi pravdivá nebo ne.\nBitmapové indexy jsou široce používány v prostředí datových skladů.\n\n\nIndex poskytuje odkazy na řádky v tabulce, které obsahují dané klíčové hodnoty. Každý bit v bitmapu odpovídá možné ROW ID, a je-li bit nastaven, znamená to, že řádek s odpovídajícími ROW ID obsahuje klíčovou hodnotu. Mapovací funkce nezmění skutečné ROW ID, takže bitmapový index poskytuje stejné funkce jako běžný index. Pokud je počet různých klíčových hodnot malý, pak použitím bitmapových indexů šetříme místo.\n\nBitmapové indexy jsou nejúčinnější pro dotazy, které obsahují více podmínek v klauzuli WHERE.\nŘádky, které splňují některé, ale ne všechny, jsou podmínkami odfiltrovány. To často dramaticky zlepšuje dobu odezvy.\n\nBitmapové indexování zná svět poměrně dlouho (první práce na téma bitmapových indexů se objevily již kolem roku 1987), ale praktické využití se pro bitmapové indexy našlo až těsně před rokem 2000.\n\nMějme tabulku Poslední_výskyt_druhu se sloupci datum, místo výskytu, id_druhu, část dne.\nV naší tabulce budou hodnoty id_druhu vždy jedinečné. Datum a Místo výskytu bude mít poměrně velký rozptyl hodnot, ale část dne bude nabývat dvou hodnot- AM (dopoledne) a PM (odpoledne). Z toho plyne, že indexovat bitmapově má největší smysl nad sloupcem část dne. V tomto případě se bez ohledu na počet záznamů v tabulce vytvoří pouze dvě bitmapová pole, a to: \"” část dne je AM ”\",\"” část dne je PM ”\". \nDalší možnost, jak využít bitmapové indexování u naší tabulky, jsou třeba bitmapová pole BI LEDEN, BI ÚNOR, … apod.\n\nMějme tabulky:\n\n\nVytvoříme bitmapový index pro tabulku prodej.\n\nMůžete vytvořit bitmapový index pro více než jeden sloupec, jako v následujícím příkladu, který používá zakaznik(pohlavi,rodinny_stav)\n\nMůžete vytvořit bitmapový index na více než jednu tabulku, jako v následujícím příkladu, který používá zakaznik(pohlavi) a zbozi(typ)\n\nMůžete vytvořit bitmapový index na více než jednu tabulku, ve které je indexovaný sloupec připojený k tabulce indexů pomocí jiné tabulky. Například, můžeme používat index zeme.jmeno_zeme i když tabulka zeme není spojena přímo na tabulku prodej. Místo toho se tabulka zeme spojí s tabulkou zakaznik, která je spojená s tabulkou prodej. Tento typ schématu se běžně nazývá \"snowflake schema\".\n"}
{"id": "502285", "url": "https://cs.wikipedia.org/wiki?curid=502285", "title": "NGC 38", "text": "NGC 38\n\nNGC 38 je spirální galaxie vzdálená od nás zhruba 363 milionů světelných let v souhvězdí Ryb. Na obloze má přesný tvar kruhu.\n\n"}
{"id": "502288", "url": "https://cs.wikipedia.org/wiki?curid=502288", "title": "Úmluva o chemických zbraních", "text": "Úmluva o chemických zbraních\n\nÚmluva o chemických zbraních, celým názvem Úmluva o zákazu vývoje, výroby, hromadění zásob a použití chemických zbraní a jejich zničení, je mezinárodní smlouva, kterou se státy zavazují nevyvíjet, nevyrábět, nehromadit, nepřechovávat a nepřevádět chemické zbraně, jakož i nečinit vojenské přípravy k jejich využití a nenapomáhat nikomu k uvedeným činnostem, nevyzývat ani nepodněcovat k nim.\n\nCílem úmluvy je zcela vyloučit možnost použití chemických zbraní a doplnit závazky již dříve přijaté Ženevským protokolem z roku 1925. Státy se zavazují nejen nezískávat a zničit všechny zásoby chemických zbraní, ale také nepoužívat látky určené k potlačování nepokojů jako bojové prostředky.\n\nČeská republika podepsala úmluvu v den jejího slavnostního otevření 14. 1. 1993 a ratifikovala ji 6. 3. 1996. Úmluva vstoupila v ČR v účinnost 29. 4. 1997.\n"}
{"id": "502290", "url": "https://cs.wikipedia.org/wiki?curid=502290", "title": "NGC 39", "text": "NGC 39\n\nNGC 39 je spirální galaxie vzdálená od nás zhruba 199 milionů světelných let nacházející se v souhvězdí Andromedy.\n\n"}
{"id": "502292", "url": "https://cs.wikipedia.org/wiki?curid=502292", "title": "Hříšný tanec", "text": "Hříšný tanec\n\nHříšný tanec (v anglickém originále \"Dirty Dancing\") je americký romanticko-hudební film z roku 1987. Režie se ujal Emile Ardolino a scénáře Eleanor Bergstein. Ve snímku hrají hlavní role Patrick Swayze a Jennifer Grey. Snímek měl premiéru 21. srpna 1987. Hlavní singl „(I've Had) The Time of My Life“ získal cenu Grammy a Oscara v kategoriích nejlepší původní skladba. V roce 2004 měl premiéru prequel \"Hříšný tanec 2\". 24. března 2017 se vysílal na americké stanici ABC remake filmu \"Dirty Dancing\".\n\nDěj tohoto filmu začíná příjezdem sedmnáctileté Frances (Jennifer Grey) s její sestrou Lisou a rodiči do horského hotelu. Frances všichni říkají Baby a ona proti tomu nic nenamítá. Věnuje se zde různým zábavným aktivitám. Jednou pomůže pracovníkovi hotelu nést melouny a uvidí úplně jiný druh tance, než na jaký je zvyklá. Je to tzv. dirty dancing. Doslova prožije šok. Zde poprvé mluví s tanečním instruktorem Johnnym (Patrick Swayze). Večer je zábava, kde má s hosty tančit tento tanečník a jeho taneční partnerka Penny. Ta se ovšem na parketě neobjeví. Pláče v kuchyni, protože je těhotná. Objeví ji zde Frances a jde za Johnnym. Penny se bojí, že přijde ona i Johny o práci. Frances si půjčí peníze od tatínka a zaplatí Penny potrat. Jenže v době, kdy má být potrat vykonán, má vystoupení Penny s Johnnym v jiném hotelu. Frances nabídne, že bude tančit za ni. Začíná s Johnnym trénovat. Ze začátku mají rozpory, ale postupně se do sebe zamilují. Prožijí letní lásku a z Frances se stane žena.\n\n\nFilm získal pozitivní recenze od kritiků. Na recenzní stránce Rotten Tomatoes získal z 57 započtených recenzí 72 procent s průměrným ratingem 6,1 bodů z deseti. Na Česko-Slovenské filmové databázi snímek získal 76%.\n\nSkladba „(I've Had) The Time of My Life“ získal Oscara, Zlatý glóbus a cenu Grammy v kategoriích nejlepší původní skladba. Snímek byl nominovaný na Zlatý glóbus v kategoriích nejlepší film (komedie/muzikál), Patrick Swayze v kategorii nejlepší herec (komedie/muzikál) a Jennifer Grey v kategorii nejlepší herečka (komedie/muzikál).\n\nV roce 2004 byl vydán prequel filmu \"Hříšný tanec 2\". 24. května 2017 byl vysílán stanicí ABC televizní remake \"Dirty Dancing,\" ve kterém si zahráli Abigail Breslin, Colt Prattes, Debra Messing, Sarah Hyland, Nicole Scherzinger, Billy Dee Williams a Shane Harper.\n"}
{"id": "502293", "url": "https://cs.wikipedia.org/wiki?curid=502293", "title": "Vodní raketa", "text": "Vodní raketa\n\nVodní raketa je raketa, poháněná vodou, vytlačovanou otvorem trysky stlačeným plynem. Hnacím plynem může být stlačený vzduch, CO ze zásobníku nebo CO vyvíjený chemickou reakcí přímo v raketě. Existují i pokusy s horkovodními raketami, kde je voda vytlačována párou. Jednodušší raketa může pracovat tak, že se v PET lahvi vytvoří tlak (cyklo pumpou nebo kompresorem) a z hrdla vystřelí zátka. Složitější rakety jsou zajištěny a při dosažení požadovaného tlaku se uvolní, což dovoluje vytvořit v raketě větší tlak. \n"}
{"id": "502295", "url": "https://cs.wikipedia.org/wiki?curid=502295", "title": "Starožitnosti", "text": "Starožitnosti\n\nStarožitnosti nebo antikvity (angl. antiques), někdy také mobiliář, jsou sběratelsky významné předměty z různých oborů výtvarného umění, uměleckých řemesel, průmyslového designu nebo dějin techniky, které se už delší dobu nevyrábějí ani nepoužívají, a jsou tedy poměrně vzácné. Obvykle bývají zhotoveny ručně, nebo vyrobené v manufakturách z přírodních materiálů, často jsou umělecky a historicky cenné. V památkovém zákoně se pro starožitnosti stanovuje minimální stáří 50 let, vzhledem k rychlým změnám technologií a sortimentu výroby i módy se však tato hranice stále snižuje.\n\nV českých zemích, stejně jako ve světovém sběratelství, se za starožitnosti považují:\n\nSběratelský zájem o starožitnosti se datuje do antiky. Velký rozvoj zaznamenal v období renesance jednak ve společnosti bohatých sběratelů a mecenášů na zámcích a v palácích, ale také v kruzích vzdělanců. Kabinety kuriozit a starožitností pokračovaly dále ve svém rozvoji v období baroka, a zejména v osvícenství. Během 19. století začaly vznikat vedle soukromých rovněž veřejná muzea a galerie, s rozšiřováním bezcenné průmyslové výroby obliba rukodělných starožitností stále rostla a s ní i jejich ceny. V obchodě se starožitnostmi se rozlišují předměty unikátní, nejvyšší („muzejní“ nebo „galerijní“) kvality, u nichž se kromě stylu, materiálu a technik cení také signatury či datace, dále starožitnosti s průměrnou uměleckou a historickou cenou, a konečně ostatní sběratelsky zajímavé předměty, jaké se často prodávají i ve vetešnictví nebo na bleším trhu.\n\nS nejlepšími starožitnostmi se obchoduje celostátně, mezistátně, zejména na veřejných aukcích. K nejvýznamnějím aukčním síním v České republice patří European Arts, Galerie Kodl, Vltavín, Brandl, Aukční dům Sýpka, Galerie Dolmen, 1.Art Consulting Brno-Prague, Aukční dům Zezula a další. V České republice mají své zastoupení také evropské aukční síně jako Dorotheum, Christie's nebo Sotheby's, které poskytují bezplatnou službu oceňování starožitností. Některá aukce probíhají pouze on-line, také něktará starožitnictví působí pouze na internetu, například e-starožitnosti.\n\nStarožitníci jsou ke své profesi školeni v Rudolfinské akademii, odborné starožitnické škole se sídlem v Praze – Vysočanech. České starožitníky a jejich obchody sdružuje Asociace starožitníků , která sběratelům poskytuje bezplatnou poradnu a pořádá pravidelně dvakrát ročně Veletrhy starožitností Antique. Posudky a finanční ocenění vzácných starožitností formou písemného znaleckého posudku s úředním razítkem provádějí k tomu příslušní soudní znalci, sdružení při soudech podle místa bydliště. \n\nVývoz cenných starožitností je ve většině zemí světa (včetně ČR) omezen a celními zákazy a předpisy. Starožitnosti, které se smějí vyvézt do zahraničí, musí být schváleny znaleckou institucí a opatřeny vývozním povolením s fotografií a razítkem. Vývozní povolení vydávají odborné národní instituce, jako Národní galerie v Praze, Národní památkový ústav (generální ředitelství) v Praze 1, Uměleckoprůmyslové muzeum v Praze, Vojenský historistický ústav, Náprstkovo muzeum, Moravské zemské muzeum v Brně aj. Tytéž předpisy se vztahují na archeologické nálezy.\n\nSbírku starožitností by si majitel měl zdokumentovat, zabezpečit proti krádeži a pojistit. Krádeže starožitností v České republice nebo jejich nelegální prodej je třeba ihned nahlásit Polici České republiky . Nezvěstné či uloupené starožitnosti lze také vyhledávat v registru ukradených starožitností.\nStarožitné předměty se odborně restaurují (obnovují) nebo konzervují. Restaurování obrazů a soch podléhá předpisům, smějí je vykonávat pouze vysokoškolsky školení restaurátoři s licencí Ministerstva kultury ČR, jsou povinni provádět všestranný průzkum, fotografickou a textovou dokumentaci, předat ji majiteli díla a archivovat. Také pro všechny obory uměleckých řemesel jsou evidováni odborně školení restaurátoři. Každý restaurátor nebo konzervátor smí provádět práce pouze v tom oboru, pro který má vystavenu licenci.\n\n\n\n"}
{"id": "502296", "url": "https://cs.wikipedia.org/wiki?curid=502296", "title": "Perlová řeka", "text": "Perlová řeka\n\nPerlová řeka () je řeka na jihovýchodě ČLR (Kuang-tung), která je levým (severním) ramenem delty řeky Si-ťiang. Toto rameno je 177 km dlouhé. Celý říční systém, pro který se jméno řeky často používá, je délkou 2200 až 2400 km třetí nejdelší řekou v zemi (po Jang-c' a Žluté řece) a druhou nejmohutnější pokud jde o vodnost (po Jang-c'). Povodí dosahuje 437 000 km². Je pojmenovaná podle písčitého kamenitého ostrůvku uprostřed řeky pojmenovaném Moře perel (). Díky změnám toku se ostrov časem ocitl mimo koryto řeky.\n\nŘeka je tvořena soutokem řek Si-ťiang („Západní řeka“), Pej-ťiang („Severní řeka“) a Tung-ťiang („Východní řeka“). Vlévá se do zátoky Ču-ťiang-žou Jihočínského moře, která se nachází mezi Hong Kongem a Macaem a je součástí delty Perlové řeky. Vlastní rameno vytváří stejnojmenný estuár dlouhý 40 km.\n\nNa řece nad estuárem se nachází velký námořní přístav Kuang-čou. Na řece je rozvinutá vodní doprava, rybářství a perlový průmysl. 500 kV elektrické vedení, zavěšené na třech nejvyšších sloupech na světě, kříží řeku v blízkosti ústí. Toto ústí, které se nazývá Bocca Tigris, bývá pravidelně čištěno, aby bylo umožněné vplutí velkých lodí.\n\nTung-kuan, Fo-šan, Kuang-čou, Hongkong, Ťiang-men, Kchaj-pching, Macao, Šen-čen, Wu-čou, Čao-čching, Čung-šan, Ču-chaj\n"}
{"id": "502297", "url": "https://cs.wikipedia.org/wiki?curid=502297", "title": "Missa Luba", "text": "Missa Luba\n\nMissa Luba je mešní ordinárium se standardním textem zpívané v latině, avšak složené v duchu lidových melodií a rytmů konžského etnika Luba (Kiluba) patřícího k středoafrickému národu Bantuů. Složil ji v roce 1957 belgický františkánský misionář Guido Haazen (1921–2004). Je určena pro předzpěváka, sbor a tři místní tradiční bicí nástroje: djembe, congas a ngoma-trommel. \n\nSkladba obsahuje množství značek ad libitum a prostoru k improvizaci. \n\n\"Kyrie\" a \"Credo\" jsou založeny na hudbě z Ngandanjiky (provincie Kasai-Oriental), \"Gloria, Sanctus\" a \"Benedictus\" vycházejí z typického kilubského stylu z provincie Katanga. \"Hosanna\" využívá tance z oblasti Kasai a \"Agnus Dei\" vychází z jedné písně z Bena Lulua (Kananga).\n\nGuido Haazen vytvořil roku 1954 chlapecko-mužský sbor (45 chlapců a 15 mužů) pojmenovaný \"Les troubadours du Roi Baudouin\" podle belgického krále Baudouina I. Roku 1957 s tímto sborem provedl mši, kterou popsal jako „kolektivní improvizaci“. V roce 1958 sbor mši předvedl při sedmiměsíčním turné po Belgii, Nizozemsku a Německu, čímž se stala známou v Evropě. Z jednoho z těchto koncertů byla pořízena nahrávka, kterou vydala společnost Philips. \n\nV roce 1964 byly některé části mše použity v soundtracku Pasoliniho filmu Evangelium podle Matouše, v roce 1968 ve filmu If…, který natočil režisér Lindsay Anderson. \n\nRoku 1990 vznikla nahrávka, v níž vystupuje keňský národní sbor Muungano, v roce 1995 některé části nahrál jihoafrický sbor Drakensberg Boys' Choir, v roce 2004 mši nahrála \"Choral Arts Society of Washington\".\n\n"}
{"id": "502298", "url": "https://cs.wikipedia.org/wiki?curid=502298", "title": "Slanisko", "text": "Slanisko\n\nSlanisko je zvláštní typ mokřadů, pro něž je typická velká salinita (obsah soli v půdě a vodě). Existuje několik způsobů vzniku slanisek. V blízkosti moří je samozřejmě na vině mořská voda, ale slaniska mohou vznikat i ve vnitrozemí. V těchto případech obvykle vzniká zasolení díky minerálním pramenům (tedy pramenům bohatým na minerály, jako jsou různé soli). Jindy se v půdě hromadí sůl díky střídavě vlhkému a suchému počasí – voda se vypařuje a vtahuje tím do půdy minerální látky.\n\nPro slanisko je typická slanomilná flóra.\n\n"}
{"id": "502301", "url": "https://cs.wikipedia.org/wiki?curid=502301", "title": "Mechanicky poháněný kompresor", "text": "Mechanicky poháněný kompresor\n\nMechanicky poháněný kompresor se používá k přeplňování motoru, podobně jako turbodmychadlo, někdy spolu s ním. Je poháněn mechanicky od motoru, proto nemá prodlevu po přidání plynu a reaguje okamžitě na zvýšení otáček motoru. Navíc motor přeplňuje v celém rozsahu otáček. Nevýhodou je spotřeba části výkonu motoru potřebná k pohonu samotného kompresoru. Mechanicky poháněný kompresor používají např. automobilky Jaguar nebo Mercedes-Benz.\n\nSamotný mechanický kompresor slouží ke vtlačení většího množství vzduchu do motoru, než by tomu bylo možné za normálních atmosférických podmínek. Jedná se o čerpadlo vzduchu poháněné mechanicky zpravidla řemenem od klikové hřídele. Tímto je zajištěna jeho funkce v celém rozsahu otáček motoru. Řemen pohání mechanické čerpadlo, roztáčí ho do vysokých otáček a to pak jednou stranou nasává okolní atmosférický vzduch, stlačuje ho a stranou druhou již stlačený vzduch vtlačuje dále do sání motoru. Míru tohoto stlačení udává tzv. plnící tlak, nejčastěji uváděn v jednotkách bar (v Evropě) a PSI (v USA). S rostoucími otáčkami motoru stoupá plnící tlak kompresoru. Jeho maximální hodnotu lze nastavovat změnou velikosti (změnou převodu) vně kompresoru umístěné kladky, která pohání kompresor. Zmenšením její velikosti se zvýší otáčky kompresoru a tím i jeho plnící tlak.\n\nDohromady s motorem se kompresor používá před sáním motoru. Nasává okolní atmosférický vzduch přes vzduchový filtr, stlačuje ho, stlačením zahřátý vzduch se dál ochlazuje ve speciálním mezichladiči vzduchu (intercooleru) kvůli snížení jeho objemu a pak vstupuje přes sání do motoru k poskytnutí co největšího množství paliva a kyslíku v jednotce objemu palivové směsi. Výfuková soustava zůstává na rozdíl od motorů přeplňovaných turbodmychadlem nezávislá od celého mechanizmu přeplňování.\n\nJe několik základních vlastností a veličin, které nás při přeplňování motoru zajímají.\n\nVzhledem k rozdílným způsobům náhonu obou přeplňovacích mechanizmů mají jak turbo tak kompresor na každou z těchto veličin rozdílné vlivy. Turbo poháněné jinak nevyužitými proudícími výfukovými plyny neodebírá z motoru téměř žádnou energii a už jenom proto je schopno dosáhnout vyššího maximálního výkonu. Turbodmychadlo je navíc díky své konstrukci schopno dosáhnout vyššího plnícího tlaku. Průběh výkonové křivky však právě kvůli tomuto náhonu trochu trpí zvlášť v nízkých otáčkách, kdy slabý tlak výfukových plynů znemožňuje plnou funkci turba. Motorem automobilu poháněný kompresor tímto neduhem netrpí, v celém rozsahu otáček funguje, poskytuje pravidelnější křivku výkonu, v nízkých otáčkách podává vyšší výkon než turbo, ve vysokých otáčkách naopak trochu zaostává kvůli ztrátě části energie motoru spotřebované k náhonu kompresoru. Kompresor nevykazuje žádnou prodlevu, turbo naopak ano. V základu platí, že čím větší turbo je a čím většího plnícího tlaku a výkonu dosahuje, tím větší má prodlevu (turboefekt). Důvodem je nutný vyšší tlak výfukových plynů. Celkově konstrukčně složitější je turbodmychadlo, je totiž nutno ho za běhu mazat a chladit motorovým olejem, je tepelně namáháno výfukovými plyny a po svižnější jízdě je ho třeba dodatečně chladit (ponechat motor běžet 30-120 sekund na volnoběh). Pokud něco z toho selže, snižuje se jeho životnost, případně hrozí jeho porucha či zničení. Kompresor funguje nezávisle na výfukových plynech či mazání motoru, bývá samomazný, tepelně je namáhám jen do míry svého vnitřního tření a teploty stlačeného vzduchu a nepotřebuje dodatečné chlazení. Tím je výrazně méně náchylný k poruchám a nevyžaduje žádnou údržbu ani speciální zacházení. Kompresor však bývá trochu dražší kvůli robustnosti své konstrukce.\n\n\n\n"}
{"id": "502303", "url": "https://cs.wikipedia.org/wiki?curid=502303", "title": "Stanislav Vávra", "text": "Stanislav Vávra\n\nStanislav Vávra (* 7. dubna 1933 Praha-Libeň) je český básník a spisovatel. V padesátých letech 20. století byl spolu se svým bratrem Vladimírem Vávrou, Jiřím Šmorancem a Zdeňkem Buřilem členem surrealistické skupiny Libeňští psychici. V Libni byl častým návštěvníkem v ulici Na Hrázi, v bytě Bohumila Hrabala. Setkával se zde s lidmi z Hrabalova okolí, především Vladimírem Boudníkem. S ním chodil do pražských ulic malovat podle skvrn na stěnách činžáků v duchu Boudníkova explosionalismu, na jehož manifestu se také podílel.\n\nPublikovat začal až po roce 1989 (Hanťa press, Salon Práva). Pro Český rozhlas připravil několik pořadů. V roce 2009 vyšel v nakladatelství Concordia reprezentativní sborník libeňských psychiků, který Vávra sestavil.\n\n\n"}
{"id": "502304", "url": "https://cs.wikipedia.org/wiki?curid=502304", "title": "NGC 40", "text": "NGC 40\n\nNGC 40 (také známá jako Caldwell 2) je planetární mlhovina vzdálená od nás zhruba 4 100 světelných let, nacházející se v souhvězdí Cefea a složená z horkých plynů okolo umírající hvězdy. Hvězda odhodila své svrchní obálky a zmenšila se na bílého trpaslíka o teplotě až 100 000 °C. Její obálky mají 20 000 °C a přibližně jeden světelný rok v průměru. Vědci předpokládají, že za 30 000 let NGC 40 zeslábne a zanechá pouze bílého trpaslíka o velikosti Země. Centrální hvězda by měla být viditelná i v osmipalcovém (20,32 cm) dalekohledu, kdežto ve čtrnáctipalcovém (35,56 cm) uvidíte i mlhovinu, ale ne tak, jak byste si představovali. Je totiž mnohem slabší než například u M57. Mlhovinu objevil William Herschel 25. listopadu 1788.\n\n\n"}
{"id": "502309", "url": "https://cs.wikipedia.org/wiki?curid=502309", "title": "Liber depictus", "text": "Liber depictus\n\nLiber depictus aneb Krumlovský obrazový kodex je výjimečná knižní památka, tvořená téměř výhradně ilustracemi. Byl vytvořen kolem poloviny 14. století pro klášter minoritů v ̟Českém Krumlově, pravděpodobně na zakázku rodu Rožmberků. Roku 1782 se dostal od krumlovských jezuitů do Vídně. V současné době se nachází v depozitáři Rakouské národní knihovny pod signaturou Cod. 370.\n\nKodex tvoří 172 listů. Obsahuje Bibli chudých \"(Biblia pauperum)\", dvě moralistní podobenství a třicet legend. Kromě obrazů ze života svatých zobrazuje rukopis i scény z běžného života. Na titulní straně kodexu je vyobrazena Panna Maria s Kristovým tělem. Scény jsou uspořádány v dlouhých pásech, analogických řádkům textu, a probíhají napříč rozevřenými dvoustránkami. Ilustrace jsou provedené technikou lavírované perokresby, na které se podíleli zřejmě tři kreslíři.\n"}
{"id": "502315", "url": "https://cs.wikipedia.org/wiki?curid=502315", "title": "Rýma", "text": "Rýma\n\nRýma (: \"rhinitis\") je zánětlivé onemocnění sliznice nosní dutiny. Rýma se projevuje zduřením nosní sliznice, které omezuje průchodnost nosu, a výtokem, který je zpočátku vodnatý, poté hlenovitý, hlenohnisavý až hnisavý. Polykáním výtoku (zejména u malých dětí) dochází k dráždivému kašli. Nejprve bývá způsobená viry - rhinoviry, coronaviry, virem influenzae A a B, parainfluenzae či RSV (\"respiratory syncytial virus\"), u kojenců a batolat adenoviry. Sliznici oslabenou virovou infekcí pak snáze napadnou bakterie, nejčastěji Haemophilus influenzae, Staphylococcus aureus, Streptococcus pyogenes a Branhamella catharalis. Inkubační doba je 1–3 dny.\n\nOdolnost nosní sliznice k infekci snižuje nachlazení, výkyvy teplot, civilizační faktory, vegetativní labilita a stres. Někdy jsou příčinou opakovaných rým adenoidní vegetace, které se uplatňují jednak mechanicky ucpáním nosních choan, nebo mohou být vlastním infekčním ložiskem.\n\nPodle průběhu rozlišujeme rýmu akutní a chronickou.\n\nPrvními příznaky akutní rýmy (\"rhinitis acuta\") je zvýšená teplota, pocit svědění v nose, nechutenství. Poté se objevuje hojná vodnatá sekrece z nosu, která se časem mění v hlenovitou, hlenohnisavou až hnisavou. Nosní sliznice je překrvená, nosní skořepy jsou prosáklé, pokryté hlenem. Zduřelá sliznice ucpává průchod nosem, dýchání nosem je ztížené, objevuje se noční chrápání a kašel. Někdy bývají zvětšené spádové uzliny. Při infekci adenoviry má člověk zarudlé spojivky a zvýšenou produkci slz. Příznaky obvykle spontánně ustoupí do 7–10 dnů.\n\nPokud se infekce rozšíří i do vedlejších dutin nosních, hovoří se o \"rhinosinusitidě\". Obvykle ji provází teplota a bolest hlavy. Rozšířením infekce do středoušní dutiny vzniká zánět středního ucha, který může být provázen i přechodnou nedoslýchavostí. Při sestupu infekce vzniká \"laryngotracheobronchitida\".\n\nLéčba je symptomatická, celkově antipyretika, dostatek tekutin a zvýšený přívod vitaminů. Dětem, které neumějí samy smrkat, je nutné nosní sekret i několikrát denně odsát. Nosní kapky (dekongestanty) se nemají používat déle než týden, je zde riziko návyku (\"sanorinismus\"). Po použití není vhodné zbytek nosních kapek či sprejů uchovávat, může se na nich infekce držet. Dále je možné použít nosní sprchu nebo výplach nosu některým z běžně dostupných sprejů se solným roztokem.\nHlen (mukus, též sliz) je hustá tělní tekutina vylučovaná sliznicemi (tzv. mukózní membránou). Jeho funkcí je zvlhčovat a chránit určité partie těla, jako je trávicí, dýchací a rozmnožovací soustava. Musíme udržovat nosní průchodnost, aby nehrozil zánět středního ucha.\n\nDůležitou prevencí je otužování, vyvážená výživa s dostatečným přívodem vitaminů. Protože více než 50 % infekčních rým způsobují rhinoviry, jejichž přenos je kontaminovanými prsty, rozhodující prevencí je častá výměna kapesníků a mytí rukou. U nákaz přenášených kapénkovou cestou je třeba se vyhýbat úzkému kontaktu s nemocnými. Pacient je maximálně infekční v prvních dvou dnech onemocnění.\n\nChronická rýma (\"rhinitis chronica\") patří mezi nejčastější choroby dětského věku.\n\n\nMezi exogenní faktory se řadí prach, páry, plyny a kolísavé teploty.\n"}
{"id": "502317", "url": "https://cs.wikipedia.org/wiki?curid=502317", "title": "Přírodní a kulturně historická oblast Kotor", "text": "Přírodní a kulturně historická oblast Kotor\n\nPřírodní a kulturně historická oblast Kotor byla v roce 1979 zapsána na seznam světového dědictví UNESCO. Nachází se v Černé Hoře a zahrnuje staré město Kotor, kotorské opevnění a okolí kotorského zálivu v Boce Kotorské.\n\nStaré město je obklopené středověkými městskými hradbami o délce 4,5 km, výšce až 20 m a šířce až 15 m, které ho spojují s pevností sv. Jana (Tvrdjava sv. Ivan) na strmém kopci nad městem o výšce 260 m n. m. Město je tvořeno charakteristickou středověkou urbanistickou sítí úzkých uliček a nepravidelných náměstí, s nádhernými kostely i paláci v románském, gotickém, renesančním i barokním slohu. Město bylo těžce poškozen zemětřesením 15. dubna 1979, tato skutečnost je také napsána na Seznamu nebezpečí z roku 1979. Po rozsáhlé rekonstrukci bylo toto místo ze seznamu roku 2003 vyňato.\n\n\n\n\n\nOpevnění se skládá ze systému obranných vojenských staveb na ochranu středověkého města Kotoru. Patří mezi ně městské hradby s branami a baštami, valy, hrad sv. Jana a podpůrné struktury. Zatímco některé stavby se datují do doby římské a byzantské, byla většina opevnění postavených za benátské vlády, později byly některé úpravy provedeny Rakušany. Opevnění jsou nejvýznamnějším aspektem kotorského světového kulturního dědictví. \n\nSoučástí dědictví je i region Boky Kotorske s okolními horami a městy, zejména Risan a Perast (a samozřejmě Kotor). Významné jsou také ostrůvek Sv. Jiří (\"Sveti Đorđe\") ostrov Panny Marie ze skal (\"Gospa od Škrpijela\").\n\nPamátky čelí nejrůznějším nebezpečím. Přírodní nebezpečí, jako je eroze a zemětřesení, zůstane vždy hrozbou. Nejmarkantnější je však dopad lidské činnosti. \n\nKotorská rezervace a celé okolí Boky Kotorské patří k nejnavštěvovanějším místům na Balkáně.\n"}
{"id": "502318", "url": "https://cs.wikipedia.org/wiki?curid=502318", "title": "Třída Horizon", "text": "Třída Horizon\n\nTřída Horizon (či Orizzonte) je třída protiletadlových fregat stavěných pro francouzské námořnictvo a italské námořnictvo konsorciem Horizon SAS. Skládá se ze čtyř jednotek – \"Andrea Doria\", \"Caio Duilio\", \"Chevalier Paul\" a \"Forbin\". Francouzský a italský pár jsou z 90% totožné. Třetím účastníkem projektu bylo Spojené království, které však roku 1999 vystoupilo a postavilo vlastní odlišnou třídu \"Daring\" (využívající ovšem rovněž zbraňový systém PAAMS).\n\nFrancouzská loděnice DCNS v Lorientu postavila dvě jednotky, které jsou náhradou fregat třídy \"Suffren\". Stavba fregaty \"Forbin\" začala v dubnu 2002, v březnu 2005 byla spuštěna na vodu a v prosinci 2008 loď vstoupila do služby. \"Chevalier Paul\" byl založen v prosinci 2003, spuštěn na vodu v červenci 2006 a na konci roku 2009 loď podstupovala zkoušky. Zvažovaný druhý pár lodí nakonec nebyl objednán, jelikož byla dána přednost projektu FREMM.\n\nItalská loděnice Fincantieri postavila v Riva Trigoso u Janova dvě jednotky, které jsou náhradou za torpédoborce třídy \"Durand de la Penne\". Stavba fregaty \"Andrea Doria\" začala v červenci 2002, v říjnu 2005 byla spuštěna na vodu a do služby vstoupila v roce 2007. \"Caio Duilio\" byl založen v září 2003, spuštěn na vodu v říjnu 2007 a do služby vstoupil v dubnu 2009.\n\nJednotky třídy \"Horizon\" / \"Orizzonte\":\n\nZákladem výzbroje lodí je zbraňový systém PAAMS (principal anti-air missile system) využívající radar Selex EMPAR. Na přídi před kanóny jsou umístěna vertikální vypouštěcí sila Sylver A50 s kapacitou 48 střel Aster 30 a Aster 15 s dostřelem 100 a 30 km. Fregaty nesou osm protilodních střel – u francouzských lodí typu MM40 Exocet a u italských Teseo. Hlavňovou výzbroj tvoří dva 76mm kanóny Otobreda stojící vedle sebe na přídi (italské fregaty mají třetí kanón na střeše hangáru) a dva 25mm kanóny. Ze čtyř torpédometů jsou odpalována protiponorková torpéda Eurotorp MU90. Z paluby fregat může operovat jeden vrtulník NHIndustries NH90 či AgustaWestland AW101.\n\nPohonný systém je typu CODOG. Lodě mají dvě plynové turbíny General Electric LM2500 a dva diesely. Lodní šrouby jsou rovněž dva. Při použití turbín dosahují rychlosti až 29 uzlů. Dosah lodí je 7000 námořních mil při ekonomické rychlosti 18 uzlů (na dieselový pohon).\n\nFrancouzské \"Forbin\" a \"Chevalier Paul\" procházejí dílčí modernizací v loděnici Naval Group. Mimo jiné jsou vylepšeny jejich obranné systémy a jejich výzbroj posílily tři 20mm kanóny ve zbraňových stanicích Narwhal.\n\n"}
{"id": "502321", "url": "https://cs.wikipedia.org/wiki?curid=502321", "title": "Lední hokej na Zimních olympijských hrách 1998 – soupiska muži", "text": "Lední hokej na Zimních olympijských hrách 1998 – soupiska muži\n"}
{"id": "502323", "url": "https://cs.wikipedia.org/wiki?curid=502323", "title": "Dusíkatý yperit", "text": "Dusíkatý yperit\n\nDusíkaté yperity jsou cytotoxická chemoterapeutika podobná yperitu. Přestože jejich hlavní oblast použití je v medicíně, principiálně se jedná též o chemické zbraně. Dusíkaté yperity působí jako nespecifická alkylační činidla DNA. Dusíkaté yperity byly po 2. světové válce ve vojenských zásobách řady států, nebyly však nikdy použity v boji. Jako všechny typy yperitů, i dusíkaté yperity jsou silné a perzistentní zpuchýřující látky. Látka mustin byla vyvinuta po válečné nehodě v roce 1943 v Bari (Itálie), kde byli civilisté a vojáci vystaveni působení yperitu. Bylo totiž zpozorováno, že přeživší měli snížený počet lymfocytů, což bylo využitelné pro možnou léčbu lymfomů.\n\nPrototypem dusíkatých yperitů je mustin, který se již nepoužívá. Byl prvním protirakovinným chemoterapeutikem. Je na Seznamu č. 1 Úmluvy o chemických zbraních. Mezi další dusíkaté yperity patří cyklofosfamid, chlorambucil, uramustin a melfalan.\n\nMezi dusíkaté yperity, které lze použít jako chemické zbraně, patří:\n\nDusíkaté yperity tvoří cyklické aminové ionty (aziridinové kruhy) vnitromolekulární náhradou chloridu aminovým dusíkem. Tato aziridinová skupina poté alkyluje základní centra DNA. Alkylovaná DNA se nemůže replikovat. Terapeuticky užitečná alkylační činidla mají více než jednu alkylační skupinu na molekulu, tj. jsou to di- nebo polyalkylační činidla. Účinky jsou \"radiomimetické\", tedy poškození je podobné tomu, jako když je genetický materiál vystaven radiaci.\n\nNa počátku 60. let 20. století bylo ohlášeno, že dusíkaté yperity tvoří propletené křížové vazby (ICL). Tehdy vznikla hypotéza, že ICL vznikají mezi atomem N-7 guaninového zbytku sekvence 5’-d(GC). Později bylo jednoznačně demonstrováno, že dusíkaté yperity tvoří ICL 1,3 na sekvenci 5’-d(GNC).\n"}
{"id": "502331", "url": "https://cs.wikipedia.org/wiki?curid=502331", "title": "Vladimir Dmitrijevič Nabokov", "text": "Vladimir Dmitrijevič Nabokov\n\nVladimir Dmitrijevič Nabokov (rusky Владимир Дмитриевич Набоков) (15. července 1870 – 28. března 1922) byl ruský kriminalista, novinář a progresivní státník v posledních letech Ruské říše. Byl otcem rusko-amerického spisovatele Vladimira Nabokova.\n\nNarodil se v Carském Selu, v bohaté aristokratické rodině. Jeho otec Dmitrij Nabokov (1827–1904) byl ministrem spravedlnosti za vlády Alexandra II. v letech 1878 až 1885. Jeho matka, Maria von Korff (1842–1926) byla baronkou z prominentní rodiny.\nRoku 1897 se oženil s Elenou Ivanovnou Rukavišnikovovou, se kterou měl pět dětí. Jejich nejstarší syn byl spisovatel Vladimir Nabokov, který ztvárnil otce ve svých pamětech (\"Speak, Memory\"; 1967. Česky: Promluv, paměti; 1998). Další děti byli Sergej (1900–1945), Olga (1903–1978), Kirill (1911–1964) a Elena (1906–2000).\n\nStudoval trestní právo na univerzitě v Petrohradě. Mezi léty 1904 až 1917 byl redaktorem liberálního listu \"Reč\" (\"Řeč\"). Jako prominentní člen strany kadetů byl zvolen do ruského parlamentu, první dumy. V roce 1917, po Říjnové revoluci, byl donucen opustit Petrohrad poté, co byla Prozatímní vláda svržena bolševiky. V roce 1918 se uchýlil se svou rodinou na Krym a později se usadil v Berlíně.\n\nOd roku 1920 do své smrti byl vydavatelem ruských novin \"Rul\" (\"Kormidlo\"), kde prosazoval prozápadní demokratickou vládu v Rusku.\n\nDne 28. března 1922 se dostavil na politickou konferenci kadetů v Berlíně. Když se ruští monarchisté chystali zpívat carskou národní hymnu, začalo se střílet a Pjotr Šabelskij-Bork, prominentní konspirační teoretik a propagátor Protokolů sionských mudrců, jej zastřelil, přestože měl být zastřelen Nabokovův přítel Pavel Miljukov. Smrt nastala okamžitě. Je pohřben na rusko-pravoslavném hřbitově v Berlíně-Tegelu.\n\n\n"}
{"id": "502333", "url": "https://cs.wikipedia.org/wiki?curid=502333", "title": "Lokomotiva 114", "text": "Lokomotiva 114\n\nLokomotiva řady 114 je elektrická lokomotiva na stejnosměrný proud určená pro posun. Vyráběla ji plzeňská firma Škoda v letech 1996–2000 (tovární typ Škoda 90E). Patří mezi lokomotivy Škoda tzv. III. generace.\n\nLokomotivy si původně objednaly Československé státní dráhy a na jejich vývoji se začalo pracovat v roce 1990. Lokomotiva využívala nejnovější zkušenosti z prototypového stroje řady 169 a v mechanické části pak ze starších strojů řad 110, 111 a 113. O novou posunovací lokomotivu však nástupce ČSD – ČD ztratil zájem a lokomotiva byla nakonec ve čtyřech kusech dodána těžařské firmě Doly Nástup Tušimice. V roce 2001 přešly lokomotivy do majetku nově vyčleněné dopravní společnosti SD – Kolejová doprava.\n\nSkříň lokomotivy řady 114 koncepčně vychází z dříve vyráběných řad 110–113 – je kapotová se středovým věžovitým stanovištěm strojvedoucího, na jehož střeše je jeden polopantograf k odběru elektřiny. Lokomotivu pohání čtyři paralelně zapojené třífázové asynchronní elektromotory. Je vybavena elektrodynamickou brzdou a mikroprocesorovým řízením, jenž umožňuje řízení dvou spřažených lokomotiv z jednoho stanoviště. Lokomotiva může být napájena z akumulátorového vozu a díky tomu může jezdit i po neelektrizovaných tratích.\n\nLokomotivy byly dodány pro důlní společnost DNT, později připadly jejímu nástupci, firmě SD – Kolejová doprava. Čtyři vyrobené lokomotivy byly označeny čísly 114.501–504. I přes velmi nízkou spotřebu elektrické energie, dostačující výkon a trakční charakteristiku nebyly lokomotivy příliš oblíbeny a vykazovaly vysokou poruchovost. Hlavním zdrojem problémů byla špatně nastavená detekce prokluzu dvojkolí a především chlazení elektrické části strojovny vzduchem – kvůli provozu v prašném důlním prostředí se ve strojovně ve velkém množství usazoval jemný uhelný prach a vyřazoval z činnosti některá zařízení. Poslední dva vyrobené stroje byly kvůli tomu poměrně brzy odstaveny a v provozu přežívaly pouze starší dva kusy. I ty však byly v roce 2014 definitivně vyřazeny a odvezeny do Jihlavy, kde podstoupily rekonstrukci na dálkově ovládaná posunovadla. Kvůli tomuto nešťastnému konstrukčnímu řešení tak skončil provoz nejvýkonnějších a nejmodernějších elektrických posunovacích lokomotiv v Česku. Druhé dvě lokomotivy jsou stále odstaveny v depu společnosti SD-KD v Tušimicích a čekají na další osud. Posunovadla jsou nasazena především v těžebním provozu Severočeských dolů v Prunéřově, kde zajišťují posun se soupravami.\n\n"}
{"id": "502335", "url": "https://cs.wikipedia.org/wiki?curid=502335", "title": "Artificialismus", "text": "Artificialismus\n\nArtificialismus byl český malířský směr ovlivněný poetismem, který v roku 1926 v Paříži založili Jindřich Štyrský a Toyen. Artificialismus projevuje zájem o nevědomé psychické procesy, psychoanalýzu a směřuje k maximálně imaginativní malbě, znázorňující biomorfní tvary v beztížném prostoru.\n"}
{"id": "502336", "url": "https://cs.wikipedia.org/wiki?curid=502336", "title": "Běloves", "text": "Běloves\n\nBěloves () je místní část okresního města Náchoda v Královéhradeckém kraji. Rozkládá se v údolí řeky Metuje vsv. od centra města, směrem ke státní hranici s Polskem. Sídlem probíhá silnice I/33 (E67), jež představuje jednu z hlavních dopravních spojnic Česka s Polskem, dále pak regionální silnice II/303 a železniční trať 026. V místě se nacházejí (toho času nefunkční) lázně Běloves se zdrojem minerální vody – běloveské kyselky Ida.\nObec v minulosti dávala městu Náchod značný zvuk především pro hraniční přechod, jehož záznamy o mezinárodních stycích přes brod a pozdější mosty přes Metuji byly písemně doloženy již od roku 1068. Pozdější nález minerální vody je znám již od 14. století. Lázně samotné však byly založeny až v roce 1818.\n\n"}
{"id": "502337", "url": "https://cs.wikipedia.org/wiki?curid=502337", "title": "Kateřina z Vartemberka (1355)", "text": "Kateřina z Vartemberka (1355)\n\nKateřina, snad z Vartemberka (zemřela 6. – 7. dubna 1355 či 10. prosince 1355) byla druhou manželkou Petra z Rožmberka a dle tradice pocházela z rodu Vartemberků, ačkoliv někteří historici tuto domněnku popírají.\n\nKateřina se za ovdovělého nejvyššího komorníka českého království se provdala roku 1318. \nKateřina se jako vdova stala štědrou donátorkou. Novému konventu pravděpodobně darovala obrázkový Liber depictus. Klášteru ve Vyšším Brodě roku 1354 věnovala vlastnoručně zhotovená liturgická roucha a honosný relikviář s ostatky svatých, které Rožmberkové získali od Karla IV., Ludvíka Uherského, Arnošta z Pardubic a akvilejského patriarchy Mikuláše. Zemřela roku 1355 a byla pohřbena v rožmberském pohřebišti ve Vyšším Brodě.\n\n"}
{"id": "502339", "url": "https://cs.wikipedia.org/wiki?curid=502339", "title": "Diferenční rovnice", "text": "Diferenční rovnice\n\nDiferenční rovnice je rovnice složena z k-tých diferencí nějaké posloupnosti formula_1.\n\nMáme-li danou posloupnost formula_2, pak\nje první diference n-tého členu a\nje druhá diference n-tého členu.\nObecně k-tou differenci definujeme jako:\n\nLineární rekurentní vztahy jsou diferenční rovnice, a naopak; protože je to obvyklá forma rekurze, někteří autoři používají tyto dva vztahy zaměnitelně. Například, diferenční rovnice\n\nje ekvivalentní rekurentnímu vztahu\n"}
{"id": "502340", "url": "https://cs.wikipedia.org/wiki?curid=502340", "title": "Kyslíková bilance", "text": "Kyslíková bilance\n\nKyslíková bilance (zkratka OB či OB%) je pojem z oboru výbušnin. Specifikuje, kolik gramů kyslíku chybí či naopak přebývá k oxidaci plynů vzniklých při výbuchu. Množství kyslíku se počítá na 100 gramů výbušniny, samotná kyslíková bilance se pak uvádí v procentech. Někdy se kyslíková bilance vyjadřuje pro CO, kdy je uvažováno, že uhlík se oxiduje pouze na CO (což u výbušin s výrazně zápornou bilancí také bývá).\n\nVýbušniny pak rozdělujeme na ty s kladnou, nulovou nebo zápornou kyslíkovou bilanci.\n\nVýbušniny s kladnou kyslíkovou bilancí mají přebytek kyslíku, proto poskytnutého kyslíku je více, než výbuchové plyny potřebují k úplné oxidaci. Mezi tyto výbušniny patří např. nitroglycerin (+3,4 %) nebo dusičnan amonný (+20 %).\n\nV případě, že výbušnina obsahuje právě tolik kyslíku, kolik je třeba potřeba na zoxidování všech výbuchových plynů, jedná se o výbušninu s nulovou kyslíkovou bilancí. Mezi takové výbušniny patří např. nitroglykol.\n\nVětšina výbušnin však patří mezi ty, které mají zápornou kyslíkovou bilanci, tedy že kyslíku poskytnutého výbušninou je pro úplnou oxidaci výbuchových plynů nedostatek. Patří mezi ně např. TNT (−74 %) nebo hexogen (−21,6 %).\n\n"}
{"id": "502341", "url": "https://cs.wikipedia.org/wiki?curid=502341", "title": "Prisma (obchodní řetězec)", "text": "Prisma (obchodní řetězec)\n\nPrisma je finský řetězec hypermarketů. Vlastníkem je družstvo S-ryhmä. První hypermarket Prisma byl otevřen v roce 1972 v Jyväskylä. Ve Finsku Prisma sestává z 64 obchodů.\n\nPět obchodů Prisma je také v estonském Tallinnu, pět v lotyšské Rize, jeden v litevském Vilniusu a osmnáct v ruském Petrohradu.\n\nV roce 2009 se plánovalo otevření obchodů také v Tartu a Narvě.\n\n"}
{"id": "502343", "url": "https://cs.wikipedia.org/wiki?curid=502343", "title": "Bednění (forma)", "text": "Bednění (forma)\n\nBednění (: \"die Schalung\", odtud slangové \"šalování, šalunk;\" anglickyː \"formwork\" ) je dočasná nebo trvalá pomocná konstrukce vytvářející formu pro uložení a zhutnění čerstvého betonu při výrobě betonových a železobetonových konstrukcí a prvků, nebo pro uložení a zhutnění hlíny při budování zdí hliněných staveb. Forma se skládá z bednicího pláště, vnitřních a vnějších výztuh a její poloha je zabezpečována opěrným a podpěrným systémem.\n\nKaždá bednicí forma musí splňovat základní požadavky\n\nKaždé bednění je nutné posoudit vzhledem k celkovým nákladům na zhotovovanou železobetonovou konstrukci a k času potřebnému k jejímu vybudování. Podle těchto požadavků se volí materiál na zhotovení bednění.\n\nMožnost opakovaného použití materiálů, ze kterých se skládá forma, zásadně rozděluje bednění na tři skupiny\n\nNepočítá se s jeho demontáží. Například na místech, kam se po zabetonování už nedostaneme.\nVytváří tvar konstrukce, je natrvalo její součástí. Může být nenosné nebo spolupůsobící s konstrukcí.\nJedná se o pletivo s malými oky, (tzv. \"B systém\"), připevněné na výztuž, která přenese zatížení od čerstvého betonu a od zařízení potřebného k provedení betonáže.\n\nForma se po ztvrdnutí betonu odbedňuje. Při odbedňování je nevratně poškozena a nelze ji znovu použít. Typickým představitelem je papírové bednění sloupů kruhového půdorysu. Jednorázové odstraňované bednění se proto vyrábí z laciných materiálů (recyklovaný papír, recyklované plasty, laciná překližka)\n\nPři klasickém provedení tesařem je bednění zhotoveno z prken, překližky a dřevěných hranolů. Tento způsob je pracný, ale maximálně variabilní, tvarové možnosti jsou téměř neomezené. Nejčastěji se jedná o individuální použití. Do hotového bednění uloží železář ocelovou výztuž (armaturu) a betonář vyplní bednění betonem. Po zatvrdnutí betonu se bednění odstraní (prvek se odbední).\n\nPoužívají se coulová prkna tloušťky 25 mm, vodovzdorné překližky a dřevěné hranoly 100×100 mm, případně 120x120 mm. Tento materiál je postupně rozřezán, použitý je navíc také znečistěn ztvrdlým betonem a před dalším užitím se musí pracně očišťovat, případně jej nelze dále použít. Je tak postupně spotřebován a proto patří mezi spotřební materiál na staveništi.\n\nSoučasný typ bednění nahrazuje tradiční. Dodávají je různé firmy např. DOKA, PERI, ULMA, NOE, MEVA. Každý výrobce používá poněkud odlišné prvky systému a materiály. Nejčastěji se jedná o ocel, překližku, přesné dřevěné výrobky a pomalu se začínají prosazovat také plastové materiály.\nRychlá a snadná montáž a demontáž – obsahuje velké díly a má spojovací systém\nMnohonásobné opakované použití\nNutný montážní plán bednění\nPoměrně vysoká pořizovací cena\n\nBednění se posouvá za využití hydrauliky po svislých tyčích. Obsahuje plošinu pro betonáře a železáře. Využívá se u vertikálních konstrukcí s uzavřeným průřezem.\nVyrábí se z pryže nebo PVC, vyztužené syntetickou tkaninou.\n\nPro klenutí se zhotovují dřevěné oblouky potřebných poloměrů, kterým se říká ramenáty. Široké jsou podle tloušťky zdi. Tesař -profesionál- vždy na zhotovený ramenát napíše jeho poloměr. Bude ho potřebovat zedník, aby si v tom výchozím středovém bodě upevnil šňůru, napnul ji a podle ní kladl cihly klenby do správného sklonu do středu. Výškové ustavení ramenátu se dělá tak, že se podkládá dřevěnými klíny. Ty je možno pak vyklepnout a ramenát poklesne – tím se pak snadno vyjme. Ramenáty se používají při stavbě klenutých vinných sklepů, při výstavbě kleneb v průchozích koridorech. Mají různý tvar, buď jednoduchou šablonu pro šalování typických kleneb, nebo složitější konstrukce ramenátů pro stavbu křížových kleneb.\n\nProfesor Vysoké školy výtvarného umění v Drážďanech (: \"Hochschule für Bildende Künste Dresden\") Eberhard Bosslet používá od roku 1985 pro své skulptury a instalace prvky systémového bednění. Na svých výstavách v Německu i v zahraničí z nich vytvořil řadu objektů nazvaných \"Podpůrná opatření\" (: \"Unterstützende Maßnahmen\"), které nově uspořádávají výstavní prostor a vyvolávají pocity destabilizace konstrukcí budovy.\n\nTaké jeho \"modulární struktury\" jsou volně stojící objekty vybudované pomocí prvků systémového bednění.\n\nVhodné zejména pro bednění stěn. Dle potřeb a tvaru stavby se může dále dělit na stěnové rámové, stěnové prvkové a stěnové kruhové.\n\nVhodné pro realizaci stěn a sloupů všech tvarů.\n\nVytvořené pro realizaci stropních desek a jiných vodorovných stavebních prvků.\n\n\n"}
{"id": "502349", "url": "https://cs.wikipedia.org/wiki?curid=502349", "title": "Vkladomat", "text": "Vkladomat\n\nVkladomat je speciální druh bankomatu, který kromě běžných služeb poskytovaných bankomatem nabízí vklad hotovosti, nebo jde o jednoúčelové zařízení určené k převodu hotových peněz na bankovní účet. Starší typy vkladomatů nejsou vybaveny čtecím zařízením pro rozpoznávání bankovek, peníze jsou vkládány do obálky a přepočítány pracovníkem obsluhujícím vkladomat a až poté jsou připsány na účet. Novější vkladomaty rozpoznají bankovky automaticky a peníze jsou připsány na účet buď okamžitě, nebo ve lhůtách platebního styku. Bankomaty většinou pracují pouze s bankovkami a s domácí měnou příslušného státu.\n\nVkladomaty v České republice jsou málo rozšířené. Službu nabízí ve všech svých bankomatech UniCredit Bank; další banky (Česká spořitelna, ČSOB, GE Money Bank) službu prozatím provozují v řádu jednotek kusů.\n\n"}
{"id": "502350", "url": "https://cs.wikipedia.org/wiki?curid=502350", "title": "25 (číslo)", "text": "25 (číslo)\n\nDvacet pět je přirozené číslo. Následuje po číslu dvacet čtyři a předchází číslu dvacet šest. Řadová číslovka je \"dvacátý pátý\" nebo \"pětadvacátý\". Římskými číslicemi se zapisuje XXV.\n\nDvacet pět je\n\n\n\n"}
{"id": "502351", "url": "https://cs.wikipedia.org/wiki?curid=502351", "title": "Roger Shah", "text": "Roger Shah\n\nRoger Shah (alias DJ Shah, Sunlounger, Purple Mood, Savannah, Black Pearl, High Noon at Salinas, Magic Island, Global Experience, Alongshore, a další), celým jménem Roger-Pierre Shah (* 27. listopadu 1972 Esslingen), je německý DJ a producent hrající elektronickou taneční hudbu stylu trance a balearic.\n\nRoger-Pierre Shah se narodil 27. listopadu 1972 v německém Esslingenu. Svou kariéru odstartoval v roce 1996. Jeho nástup mezi elitu byl zaznamenán v roce 1999, kdy vydal tracky „The Mission“, „Claps“ a „Tides of Time“. Nejúspěšnější z nich, „Claps“, se držel v Top 5 v různých hitparádách, čímž si Roger Shah získal pozornost po celém světě. Později, na přelomu tisíciletí, vydal dva úspěšné tracky „Commandments“ a „Riddim“. Oba dva zaznamenaly v hitparádách třetí místo. Mezi přední DJe se zařadil v roce 2003, kdy vydal track „High“ na anglickém labelu Virgin Records, sub-labelu Nebula. Poté začal vydávat tracky na labelech jako Anjunabeats, Vandit, Blackhole nebo Armada/A State of Trance. Jeho track „Who Will Find Me“ vydaný v roce 2007 označil nynější světový DJ číslo jedna Armin van Buuren jako jeho nejoblíbenější track roku 2007.\n\nDo paměti se mnoha lidem vžil také jako úspěšný remixer. Shah přepracoval tracky zpěvačky Sarah McLachlan nebo Nadia Ali. Obrovský úspěch zaznamenal jeho remix „In & Out & White Sand“ od Armina van Buurena. Jeho tracky remixovali DJové jako Tiësto, Armin Van Buuren, Mark Norman, York, Cosmic Gate, Josh Gabriel, Johan Gielen, System F, The Thrillseekers, Solarstone, Three Drives nebo Matt Darey & OceanLab.\n\nJeho album \"Another Day on The Terrace\", vydané pod pseudonymem Sunlounger, bylo album číslo 1 na německém iTunes. Další úspěch zaznamenal v roce 2008, kdy on sám již byl jednou z ikon stylu trance. Vydal track společně s Chris Jonesem a Arminenm van Buurenem „Going Wrong“. Tímto začala jeho spolupráce s Arminem van Buurenem a labelem Armada, což jej posunulo na tu nejvyšší úroveň.\n\nRoger Shah si během své kariéry zahrál v mnoha zemích světa, jako např. USA, Thajsku, Španělsku, Francii, Velké Británií, Kanadě, Turecku, Salvadoru, Nizozemsku, Číně, Řecku, Maďarsku, Itálií, Norsku, Dánsku, Finsku, Švédsku, Rusku, Rakousku či Brazílii. V Česku se objevil na festivalu Mácháč.\n\nMagis Island je label, který Roger Shah založil. Label se specializuje především na balearic trance. Stejně tak Roger Shah vydává i svou radioshow, která se nazývá \"Magic Island - Music For Baleatic People\". Tak vychází na internetovém rádiu DI.fm a trvá dvě hodiny. V radioshow míchá sety stylu chill-out a balearic. Stejně tak vydává komplikace se stejným názvem, jako jeho radioshow.\n\nSpolečně s Pedrem Del Mar rozjel německou radioshow \"Mellomania\". DJ Shah poté vydal pod stejným názvem sérii 2CD kompilací.\n\nV současnosti Mellomania působí také jako sdružení DJů, producentů, spisovatelů, vokalistů a jiných profesí související s trancem a především vocal trancem, na který se Mellomania zaměřuje.\n\n\n\n\n\n\n\n"}
{"id": "502355", "url": "https://cs.wikipedia.org/wiki?curid=502355", "title": "Chastelet", "text": "Chastelet\n\nChastelet ( „Malá pevnost“ nebo Chastelet du Gué de Jacob „Malá pevnost na Jákobově brodu“; מצד עתרת (Mecad Ateret); Vadum Jacob, Qasr al-'Atra, Bajt al-Áḥzán (بيت الاحزان)) byla křižácká pevnost u řeky Jordánu.\n\nNachází se asi 15 km severně od Galilejského jezera, na pravém břehu Jordánu, asi 500 metrů jižně od Mostu Jákobových dcer (Gešer Bnot Ja'akov), v nadmořské výšce 80 m n. m. Pojmenování souvisí s křesťanskou tradicí, že zde praotec Jákob přebrodil Jordán před svým setkáním s bratrem Ezauem (). Podle muslimské tradice se tu dozvěděl Jákob o domnělé smrti Josefa.\nHebrejské pojmenování je pohebrejštělým arabským názvem, nesouvisí se slovem \"ateret\" „diadém“, které se i jinak píše.\n\nPevnost stála na místě telu, osídleného od rané doby bronzové (od 3300 př. n. l.) až do rané doby arabské (7. století). Byl zde brod hlavní cesty z Egypta do Mezopotámie (pozdější Via Maris). Římané tu postavili kamenný most, jehož zbytky jsou dodnes patrné.\n\nV roce 1178 požádali Templáři krále Balduina IV., aby na tomto strategickém místě dal postavit pevnost. Ten se zprvu zdráhal, neboť podle smlouvy se Saladinem měl být brod přístupný oběma stranám. Ale nakonec sem v říjnu 1178 přijel se svou armádou a začal pevnost stavět. Saladin mu nabídl nejdříve 60 tisíc zlatých dinárů a potom dokonce 100 tisíc, aby se stavbu přestal. Balduin však nepochopitelně odmítl. V dubnu 1179 byla vnitřní pevnost dokončena, ale vnější opevnění nebylo zatím vůbec vystaveno. Koncem srpna nedokončenou pevnost Saladin oblehl, protože mu bylo jasné, že plně dokončená pevnost by byla pravděpodobně nad jeho síly, v průběhu dobývání dal stavět tunel k hlavní věži (donjon), která se následně zřítila, když ji zachvátil požár od lampy. Saladin tehdy nabízel každému vojáku dinár za vědro vody donesené do štoly, aby zachránil její výdřevu – přístup do štoly byl pod silnou palbou lukostřelců.\n\n30. srpna 1179 byla pevnost dobyta. 800 křesťanů padlo nebo bylo zabito, dochované prameny hovoří o tom, že přeživší měli možnost volby – vzdát se nebo zemřít, 700 křesťanů bylo zajato a tisíc muslimských zajatců, zde vězněných, osvobozeno. Pevnost nechal Saladin zbořit, cisterny zasypat, aby se křižáci zde neměli čas rychle znovu opevnit či se pokusit pevnost obnovit.\n\nPevnost stojí na zlomu pevninských desek Velké příkopové propadliny a na jižní a severní hradbě lze vidět pohyb těchto desek od roku 1179 dodnes.\n\n\n"}
{"id": "502358", "url": "https://cs.wikipedia.org/wiki?curid=502358", "title": "22 (číslo)", "text": "22 (číslo)\n\nDvacet dva je přirozené číslo. Následuje po číslu dvacet jedna a předchází číslu dvacet tři. Řadová číslovka je \"dvacátý druhý\" nebo \"dvaadvacátý\". Římskými číslicemi se zapisuje XXII.\n\nDvacet dva je\n\n\n\n"}
{"id": "502372", "url": "https://cs.wikipedia.org/wiki?curid=502372", "title": "Střelba v Espoo", "text": "Střelba v Espoo\n\nStřelba v Espoo byla pětinásobná vražda a následná sebevražda předpokládaného pachatele, která se odehrála ve finském Espoo 31. prosince 2009 dopoledne. Za pachatele je podezříván kosovský Albánec a recidivista Ibrahim Shkupolli. První obětí byla jeho bývalá družka, kterou zabil nožem v jejím vlastním bytě. Další čtyři oběti, její spolupracovníky, zastřelil nelegálně drženou pistolí v hypermarketu Prisma v obchodním centru Sello. Shkupolli byl následně nalezen ve svém bytě mrtev. Předpokládaným motivem pro čin byly osobní problémy mezi podezřelým a jeho bývalou družkou. Tu zavraždil nožem, ostatní včetně sebe nelegálně drženou pistolí CZ 75.\n"}
{"id": "502378", "url": "https://cs.wikipedia.org/wiki?curid=502378", "title": "23 (číslo)", "text": "23 (číslo)\n\nDvacet tři je přirozené číslo. Následuje po číslu dvacet dva a předchází číslu dvacet čtyři. Řadová číslovka je \"dvacátý třetí\" nebo \"třiadvacátý\". Římskými číslicemi se zapisuje XXIII.\n\nDvacet tři je\n\n\n"}
{"id": "502379", "url": "https://cs.wikipedia.org/wiki?curid=502379", "title": "CD Cargo Poland", "text": "CD Cargo Poland\n\nCD Cargo Poland Spółka z o.o., do roku 2017 Koleje Czeskie Sp. z o.o. (česky \"České dráhy\"), je polský železniční dopravce, který je 100% dceřinou společností české firmy ČD Cargo. Sídlem společnosti je Varšava. V roce 2017 šlo o 11. nejvýznamnějšího nákladního dopravce v Polsku.\n\nSpolečnost vznikla transformací někdejšího Generálního zastoupení Českých drah ve Varšavě na společnost s ručením omezeným. Společnost vznikla zápisem do obchodního rejstříku 18. prosince 2006 a zahájila činnost 1. ledna 2007. Po vyčlenění provozování nákladní dopravy z Českých drah do dceřiné společnosti ČD Cargo byl do nově ustavené společnosti vložen i obchodní podíl ve firmě Koleje Czeskie.\n\nK 5. prosinci 2017 společnost změnila svůj na CD Cargo Poland v rámci sjednocování názvů dceřiných společností ČD Cargo v zahraničí.\n\nZadáním společnosti bylo především obchodní činnost v železniční přepravě pro ČD Cargo a její zákazníky na území Polska a pobaltských států. Firma tedy nevykonávala dopravní výkony na území Polska, ale využívala služeb polských dopravců, tj. PKP Carga, ale i soukromých dopravců.\n\n27. srpna 2009 udělil polský drážní úřad Urząd Transportu Kolejowego společnosti Koleje Czeskie licenci na provozování nákladní drážní dopravy. V roce 2009 společnost uváděla, že má k dispozici tři elektrické lokomotivy a zahájení provozu je plánováno na počátek roku 2010.\n\nPrvní vlak společnost samostatně dopravila 14. dubna 2010 a jednalo se o přepravu leteckého paliva z rafinerie společnosti Grupa Lotos v Gdańsku na letiště Praha-Ruzyně. V roce 2010 společnost plánovala realizaci přeprav cca 500 tisíc tun zboží. \n\nPřesto se společnost zabývala po dobu několika let hlavně pronájmem vozidel a spediční činnosti, větší intenzitu provozu na polské železnici lze zaznamenat až v průběhu roku 2015. V následujících letech význam společnosti na polském trhu postupně rostl. Zatímco v roce 2016 byl její podíl na trhu 0,66 % (měřeno dle přepravního výkonu v hrubých tunokilometrech), v následujícím roce již narostl na 1,55 %.\n\nSpolečnost zahájila provoz na území Polska s elektrickými lokomotivami řady 181. Na konci jara 2010 byly pro potřeby dopravce předány do Polska dvě lokomotivy řady 130 (č. 003 a 018) ČD Carga upravené pro provoz v Polsku. Později je doplnila ještě lokomotiva 130.019. Vedle lokomotiv řady 130 se od roku 2015 začaly na vlacích KC objevovat také stroje řady 753.7 upravené pro provoz v Polsku. Ty pak na podzim téhož roku doplnily elektrické lokomotivy řady 163, které již dříve v Polsku jezdily u dopravce Przewozy Regionalne.\n"}
{"id": "502380", "url": "https://cs.wikipedia.org/wiki?curid=502380", "title": "Vietnamský Nový rok", "text": "Vietnamský Nový rok\n\nVietnamský Nový rok (vietnamsky \"Tết Nguyên Đán\", častěji jen zkráceně \"Tết\") se většinou slaví ve stejný den jako čínský Nový rok. Jeho přesné datum připadá na termín od 21. ledna do 21. února a svátky začínají vždy první den prvního měsíce podle lunárního kalendáře. Tyto svátky patří u Vietnamců mezi nejdůležitější v roce, jsou to pro ně svátky klidu, lásky, pohody a přátelství.\n\nMezi tradiční jídla u oslav Nového roku patří u Vietnamců hlavně Bánh chưng, což je slaný rýžový dort, vlastně balíček z lepkavé rýže, mungo fazolí a vepřového masa zabalený v banánových listech. Připravuje se několik dní dopředu, kvůli časově náročné přípravě. Také se podává vařené kuře, které se servíruje celé včetně hlavy a pařátů. Jako sladkost se používá kandované ovoce, např. kumkváty, nebo i kandované plody zimní tykve. Dále se podává sladká rýžová kaše \"xôi gấc\", která má červenou barvu díky ovoci \"gấc\" neboli momordice kočinčinské.\n\nVietnamci také zdobí svoje domovy stromečkem nebo jeho větvemi, kvůli odhánění zlých duchů. K tomu se používají zejména kumkváty, větve broskvoní nebo meruněk. Setkat se můžete také s gerberami, růžemi nebo i dalšími rostlinami.\n\nVietnamské děti dostávají od rodičů místo dárků peníze pro štěstí. Peníze jsou většinou uloženy v červených obálkách, které jsou vepředu vyzdobeny obrázkem. Existuje k tomu pověst, že kdysi ve Vietnamu bývaly příšery, které strašily děti o půlnoci dne nového roku. Většinou dětí poté těžce onemocněly nebo dokonce zahynuly. Jednou se v jednom městě objevilo 8 víl, které poradily rodičům jak vyhnat příšery. Měli v noci dát dětem drobné vedle polštáře, na kterém právě spí. Blyštivé záře z nich vyhnají příšery.\n\nVelice důležitá je pro Vietnamce první návštěva v novém roce. První, kdo vstoupí do domu s přátelskými a dobrými úmysly přinese celé rodině štěstí po celý nový rok. Většinou se proto rodiny snaží zvát majetného muže s několika dětmi, který nosí do rodin štěstí. V opačném případě to bude znamenat, že se rodina bude mít špatně, nebude se jí dařit anebo se jí přihodí něco tragického, tudíž nevítanou návštěvou jsou neprovdané ženy, nemocní nebo ti, kterým v uplynulém roce zemřel člen rodiny.\n"}
{"id": "502381", "url": "https://cs.wikipedia.org/wiki?curid=502381", "title": "MTV Unplugged: Korn", "text": "MTV Unplugged: Korn\n\nMTV Unplugged: Korn je acoustické živě album od americké kapely Korn vydané celosvětově 5. března 2007 a následující den ve Spojených státech.\n\nVystoupení se odehrávalo ve studiu MTV v Times Square ve městě New York. Nejedná se však o první vystoupení, které skupina realizovala. Podobnou zkušenost mají Korn z pořadu Jimmy Kimmel Live! z roku 2006. Celá show byla 23. února přenášena online na MTV.com a 2. března vysílána v zemích po celém světě.\n\nNa desce figuruje mnoho pozvaných hvězd jako The Cure a Amy Lee z Evanescence. Vystupující byli obklopeni publikem v přibližném počtu 50 lidí, přičemž jedním z nich byl Chester Bennington z Linkin Park.\n\n\"MTV Unplugged: Korn\" se umístilo na 9. místě v Billboard 200 a v prvním týdnu se prodalo 17 000 kusů s přibližně 55% poklesem prodeje v následujícím týdnu. Z alba pochází jediný singl, Freak on a Leash.\n\nBillboard, Severní Amerika\n"}
{"id": "502382", "url": "https://cs.wikipedia.org/wiki?curid=502382", "title": "Dům o tisíci patrech", "text": "Dům o tisíci patrech\n\nDům o tisíci patrech (též zapisováno Dům o 1000 patrech) je psychologický, surrealistický román českého spisovatele Jana Weisse, který poprvé vyšel v roce 1929. Autor svůj román označil za alegorii na kapitalismus, i když Ondřej Neff soudí, že Weiss svým románem reagoval na první světovou válku. Dům o tisící patrech je také řazen mezi iniciační romány. To znamená, že hlavní hrdina musí vykonat pouť poznání, aby se mu pravda vyjevila v jiném světle.\n\nRomán popisuje příběh Petra Broka, který upadá do strašlivého snu, ve kterém se stává detektivem v tzv. Mullerdómu. Tento dům hrůzy a rozkoší vybičovaných až do nejvyšších výšek je ovládán postavou všemocného Ohisvera Mullera. Jak Petr Brok postupuje patro po patru, uvědomuje si, že Muller je zločinec, který zotročuje tisíce lidí a že musí tohoto muže zabít. Román vrcholí v momentu, kdy se mu to podaří. Vzápětí se ze svého hrozného snu probudí. Sen je pravděpodobnou iluzivní skutečností tyfem nakaženého Jana Weisse za první světové války.\n\n\nCelý děj je zasazen do Mullerdómu, který je gigantickým mrakodrapem tvořícím svět sám o sobé. Tento svět byl vytvořen jako alegorie na kapitalismus a Petr Brok v něm nachází především utrpení. Lidé zde jsou obklopeni nejmodernější technikou a vynálezy, ale postrádají lásku, svobodnou vůli a štěstí. Celému tomuto světu vládne Ohisver Muller, který veškeré utrpení ukryl za pozlátko úžasných vynálezů, které však jsou schopné pouze ničit. Nad všemi obyvateli Mullerdómu bdí Mullerovo oko, díky kterému Ohisver Muller vše vidí a o všem ví.\n\n\n\n\n"}
{"id": "502383", "url": "https://cs.wikipedia.org/wiki?curid=502383", "title": "Dvanáct", "text": "Dvanáct\n\nDvanáct může být:\n"}
{"id": "502387", "url": "https://cs.wikipedia.org/wiki?curid=502387", "title": "France Popit", "text": "France Popit\n\nFrance Popit (pseudonym Jokl; 3. srpna 1921, Vrhnika, Království SHS – 25. ledna 2013) byl slovinský politik.\n\nPopit se stal členem Komunistické strany Jugoslávie ještě za gymnaziálních studií v roce 1940. Během druhé světové války působil v různých stranických funkcích. Byl členem slovinské i federální vlády. V letech 1963 až 1966 byl předsedou slovinského \"Socialistického svazu pracujícího lidu\", do roku 1968 byl tajemníkem a do roku 1982 předsedou ústředního výboru Svazu komunistů Slovinska. V letech 1982 až 1984 a 1984 až 1988 byl předsedou Předsednictva Socialistické republiky Slovinsko. Jako stranický funkcionář byl Popit zastánce tvrdé linie oficiální politiky Svazu komunistů Jugoslávie.\n\nByl nositelem vojenského vyznamenání – \"Partizanské spomenice 1941\".\n\nZa manželku měl vdovu po národním hrdinovi Maxi Pečarovi – Marici. Měl dva syny Vasja a Ilju.\n\nNa konci života žil v Primorsku a nebyl veřejně činný.\n\n"}
{"id": "502389", "url": "https://cs.wikipedia.org/wiki?curid=502389", "title": "Franz Spina", "text": "Franz Spina\n\nFranz Spina (5. října 1868 Městečko Trnávka – 17. září 1938 Praha) byl český politik a publicista německé národnosti z období československé první republiky.\n\nNarodil se v Městečku Trnávce, ležící v bývalém německého jazykovém ostrově Hřebečsko. Díky relativní dvojjazyčnosti oblasti ovládal již v dětských letech plynně němčinu i češtinu. V rodném městě navštěvoval utrakvistickou lidovou školu, v roce 1879 však přestoupil na piaristické gymnázium v Moravské Třebové, kde studium v roce 1887 zakončil maturitou.\n\nV roce 1887 nastoupil na studia germanistiky, klasické filologie a filosofie ve Vídni. Imatrikulován byl v roce 1888 na německé univerzitě v Praze. Jeho cílem bylo stát se středoškolským učitelem. Při svých studiích se též stal členem studentského burschenschaftu \"Constantia\". V roce 1892 složil státní zkoušku z učitelství němčiny, latiny a řečtiny. Roku 1901 promoval a získal doktorát z filosofie.\n\nPracoval v Broumově a Uničově, v letech 1901–1905 působil jako profesor na gymnáziu v Moravské Třebové. V roce 1906 byl na Německé univerzitě Univerzity Karlovy jmenován lektorem českého jazyka, čemuž následovala v tomto oboru v roce 1909 habilitace.\n\nJe autorem publikací na téma české a slovanské kulturní dějiny. Byl spoluzakladatelem a redaktorem časopisu \"Slavische Rundschau\". Vydal staročeské památky \"Frantova práva\", \"Legenda o sv. Kateřině\"\". Je též autorem studie o českých tiscích v Norimberku v 16. století.\n\nVe volbách v roce 1920 byl zvolen poslancem Národního shromáždění za Německý svaz zemědělců (BdL). Roku 1926 se stal ministrem veřejných prací, od roku 1929 do roku 1935 působil jako ministr zdravotnictví a tělovýchovy.\n\nKdyž v roce 1934 vydal Konrad Henlein provolání “Ke všem sudetským Němcům,” kteří se hlásí k “německému kulturnímu a osudovému společenství”, začal se Německý svaz zemědělců dostávat do potíží, jelikož Franz Spina zaujímal proti tomuto seskupení odmítavý postoj. Na rozdíl od henleinovských názorů byl tvůrcem teorie symbiózy Čechů a Němců. Po volbách v roce 1935 (ve kterých Sudetoněmecká strana zvítězila) působil do roku 1938 již jako ministr bez portfeje.\n\n"}
{"id": "502393", "url": "https://cs.wikipedia.org/wiki?curid=502393", "title": "Rallye Dakar 2010", "text": "Rallye Dakar 2010\n\nRallye Dakar 2010 byla v pořadí 31. rallye Dakar. Již podruhé se jela v Jižní Americe, konala se od 1. do 16. ledna. Pořadatelská agentura Amaury Sport Organisation a vlády Argentiny a Chile schválily pořádání závodu v únoru roku 2009.\n\nNa startovním pódiu v Buenos Aires se sešlo 151 motocyklů, 25 čtyřkolek, 134 aut a 52 kamionů.\n\nZávod začal na nový rok v centru Buenos Aires. Celková délka trati byla 9030 km pro automobily a kamiony a 8937 km pro motocykly a čtyřkolky. Na trati bylo 4810 km měřených úseků pro automobily a kamiony a o 93 kilometrů méně měřených úseků pro motocykly a čtyřkolky. 7 etap vedlo na území Argentiny a 7 na území Chile.\n\n\n"}
{"id": "502394", "url": "https://cs.wikipedia.org/wiki?curid=502394", "title": "Brilantová zeleň", "text": "Brilantová zeleň\n\nBrilantová zeleň (používají se také názvy briliantová zeleň, malachitová zeleň G, anilinová zeleň, benzaldehydová zeleň a řada dalších, včetně latinských \"Viride nitens\" a \"Viride brillans\") je triarylmethanové barvivo. Sumární vzorec je CHONS. Rozpouští se ve vodě a v ethanolu. Krystalizuje v podobě malých lesklých hranolků. Používá se k barvení hedvábí a vlny.\nVe východní Evropě a Rusku (a dříve v Sovětském Svazu) se zředěný alkoholový roztok brilantové zeleně používá jako povrchové antiseptikum, známé pod latinským názvem \"Solutio Viridis nitentis spirituosa\" nebo ruským \"зелёнка\" (zeljonka). V roce 2010 se v Rusku běžně prodával v lékárnách. V některých zemích (včetně Česka) se jako „tekutý obvaz“ stále používá Novikovův roztok, což je elastické kolodium s přísadou brilantové zeleně.\nBrilantová zeleň je účinná proti grampozitivním bakteriím. Hlavní výhodou oproti běžnějším antiseptikům (např. jodu) je, že nedráždí sliznice. Proto ji lze použít pro léčbu infekcí v oku, na jazyku nebo v dutinách.\n\nBarvivo se díky svým antiseptickým vlastnostem používalo také v akvaristice, k barvení látek či papíru (např. utěrky) či k ošetření krmiva drůbeže.\n\nToxicita brilantové zeleně je nízká (orální LD 1% roztoku pro potkana je nad 90 ml/kg). Pro vodní prostředí je látka vysoce toxická a může dlouhou dobu přetrvávat v prostředí. Barvivo může způsobit podráždění trávicího traktu, nauzeu, zvracení, průjem a podráždění dýchacích cest, které má za následek kašel a dušnost. Může také způsobit dermatitidu při styku s kůží, což vede k zarudnutí a bolesti. Při kontaktu s očima může způsobit poškození zraku. Briliantová zeleň je stejně jako většina triarylmethanových barviv označována jako potenciálně karcinogenní.\n\n"}
{"id": "502395", "url": "https://cs.wikipedia.org/wiki?curid=502395", "title": "Dům loutek", "text": "Dům loutek\n\nDům loutek (v anglickém originále Dollhouse) je americký sci-fi seriál Josse Whedona v premiéře 13. února 2009 na televizní stanici Fox, která seriál 11. listopadu 2009 oficiálně zrušila. Poslední epizoda byla odvysílána 29. ledna 2010. V Česku seriál vysílal kanál Prima Cool.\n\nSeriál se točí okolo korporace provozující mnoho podzemních základen (známé jako \"Domy loutek\") po celém světě, které programují lidi, tzv. „agenty“ (neboli loutky), s dočasnými osobnostmi a schopnostmi. Bohatí klienti si tyto agenty najímají za velké částky pro různé účely. Seriál se soustředí na agentku jménem Echo, kterou hraje Eliza Dushku, na své cestě za sebepoznáním.\n\n\"Dům loutek\" obdržel rozporuplné recenze; Robert Bianco z \"USA Today\" ho popisuje jako seriál, „o kterém nejoddanější fanoušci Josse Whedona budou debatovat a přijmou ho a většinoví diváci ho prostě nepochopí.“\n\nPříběh sleduje Echo, „loutku“ z losangeleského „Domu loutek“, jednoho z mnoha zařízení provozovaného organizací, která pronajímá lidské bytosti bohatým klientům pro oblasti jejich zájmu, zvané závazky. Můžou to být románky, ale také vysoce riskantní kriminální akce. Vzpomínky loutek byly vymazány pomocí sofistikované technologie, aby jim byly naprogramovány nové osobnosti pro každou její práci. Všechny loutky v losangeleském Domu loutek jsou pojmenovány krycími jmény založenými na fonetické abecedě NATO. Echo, stejně jako její „spoluloutky“ Victor a Sierra, jsou tabula rasa, dokud programátor nenahraje její dovednosti a vzpomínky a neudělá ji tak zcela novou unikátní osobností. Agenti jako Echo jsou údajně dobrovolníky, kteří se vzdali své mysli a těla ve prospěch této organizace na pět let, během kterých je jejich osobnost uložena na pevném disku, výměnou za obrovský obnos peněz a vyřešení jakýchkoli problématických následků v jejich životech. Nicméně ve skutečnosti to vypadá, že v mnoha případech byl použit těžký nátlak či brutální násilí. Echo je unikátní v tom, že si něco pamatuje i po vymazání a postupně si začíná vytvářet novou osobnost, která je jistým způsobem ještě pozoruhodnější, charakterističtější, výraznější než její původní osobnost vysokoškolské studentky Caroline Farrellové. Takový koncept dovoluje seriálu zkoumat názor na identitu a osobnost, co to vlastně je a jak spolu souvisejí.\n\nJak se Echo dál rozvijí a učí se pracovat za hranicemi každé dočasné osobnosti, podstupuje riziko poslání do „Podkroví“, kam se natrvalo odkládají „rozbité“ loutky a problematičtí zaměstnanci. Utečivší loutka Alpha, génius a sériový vrah, který se zbláznil z nahrání vzpomínek spousty lidí, je zaujat Echou a vidí ji jako potenciální přítelkyni. Agenta FBI Paula Ballarda jeho posedlost nedoloženou fámou o Domu loutek stojí kariéru. Etické dilema a ignorování jeho nadřízeným ho donutí opustit FBI a pracovat pro organizaci jako tak zvaný patron (tedy ochránce) Echy. Ballard vidí aktivity Domu loutek jako nemorální a nelegální, ale zároveň roste jeho spoluúčast v byznysu, který přirovnává k vraždě a obchodování s lidmi. Uvnitř Domu panují rozdílné názory. Ředitelka Adelle DeWitt vidí svou roli jako pomoc čestnému výzkumu korporátního sponzora Domu loutek; programátor Topher Brink má zhola vědecký amorální přístup; patron, poté vedoucí bezpečnosti Boyd Langton, bývalý policista, je obecně znepokojen etickými a teologickými aspekty technologie, ale vypadá to, že svou roli vnímá jako příležitost k zabránění neštěstí.\nNicméně po událostech ve třináctém díle první série „Epitaph One“ (Ze smluvních důvodů v USA dostupný pouze na DVD, v televizi nebyl vysílán. V zahraničí však vysílán je.) se seriál soustředí na nebezpečí zneužití technologie vymazávající mysl. Během druhé sezóny se každá postava konfrontuje s vlastní morální spoluvinou, která vede k uvědomění si, že Dům loutek je vnitru zcela nemorální a špatný. Korporátní sponzor Domu loutek, společnost zkoumající drogy jménem Rossum Corporation, chce získat kontrolu nad národní vládou a nejspíše i nad nevinnými lidmi, kteří nemají s Domem loutek nic společného, za použití sjednocených technologií vyvinutých v losangeleském Domu loutek a v dalších Domech ve velkých městech.\n\n"}
{"id": "502399", "url": "https://cs.wikipedia.org/wiki?curid=502399", "title": "Seznam dynastií podle zemí", "text": "Seznam dynastií podle zemí\n\nSeznam dynastií podle zemí je chronologicky seřazený seznam vládnoucích dynastií podle zemí (států). Seznam nemusí zahrnovat všechny dynastie, obzvláště subnárodní a speciálně domorodé dynastie nemusejí být zahrnuty vůbec.\n\nSeznam není zdaleka kompletní.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "502401", "url": "https://cs.wikipedia.org/wiki?curid=502401", "title": "Lara Gutová-Behramiová", "text": "Lara Gutová-Behramiová\n\nLara Gutová-Behramiová (nepřechýleně Lara Gut-Behrami, roz. Lara Gutová, *27. dubna 1991 Sorengo) je švýcarská lyžařka, trojnásobná vicemistryně světa, která ve Světovém poháru jezdí od roku 2008. V prosinci téhož roku, v sedmnácti letech, vyhrála první závod ve Světovém poháru, když ve Svatém Mořici ovládla Super G a stala se tak nejmladší vítězkou této disciplíny v historii. V roce 2015/16 vyhrála premiérově velký kříštálový globus, ve stejné sezoně také vyhrála 8 závodů SP.\n\nNa mistrovství světa v alpském lyžování 2009 ve francouzském Val d'Isere získala dvě stříbrné medaile ve sjezdu a superkombinaci, a stala se tak jednou z nejúspěšnějších účastnic MS. Na mistrovství světa v roce 2015 vyhrála 2 bronzové medaile.\n\nV červenci 2018 se provdala za švýcarského fotbalového reprezentanta Valona Behramiho.\n\nJe fanynkou hokejového klubu HC Ambrì-Piotta.\n\n"}
{"id": "502403", "url": "https://cs.wikipedia.org/wiki?curid=502403", "title": "Aircel Chennai Open 2010", "text": "Aircel Chennai Open 2010\n\nTenisový turnaj ATP Aircel Chennai Open 2010 se konal ve dnech 4.-10. ledna v indickém Čennaí venku na kurtech s tvrdým povrchem. Turnaj patřil do kategorie ATP World Tour 250 a byl součástí ATP World Tour 2010. Odměny činily 398 250 USD.\n\n\n"}
{"id": "502407", "url": "https://cs.wikipedia.org/wiki?curid=502407", "title": "Janez Stanovnik", "text": "Janez Stanovnik\n\nJanez Stanovnik (pseudonym Tine Koren; 4. srpna 1922 – 31. ledna 2020) byl slovinský politik, právník a ekonom.\n\nJanez Stanovnik se narodil v Lublani jako druhé ze sedmi dětí, jeho otec byl právník politicky činný v řadách Slovinské lidové strany. Stanovnik studoval gymnázium, kde byli jeho spolužáky také Janko Smole (pozdější premiér) nebo skladatel Uroš Krek. Stanovnik se stýkal se členy křesťansko-socialistického sdružení Zarja Edvarda Kocbeka a Boga Grafenauera. V roce 1940 nastoupil Stanovnik na právnickou fakultu Univerzity v Lublani, práva ale dokončil až po válce na Univerzitě v Bělehradě.\n\nMimo to byl členem redakce Kocbekova revue \"Dejanje\". Svou první politickou řeč učinil Stanovnik v reakci na přistoupení Jugoslávie k Paktu tří 25. března 1941. Do Osvobozenecké fronty se zapojil ihned po jejím zformování. Z italského zajetí se dostal díky svému breviáři a růženci, když Italy přesvědčil, že je student náboženství, a ne komunista. V únoru 1942 se přidal k partyzánům.\n\nV únoru 1944 vstoupil do komunistické strany, od dubna 1944 do května 1945 byl členem zemské rady v kraji Primorska. Za manželku si vzal partyzánskou spolubojovnici Marju, se kterou měl dva syny – Aleše a Tineta.\n\nOd konce války strmě stoupala jeho politická kariéra. V roce 1947 se zúčastnil mírové konference v Paříži, v roce 1952 se stal ekonomickým zástupcem Jugoslávie při ústředí OSN v New Yorku. Do Jugoslávie se vrátil v roce 1956, od roku 1958 byl federálním poslancem a poté ředitelem Institutu pro mezinárodní politiku a ekonomii v Bělehradě, do Lublaně se vrátil v roce 1962, několik měsíců byl v roce 1964 dokonce děkanem ekonomické fakulty tamější univerzity. V roce 1965 působil jako zvláštní poradce UNCTAD (Konference OSN o obchodu a rozvoji). Poté se stal v roce 1966 členem federální vlády. V letech 1967 až 1983 byl výkonným tajemníkem Evropské hospodářské komise OSN. V květnu 1988 se stal předsedou Předsednictva Socialistické republiky Slovinsko. Počáteční pohodlnost funkce vystřídá tlak, když se u něj střídají zástupci Výboru pro ochranu lidských práv a Jugoslávské lidové armády. Stanovnik přivedl zemi k prvním demokratickým volbám a v roce 1990 předal funkci předsedy Předsednictva Milanu Kučanovi.\n\nNa čas se stáhl z veřejného života, do kterého se vrátil v roce 2002, kdy obdržel státní vyznamenání – zlatý Čestný řád svobody, o rok později pak vyjádřil veřejnou podporu vstupu Slovinska do EU a NATO. Janez Stanovnik byl předsedou Svazu sdružených bojovníků národněosvobozeneckého boje.\n"}
{"id": "502412", "url": "https://cs.wikipedia.org/wiki?curid=502412", "title": "Qatar ExxonMobil Open 2010", "text": "Qatar ExxonMobil Open 2010\n\nTenisový turnaj ATP Qatar ExxonMobil Open 2010 se konal ve dnech 4.–9. ledna 2010 v katarském hlavním městě Dauhá venku na kurtech s tvrdým povrchem. Turnaj patřil do kategorie ATP World Tour 250 a byl součástí ATP World Tour 2010. Odměny činily 1 110 250 USD.\n\n\n"}
{"id": "502416", "url": "https://cs.wikipedia.org/wiki?curid=502416", "title": "A Woman Called Golda", "text": "A Woman Called Golda\n\nA Woman Called Golda je životopisný televizní film z roku 1982 o izraelské ministerské předsedkyni Goldě Meirové.\n\nFilm byl vyroben Paramount Television a režíroval jej Alan Gibson. Hlavní roli ztvárnila herečka Ingrid Bergmanová. Ve filmu dále hráli Ned Beatty, Franklin Cover, Judy Davis, Anne Jackson, Robert Loggia, Leonard Nimoy, Jack Thompson, Bruce Boa, Anthony Bate, David de Keyser, Barry Foster a Nigel Hawthorne.\n\nFilm byl závěrem filmové kariéry Ingrid Bergmanové. Zemřela čtyři měsíce před premiérou.\n\nFilm získal celkem sedm nominací na ceny Emmy, z nichž tři proměnil ve výhru. Ingrid Bergmanová tak posmrtně získala ceny Emmy v kategoriích \"Outstanding Drama Special\" a \"Outstanding Lead Actress\". Třetí cenu Emmy získal Leonard Nimoy za ztvárnění Goldina manžela Morrise Meyersona. Film byl dále nominován na dva Zlaté glóby, z čehož jednu nominaci proměnil ve výhru, a to v kategorii Nejlepší herečka pro Ingrid Bergmanovou.\n\n"}
{"id": "502417", "url": "https://cs.wikipedia.org/wiki?curid=502417", "title": "Zachariáš Frankl", "text": "Zachariáš Frankl\n\nRabín Zachariáš Frankl (; 30. září 1801 Praha – 13. února 1875 Vratislav) byl zakladatel konzervativního judaismu. \n\nNarodil se roku 1801 v Praze jako prvorozený syn obchodníka Koppelmanna Beermanna Frankela (* 1771) a jeho ženy Ester. Po studiích u rabína Becalela Rozenburga studoval v Budapešti filozofii, přírodní vědy a filologii. Tam byl 15. listopadu 1830 na univerzitě promován doktorem filozofie. V roce 1831 byl jmenován oblastním rabínem v Litoměřicích se sídlem v Teplicích, kde také působil. 25. listopadu 1836 byl přijat do Židovské obce. Ve svých 36 letech byl povolán saskou vládou do Drážďan, aby se stal místním vrchním rabínem. V roce 1853 založil Židovský teologický institut v tehdy německé Vratislavi a stal se jeho rektorem. Ve Vratislavi žil až do své smrti roku 1875.\n\n"}
{"id": "502419", "url": "https://cs.wikipedia.org/wiki?curid=502419", "title": "Suda (slovník)", "text": "Suda (slovník)\n\nSuda ( , v řecké transliteraci \"Souda\") je středověký byzantský encyklopedický slovník v rozsahu 30 000 záznamů sestavený ve 2. polovině 10. století neznámým autorem. Jde o kompilaci názorů a témat starověké antické literatury, která ovšem vznikla nikoli na základě pramenů, ale excerpcí (výňatků) starších slovníků.\n\n\n"}
{"id": "502420", "url": "https://cs.wikipedia.org/wiki?curid=502420", "title": "Australoidní rasa", "text": "Australoidní rasa\n\nAustraloidní je historické označení pro skupiny původních obyvatel Austrálie, Oceánie a jihovýchodní Asie vzniklé na základě historicky vyvrácených rasových teorií. Poprvé bylo toto označení použito Thomasem Huxleym, který australoidní populace řadil do oddělené rasové skupiny, jiní autoři je ovšem řadili mezi negroidní na základě tradiční třírasové koncepce. Rasové teorie obecně dělily lidi do rasových skupin, podobných například psím plemenům, na základě jejich více či méně sdílených charakteristik a vlastností, u kterých se předpokládalo, že mají společný genetický základ. Rozvoj molekulární biologie nicméně tyto teorie vyvrátil kvůli značné genetické inhomogenitě v rámci skupin označovaných jako „australoidní“. Aby bylo možné prokázat existenci lidských ras, po vzoru psích plemen, muselo by být velké množství genů v rámci jedné konkrétní rasy zcela shodných a zároveň výrazně odlišných od ras jiných. Tyto faktory nicméně žádná z historicky popisovaných „lidských ras“ nenaplňuje, protože vzhledové rozdíly mezi „australoidními“ a jinými „rasami“ reprezentují jen zlomek dědičných znaků DNA, které u lidí vznikaly nezávisle postupnou adaptací na klima a prostředí. I přesto, že je tak rasové dělení občas stále používáno v rámci forenzní antropologie pro popis tělesných rozdílností, jakými může být barva kůže, typ vlasů nebo tvar lebky, ve vědeckých kruzích je všeobecně jakožto sociální konstrukt považováno za problematické a překonané, přičemž už samotná snaha dělit lidi do samostatných lidských ras může být považována za nevhodnou a rasistickou.\n\nLidé v rámci australoidních populací často sdílí podobné fenotypní znaky jako výrazný nadočnicový oblouk, absence nosního prahu a jamky, široký a kruhovitý nosní otvor, zvětšení lebky v oblasti horní čelisti (prognatie) a dlouhou (dolichocefalní) hlavu. Mezi další tradičně sdílené znaky patří plochý široký nos, kudrnaté vlasy, silné terciární tělesné ochlupení a tmavě hnědé zbarvení kůže. \n\nSamotné slovo \"australoid\" vzniklo z demonyma \"australský\" a řecké koncovky \"eidos\" („mající podobný vzhled“).\n"}
{"id": "502422", "url": "https://cs.wikipedia.org/wiki?curid=502422", "title": "Jaroslav Beneš", "text": "Jaroslav Beneš\n\nJméno a příjmení Jaroslav Beneš má více známých nositelů:\n\n"}
{"id": "502423", "url": "https://cs.wikipedia.org/wiki?curid=502423", "title": "Poselství od protinožců", "text": "Poselství od protinožců\n\nPoselství od protinožců (v originále Mutant Message Down Under) je falešně autobiografický román americké lékařky Marlo Morgan, líčící jeden rok jejího života, který prožila s australskými domorodci při pochodu napříč Austrálií. Kniha poprvé vyšla v roce 1990 a záhy se stala bestsellerem na amerických a evropských trzích. I přes oprávněnou kritiku z řad novinářů a odborníků na australské domorodé kultury o věrohodnosti vyprávění, se kniha stala oblíbenou zejména mezi příslušníky hnutí New Age a dále i přívrženci alternativy. O osm let později pak vyšel druhý román Poselství z věčnosti (\"Mutant Message from Forever\"), který volně navázal na Poselství od protinožců. Román líčí příběh dvou domorodých dvojčat (Beatrice a Geoffa), která jsou odtržena od svých rodičů a musí se vypořádat nejenom se ztrátou sociální identity, ale i s nástrahami života, které na ně jako na domorodce v anglo-americké společnosti čekají.\n\nSamotný příběh Poselství od protinožců pak líčí příběh Marlo Morgan, která postupně opouští své hodnoty konzumního života a zbavuje se myšlenkových pravd, které jí byly vtloukány po několik let ve škole do hlavy. Jak postupuje s kmenem domorodců od východu na západ, přetváří způsob svého života a myšlení. Učí se, jak se dá přežít v divočině, setkává se s obdivuhodnými způsoby léčení postavenými na principu sebeuvědomění integrity vlastního těla a procitá do způsobů telepatické komunikace. Po několika měsících doputuje skupina na západ Austrálie k městu Perth, kde Marlo skupinu opouští. Cítí se být očištěná a osvobozená od stereotypního způsobu žití plného chemikálií, laxnosti, televize a hamburgerů.\n"}
{"id": "502426", "url": "https://cs.wikipedia.org/wiki?curid=502426", "title": "Štarkov (hrad)", "text": "Štarkov (hrad)\n\nŠtarkov (též Skály, někdy Starkov či Stařechovice) je hradní zřícenina poblíž Nového Jimramova v okrese Žďár nad Sázavou. Nachází se na vrcholu stejnojmenného kopce (679 metrů), jehož větší část, včetně lokality s pozůstatky hradu, je chráněna jako přírodní památka. Počátky hradu sahají do 14. století, avšak již od konce 15. století je pustý. Dochovaly se pozůstatky hradebních zdí i dalších staveb (torzo hranolové a oválné věže), v okolí jsou patrné zbytky valů, patrná prohlubeň po příkopu a na nádvoří se nachází pozůstatky cisterny. Zřícenina je volně přístupná a je chráněna jako kulturní památka.\n\nHrad pravděpodobně založili páni z Kunštátu, kteří zdejší území získali kolem poloviny 14. století. Podle Ladislava Hosáka byl zakladatelem hradu kolem roku 1380 Archleb z Kunštátu (též ze Stařechovic), který panství roku 1384 předal synům Erhardovi a Janovi. Miroslav Plaček považuje za pravděpodobnějšího zakladatele Archlebova syna Erharda, který mohl hrad založit někdy v letech 1379–1388. Po roce 1415 se Štarkov stal předmětem sporu mezi Erhardovou dcerou Žofkou, která se provdala za Jana Tovačovského z Cimburka, a Kunou z Kunštátu z lysické větve. Ten se neprávem zmocnil hradu. Po dlouhých sporech (roku 1447) nakonec získala zákonná dědička Žofka Štarkov do svého vlastnictví. V roce 1448 Jan Tovačovský z Cimburka Skály prodal pernštejnskému purkrabímu Vaňkovi, který se stal loupeživým rytířem, a proto byl hrad roku 1456 pobořen.\n\nPodle Miroslava Plačka se posledním držitelem hradu stal zeman Jan z Břežan, který velel oddílu pěti set kališníků. Také on měl podnikat záškodnické a loupežné výpravy, a proto moravští stavové hrad už roku 1440 koupili a pobořili. Roku 1462 byl uváděn pouze jako hradiště a o dva roky jako zbořený hrad Skály. Skalský statek poté patřil k jimramovskému panství, jehož majiteli byli Pernštejnové, dále Katharýnové z Katharu a později Dubští z Třebomyslic.\n\nPodobu hradu utvářelo extrémní stanoviště s velkými skalními útvary, jejichž propojením hradbami vzniklo hradní jádro. Západně od jádra bývalo předhradí opevněné zdvojenými příkopy a valy, které navíc zesilovalo několik srubových bašt. Hradní jádro tvořilo malé nádvoří obklopené skalními útvary. Brána bývala na západní straně pod skalním útvarem, na jehož vrcholu stála subtilní okrouhlá věžice. Mezery mezi skalami vyplnily zděné hradby a budova paláce na východní straně. Směrem na jihovýchod z paláce vedla malá branka se segmentovým záklenkem.\n\nPřístup k jádru chránila dvojice věží. Na sever od jádra stála hranolová věž s délkou hranu 5,5 metru. Druhá věž stála na osamělé skále jižně od jádra. Měla oválný půdorys s rozměr 9 × 5,2 metru, ale vnitřní prostor byl pravoúhlý.\n"}
{"id": "502430", "url": "https://cs.wikipedia.org/wiki?curid=502430", "title": "Jaroslav Beneš (fotograf)", "text": "Jaroslav Beneš (fotograf)\n\nJaroslav Beneš (* 27. února 1946 Plzeň) je současný český fotograf a spoluzakladatel skupiny Český dřevák.\n\nNarodil se v Plzni. Vystudoval Střední zemědělsko technickou školu v Plasích. Krátce pracoval jako zootechnik ve Stříbře. V roce 1968 začal pracovat jako kulisák v plzeňském divadle Alfa.\n\nOd roku 1969 začal fotografovat. Stal se divadelním fotografem. V roce 1977 se přestěhoval do Prahy, kde pracoval jako noční vrátný v Uměleckoprůmyslovém muzeu a přes den fotografoval. Později se stal archivářem a fotografem Pražských vodáren.\n\nV roce 1989 byl spoluzakladatelem \"Aktivu volné fotografie\", v roce 1991 byl členem sdružení fotografů (Pavel Baňka, Jaroslav Beneš, Jan Ságl, Jaroslav Bárta, Josef Moucha a Ivan Pinkava) kteří založili Pražský dům fotografie (Prague House of Photography, PHP).\n\nV roce 2000 spoluzakládal skupinu \"Český dřevák\", která sdružovala fotografy, používající dřevěné velkoformátové kamery. Skupina po odchodu Jana Reicha a smrti Bohumíra Prokůpka ukončila v roce 2008 svou činnost.\n\nFotografuje velkoformátovými kamerami detaily současné městské architektury. V poslední době se zabývá též digitální fotografií.\n\nVšechny jeho snímky jsou bez názvu. Při přípravě výstavy v Divadle v Nerudovce v roce 1980 bylo třeba předložit seznam fotografií pro tehdejší schvalovací proceduru. Pro tento účel byly tedy fotografie „pojmenovány“.\n\nAutorem skutečně pojmenované jsou pouze čtyři cykly fotografií:\n\nV letech 1994 a 1995 obdržel stipendium francouzského ministerstva zahraničí, Paříž, Sorbonna.\n\n\n\n\n"}
{"id": "502433", "url": "https://cs.wikipedia.org/wiki?curid=502433", "title": "Fotoreceptor", "text": "Fotoreceptor\n\nFotoreceptor je obecně smyslový receptor, jehož podnětem je světlo. Na molekulární úrovni k fotoreceptorům patří světlo vnímající proteiny – fotosenzory rostlin, lidský rodopsin či jodopsin a podobně. Na úrovni buněk jsou fotoreceptory vlastně světlo vnímající buňky – zejména různé světločivné buňky, které vnímají světlo. Příkladem jsou čípky a tyčinky v lidském oku. U mnohých organismů vznikají specializované smyslové orgány – různé světločivné skvrny (stigmata), jednoduchá očka (oceli), složené oči či například komorové oko hlavonožců a obratlovců.\n\nFotoreceptory jsou zřejmě nejvíce variabilní ze všech druhů smyslových receptorů, a to zejména proto, že schopnost vnímat světlo měly již původní ektodermální buňky živočichů a u některých živočichů (krabi) dokonce vnímají světlo pouhá nervová zakončení v pokožce. Smyslové fotoreceptorické orgány mohou být však různě složité a také poskytují různý typ počitků, od rozmazaného černobílého po barevný precizní obraz.\n"}
{"id": "502434", "url": "https://cs.wikipedia.org/wiki?curid=502434", "title": "Genusaurus", "text": "Genusaurus\n\nGenusarus („kolenatý ještěr“) byl rodem teropodního ceratosaurního dinosaura, žijícího v období spodní křídy na území dnešní Francie. Dosahoval délky asi 3 metrů a hmotnosti kolem 35 kilogramů. Žil pravděpodobně v období albu, tedy asi před 112–100 miliony let.\n\nTypový druh \"G. sisterornis\" je založen na částečně zachovaném kosterním materiálu, popsaném kolektivem vědců v roce 1995. Tento dravý dinosaurus byl zřejmě příbuzný většímu rodu \"Carnotaurus\".\n\n"}
{"id": "502436", "url": "https://cs.wikipedia.org/wiki?curid=502436", "title": "Lední hokej na Zimních olympijských hrách 2010 – soupiska muži", "text": "Lední hokej na Zimních olympijských hrách 2010 – soupiska muži\n\nTurnaj v ledním hokeji na Zimních olympijských hrách 2010 se celkem zúčastnilo 12 národních celků.\n</div>\n</div>\n</div>\n</div>\n"}
{"id": "502437", "url": "https://cs.wikipedia.org/wiki?curid=502437", "title": "Marlo Morganová", "text": "Marlo Morganová\n\nMarlo Morganová (* 29. září 1937 Fort Madison, Iowa, USA) je americká lékařka a spisovatelka, která se proslavila díky svému kontroverznímu románu Poselství od protinožců (v originále \"Mutant Message Down Under\"). Román líčí několikaměsíční putování australskou divočinou s místními domorodci. Jak kmen postupuje, Marlo se postupně očišťuje od konzumního způsobou života a myšlení, postaveného na sociálních jistotách, pohodlí a chemii.\n\nMarlo Morganová vystudovala medicínu a biochemii a celý svůj život se živila jako lékařka. Vdala se a má dvě děti. Po rozvodu začala psát. Proslavila se díky svým románům \"Poselství od protinožců\" a \"Poselství z věčnosti\". Nyní je v důchodu, žije v Lee Summit v Missouri.\n\nMarlo Morganová se narodila 29. září 1937 ve Fort Madison v americkém státě Iowa. Studovala biochemii a orientální medicínu na Barstow Community College (Barstow, Kalifornie) a Cleveland Chiropractic College (Kansas City, Missouri). Po ukončení studií se vdala a přestěhovala do Kansas City v Missouri. Narodily se jí dvě děti. Po 25 letech života lékařky se rozvedla a začala psát.\n\nSvůj první román Poselství od protinožců vydala vlastním nákladem v roce 1990. Od počátku bylo toto dílo prezentovano jako příběh inspirovaný skutečnými událostmi. Následovalo uzavření smlouvy s americkým nakladatelstvím HarperCollins (1991), které z příběhu udělalo světový bestseller. Přestože toto vydání již bylo označeno jako fikce, Morganová uvedla, že je to jen pro zachování anonymity konkrétních osob a zmiňovaného domorodého kmene. De fakto se tím chytře vyhnula případným právním sporům. Morganová poté po úspěchu knihy jezdila po Spojených státech a po Evropě, kde přednášela o své zkušenosti z australské divočiny.\n\nPodle 90 stránkového reportu publikovaného \"Dumbartung Aboriginal Corporation\" z Perthu, byla provedena studie domorodých skupin z centrální a západní Austrálie a nepodařilo se prokázat jakoukoliv přítomnost Ms. Morganové na daném území, či existenci kmene \"pravých lidí.\" Dotazované skupiny domorodců jsou přesvědčeny, že cesta Morganové Australskou pouští je zcela vymyšlená, a že její kniha a přednášky postrádají důvěryhodnost. Dumbartung Aboriginal Corporation tvrdí, že pro mnohé domorodé lidi bylo hluboce urážlivé zjištění, že jejich kultura je zkreslována bílým člověkem za účelem vlastního profitu a sebeprezentace. Domorodí lidé vyjadřovali zlost, že falešná zpráva Morganové je ve velkém akceptována naivním Americkým a Evropským trhem jako fakt a byli značně znepokojeni dlouhotrvajícími dopady, které z toho pro jejich kulturu vyplývají. Popravdě, to co v knize popisuje, by bylo podle domorodého práva trestáno smrtí.. I jiní kritici upozorňují na nesrovnalosti mezi věcmi popisovanými v knize a známou realitou..\n\nV roce 1996 obdržela skupina starších znepokojených Aboridžinců grant na cestu do USA, ke konfrontaci Marlo Morganové ohledně její knihy a k zabránění její \"hollywoodizace.\" Morganová pak veřejně přiznala smyšlený obsah knihy, nicméně toto získalo v USA jen malou publicitu. Domorodí lidé se zlobí, že tato kniha je nadále ve velkém vydávána, přestože podává falešný obraz o jejich tradiční kultuře, aktuálním politickém a sociálním statusu. To je pokládáno za škodlivé pro jejich boj o přežití.\n\nKoncem devadesátých let dvacátého století pak vydala svoji druhou knihu Poselství z věčnosti (v originále \"Mutant Message from Forever\"), volně navazující na Poselství od protinožců. V románu popisuje příběh dvou domorodých sourozenců (\"Beatrice\" a \"Geoffa\") vytržených od svých rodičů a domorodé společnosti. Geoff je vychováván na venkově, kde se pohybuje ve volné přírodě stejně jako jeho kmen. Setkává se však s chladným citovým přístupem svých pěstounů. Utíká do města, kde se z něho stává alkoholik a kriminálník. Nakonec se ocitá v doživotním žaláři. Jeho sestra Beatrice je vychována v tvrdých podmínkách kláštera. Později se z ní stává pokojská. V průběhu svého života se začne vracet ke kořenům a objevuje bohatost své národa. Román líčí nedobrovolný úděl řady domorodých austrálců po příchodu Evropanů. Kniha opět rozlítila některé Austrálce.\n\nV současnosti je Marlo Morganová již v důchodu. Žije v americkém státě Missouri.\n\n"}
{"id": "502439", "url": "https://cs.wikipedia.org/wiki?curid=502439", "title": "NGC 41", "text": "NGC 41\n\nNGC 41 je spirální galaxie vzdálená od nás zhruba 245 milionů světelných let v souhvězdí Pegase.\n\n"}
{"id": "502443", "url": "https://cs.wikipedia.org/wiki?curid=502443", "title": "NGC 42", "text": "NGC 42\n\nNGC 42 je eliptická galaxie vzdálená od nás zhruba 274 milionů světelných let v souhvězdí Pegase.\n\n"}
{"id": "502447", "url": "https://cs.wikipedia.org/wiki?curid=502447", "title": "NGC 43", "text": "NGC 43\n\nNGC 43 je čočková galaxie vzdálená od nás zhruba 196 milionů světelných let nacházející se v souhvězdí Andromedy.\n\n"}
{"id": "502448", "url": "https://cs.wikipedia.org/wiki?curid=502448", "title": "NGC 44", "text": "NGC 44\n\nNGC 44 je dvojhvězda nacházející se v souhvězdí Andromedy.\n\n"}
{"id": "502452", "url": "https://cs.wikipedia.org/wiki?curid=502452", "title": "Třída Visby", "text": "Třída Visby\n\nTřída Visby je třída korvet švédského námořnictva. Jsou navrženy pro plnění širokého spektra úkolů — zejména likvidaci ponorek, lodí a min. Velkou pozornost si získaly širokým uplatněním opatření na redukci signatur (stealth). Celkem bylo postaveno pět jednotek této třídy. Jejich stavba byla zahájena roku 1995, náročný vývoj se však potýkal s opakovanými zdrženími. První dvě korvety tohoto typu proto byly do služby přijaty roku 2009. Třída \"Visby\" patří s rychlostí 35 uzlů mezi nejrychlejší korvety světa. Zároveň jsou řazeny mezi nejlepší současné korvety.\n\nVývoj korvet třídy \"Visby\" byl reakcí na pronikání cizích ponorek do švédských teritoriálních vod na sklonku studené války v 80. letech (Švédsko je neutrálním státem). Stavba všech plavidel proběhla ve švédské loděnici Karlskronavarvet (součást loděnice Kockums) v Karlskroně. Stavba prototypové jednotky \"Visby\" začala roku 1995 a v červnu 2000 byla loď spuštěna na vodu. Stavba plavidel však byla velmi náročná, takže došlo k výraznému zdržení a prodražení stavebního programu. Jako první byly do služby přijaty 16. prosince 2009 korvety \"Helsingborg\" a \"Härnösand\". Opce na plánovanou šestou jednotku \"Uddevalla\" (K36) nebyla pro nedostatek financí uplatněna. Původně mělo být pět korvet optimalizováno pro ničení min a ponorek, přičemž korveta \"Karlstad\" měla být specializována pro ničení hladinových lodí. Po škrtech a omezení počtu objednaných plavidel na pět bylo rozhodnuto, že všechny korvety ponesou vybavení pro plnění všech těchto rolí.\n\nJednotky třídy \"Visby\":\n\nU třídy \"Visby\" byl kladen velký důraz na vlastnosti stealth, tedy jejich obtížnou zjistitelnost radary a dalšími senzory. V jejich konstrukci jsou významně zastoupeny lamináty a kompozitní materiály, díky čemuž mají poloviční výtlak oproti jiným korvetám srovnatelné velikosti. Pro testování zvolených řešení byla využita experimentální loď HMS \"Smyge\". Korvety nesou bojový řídící systém Saab 9LV Mk.3E, 3D přehledový radar Saab Sea GIRAFFE AMB (koncepce PESA), systém řízení palby Saab CEROS 200, průzkumný systém Condor CS-3701, dále trupový sonar C-Tech C-Tech CHMS-90 a sonar s měnitelnou hloubkou ponoru C-Tech CVDS-26. Data ze sonarů jsou integrována v systému Hydra od společnosti General Dynamics Canada. Vybaveny jsou rovněž vrhači klamných cílů Rheinmetall MASS.\n\nVšechny zbraně jsou v klidovém stavu ukryty v trupu lodi. Ve speciálně tvarované věži na přídi je umístěn 57mm/70 kanón Bofors SAK Mk.3 s dostřelem 17 km. Dále nesou osm podzvukových protilodních střel RBS-15 Mk.2 s dosahem 200 km a čtyři pevné 400mm torpédomety Saab, ze kterých jsou odpalována protiponorková torpéda Saab Tp 45. Dále mohou být neseny námořní miny a hlubinné pumy. Korvety nenesou protiletadlové řízené střely, ale lze je instalovat dodatečně (vybrán měl být jihoafrický typ Umkhonto s dosahem 10 km). Pro vyhledávání min slouží dálkově ovládané podmořské drony Double Eagle Mk.III a pro jejich likvidaci drony Atlas Elektronik Seafox. Na zádi jsou vybaveny přistávací plochou pro jeden vrtulník (obvykle AgustaWestland AW109). Vrtulník může na palubě dotankovat, chybí však hangár pro jeho uskladnění.\n\nPohonný systém koncepce CODOG tvoří čtyři plynové turbíny Honeywell TF50A o celkovém výkonu 16 000 kW a dva diesely MTU 16V 2000 N90 o celkovém výkonu 2600 kW, které před převodovky pohánějí dvě vodní trysky Kamewa. Elektrickou energii dodávají tři dieselgenerátory o celkovém výkonu 810 kW. Při použití turbín korvety dosahují nejvyšší rychlosti až 35 uzlů, zatímco jejich ekonomická rychlost je 15 uzlů. Dosah je 2300 nám. mil při 15 uzlech.\n\n"}
{"id": "502453", "url": "https://cs.wikipedia.org/wiki?curid=502453", "title": "Gut", "text": "Gut\n\nPříjmení Gut nebo Guth nosí více různých osobností:\n\n\n\n"}
{"id": "502459", "url": "https://cs.wikipedia.org/wiki?curid=502459", "title": "Virová sterilní zakrslost ovsa", "text": "Virová sterilní zakrslost ovsa\n\nVirová sterilní zakrslost ovsa je nakažlivé onemocnění ovsa, pšenice, ječmene, žita, kukuřice a řadu druhů divoce rostoucích trav z čeledě lipnicovitých. Je častější v chladnějších oblastech. Původcem je virus sterilní zakrslosti ovsa (OSDV) z čeledi Reoviridae. Přenašečem jsou křísi rodu \"Psammottetix\"a ostruhovník průsvitný (\"Calligypona pellucida\"), kteří sají na rostlinách. Zdrojem nákazy pro pěstované rostliny jsou nakažené trávy.\n\nU ovsa způsobuje choroba antokyanové, tmavě modrozelené zbarvení listů, zakrsávání, napadené rostliny silně odnožují, podle stupně nakažení se snižuje počet metajících lat, nebo rostliny nemetají vůbec. V době sklizně tak zůstávají stále zelené a neplodí. U pšenice a ječmene probíhá choroba mírněji, virus je ale patogenní pro jílek vytrvalý a jílek mnohokvětý, kde podobně jako u ovsa způsobuje zakrsávání, tmavé zbarvení listů, silnou tvorbu odnoží a předčasnou smrt rostliny.\n\nRostliny mohou být nakaženy sterilní zakrslostí ovsa a zároveň i jinou virovou chorobou, jako je proužkovitost pšenice nebo žlutá zakrslost ječmene.\n\nNemoc je neléčitelná, obrana spočívá v ochraně rostlin proti křísům.\n"}
{"id": "502460", "url": "https://cs.wikipedia.org/wiki?curid=502460", "title": "Mazlavá sněť pšeničná", "text": "Mazlavá sněť pšeničná\n\nMazlavá sněť pšeničná (\"Tilletia caries\") je houba ze skupiny snětí, parazitující na pšenici.\n\nMísto zrna se vytváří útvar zrnu podobný, tzv. sorus (hálka), uvnitř něj se nacházejí výtrusy (chlamydospory), které se při sklizni uvolňují a přichytí se na povrchu zdravých obilek. V příštím roce, pokud je osivo vyseto, výtrusy klíčí zároveň s obilkou, prorůstají dovnitř rostliny a místo zrna se opět vytvoří sorus. Ochranou proti mazlavé sněti pšeničné moření osiva (kontaktní mořidlo).\n"}
{"id": "502461", "url": "https://cs.wikipedia.org/wiki?curid=502461", "title": "Magnet link", "text": "Magnet link\n\nURI schéma magnet link je de facto standard pro odkazování na data v peer-to-peer sítích. Takový odkaz neidentifikuje požadovaný soubor podle jeho umístění nebo jména, ale podle obsahu, lépe řečeno kryptografického otisku obsahu.\n\nProtože odkazuje na soubor na základě jeho obsahu nebo metadat (nikoli umístění), jedná se o Uniform Resource Name (nikoli Uniform Resource Locator). I když může být použit i pro jiné aplikace, je nejčastěji používán pro peer-to-peer data, protože umožňuje odkazovat na zdroj a nevyžaduje stále dostupný cílový server.\n\nStandard byl vyvinut roku 2002 jako součást projektů codice_1 a codice_2 URI schémat používaných v eDonkey2000 a Freenet, a snažil se splňovat oficiální standardy IETF URI, pokud to bylo možné. Aplikace podporující magnet odkazy zahrnovaly Vuze, BearShare, DC++, Deluge, gtk-gnutella, Kazaa, LimeWire, FrostWire, MP3 Rocket, Morpheus, Qbittorrent (od v1.5.0), BitComet (od v1.17), BitSpirit, Shareaza, MLdonkey, aMule, KCeasy, TrustyFiles, μTorrent, a Transmission (od v1.80b1 9679).\n\nMagnet link obsahuje hash hledaného souboru, tedy jeho jednoznačnou identifikaci. Správa hashů přitom není svěřena centrální autoritě (trackeru), ale všem klientům v síti.\nMagnet link může obsahovat jeden nebo více parametrů, oddělených od sebe znakem „&“. Pořadí parametrů není přesně určeno. Nejdůležitějším parametrem je „xt“, který znamená „přesné téma“ (\"exact topic\").\n\ncodice_3\n\nNapř.:\n\n\n"}
{"id": "502464", "url": "https://cs.wikipedia.org/wiki?curid=502464", "title": "Prosinec 2009", "text": "Prosinec 2009\n\n"}
{"id": "502465", "url": "https://cs.wikipedia.org/wiki?curid=502465", "title": "NGC 45", "text": "NGC 45\n\nNGC 45 je spirální galaxie vzdálená od nás zhruba 22 milionů světelných let v souhvězdí Velryby. Díky své velikosti má i přes nízkou magnitudu velice nízký povrchový jas, dokonce jeden z nejmenších, jaké byly u galaxií naměřeny, a je tudíž velice obtížně pozorovatelná.\n\n"}
{"id": "502467", "url": "https://cs.wikipedia.org/wiki?curid=502467", "title": "Rúp Kund", "text": "Rúp Kund\n\nRúp Kund je vysokohorské ledovcové jezero v indickém státě Uttarákhand, kde v roce 1942 objevil lesní strážce okolo 300 až 600 lidských koster v různé fázi rozkladu. Některá lidská torza na sobě měla ještě kousky masa, jiné cáry oblečení a šperky, hole atd. Jezero leží v nadmořské výšce 4800 m n. m. (jiný zdroj uvádí 5029 m n. m.) pod pravým úbočím vrcholu Trisul v Garhwalském Himálaji a od objevení se malé jezero stalo cílem množství turistů, kteří chtějí spatřit bizarní jezero a okolní přírodu během výstupu. Samotné jezero je velice malé a přibližně pouze 2 metry hluboké. Po většinu roku je pokryté sněhem a ledem.\n\nJezero je většinu roku zamrzlé, což pomohlo zakonzervovat lidské ostatky v téměř dokonalém stavu. Oblast se stala předmětem již několika vědeckých expedic, které se snažily zjistit příčinu, proč se v jezeře nacházejí lidské ostatky, ale žádná nepřinesla nezpochybnitelné závěry. Existuje několik teorií, které spojují ostatky se skupinou japonských vojáků, poutníků, zemřelých na neznámou epidemii, rituální sebevraždu, čínských cestovatelů, či vysvětlení Svámího Právana spojující ostatky s poutí rádža z Kannaudže k jezeru Hom Kund. Dle této teorie měla být skupina zasypána ve špatném počasí lavinou, která je smetla do jezera ze stezky, vedoucí 300 metrů kolmo nad jezerem po převisu Džuerígalí. Novodobé poznatky naznačují, že skupinu lidí pravděpodobně usmrtily údery tupých kulatých předmětů do hlavy, což by odpovídalo silnému krupobití.\nV 60. letech 20. století byla provedeno radioizotopické datování ostatků, které naznačilo, že těla nejspíše pocházejí z období mezi 12. až 15. stoletím, což vyloučilo předchozí hypotézu o vojácích generála Zorowara Singha z Kašmíru, který zmizel v roce 1841 po bitvě o Tibet.\n\nZa podpory televizního kanálu National Geographic proběhl v roce 2004 výzkum, během něhož bylo z jezera vyzvednuto větší množství lebek, na kterých bylo možno pozorovat mělké a krátké praskliny. Vědci naznačili možnost, že zranění byla způsobena malými kulatými objekty o velikosti přibližně kriketového míčku. Jelikož se zranění neobjevila na jiných kostech, ale pouze na lebkách, přivedlo je to k názoru, že předměty musely padat shora. Moderní vysvětlení tedy předpokládá smrt způsobenou extrémně velikými kroupami. Během výzkumu byly také objeveny šperky, prsteny, kopí, kožené boty a bambusové hole, což podporuje hypotézu, že se jednalo o poutníky, se kterými šly i ženy.\n\nPozdější radiouhlíkové datování na univerzitě v Oxfordu ukázalo, že předměty pocházejí přibližně z roku 850 n.l. Ostatky byly podrobeny zkoumání DNA, které ukázalo, že některá těla patřila příslušníkům etnika z oblasti Maháráštry a další k lidem žijícím v Garhwalu.\n\nVýše uvedené výzkumy se poměrně dobře shodují s místní pověstí, podle níž jsou mrtví v jezeře poutníky, kteří rozhněvali tamní bohyni Nanda Devi. Tato bohyně se provdala za boha Šivu a v souladu s místní tradicí po nějaké době navštívila svoji rodnou vesnici, aby zaplašila stesk. Na počest této události se zde nyní každých dvanáct let koná pouť, při níž desítky poutníků doprovázení její modlou a čtyřrohým beranem vedou bohyni zpět na horu Kailas. Poutníci bohyni i berana opustí u jezera Rúp Kund, neboť zbytek cesty již mají vykonat sami.\n\nPodle pověsti se jednou na takovou pouť vydal i vládce oblasti Kannaudž s velmi početným průvodem, v němž byla také jeho těhotná manželka, a dále sluhové, tanečníci a hudebníci. Když dorazili až k jezeru, vládce se v rozporu s tradicí rozhodl, že budou v cestě pokračovat, a to včetně jeho manželky a během cesty narozeného dítěte, aniž by dbal toho, že novorozenci a ženy po porodu jsou po nějakou dobu považováni za nečisté. Bohyně Nanda Devi se rozlítila nad tímto nedostatkem úcty a seslala na průvod obrovskou bouři, která všechny zahubila.\n\n"}
{"id": "502470", "url": "https://cs.wikipedia.org/wiki?curid=502470", "title": "Černohorské korunovační klenoty", "text": "Černohorské korunovační klenoty\n\nČernohorské královské korunovační klenoty (černohorsky: \"Краљевски драгуљи Црне Горе\") je soubor drahocenných předmětů, které se používaly při slavnostních situacích , zejména při korunovaci černohorských králů. \n\nJelikož existovalo Černohorské království pouhých 8 let (1910 - 1918, Nezávislý stát Černá Hora bylo sice také království, ovšem nikdy nemělo panovníka a bylo pouze kontrolováno Benitem Mussolinim), byly korunovační klenoty použity jen jednou - a to při korunovaci krále Nikoly I. \nSoubor zahrnuje trůn, černohorskou královskou korunu (1908), královninu korunu (1908), černohorské královské žezlo (1908), meč krále Nikoly I. (1897), černohorské královské jablko (1908), korunu korunního prince (1910), pečeť a korunku princezny Xenie. Součástí klenotů jsou i čepice krále Nikoly I. a královny Mileny a historická koruna Štěpána Dušana, kterou se nechal král Nikola I. roku 1910 korunovat.\nSoubor klenotů zahrnuje:\n\nČernohorské korunovační klenoty jsou uloženy v královském paláci Nikoly I. v Cetinje (kromě koruny Štěpána Dušana). \n\nNejstarší z klenotů je koruna srbského krále Štěpána Dušana z roku 1331.\n"}
{"id": "502473", "url": "https://cs.wikipedia.org/wiki?curid=502473", "title": "Esrom", "text": "Esrom\n\nEsrom nebo také Danish Port Salut je název dánského světle žlutého, plnotučného uzrálého sýra z kravského mléka.\n\nNázev Esrom pochází od stejnojmenného dánského kláštera Esrom, kde je vyráběn už od 11. nebo 12. století až do roku 1559. Proces výroby tohoto sýra byl znovuobjeven v roce 1951.\n\nPro Esrom je charakteristická plná chuť a ostrá vůně, která se delším zráním ještě zvýrazňuje. Vnitřek sýru je středně měkký, má jemnou strukturu. Dírky v sýru jsou nepravidelně tvarované. Sýr zraje 10 - 12 týdnů. Má červenou, omývanou kůrku. Používá se k přípravě jídla s názvem smorgasbord \n\nVýroba sýru Esrom je geograficky chráněná Evropskou unií (status \"Protected geographical indication\"). Tento název smí nést pouze sýr, který je vyráběn v přesně vymezeném regionu Dánska.\n\n"}
{"id": "502475", "url": "https://cs.wikipedia.org/wiki?curid=502475", "title": "Indukční vařič", "text": "Indukční vařič\n\nIndukční vařič je elektrotechnické zařízení, které využívá principu indukčního ohřevu materiálu pro vaření.\n\nPlotýnka (varná zóna) vařiče obsahuje cívku, která je napájena velkým střídavým elektrickým proudem. Cívka je z měděného drátu, což je velmi dobrý elektrický vodič a nedochází v něm k velkým ztrátám. V cívce vzniká magnetické pole, které vytváří teplo dvěma různými způsoby:\n\n\nOd ohřáté nádoby se později ohřeje i její obsah.\n\nCívka generující indukční tok má mnoho závitů, kdežto spodek hrnce je v podstatě jediný zkratovaný závit. Soustava cívka-hrnec funguje jako transformátor, který sníží napětí a zvýší proud procházející materiálem hrnce. Ostatně celý přenos elektrické energie z cívky do elektricky vodivé nádoby a vznik tepla je podobný nežádoucím ztrátám v transformátoru.\n\nVětšina indukčních vařičů používaných v praxi je navržena pro nádobí z feromagnetického materiálu. Principiálně je možné zkonstruovat indukční vařič fungující s jakýmkoli elektricky vodivým a dokonce i nemagnetickým (například hliníkovým či měděným) nádobím. Ocel a železo ale mají mnohem vyšší permeabilitu. Vysoká permeabilita materiálu nádoby v kombinaci s frekvencí, kterou jsou napájeny cívky, umožňují nastavit hloubku vniku magnetického pole do dna nádoby. Uplatňuje se zde takzvaný skin efekt. Vířivé proudy se mohou ve feromagnetickém materiálu nádoby uzavírat a díky vysokému elektrickému odporu železa (vyšší odpor je v tomto případě výhodný) materiál hrnce zahřívají. Indukční vařič nemůže fungovat s elektricky nevodivým nádobím (např. sklo nebo keramika).\n\nIndukční sporáky jsou rychlejší a energeticky efektivnější než tradiční elektrické sporáky, navíc umožňují přesnou regulaci výkonu plotýnky podobně jako plynové vařiče. Pro povrch vařiče bývá použit materiál se špatnou tepelnou vodivostí. Na rozdíl od tradičních sporáků, je ohřívána přímo nádoba (nikoliv okolí), což snižuje možnost popálení. Nejvyšší teplotu při indukčním vaření má obvykle nádoba, nikoliv rozžhavená plotýnka jako u elektrického ohřevu nebo plamen plynového hořáku.\n\nDíky tomu, že teplo je generováno indukovaným elektrickým proudem, může vařič rozpoznat, že nádoba byla odstraněna nebo její obsah vyvřel, neboť taková událost se projeví změnou proudu a napětí cívky vařiče. Je tak možné realizovat funkce, jako udržování teploty varu a automatické vypnutí při odstranění nádoby.\n\nIndukční ohřev poskytuje řadu výhod ve srovnání s ohřevem plynem či vařiči s odporovou spirálou. Mezi výhody lze zařadit velmi rychlý ohřev, lepší účinnost přenosu tepla, rovnoměrnost ohřevu a lepší kontrolu ohřevu. V situacích, kdy není možné použít standardního ohřevu, je indukční ohřev naprosto ideální, neboť sám o sobě negeneruje vůbec žádné teplo.\n\nDoba, za kterou je možné uvést hrnec vody do varu, je závislá na výkonu vařiče a množství vody. Indukční vařič o výkonu 3600 Wattů uvede hrnec vody do varu během tří minut, kdežto vařič o výkonu 1200 Wattů bude na stejné množství vody potřebovat deset minut. Výkonnost indukčního vařiče se projeví například při smažení na tenké pánvi. Na této se několik lžiček oleje ohřeje na smažící teplotu za pouhých deset sekund.\n\nIndukční vařiče se také mnohem snadněji čistí, neboť jejich povrch je plochý a hladký nezávisle na tom, kolik indukčních zón je do něj vestavěno. Navíc jídlo se na povrchu vařiče nepřipaluje, neboť jeho povrch je téměř studený.\n\nIndukční vařiče mají také své nevýhody. Jedna z největších nevýhod je nutnost použití nádobí vyrobeného z magnetických materiálů. Přitom nádobí vyrobené z mědi či hliníkových slitin má mnohem lepší tepelné vlastnosti než nádobí vyrobené z oceli. Díky lepší tepelné vodivosti dochází k lepší a rovnoměrnější distribuci tepla. Také nádoby vyrobené z nerezavějící oceli nemusejí být vždy vhodné. Často se doporučuje použití nádob se sendvičovým dnem. Ty mají dno tvořené vrstvami nerezové oceli, mezi které je vložena deska z běžné, feromagnetické oceli.\n\nIndukční vařiče fungují nejlépe s nádobím s plochým dnem. Pánve s kulatým dnem (wok) nebudou fungovat správně na plochém vařiči. Proto už se vyrábí indukční vařiče s prohlubní pro wok pánve.\n\nPro lidi se srdečními stimulátory a defibrilátory může indukční vařič znamenat nebezpečí - velké indukční proudy mohou ohrozit jakoukoliv elektroniku.\n\nExistuje riziko ohřátí různých kovových řetízků, náramků či prstenů.\n\nIndukční vařiče jsou dražší než standardní vařiče s odporovou spirálou.\n\nIndukční vařiče jsou hlučné. Hluk vzniká vinou ventilátoru chladícího elektroniku a dále pak brněním cívky.\n\nPodle amerického Úřadu pro energii je účinnost přenosu energie u indukčního ohřevu 90 %. U neindukčního ohřevu s plochým povrchem je účinnost přenosu 71 %. To znamená přibližně 20 % úsporu energie pro stejné množství přenesené energie.\n\nPro vyhodnocení dopadů na životní prostředí je třeba uvážit celý cyklus, který začíná již výrobou elektrické energie. Pokud se vezme v úvahu celková účinnost počínaje výrobou elektrické energie, jejího přenosu a finálně její přeměny na teplo tak účinnost indukčního vařiče je srovnatelná s vařením na plynu. Účinnost výroby elektrické energie vyrobené z plynu či uhlí se pohybuje kolem 33 % (v současné době se takto vyrábí kolem 80% elektrické energie). Ztráty během přenosu energie se pohybují kolem 5 % což dává celkovou účinnost kolem 28 % (patrně chyba při 5% ztráty el. energie se musí vztahovat jen k těm 33%, co jdou do distribuční soustavy). Vaření na plynovém vařiči má účinnost kolem 33 % a ztráty přenosu tepla do jídla se pohybují kolem 6 % což dává celkovou účinnost 27,9 %.\n\nPoznámka: V tabulce je brána v úvahu pouze účinnost samotného vařiče. Nebere v úvahu účinnost výroby a přenosu distribuční soustavy plynu a elektřiny.\n\nPoznámka_2: ještě bychom zde měli brát v úvahu opravitelnost = pokud se pokazí klasická sklokeramická deska, většinou se dá jednoduše opravit za přijatelnou cenu, kdežto u indukční desky jsou náklady na opravu mnohem vyšší = nerentabilní oprava odsoudí indukční desku k likvidaci.\n\nVětšina indukčních vařičů se používá jako vestavné do kuchyňské linky nebo jako přenosný vařič. V tomto provedení je cívka (elektromagnet) zalita pod povrchem sklo-keramické desky jež se dá snadno vyčistit. V Japonsku se indukční ohřev hojně používá v hrncích na přípravu rýže.\n\nK dispozici jsou levnější jednoplotýnkové (jednozónové) vařiče především od asijských výrobců. Tyto jednozónové vařiče jsou velmi populární díky hustě obydleným městům, kde je životní prostor velmi omezen.Tyto jedno- a dvouplotnové vařiče často disponují regulací podle teploty, nebo výkonu, mají programy pro přípravu několika běžných jídel a časovače pro vypnutí plotýnek.\n\n\n"}
{"id": "502490", "url": "https://cs.wikipedia.org/wiki?curid=502490", "title": "Middelburg", "text": "Middelburg\n\nMiddelburg je hlavním městem nizozemské provincie Zeeland a střediskem stejnojmenného správního okrsku (nizozemsky \"gemeente\"), do kterého náleží ještě obce Arnemuiden, Sint Laurens a Nieuw- en Sint Joosland. Middelburg leží na poloostrově Walcheren a s pevninou jej spojuje dálnice A58, N57 a železnice Vlissingen-Roosendaal. Středem města prochází plavební kanál Kanaal door Walcheren.\n\nPodle údajů nizozemského ústředního statistického úřadu CBS v roce 2007 žilo ve městě Middelburg 38 954 obyvatel.\n\nJak bylo zjištěno při archeologických vykopávkách po německém bombardování v roce 1940, Middelburg vzniknul v první polovině 9. století, neboť z té doby pocházejí nejstarší nalezené předměty. V této době za vlády Karla Velikého vzniká pět osídlených míst chráněných kruhovými hradbami, které sloužily jako ochrana před nájezdy Vikingů. Jsou to Burgh (Burgh-Hamstede), Domburg (město s mořskými lázněmi), Middelburg, Oost-Souburg a Oostburg. Byl to ale právě vikinský král Harald, který Middelburg budoval, když dostal Walcheren od císaře Lothara I. do držení jako své léno.\n\nPřibližně roku 1125 bylo založeno opatství. Zahrnovalo mimo jiné dva kostely – Koorkerk ze 14. století a Nieuwe Kerk z 15. století. V Koorkerku je pravděpodobně pohřben Vilém II., zakladatel Haagu. V roce 1217 obdržel Middelburg městská práva. V letech 1460 a 1492 postihly Middelburg velké a ničivé požáry.\n\nNa konci středověku byl Walcheren ostrovem a od pevniny jej odděloval splavný mořský průliv (het Sloe), ležící východně od Middelburgu. Díky tomu se mohlo město stát prospívajícím obchodním střediskem, po Amsterdamu nejdůležitějším v nezávislé Republice spojených nizozemských provincií, do jehož přístavu připlouvaly anglické a francouzské lodě. Jména některých ulic a starých domů často odkazují na kontakty se zahraničím.\n\n\n"}
{"id": "502498", "url": "https://cs.wikipedia.org/wiki?curid=502498", "title": "Vedoucí loď", "text": "Vedoucí loď\n\nVedoucí loď, též vedoucí třídy (anglicky \"lead ship\" či \"class leader\"), je první loď zkonstruovaná v rámci série či třídy lodí dle výchozího konstrukčního projektu. Tento termín je obvykle aplikován pouze na vojenská nebo větší civilní plavidla.\n\nTřídy lodí jsou obvykle pojmenovávány dvěma rozličnými způsoby. Buďto je celá třída pojmenována dle první lodi zkonstruované v rámci jedné třídy např. celá třída \"Pennsylvania\" je pojmenována podle USS \"Pennsylvania\" (BB-38). V Britském královském námořnictvu naproti tomu pojmenování třídy určí okruh jmen lodí. Příkladem je třída \"Tribal\" , určující pojmenování lodí podle domorodých kmenů (např. HMS \"Mohawk\"). Pokud jedna země vyrobí třídu lodí pro jinou zemi, stává se první aktivní jednotka v jejím rámci automaticky vedoucím plavidlem např. první fregata třídy \"Oliver Hazard Perry\", vyrobená ve Spojených státech, je v Australském královském námořnictvu vedoucím plavidlem třídy \"Adelaide\".\n\nV civilní sféře je například třída zaoceánských parníků \"Sun\" pojmenována po \"Sun Princess\", první lodi vybudované v rámci této třídy.\n\n"}
{"id": "502523", "url": "https://cs.wikipedia.org/wiki?curid=502523", "title": "Eomaia", "text": "Eomaia\n\nEomaia (\"dávná matka\") byl rod druhohorního savce z období spodní křídy, který žil před 125 miliony let. Byl formálně popsán v roce 2002 ze souvrství Yixianu v provinci Lioaning na severu Číny. Tento rod byl jedním z nejstarších savců, kteří již mají placentu či její obdobu. Do roku 2011 byla považována za nejstaršího známého placentálního savce (resp. savce z kladu Eutheria), a to až do objevu o 35 milionů let staršího rodu \"Juramaia\". \n\n\"Eomaia\" byl drobný savec dlouhý jen kolem 10 cm a o hmotnosti asi 20 až 25 gramů. O délce a tvaru těla vypovídá dobře zachovaný holotyp. Měla poměrně hustou srst a stálou tělesnou teplotu. Podobné bylo také uspořádání kostí, a to jako v případě placentálů, \"Eomaia\" se však lišila stavbou chrupu a některými kosterními znaky na končetinách a na pánevním pletenci. Zřejmě ještě rodila nevyvinutá mláďata jako dnešní vačnatci. Živila se převážně hmyzem a jinými drobnými živočichy.\n\n\n"}
{"id": "502525", "url": "https://cs.wikipedia.org/wiki?curid=502525", "title": "Iridologie", "text": "Iridologie\n\nIridologie je jedním z odvětví alternativní medicíny, které se zabývá diagnózou zdravotního stavu jedince podle obrazu duhovky jeho oka (irisdiagnostikou, iridoskopií). Iridologové prohlašují, že každá část duhovky ukazuje stav určité části těla, orgánu či systému. Známé rčení říká, že oko je oknem do naší duše, pohledem iridologie je však také mapou lidského těla.\n\nV současnosti má medicína vůči iridologii negativní postoj. Na rozdíl od medicíny založené na důkazech, iridologie není podpořena kvalitními studiemi a je považována za pseudovědu.\n\nOko je dle zastánců iridologie nervově propojeno se všemi částmi našeho těla. Orgány mají na duhovce oka svá reflexní nervová zakončení, stejně jako je mají třeba na plosce nohy. Pokud má orgán potíže nebo je nějak geneticky zatížen, v oku se to projeví jako pigmentace nebo jako uvolnění vláken duhovky a vznik trhliny (tzv. laguny), jako změna tvaru duhovky a panenky, změna projasnění duhovky atd... Oko signalizuje skryté příčiny zdravotních potíží jako je změna kvality krve, hormonální nerovnováha, porušení nervového zásobení orgánu, stupeň tkáňových změn na orgánu a kolem něj.\n\nPrvní pokusy o zjišťování chorob z lidského oka se datují tisíce let zpět do dob starověké Číny. Podle astrologických principů, které hledají závislost lidského osudu (mikrokosmos) na hvězdách (makrokosmos), si Číňané podobně představovali oko jako takový mikrokosmos celého těla. Jedny z prvních záznamů byly nalezeny také v egyptské Gíze. Sepsal je slavný Tutanchamonův lékař a kněz El Aks. Ten se také zasloužil o rozšíření této metody v tehdejším světě.\n\nNa evropské půdě rozšířil iridologii lékař Filip Meyens a dvě stě let poté zejména maďarský lékař Ignátz von Peczely (1825–1911), který je považován za zakladatele moderní iridologie. Ten se na počátku 19. století díky příhodě z dětství začal věnovat jejímu studiu a v roce 1836 navrhl první mapu oční duhovky, která zachycovala lokalizaci jednotlivých orgánů.\n\nO rozšíření iridologie v Německu v období mezi světovými válkami se zejména zasloužil Rudolf Schnabel a jeho žáci – Josef Angerer a Theodore Kriege. Po válce byla iridologie v Německu praktikována více než desetitisíci lékaři. Bylo pořízeno něco kolem 75 tisíc fotografií a detailně popsáno mnoho případů.\n\nVýznamnými Německými iridology byli např.:\n\nPoměrně značný rozvoj zažila iridologie v Německu a Sovětském svazu. V roce 1951 vznikla na popud B. Jensena Mezinárodní iridologická společnost a o rok později Jensen vydal knihu „The Science and Practice of Iridology“. Ve Spojených státech vychází pravidelně od roku 1978 také časopis Mezinárodní iridolog. Na začátku 80. let začala iridologie pronikat ze Sovětského svazu také k nám.\n\nIridologie vychází ze studia barev, skvrn a znamének na oční duhovce, panence a očním bělmu, dále se zkoumají také změny v uložení a tvaru panenky. To se provádí za pomoci speciálních fotoaparátů se zabudovaným mikroskopem. Základním předpokladem je tak tvrzení, že dané znaky v oku jsou propojeny s určitými částmi našeho organismu. Každý orgán by pak na mapě duhovky měl náležet do konkrétního sektoru. Peczelyho mapa měla dvanáct takových sektorů. Například hlava se zobrazovala v horní části duhovky a trávicí soustava zase v malém prstenci kolem panenky. Zmíněné čáry, tečky a změny barvy či struktury charakterizují nemoci částí těla náležejících do píslušného úseku.\n\nIridologie vysvětluje tento jev propojením oka s nervovou soustavou skrze optický nerv. Mozek zachycuje informace o fyzických i psychických procesech v našem těle, které se v oku objevují v podobě různých skvrn, kosočtverců, bodů, barevných změn apod.\n\nPodle těchto znaků pak iridolog hledá místa původu a příčiny určitých nemocí či oslabení organismu prodělaných již dříve, právě probíhajících, údajně lze ale objevit i genetické predispozice (přednosti i slabosti) a náchylnost člověka k určitým chorobám. Iridologie tak může sloužit také jako prevence proti možným budoucím problémům.\n\nV opozici proti sobě stojí iridologie s medicínou. Iridologie tvrdí, že současné lékařství chybuje, jelikož specializované obory často opomíjí kořeny potíží, které mohou mít komplexnější charakter, a zapomíná chápat tělo jako propojené systémy závislé jeden na druhém. Podle ní běžná vyšetření typu CT, RTG, EEG či krevních testů často nedokáží odhalit příčiny chronických problémů, ze kterých choroba pramení.\n\nNa druhou stranu seriózní lékařská věda a další odpůrci prohlašují, že zřejmým omylem iridologie je snaha zjistit ze zdravé oční tkáně bez žádného propojení s většinou částí lidského těla onemocnění celého organismu. Německý oftalmolog profesor Schreck prohlásil: \"Stojíme zde před neslýchaným paradoxem a groteskou až absurditou, v celém lékařství ojedinělou, která spočívá v tom, že lidé chtějí poznávat nemoci z normální tkáně.\" Oči sice mohou odrážet určitý okruh nemocí jako je například žloutenka, jejich diagnostika však v tomto případě nemá nic společného s principy iridologie. Proběhla již řada experimentů, které se snažily správnost irisdiagnostiky vyvrátit. Roku 1939 byla v Německu vypsána odměna 10.000 marek za zdařilou diagnózu série klinických případů. Iridologie, jako alternativní metoda, v těchto experimentech skutečně neuspěla. Její důvěryhodnosti nepřidává ani fakt, že neexistuje jednotná mapa duhovky, jednotné schéma projekce orgánů v lidském oku.\n\nNěmecká studie z roku 1957, která pracovala s více než 4000 snímky duhovky více než 1000 lidí dospěla k závěru, že iridologie není jako diagnostický nástroj využitelná.\n\nV roce 1979 Bernard Jensen, přední americký iridolog, a dva další iridologové nedokázali prokázat své schopnosti irisdiagnostiky, když zkoumali fotografie očí 143 pacientů ve snaze zjistit, kteří z nich mají onemocnění ledvin. Jeden iridolog například stanovil, že 88 % zdravých jedinců mělo onemocnění ledvin, zatímco jiný soudil, že 74 % pacientů, kteří potřebovali dialýzu, bylo zdravých.\n\nRoku 1988 profesor Paul Knipschild provedl studii zaníceného žlučníku ve které nechal posuzovat stereoskopické snímky pravého oka 74 pacientů šesti iridologům. Úspěšnost irisdiagnostiky byla necelých 50 %, tedy mohla být zcela náhodná. Závěr autora studie: „iridologie není užitečná diagnostická metoda“.\n\nVe studii, kterou provedl Timothy J. Buchanan Buchanan z University of Central Lancashire se svým týmem roku 1996 byly irisdiagnostikovány čtyři skupiny pacientů - 30 osob s ulcerativní kolitídou, 25 s koronárním srdečním onemocněním, 30 s astmatem a 30 s lupénkou. Kontrolní skupiny odpovídala věkem a pohlavím. Fotografie obou duhovek byly posuzovány manuálně nebo pomocí software odborníky na iridologii. Výsledná úspěšnost odpovídala náhodě a tedy závěr studie byl takový, že „pro diagnózu těchto onemocnění není iridologie nápomocná.“\n\nEdzard Ernst roku 2000 publikoval studii, ve které dochází k závěru, že nenalezl nic, v čem by iridologie byla prospěšná, a upozorňuje na možnou újmu osobní i finanční.\n\nStudie z roku 2005 testovala možnosti využití iridologie při diagnostice běžných forem rakoviny. Zkušený iridolog zkoumal oči 110 osob, z nichž u 68 byla prokázána rakovina prsu, vaječníku, dělohy, prostaty nebo ktlustého střeva a konečníku, a 42, u kterých nebyla rakovina diagnostikována. Irisdiagnostik, který si nebyl vědom pohlaví nebo anamnézy zkoumaných osob byl požádán, aby navrhl diagnózu pro každého z nich a jeho výsledky pak byly porovnány jejich předchozí anamnézou. Závěr studie byl, že \"Iridologie nemá žádnou hodnotu při diagnostice rakoviny, zkoumané v této práci.\"\n\nV červnu 2014 byla odsouzena matka šestiletého chlapce a její přítel k patnácti letům vězení, že na radu irisdiagnostiků přestali chlapci trpícímu diabetem aplikovat inzulin. Léčitelé takové doporučení popřeli a nebylo jim v přípravném řízení prokázáno. Chlapec zemřel na následky oběhového selhání při hyperglykemickém komatu.\n\n\n"}
{"id": "502530", "url": "https://cs.wikipedia.org/wiki?curid=502530", "title": "Skleněná elektroda", "text": "Skleněná elektroda\n\nSkleněná elektroda je typ iontově selektivní elektrody vyrobené z dopovaných skleněných membrán citlivých na specifický iont.\n\nTéměř všechny komerčně dostupné elektrody reagují na ionty s jednotkovým nábojem H, Na, Ag. Nejčastějšími skleněnými elektrodami jsou pH-elektrody. Pouze několik chalkogenidových skleněných elektrod je citlivých na ionty s vyššími náboji Pb, Cd\n\nExistují dva hlavní sklotvorné systémy:\n\nDíky iontově výměnné povaze skleněných membrán může docházet k interakci ve výměnných centrech skla s dalšími ionty v okolí a může tak dojít ke změně lineární závislosti měřeného elektrodového potenciálu na pH či jiných elektrodových funkcích.\n\nInterferenční efekty jsou popsány semiempirickou Nicolsky-Eisenmanovou rovnicí, která je rozšířením rovnice Nernstnovy:\n\nformula_1\nkde \"E\" je elektromotorické napětí, \"E\" standardní elektrodový potenciál, \"z\" náboj iontu, \"a\" aktivita, \"i\" daný iont, \"j\" interferující iont a \"k\" je selektivitní koeficient.\n\nPříklad interferenčního efektu Na na a pH-elektrodu:\n\n"}
{"id": "502544", "url": "https://cs.wikipedia.org/wiki?curid=502544", "title": "Parâng", "text": "Parâng\n\nParâng (čti \"[paryng]\"), též Munții Parângului, podle pravopisu platného do roku 1993 psáno Parîng, je druhé nejvyšší pohoří Rumunska. Nejvyšším vrcholem je Parângul Mare s výškou 2 519 m, který jako jediný přesahuje hranici 2 500 metrů. Tři další vrcholy přesahují 2 400 metrů (Gemănarea s 2 426 m, Stoienița s 2 421 m a Cârja s 2 405 m) a 15 vrcholů přesahuje 2 300 metrů. Parâng je známý svou opuštěností a z trojice nejvyšších rumunských hor je také nejméně navštěvovaný a nejklidnější. Po geologické stránce je pohoří složeno především z krystalických hornin a svými oblými skalnatými vrcholy připomíná Nízké Tatry. V horách pramení několik řek a nachází se zde asi 50 horských ples, z nichž je nejznámější Câlcescu.\n\nHlavní hřeben hor se táhne ve východozápadním směru, na východě je pohoří odděleno hlubokým sedlem Curmatura Oltetului od pohoří Căpățâni, ze severu přiléhá pohoří Șureanu a Lotru. Na západě jej od pohoří Vilcan odděluje soutěska Jiu. Na severovýchodě se nachází významný podcelek Parângu, a to hřeben Latorița.\n\nSamotný Parâng se dělí do několika masivů. Od západu je to Parângul Mic (Malý Parâng - s nejvyšším vrcholem Parângul Mic 2074 metrů vysokým). Tato část hor je nejvíce navštěvovanou, přímo pod horami leží město Petroșani, na svazích Malého Parângu je několik hotelů, lyžařských středisek a lanovka.\n\nNásleduje masiv Parângul Mare (kulminující horou Parâng 2519 metrů vysokou). Tato část hor je nejskalnatější, nachází se zde několik nádherných štítů (Parângul Mare, Cârja a Gemănarea) a horských jezer Roșiile (největší s 3,8 ha), Mândra (nejvyšší ve výšce 2158 metrů), Mija a mnoho dalších). Okolí hory Cârja je také považováno za nejskalnatější část pohoří.\n\nZ nejvýchodnějšího štítu masivu Velký Parâng Coasta lui Rus vybíhá boční masiv Costișele k severu k pohoří Șureanu. Tento masiv pohoří je bezesporu nejzalesněnější. Parâng nejprve klesá do sedla Pasul Groapa Seacă (1598 metrů vysokého), kterým prochází silnice DN 7A z Petroșani k chatě Obîrșia Lotrului a dál údolím řeky Lotru do městečka Brezoi. Hned za sedlem masiv kulminuje nejvyšším bodem Capra (1927 m), kde se dělí na lesnatější západní větev a travnatější hřeben vedoucí na severovýchod. Mezi západní větví Muntelul Jiețului (1558 m) a horou Parângul Mic je vytvořena soutěska řeky Jieț. Severovýchodní větev je o něco vyšší než západní a na hoře Poiana Muierii (1756 m) se nachází horský uzel tří pohoří. Od jihu je to Parâng, na sever pokračuje Šureanu a z něj na východ Lotru (tyto hory navazují až 2 km vzdáleným sedlem Pasul Tărtărău).\n\nDalším masivem je Setea Mohor nejvyšší horou Setea Mare (2365 metrů). V těchto místech jsou hory znatelně travnatější a zaoblenější. Nachází se zde také a nejznámější jezero v horách Câlcescu, kde je přírodní rezervace. Ve východní části masivu Setea Mohor se k severu táhne boční hřeben Cărbunele, který navazuje na masiv Latorița.\n\nK východu se táhne travnatá oblast Urdele k poslednímu masivu Păpușa. Přes hřebeny Carbunele a Urdele vede známá rumunská vysokohorská silnice DN 67C. Donedávna byla sjízdná je pouze terénními vozy, v posledních letech byl položen nový asfaltový povrch. Horská cesta se tak stala dostupnou pro milovníky jízdy na silničním kole a nebo pro panoramatickou jízdu v autě. Jedná se o jednu z nejkrásnějších horských cest v Rumunsku.\n\nPoslední masiv Păpușa je nejtravnatější. Nejvyšší hora Micaia dosahuje výšky 2170 metrů. Pohoří poté prudce klesá do sedla Curmatura Oltetului (1615 metrů vysokého), kde přímo navazuje na pohoří Căpățînii.\n\nLatoriței je někdy považován za samostatný horský celek, ale jde o součást Parângu, táhne se také ve směru východ - západ, přičemž se jedná o jednu z nejodlehlejších oblastí v Karpatech. Hřeben Latoriței je dlouhý 30 kilometrů a ze všech stran je obklopen hlubokými údolí řek. Nejvyšším vrcholem masivu je hora Bora s 2055 m, často se však zmiňuje Fratoșteanu s 2053 m. Latoriței jsou podobné jak geologickou stavbou, tak i orientací hřebene, pohoří Lotru.\n\nV Parângu pramení několik významných řek, pod hřebenem Parângul Mare je to několik zdrojnic řeky Jieț, což je přítok východní větve Jiu. Jieț nejprve teče přímo na sever, brzy se ale její směr mění prudce na západ a vlévá se do řeky Jiu de Est. Následuje tok směrem k jihu, kde se spojují toky Jiu de Est a Jiu de Vest a společně tvoří řeku Jiu tekoucí přímo k jihu. Pod hřebenem Setea Mohor pramení Lotru. Pod hřebenem Cărbunele pramení Latorița. Směrem k jihu se také tvoří několik řek, většinou jsou to však přítoky větších toků.\n\nV horách se nachází větší množství horských ples (34 pojmenovaných a přibližně 25 dalších bezejmenných), která mají rozdílnou morfologii a rozdílný původ. Větší část z nich se nachází na severní straně hlavního hřebene, kde je to 30 pojmenovaných jezer, dalších přibližně 20 je sezónních, případně bezejmenných (od západu a pouze pojmenovaná): Mija (někdy zvané Zăvioele), Burtan, Pârlere, Inghețat, Cârja, Slivei, Verde, Mic, Zănoaga Gemănării, Zănoaga Stânei, Mândra, Lung, Roșiile, Ghereșul, Ciobanu (na spojovacím hřebeni s Șureanu), Huluzul (na spojovacím hřebeni s Șureanu), Găuri, Zănoaga Mare, Păsări, Câlcescu, Vida, Pencu, Iezer, Cărbunele, Muntinu (na spojovacím hřebeni s masivem Latorița), Sfinxul (na spojovacím hřebeni s masivem Latorița), Violeta (v údolí pod masivem Latorița), Iezerul Latoriței (v údolí pod masivem Latorița, tato dvě jezera jsou chráněna v přírodní rezervaci), Bălescu (někdy zvané Singuratic) a Micaia.\n\nNa jižních úbočích je jezer podstatně méně, dohromady pouze 4. Jde o (od západu): Recii (poměrně daleko od hlavního hřebene, nachází se na bočním hřebeni Muntele Sapa na jihozápadě), Lotrana, Leșul a Găurile Mohorului.\n\nV okolí Parângu je vybudováno několik přehrad. Některé z nich, například Vidra, jsou skutečně velké, jiné fungují pouze k zadržování povodní, případně jako zásobárna vody.\n\nV údolí řek Parângu se nachází několik výrazných soutěsek a kaňonů, které dokreslují tvář těchto hor. Pravděpodobně nejvýznamnější je kaňon Surduk řeky Jiu, který odděluje Parâng od západnějšího pohoří Vilcan. Tento kaňon je dlouhý asi 40 kilometrů a vede jím silnice i železnice. Infrastruktura v tomto kaňonu je ale častou obětí ničivých povodní, takže vlaky mají v poslední době častá omezení a potíže. Několik přítoků Jiu tvoří kaňony a soutěsky přímo mezi hřebeny Parângu. Nejvýznamnější je říčka Polatiștea, která tvoří hluboce zaříznuté údolí přibližně v půlce kaňonu Surduk. Údolím říčky Polatiștea vede silnice a turistická značka žlutý bod (ve starších mapách je uveden červený kříž). Krátkou soutěsku tvoří také na horním toku říčka Sadul.\n\nNa severu je kaňonovité údolí vytvořené řekou Jieț. Několik jejích přítoků také tvoří soutěsky (především potok Mija Mare a Coasta lui Rus). Hřeben Latoriței je z obou stran obklopen kaňony. Na severu je to na středním toku řeky Lotru a na jihu mnohem výraznější a skalnatější na řece Latorița. Spodní část této soutěsky pod hřebenem Tirnovu v Kapacinských horách je dokonce chráněna stejnojmennou přírodní rezervací. Další soutěsku pak tvoří přítok Latorițe potok Rudâreasa.\n\nNa jihu je serie soutěsek při ústí potoků z hor. Hned první je hraniční řeka mezi Capatiny a Parângem a to Olteț. Řeka má místy strmé a skalnaté srázy a ve spodní části u vesnice Polovragi tvoří i soutěsku. Hned vedlejší tok Galbenul ji na stejném místě tvoří taky. Třetí významnější řeka Gilort tvoří soutěskovité údolí téměř po celé délce toku. Dál na západ kaňonů ubývá, pouze říčka Blahnița tvoří na středním toku krátkou soutěsku.\n\nV horách se nachází velké množství vodopádů, z nichž několik je chráněno v přírodních rezervacích.\n\nParâng poskytuje útočiště mnoha druhům rostlin i živočichů. Údolí jsou doposud velmi zalesněná, v nejvyšších partiích se setkáváme s flórou alpinského rázu. Roste zde i několik endemitů. Setkat se můžeme téměř se všemi zástupci klasické karpatské fauny, včetně velkých šelem.\n\nZ trojice nejvyšších rumunských pohoří je Parâng navštěvován nejméně, přesto má co nabídnout. Oblíbenou akcí, zvláště mezi českými turisty je souvislý hřebenový přechod s napojením na Căpățînii nebo Șureanu. Většinou se postupuje od západu, protože turistu do 1700 metrů nadmořské výšky vyveze lanovka. Mezi znalci rumunských hor je ale za krásnější považován nástup od východu od Kapacinských hor. Hřebenovka má reliéf podobný hřebenu Nízkých Tater a na rozdíl od Retezatu zde nejsou výrazné výškové rozdíly. Značení je standardní červený pruh a celý hřeben lze zvládnout za 3 dny. Etapa od sedla Urdele po Kapaciny je značena dosti bídně, stejně tak spojovací hřeben s Šureanu. Napojovací trasy na hřeben jsou také značeny dosti špatně, důležitá je proto mapa.\n\nV horách není žádná horská chata, pouze pod horou Cârja je útulna. Spát lze i v několika salaších, které se však většinou nachází hluboko pod hřebenem. Pod horou Malý Parâng se nachází rozsáhlé lyžařské středisko, kde se lze ubytovat. Menší středisko a několik možností ubytování se nachází i na jihovýchodě ve vesnici Rânca, která se nachází přímo na bočním hřebeni Parângu.\n\n"}
{"id": "502546", "url": "https://cs.wikipedia.org/wiki?curid=502546", "title": "Státní znak Spojeného království", "text": "Státní znak Spojeného království\n\nStátní znak Spojeného království (v anglickém originále \"The Royal Coat of Arms of the United Kingdom\") je oficiální znak britského monarchy – v současné době královny Alžběty II., která je zároveň nejvyšším představitelem země. Znak, s různými obměnami, je používán i britskou vládou, nebo členy královské rodiny. Tento znak vychází z historické tradice a navazuje na znaky používané již ve středověku anglickými králi a to ještě v dobách, kdy nebyly Anglie, Skotsko a Irsko sjednoceny v jeden státní útvar. Státní znak má dvě verze – jeden pro použití v Anglii, Walesu a Severním Irsku a druhý pro použití ve Skotsku.\n\nStátní znak je čtvrcený štít – v I. a IV. poli je obsažen znak Anglie – 3 zlatí, kráčející lvi (přesněji leopardi) na červeném poli, v II. poli je znak Skotska – červený lev ve skoku na zlatém a červeně orámovaném poli a na III. poli je znak Irska – ve znaku však reprezentuje pouze Severní Irsko – zlatá harfa na modrém poli. Znak Walesu není zastoupen, protože se z hlediska práva jedná pouze o knížectví v rámci Anglie a nikoli o samostatné království. Na štítě je přílba s královskou korunou Anglie, přikrývadla zlatá a hermelínová. Štít je obtočen modrým podvazekem se zlatým heslem Podvazkového řádu: \"HONI SOIT QUI MAL Y PENSE\" – Hanba tomu, kdo ve zlém to myslí. Celý znak drží z (heraldicky) pravé strany zlatý korunovaný lev hledící k pozorovateli a z levé strany bájný jednorožec. Menší zlatý korunovaný lev hledící k pozorovateli také stojí na koruně. Oba štítonoši jsou posazeni na heraldickou stuhu s nápisem ve francouzštině, který zní \"DIEU ET MON DROIT\" – Bůh a mé právo.\n\nStátní znak používaný ve Skotsku je také čtvrcený štít – kromě v I. a IV. poli je obsažen znak Skotska, v II. poli je znak Anglie, a na III. poli je znak Irska. Štítonoši lev a jednorožec jsou v obráceném pořadí, a jsou oba korunovaní. Jednorožec drží vlajku Skotska a lev drží vlajku Anglie. Na štítě je přílba s královskou korunou Skotska. Červený korunovaný lev hledící k pozorovateli sedí na koruně, drží meč a žezlo. Kolem štítu, namísto podvazku, je obtočen skotský Řád bodláku. Nápisem na heraldické stuhu je heslo řádu v latině: \"NEMO ME IMPUNE LACESSIT\" – Nikdo mě nebude dráždit beztrestně.\n\nAnglická heraldika patří mezi nejstarší a nejpropracovanější v Evropě, potažmo na světě a mnoho heraldik jí bylo ovlivněno. Základ anglické heraldiky však pochází z heraldiky francouzské a to díky ovládnutí Anglie Normany, vedených Vilémem Dobyvatelem po roce 1066. První doložený znak, který tvoří základ současného znaku je erb krále Jindřicha II. z roku 1154, který byl tvořen zlatým, jednoocasým lvem ve skoku na červeném poli. Současný znak se třemi lvy (leopardy) pochází až z doby Richarda I. Lví srdce. Čtvrcení znaku se poprvé objevuje u krále Eduarda III. a to se zlatými liliemi na modrém poli jako symbol dědičného nároku na francouzský trůn. Ve Skotsku, současný znak se červený lev ve skoku na zlatém a červeně orámovaném poli pochází až z doby Viléma I. Lev (král 1165 do 1214). Současná podoba má základ v roce 1603, kdy se králem stal Jakub I. Stuart a tím bylo sjednoceno území Anglie, Skotska a Irska - Unie Korun. Dalším významným krokem bylo ustanovení sjednoceného království v roce 1801 a poslední změna znaku proběhla v roce 1837, kdy byla schválena současná verze.\n\nVšechny znaky mají dvě varianty. Znaky vlevo byly užívány v Anglii, Walesu a Irsku, znaky vpravo byly užívány ve Skotsku.\n"}
{"id": "502549", "url": "https://cs.wikipedia.org/wiki?curid=502549", "title": "Srbské korunovační klenoty", "text": "Srbské korunovační klenoty\n\nSrbsko, stejně jako většina evropských současných i zaniklých monarchií, má své korunovační klenoty. Ty byly vyráběny na přání jednotlivých vládců. Srbské korunovační klenoty sestávají z královské koruny, jablka, žezla, královského pláště. \n\nV Srbsku se vystřídala řada vládnoucích rodů a dynastií a každá měla své koruny, šperky a další bohatství.\n\nKorunovační klenoty dynastie Karađorđevićů byly vyrobeny v roce 1904 ku příležitosti korunovace krále Petra I. Byl na ně použit bronz (a posléze pozlaceny) z děla zakladatele dynastie - Karađorđe Petroviće. Toto symbolické gesto oslavilo zároveň sté výročí Prvního srbského povstání, kde byl Karađorđe vůdcem a dědečkem Petra I. Klenoty byly vyrobeny v Paříži u známé klenotnické firmy bratrů Faliseových. Nová srbská královská koruna se v po vzniku Srbů, Chorvatů a Slovinců resp. království Jugoslávie objevila v novém státním znaku, kde nahradila heraldickou korunu Obrenoviců.\n\nKoruna resp. klenoty byly odlity z děla, jelikož se králi Petrovi I. líbilo, když v roce 1881 použili Rumuni pro korunovaci krále Karla I. (Carola) tzv. Ocelovou korunu, která byla odlita z děla (a nebyla pozlacena), které Rumuni ukořistili ve válce za nezávislost proti Osmanské říši.\n\nKoruna, žezlo a jablko jsou zdobené polodrahokamy, nalezenými v Srbsku a smaltovaných v národních barvách červené, modré a bílé. Plášť je vyroben z fialové sametu, vyšívaný zlatem a lemovaný hermelínovou kůží.\n\nSrbská královská koruna Karađorđevićů je (spolu s ostatními klenoty) jedním z neoficiálních symbolů Srbska.\n\nJediným srbským moderním králem (panovníkem), který byl korunován byl právě Petr I. Karađorđević. Králové Milan I. Obrenović a Alexandr I. Obrenović byly pouze pomazáni či intronizováni. Alexandr I. Karađorđević a Petr II. Karađorđević nebyly ani korunováni nebo intronizováni.\n\nKoruna Nemanjićů byla srbskou královskou korunou za vlády dynastie Nemanjićů, např. za vlády cara Štěpána Dušana. Byla vyrobena ze zlata a tvar koruny byl typu „\"Kamelaukion\"“ (koruny tohoto typu jsou byzantinského původu, např. \"Kamelaukion di Costanza\"). Byla zároveň heraldickou verzi středověkých korun užívaných králi z dynastie Nemanjičů. Koruna Nemanjičů pro svůj tvar také nazývaná \"Kamelaukion\" se poprvé objevila v srbské faleristice na řetězu řádu knížete Lazara, který byl založen v roce 1889, tedy u příležitosti pětistého výročí bitvy na Kosově poli.\n\nOd této doby se tato koruna používá v heraldice, ale vždy jen a jen ve spojitosti se znakem krále nebo dynastie. Těchto pravidel bylo přísně dbáno a to jak ze strany dynastie Obrenovičů tak dynastie Karadjorděvičů a nebyla tudíž v novodobé heraldice úžívána často. \n\n\n"}
{"id": "502552", "url": "https://cs.wikipedia.org/wiki?curid=502552", "title": "Tritonikon", "text": "Tritonikon\n\nTritonikon je dvouplátkový dřevěný hudební nástroj.\n\nVynález tohoto nástroje se připisuje královéhradeckému nástrojaři Václavu Františku Červenému (1819-1896) a spadá do roku 1856. Některé konstrukční součásti jsou však nepochybně dílem belgického nástrojaře, skladatele a hudebního teoretika Victora-Charlese Mahillona (1841 Brusel – 1924 St. Jean u Cap-Ferrat, Belgie). Koncepce tritonikonu z dílny V. F. Červeného vycházela částečně z kovových fagotů nástrojaře Johanna Stehla, jejichž zdokonalený model vyráběla firma Schöllnast und Sohn v Bratislavě a částečně z ofiklejdy, u které Červený pokusně nahradil nátrubek třtinovým plátkem. Zhotovil celkem dvacet různě laděných tritonikonů, z nichž tři se nacházejí ve sbírce hudebních nástrojů Národního muzea v Praze. Vynález sarrusofonu, který hráčům nabídl lepší technické možnosti a uplatnění, vývoj tritonikonu zastavil. O osud sarrusofonu se později podobným způsobem postaral saxofon.\n\nNástroj je zhotoven z mosazi a svým tvarem připomíná tubu. Tělo nástroje sestává z esíčka, na které se nasazuje dvojitý plátek, spirálovitě zahnutá trubice s navrtanými dírkami opatřenými klapkovým mechanismem a krátkého korpusu. Díry v nástrojové trubici jsou nezvykle široké a svým provedením zajišťují unikátní vlastnost tohoto nástroje - každý tón se vytváří pouze jedinou klapkou a pro žádné tóny není tedy třeba používat kombinace klapek. Mechanika je rovněž uspořádána zcela jedinečným způsobem - prstoklad v principu připomíná klaviaturu piana - malík levé ruky ovládá klapku nejhlubšího tónu, zatímco malík pravé ruky nejvyššího tónu. Ostatní prsty pak ovládají klapky mezilehlých tónů. Belgický nástrojař Mahillon, který se na vývoji nástroje podílel, prohlásil, že „hráči zběhlému v klavírní hře postačí k ovládnutí tritonikonu pouhých pár dní. Jediné, co však může zpočátku působit potíže, je horní postavení levé ruky\". Kromě klapek jednotlivých tónů je tritonikon vybaven dvěma oktávovými klapkami a několika palcovými klapkami, mezi které patří ovládání tónu D´, které se od ostatních klapek liší obrácenou výchozí polohou.\n\nNa vývoji plátkových nástrojů, které se kvůli zvukovým charakteristikám zhotovovaly z kovu, se podílelo více výrobců. Kromě zmíněného tritonikonu a kovového fagotu \"Harmoniebaß\" Johanna Stehla se mezi ně dále řadí Paolo Pelitti se svými modely \"controfagottone basso\" a \"controfagotto d’ottone\" čili žesťový fagot, Heinrich Joseph Haseneier a jeho \"Contrabassophon\" z roku 1850, Victor-Charles Mahillon, který v Bruselu představil \"Contrabasso-á-anche\" nebo nástrojářská dílna Orsi dodávající italským vojenským kapelám nástroj \"Contrabasso ad ancia\".\n\n\n"}
{"id": "502553", "url": "https://cs.wikipedia.org/wiki?curid=502553", "title": "Șureanu", "text": "Șureanu\n\nMunții Șureanu (čti \"[muncii šureanu]\") neboli Munții Sebeșului (podle řeky Sebeș) je pohoří v Rumunsku. Nejvyšší horou je Vârful lui Pătru v jihovýchodní části pohoří. Șureanu nemá výraznější hlavní hřeben, přesto ho lze vysledovat ve směru jihovýchod – severozápad. Od jihovýchodu se Șureanské hory vějířovitě větví v mnoha hřebenech, přičemž od ostatních hor jsou odděleny řekami. Na jihu od Parângu je to řeka Jiu de Est a od Retezatu říčka Strei. S tímto pohořím je Șureanu spojeno sedlem Pasul Bănița, na východě od hor Cindrel a Lotru je to řeka Frumoasa, která později mění jméno na Sebeș.\n\nGeologicky je pohoří tvořeno většinou krystalickými břidlicemi, ale na jihovýchodě jsou i rozsáhlé vápencové a na severovýchodě pískovcové oblasti. Șureanu je velmi složité a komplikované pohoří, hlavní hřeben je klikatý a mnohokrát se stáčí různými směry. V horách je také mnoho bočních hřebenů, z nichž ty nejvýznamnější jsou od jihu: Canciu, Jigoru Mare, Răchita, Meleia a Godeanu.\n\nOrientačním bodem uprostřed tří pohoří je hora Poiana Muierii (1756 m), kde navazuje Paring a nepřímo Lotru. Asi kilometr měrem na západ leží vrchol Tărtărău (1777 m) a hned pod ním sedlo Pasul Tărtărău (1678 m), kde navazuje zmiňované Lotru. Avšak hlavní hřeben Șureanu směřuje od kopce Poiana Muierii k severu, přičemž se všelijak větví do krátkých hřebínků.\n\nBrzy stočí k severozápadu a vystoupá na nejvyšší bod pohoří Vârful lui Pătru. Z jeho masivu vybíhá mnoho bočních hřebenů, přičemž některé jsou opravdu dlouhé. Severní hřeben k hoře Canciu (1766 m) dosahuje až severních konců pohoří a měří 50 kilometrů. Jde nejdelší boční hřeben v Șureanu. Jako hlavní severní větev klesá od vrcholu lui Pătru o 500 metrů níž, brzy vystoupá na zmiňovaný Canciu a dál pokračuje k severu přes mnoho sedel a kopců. Jde většinou o zalesněné vrcholy, z nichž nejvýznamnější jsou Păltinei (1687 m), Comanului (1618 m) a Tomnătăcelu (1375 m). Od tohoto vrcholu se hřeben stáčí mírně k západu, stává se už hospodářsky významným (množství salaší a těžba dřeva) a asi po 5 kilometrech se na místě Cărări dělí na dvě větve rozdělené potokem Pianul. Východní větev ještě kulminuje kopcem Stroe (1106 m), západní je nižší, ale zalesněnější a jmenuje se podle druhého nejvyššího vrcholu Văratic (800 m).\n\nHlavní hřeben se od Vârful lui Pătru stáčí nejprve k západu a k severu klesne do sedla Curmătura Șureanu. Z tohoto sedla vystoupá na horu Șureanu (2059 m) a stočí se opět k západu. Východně od vrcholu se nachází stejnojmenné největší pleso těchto hor a také horská chata Șureanu. Travnatý terén vede dál směrem k hoře Gropșoara (1901 m) a k jejímu západnímu vrcholu Comărnicel (1894 m), kde se hlavní hřeben opět stáčí k severu. Zároveň odtud vybíhá k jihu nenápadný, ale významný hřeben, který Șureanu spojuje s pohoří Retezat. Nejprve klesá k jihu, pak se několikrát stočí k západu, aby postupně dosáhl kopce Jigoru Mare (1499 m). Z něj vede několik rozsoch, přičemž ta nejméně nápadná (Vîrtoape) od západního vrcholu Jigorel (1416 m) vede do sedla Pasul Bănița (759 m), které je pojítkem s pohořím Retezat.\n\nHlavní hřeben se na kopci Comărnicel stáčí k severu, kde dosáhne kopce Bătrina (1792 m). Tady se opět stočí k západu a zároveň zde vybíhá další poměrně dlouhá rozsocha směrem k severním nížinám. Jde o hřeben Răchita a končí nad vesnicí Cugir při soutoku potoků Cugir a Râul Mic. Hlavní hřeben brzy dosahuje kopce Steaua Mare (1730 m), kde se opět stáčí k severu a k jihozápadu vybíhá významný boční hřeben Meleia.\n\nHřeben Meleia postupně klesá lesem přes mnoho nevýrazných vrcholů a sedel až dosahuje nejrozsáhlejší krasové oblasti v Șureanu. Na místě Porumbelu Mare se hřeben dělí, aby se pak opět spojil nad slavnou jeskyní Cioclovina. Celé údolí Ohaba Ponorului je slepé a lze ho obejít po hřebeni. Voda se propadá do podzemí pod kopcem Plopi (1147 m) a ústí v jeskyni Șura Mare na jihu krasu u vesnice Ponor. Tento jeskynní systém dosahuje délky 6 kilometrů a z velké části jím lze volně projít. V oblasti je mnohem více jeskyní, popsány jsou níže. Tento boční hřeben se pak často větví a vyplňuje západní oblasti Șureanu, končí v údolí řeky Strei. Od krasové oblasti u Ciocloviny se táhne nenápadný hřebínek Birnei na západ, aby se zde stočil k severu a vytvořil rozsáhlý masiv Ursici. Masiv Ursici je dlouhý 15 kilometrů, jeho hřeben se táhne ve směru jihozápad – severovýchod a nejvyšším vrcholem je 1031 metrů vysoký kopec Crucii. Většinou je to zalesněná oblast, pouze nejvyšší partie jsou využívány k pastevectví a stejně tak i krasová oblast na jihu je osídlena a hospodářsky využívána.\n\nOd Steaua Mare se hlavní hřeben Șureanu po několikáté stáčí k severu a na místě Scirna tvoří další boční větev, která vybíhá k západu. Samotný hlavní hřeben se zde stáčí k severovýchodu. Jedná se o hřeben Godeanu (1656 m), který svými hřebeny vyplňuje severozápadní části hor. Na jednom z jeho hřebínků se nachází slavné dácké sídlo Sarmizegetusa Regia. Krasová oblast u Ciocloviny a dácké sídlo jsou součástí rozsáhlého přírodního parku Grădiștea Muncelului - Cioclovina.\n\nPo pár kilometrech u hory Lupșei (1487 m) se hlavní hřeben stáčí opět k severozápadu, klesne do sedla Prislop (1100 m) s turistickou útulnou a vystoupá na dvojvrchol Plǎvaia - Tomnătăcelu (1250 m), kde se naposledy dělí. Východní větev je o něco vyšší (s 1124 metrů vysokým vrcholem Fața Bătrina) a směřuje přímo k severu, aby po pár kilometrech klesla k městečku Cugir. Západní větev se nazývá Ciungu, dosahuje 1022 m a končí u města Oraștie.\n\nȘureanu jsou z většiny světových stran obklopeny řekami. Na jihu od Paringu je odděluje řeka Jiu de Est. Tato řeka vzniká soutokem několika potoků, z nichž ten největší Bîrlogu Mare pramení přímo pod horou Vârful lui Pătru. Do Jiu de Est ústí z Șureanu mnoho potoků, největší z nich je Taia, který pramení pod horou Gropșoara. Říčka Banița odděluje Șureanu od Retezatu, je také přítokem Jiu de Est ve městě Petrila. Má několik zdrojnic v oblasti hřebene Jigoru.\n\nNa druhou stranu od sedla Pasul Banița teče řeka Strei. Má několik zdrojnic, z nichž je bezesporu nejvýznamnější potok Petroș, pramenící pod vrcholem Bătrina. Dál následuje několik přítoků Strei, které protékají výrazně zkrasovatělou oblasti Cioclovina. Důležitým tokem je Ohaba Ponorului. Strei se dál stáčí k severu kolem masivu Ursici a u vesnice Subçetate se spojuje s velkými řekami Retezatu. Navíc zde končí hranice s Retezatem, ale začíná hranice mezi pohořím Poiana Rusca. Významným přítokem řeky Strei je potok Luncani, který odděluje masiv Ursici od zbytku pohoří a odvádí vody ze severozápadního koutu krasové planiny Cioclovina. Jeden z jeho přítoků právě jeskyní Cioclovina protéká.\n\nVýznamnou řekou severu je Oraștie, která již ústí do řeky Mureș. Pramení pod sedlem Scirna a jako potok Godeanu se obtáčí kolem tohoto masivu. Přímo nad tímto tokem leží dácké sídlo Sarmizegetusa Regia. Významným přítokem řeky Oraștie je potok Sibișel, který hřeben Godeanu vymezuje ze severovýchodu. Dalším tokem severu je říčka Cugir, která odděluje masiv Canciu od západnějších masivů. Pramení na severním svahu Vârful lui Pătru.\n\nVýchodní hranicí hor Șureanu je řeka Sebeș (na středním toku Oașa, na horním toku Frumosașa), která Șureanu dělí od pohoří Cindrel. Na jejím toku je mnoho přehrad, řeka pramení mimo pohoří Șureanu.\n\nV Șureanu se nenachází velké množství jezer. Nejdůležitější je bezesporu jezero Șureanu, které se nachází pod vrcholem, který dal jméno jemu, tak i celému pohoří. V horách se nachází i několik dalších bezejmenných, většinou jen sezónních jezírek. Jezero Șureanu leží ve výšce 1790 m v morénovém karu na východním úbočí hory. Jeho rozloha je půl ha a maximální hloubka dosahuje 7 metrů. Několik jezer se nachází i v krasové oblasti Cioclovina (zaplavené dna propastí nebo závrtů).\n\nV Șureanu je i několik přehrad. Především na řece Sebeș leží na horním toku největší přehrada oblasti Oașa (tok se ve střední části tak nazývá). Dál po proudu leží menší přehrada Tău - Bistra, ještě níž malá Obreja de Capilna (někdy zvaná Nedeia). Těsně nad městem Sebeș je poslední malá přehrada Petrești. O údolí vedle na západ teče potok Cugir, na jehož horním toku je malá přehrada Canciu.\n\nVodopádů je v horách poměrně málo na tak velikou plochu, nicméně i v Șureanu jsou k nalezení. Významný vodopád se nachází na potůčku Šipot, který padá ze skal kopce Răchițava do údolí říčky Petroș. Větší množství vodopádů se nachází v údolí Morii pod jeskyní Cioclovina.\n\nȘureanu není pohoří, které by bylo proslavené pro své krasové útvary tak moc jako například Munții Bihorului, přesto je poměrně bohaté na menší soutěsky s dalšími krasovými jevy. První od východu leží soutěska Culmea Piatra na potoku Taia těsně nad městem Petrila. O něco výraznější soutěska leží na západnějším potoku Roșie (také nad městem Petrila). Další soutěska se nachází u vesnice Peștera. Jde o krátkou, ale krásnou soutěsku potoka Galbena, který ve spodní části teče do průchozí jeskyně Bolii a teče skrz. Hned poté potok ústí do říčky Banița. Banița také tvoří soutěskovité údolí. Nachází se na jejím horním toku nad sedlem Pasul Banița pod skálou Piatra Joidii.\n\nMnohem více soutěsek a krasových jevů se nachází na druhé straně zmiňovaného sedla. Soutěska přímo mezi vesnicemi Merișor a Crivadia se nachází na potoku Cheii, což je jeden z přítoků řeky Strei. Stejně tak i severní přítoky potoka Cheii tvoří soutěsky, snad nejkrásnější je na potůčku Jgheabului.\n\nVýznamný je i kaňon potoka Petroș, který je hluboce zaříznutý mezi okolní svahy. Několik jeho přítoků tvoří také soutěsky, jsou zde četné jeskyně a několik vodopádů.\n\nDalší kaňony a hluboce zaříznutá údolí jsou na potocích Ohaba Ponorului a Ponorici. Nádherný kaňon je vytvořen i na potoku Văratec.\n\nPoslední výraznější soutěskou je část údolí řeky Oașa pod přehradou Tău - Bistra, kde je také vytvořeno krátké kaňonovité údolí.\n\nPohoří není největší turistickou destinací v Rumunsku, ale přesto je navštěvováno i českými turisty. Největším tahákem je starobylé dácké město Sarmizegetusa Regia, které je opravené a zapsáno na prestižním seznamu UNESCO. Kousek od něj se nachází rozsáhlý krasový systém, kde je turisticky atraktivní zmiňovaná jeskyně Cioclovina, která tvoří spolu s jeskyní Ponor přes šest kilometrů dlouhý systém protékaný podzemní říčkou. Z krasových útvarů se také často navštěvuje jeskyně Bolii.\n\nMasiv není příliš zastavěn horskými chatami, k dispozici je ale velké množství salaší. Na jihu pohoří v údolí potoku Jiul de Est je chata Voievodu. Mimo Șureanu leží chata Obirsia Lotrului na jihovýchodě masivu. Další chata leží u přehrady Oașa, také u jezera Șureanu je horská chata. Poslední chata je v sedle Prislop na severu pohoří.\n\nV horách se nachází pouze jedno chráněné území a to přírodní park Grădiștea Muncelului - Cioclovina v jihozápadní části masivu.\n\n"}
{"id": "502563", "url": "https://cs.wikipedia.org/wiki?curid=502563", "title": "Rated R", "text": "Rated R\n\nRated R má více významů:\n\n"}
{"id": "502573", "url": "https://cs.wikipedia.org/wiki?curid=502573", "title": "Hrbov (Polná)", "text": "Hrbov (Polná)\n\nHrbov () je místní částí města Polná. Nachází se 3 km severovýchodně od Polné v okrese Jihlava v Kraji Vysočina.\n\nNázev Hrbov nejspíš vznikl jako přivlastňovací jméno Hrbův dvůr od osobního jména Hrb. V roce 1318 obec nesla název Hyrbow, 1480 Hrbov, a v letech 1547 a 1654 Hrbow.\n\nMajitelem osady v roce 1318 se stal Vikart z Polné, v roce 1356 obec patří k polenskému panství. V roce 1380 vydal Jan Ptáček z Pirkštejna dekret, kterým udělil svobodnické právo Václavu Dvořákovi z Hrbova a jímž jeho rod zbavil poddanství. V roce 1502 byla místním vydána tzv. „odúmrtní listina“, která povolovala právo odkázat majetek komukoliv.\n\nV letech 1869–1880 spadal Hrbov pod okres Polná, v letech 1880–1961 pod okres Německý Brod (později Havlíčkův), v letech 1961–1988 patřil pod okres Jihlava. 1. ledna 1989 se stal místní části města Polná, do té doby byl samostatný.\n\nHrbov leží v okrese Jihlava v Kraji Vysočina. Nachází se 4,5 km jihozápadně od Špinova a 6,5 km jihozápadně od Nížkova, 9 km západně od Poděšína, 6 km severně od Záborné, 3 km severovýchodně od Polné a 3 km jihovýchodně od Brzkova. Geomorfologicky je oblast součástí Česko-moravské subprovincie, konkrétně Havlíčkobrodské pahorkatiny a jejího podcelku Hornosázavská pahorkatina, v jejíž rámci spadá pod geomorfologický okrsek Přibyslavská pahorkatina. Průměrná nadmořská výška činí 510 metrů. Nejvyšším bodem je Věčný vrch s 573 m n. m. a můžeme jej nalézt 1 km severně. V okolí se rozprostírají lesy Vrší, Mastník, V Koloví a V Končinách. Před obcí teče Skrýšovský potok, jenž se následně vlévá do rybníka Kukle a dále do řeky Šlapanky. Další rybník, Baba, se nachází na jižním okraji obce. V roce 1996 tu byl vybudován třetí rybník Doubrava, který se využívá jako koupaliště.\n\nV zahradě u domu čp. 67 roste památný 22metrový dub zimní, jehož stáří bylo roku 2009 odhadováno na 220 let.\n\nV roce 1850 zde žilo 322 obyvatel a stálo 47 domů. V roce 1903 zde žilo 359 obyvatel v 55 staveních. Podle sčítání 1921 zde žilo v 58 domech 364 obyvatel, z nichž bylo 178 žen. 362 obyvatel se hlásilo k československé národnosti. Žilo zde 360 římských katolíků a 3 příslušníci Církve československé husitské.\n\nNarodil se tu katolický kněz a církevní hodnostář, Jan Brabec (1877–1949).\n\nV obci sídlí penzion Marek, obchod Jednota, spotřební družstvo Velké Meziříčí – COOP a kamenolom – jediný v celém mikroregionu a těží se tu durbachit. Obcí prochází silnice II. třídy č. 352 z Polné do Nížkova. Dopravní obslužnost zajišťují dopravci ICOM transport a ZDAR. Autobusy jezdí ve směrech Havlíčkův Brod, Přibyslav, Polná, Měřín, Arnolec, Jihlava a Brzkov. Obcí prochází cyklistická trasa č. 16 z Brzkova do Polné.\n\nDěti dojíždějí do Základní školy Polná. Sídlí zde místní knihovna. Působí zde Myslivecké sdružení Brzkov – Hrbov, které bylo založeno roku 1957 a v roce 2007 mělo 17 členů. V obci působí Sbor dobrovolných hasičů, jenž byl založen v roce 1903. Přibližně 1 kilometr za obcí ve směru na Polnou byla mezi poli vybudována přistávací plocha pro lehká sportovní a práškovací letadla.\n\nDo poloviny 20. století tu fungoval mlýn „U Dobrovolných“. Nedaleko obce stojí smírčí kámen (87-40-30 cm), na němž je vytesán masivní kříž a podle místních pověstí byl zbudován na památku smrti sedláka, kterého napadlo divoké prase. V horní části vsi se dochovalo několik lochů – sklepů pro ukládání brambor. Z architektonického hlediska si zde cení zděného statku (čp. 39) s výjimečnou platickou výzdobou z počátku 19. století ve štítu obytného domu. V katastru obce také stojí prastarý dub, jenž patří mezi státem chráněné památné stromy.\n\nV roce 2002 postavili v blízkosti požární nádrže kapli svatého Vavřince.\n\n"}
{"id": "502584", "url": "https://cs.wikipedia.org/wiki?curid=502584", "title": "Zemský okres Ortenau", "text": "Zemský okres Ortenau\n\nOkres Ortenau (německy: \"Ortenaukreis\") je zemský okres spolkové země Bádensko-Württembersko v Německu. Tento okres sousedí (ze severu ve směru hodinových ručiček) s okresy Rastatt, Freudenstadt, Rottweil, Schwarzwald-Baar a Emmendingen a na západě okres hraničí s francouzským departmentem Bas-Rhin.\n\nZápadní část okresu Ortenau leží v údolí řeky \"horní\" Rýn, východní část tvoří pohoří Černý les (\"Schwarzwald\"). Nejvyšším bodem okresu je vrch Hornisgrinde (1 164 m), který se nachází na severovýchodě. Nejnižší bod (124,3 m) je v údolí řeky Rýn na severu.\n\nVývoj počtu obyvatelstva okresu Ortenau od roku 1973:\n\n"}
{"id": "502585", "url": "https://cs.wikipedia.org/wiki?curid=502585", "title": "Investiční model vztahů", "text": "Investiční model vztahů\n\nInvestiční model vztahů sestavila roku 1983 doktorka Caryl Rusbultová. Tento model rozvíjí sociálněpsychologickou teorii lásky a konkrétně se zabývá pozitivními a negativními faktory ve vztahu, které buď umocňují, nebo naopak oslabují společné soužití. Na základě těchto faktorů se podle Rusbultové dá analyzovat kvalita a výdrž partnerských vztahů. Předpokladem pro dlouhodobé vztahy jsou podle Rusboltové tři prvky - spokojenost, investice a alternativy.\n\nNa spokojenosti ve vztahu se podílejí tyto tři složky: Odměny, náklady a alternativy. Pro ideální spokojenost by fungoval tento vzorec: O > N ⇒ A =(Ø) Tedy pokud odměny (např. společné záliby, intenzivní společenský život, sexuální aktivita) převažují nad náklady (vysoké nároky partnera, napjaté prostředí), dotyčný se nemusí poohlížet po alternativách (tedy jiném, jemu více vyhovujícím partnerovi).\n\nJedná se o složku, která je v tomto modelu stěžejní. Pokud jsou partneři ve vztahu spokojení, začínají do něj investovat (začlenění partnera do rodiny, seznámení s přáteli, koupě společného bydlení, pořízení dětí apod.) Pokud k takovému kroku dojde, jedinec se na vztah intenzivně váže, což pro něj má dopady pozitivní ale i negativní (viz příklady).\n\nPokud investice i spokojenost jsou na vysoké úrovni, opět klesá potřeba alternativ. Čím jsou alternativy nižší, tím se více ukotvuje vztahová oddanost.\n\nCaryl Rusbultová vycházela při sestavování tohoto schématu z vlastního experimentu, kterého se účastnili heterosexuální studenti, kteří byli zrovna na počátku svého vztahu. Po dobu sedmi měsíců měli pozorovat svůj vztah a zapisovat si poznámky s ohledem na tyto faktory:\n1. Jak se měnila spokojenost ve vztahu? \n2. Zda se vyskytovaly během vztahu alternativy? \n3. Jaké byly jejich investice do vztahu? \nVýsledky poté ukázaly na několik zajímavých jevů:\n\n"}
{"id": "502596", "url": "https://cs.wikipedia.org/wiki?curid=502596", "title": "Bavorské korunovační klenoty", "text": "Bavorské korunovační klenoty\n\nBavorské korunovační klenoty (někdy také \"Bavorské insignie\") byly vytvořeny pro korunovaci Maxmiliána I. Bavorského po vzniku Bavorského království roku 1806.\n\nSoubor klenotů zahrnuje :\nOd zániku království roku 1918 a spojením s Německem již Bavorsko krále nemělo, korunovační klenoty jsou ale stále vystavovány v Mnichovské rezidenci.\n"}
{"id": "502602", "url": "https://cs.wikipedia.org/wiki?curid=502602", "title": "Myší zámek", "text": "Myší zámek\n\nMyší zámek je skalnatý pískovcový ostrůvek se stopami středověké stavby uprostřed Máchova jezera u Doks v okrese Česká Lípa.\n\nNa ostrůvku se nachází pozůstatky tvrze pocházející z 14. století. Stavba vznikla ještě před založením Velkého rybníka (dnes nazývaného Máchovým jezerem) českým panovníkem Karlem IV. roku 1366. Spojení se vzdálenou osadou Myslín není prokázáno. Pro zaplavení nižších částí původní ostrožny není zřejmé, o jakou stavbu se přesně jednalo. Horní, nezaplavenou část narušily pozdější romantické úpravy. Je domněnka, že mohlo jít o ostrožný hrad.\n\nOstrůvek byl ještě nedávno hnízdištěm početné kolonie racka chechtavého. Ten byl vyhnán rekreanty porušujícími zákaz vstupu na ostrůvek.\n\nK ostrůvku se vztahuje pověst o ďáblovi, který tudy kdysi přenášel balvany z Jestřebí na hrad Bezděz. Oba ostrůvky prý vznikly jeho přičininěním, to když do jezera upustil dva obrovité balvany. \n"}
{"id": "502610", "url": "https://cs.wikipedia.org/wiki?curid=502610", "title": "Warszafski deszcz", "text": "Warszafski deszcz\n\nWarszafski Deszcz (WFD) je polská rapová skupina, která vznikla ve Varšavě roku 1998. V současnosti se skládá ze dvou členů, jimiž jsou polští rappeři Tede a Numer Raz.\n\nSkupina dosud vydala tři studiová alba. První album Nastukafszy... vyšlo roku 1999, v roce 2007 následovalo album Reminiscencje a o dva roky později Powrócifszy...\n\n"}
{"id": "502614", "url": "https://cs.wikipedia.org/wiki?curid=502614", "title": "Zdeněk Susa", "text": "Zdeněk Susa\n\nZdeněk Susa (* 25. října 1942, Praha) je český lékař, evangelický kazatel, nakladatel a poutník.\n\nMaturoval v roce 1960, poté vystudoval Fakultu všeobecného lékařství Univerzity Karlovy. Od roku 1966 působil jako lékař, měl pestrou praxi na různých pracovištích, vzhledem k angažmá k církvi byl opakovaně donucen ke změně místa (v letech 1966–1976 byl sekundárním lékařem-internistou v různých lázeňských a nemocničních zařízeních, od roku 1976 pracoval na pneumologické klinice v Praze). Proto CSc. až v roce 1991, habilitace v roce 1993. Habilitoval prací \"Elektrokardiografická diagnóza chronického cor pulmonale\". Do roku 2009 učil vnitřní lékařství na 1. lékařské fakultě Univerzity Karlovy v Praze. Zabývá se zvláště dýchacími funkcemi, plicními nemocemi a vztahy mezi plícemi a srdcem. Zároveň působí také na Jaboku – Vyšší odborné škole sociálně pedagogické a teologické v Praze a jako externí učitel v bakalářském studiu na Evangelické teologické fakultě Univerzity Karlovy v Praze. Od roku 1990 byl také členem Centrální etické komise Ministerstva zdravotnictví České republiky.\nByl a je různě činný v Českobratrské církvi evangelické, od roku 1970 jako redaktor církevních tiskovin (např. časopisu \"Český bratr\"), pak ve vedení mládeže, od roku 1983 ordinovaný presbyter (ordinován byl 20. února 1983 v Dejvicích). Od roku 1990 seniorátní kurátor pražského seniorátu ČCE, v letech 1991–1997 synodní kurátor.\n\nV letech 1992–2002 byl členem Rady Českého rozhlasu (1992–1997 její předseda), v letech 1998–2002 členem koordinační rady Česko-německého diskusního fóra. V letech 2005–2006 předseda správní rady Hospice Štrasburk v Praze.\n\nVe svém nakladatelství vydal od roku 1995 zatím na 70 titulů.\n\nV letech 1991–1996 putoval po etapách z Prahy do Santiaga de Compostela a vydal o tom knihu Ultreia. V letech 2005–2009 opět po etapách došel do Assisi a Říma.\n\nPo listopadu 1989 zakládal Křesťanskodemokratickou stranu, jejímž byl zvolen prvním místopředsedou. Záhy však politické angažmá přenechal jiným.\n\n1. října 1994 byl při slavnostní mši pasován na komtura řádu sv. Lazara Jeruzalémského.\n\n"}
{"id": "502624", "url": "https://cs.wikipedia.org/wiki?curid=502624", "title": "Ostrovy Riau", "text": "Ostrovy Riau\n\nOstrovy Riau () jsou jednou z provincií Indonésie. Území této provincie je tvořeno více než 3000 ostrovy v oblasti mezi Malajským poloostrovem a ostrovy Borneo a Sumatra. Vznikla v červenci 2004 oddělením od provincie Riau, která se rozkládá převážně na ostrově Sumatra.\n\nNa ploše téměř 22 000 km² žije okolo 1 400 000 lidí, přičemž asi 70 % je mladší 30 let. Hlavním městem je Tanjung Pinang (též Tanjungpinang) na největším ostrově provincie Bintan, který leží poblíž špičky Malajského poloostrova. Většina obyvatel provincie (v roce 2009 téměř milion) žije na sousedním ostrově Batam, který má rozlohu 715 km² a ještě v roce 1970 zde žilo jen několik tisíc lidí. Z ostrova ležícího 20 km od Singapuru se stalo rychle se rozvíjející průmyslové a turistické centrum.\n\nOblast má významná ložiska zemního plynu\n\nNejvýraznější ostrovní skupiny jsou Riauské ostrovy, Lingga, Anambas a Natuna. Souostroví Riau leží jižně od Malajského poloostrova, zahrnuje mimo jiné již zmíněné ostrovy Bintan a Batam a je hospodářským centrem provincie. Ostrovy Lingga leží jižně od skupiny Riau. Souostroví Anambas a Natuna leží dále v Jihočínském moři, tvoří severní až severovýchodní část provincie. Z drobnějších skupin ostrovů lze jmenovat například souostroví Tambelan poblíž Bornea.\n"}
{"id": "502632", "url": "https://cs.wikipedia.org/wiki?curid=502632", "title": "Martina Hellmannová", "text": "Martina Hellmannová\n\nMartina Hellmannová, rozená Opitzová (* 12. prosince 1960, Lipsko, Sasko) je bývalá východoněmecká atletka, jejíž specializací byl hod diskem.\n\nV roce 1983 získala zlatou medaili na prvním ročníku mistrovství světa v atletice v Helsinkách. O čtyři roky později titul obhájila na šampionátu v Římě v dosud platném rekordu mistrovství, jehož hodnota je 71,62 m. V roce 1988 se stala v jihokorejském Soulu olympijskou vítězkou, když hodem dlouhým 72,30 m vytvořila nový olympijský rekord, který je dosud platný.\n\nJejím posledním výraznějším úspěchem byla bronzová medaile na evropském šampionátu ve Splitu v roce 1990. Bronz získala rovněž na předchozím šampionátu ve Stuttgartu 1986. V roce 1991 se umístila na mistrovství světa v Tokiu na čtvrtém místě. Zúčastnila se též letních olympijských her 1992 v Barceloně, kde však nepostoupila z kvalifikace.\n\n\n"}
{"id": "502633", "url": "https://cs.wikipedia.org/wiki?curid=502633", "title": "Kvant-2", "text": "Kvant-2\n\nKvant-2 ( , index GRAU 11F11D, typové označení 77KSD, výrobní číslo 171-01) byl třetí modul stanice Mir (po základním bloku a modulu Kvant). Byl určen pro dovybavení Miru zařízením, které pro příliš velkou hmotnost nemohlo být umístěno v základním bloku, dále nesl zásobu paliva a spotřebních látek. Modul na oběžnou dráhu Země vynesla raketa Proton-K 26. listopadu 1989, ke stanici se připojil 6. prosince téhož roku. Součástí stanice zůstal už natrvalo, zanikl společně s celým komplexem Mir 23. března 2001.\n\nJeho konstrukce je odvozena od dopravní lodi TKS původně určené pro vojenské stanice Almaz. Modul se skládal ze tří hermetizovaných částí: z nákladní s přístroji, pozorovací vědecké a speciální přechodové kabiny. Nacházela se v něm i přechodová komora pro výstup do otevřeného prostoru a vybavení potřebné pro činnost kosmonautů mimo stanici, systém regenerace pitné vody a sprchový kout. Modul byl dlouhý 13,7 m, široký 4,35 m (v maximálním průměru) a vážil 19,5 tuny. Nesl dvě křídla solárních panelů s celkovou plochou 53 m².\n"}
{"id": "502636", "url": "https://cs.wikipedia.org/wiki?curid=502636", "title": "SRY", "text": "SRY\n\nSRY (z anglického sex-determining region Y, česky oblast Y rozhodující o pohlaví), někdy také označován jako TDF (Testis-determining factor), je savčí gen a transkripční faktor, přítomný u člověka na krátkém raménku chromozomu Y. Tento gen je zodpovědný za spuštění vývoje samčího pohlaví (a pro-B-lymfocytů). Co se týče jeho role ve vývoji mužských znaků, konkrétně navozuje produkci testosteronu – to je zásadní pro vznik varlat. Poruchy tohoto genu u mužů (lidí s chromozomy XY) způsobí vývoj ženského těla, ačkoliv se zakrnělými vaječníky. \n\nDále se však gen SRY exprimuje i v mozku v oblasti substantia nigra – zde zvyšuje tvorbu dopaminu.\n\n"}
{"id": "502642", "url": "https://cs.wikipedia.org/wiki?curid=502642", "title": "Jiří Dvořák (herec)", "text": "Jiří Dvořák (herec)\n\nJiří Dvořák (* 4. února 1967 Brno) je český herec. Je také vítězem taneční soutěže StarDance v roce 2018.\n\nZ manželství s herečkou Barborou Munzarovou má dceru Annu Dvořákovou.\n\nPřed vystudováním brněnské JAMU působil rok jako elév v Severomoravském divadle v Šumperku. Po studiích nastoupil do angažmá činohry Státního divadla v Brně (1989–1992), potom přešel do Městského divadla v Brně (1992–1999). V roce 1999 se stal členem uměleckého souboru pražského Divadla na Vinohradech, kde působí dodnes.\n\nNa divadelních prknech ztvárnil desítky rolí, mimo jiné Bolingbroka v \"Richardovi druhém\" (2006), Angela v \"Tangu sólo\" (2005), \"Macbetha\" ve stejnojmenné hře (2004), Nicka v \"Kdo se bojí Virginie Woolfové?\" (2004), Arama v \"Měsíčním běsu\" (2003), Bassania v \"Kupci benátském\" (2000), Arkadije Šťastlivce v \"Lese\" (1998), Cyrana v \"Cyranovi z Bergeracu\" (1997), Boutona/E.Champsboisy v \"Broukovi v hlavě\" (1996), Doriana Graye v \"Obrazu Doriana Graye\" (1994), Jašu ve \"Višňovém sadu\" (1993) nebo Romea v \"Romeovi a Julii\" (1991).\n\nV sezóně 2009/2010 jej šlo spatřit v těchto inscenacích Divadla na Vinohradech:\n\n\nMimo svou domovskou scénu hostuje v Divadle Viola ve dvou představeních – \"Všechny krásy světa\" s Taťánou Medveckou a v \"Adresátu neznámém\" s Janem Hartlem a též v \"Broukovi v hlavě\"/Bouton+E.Champsboisy v Městském divadle Brno.\n\nV roce 2018 se zúčastnil deváté řady taneční soutěže \"StarDance …když hvězdy tančí\", kde s taneční partnerkou Lenkou Norou Návorkovou zvítězili před herečkou Pavlou Tomicovou a Markem Dědíkem.\nKromě divadla, filmu a televize natočil Jiří Dvořák množství rozhlasových her a je známým dabérem (Kriminálka Las Vegas – Nick Stokes (George Eads) Knight Rider – Michael Knight, Ally McBeal – Larry Paul, Star Trek, Jake a Tlusťoch – Derrick Mitchell, Dallas – Bobby Ewing. Jiří Dvořák také načetl řadu audioknih. \n\n\n"}
{"id": "502644", "url": "https://cs.wikipedia.org/wiki?curid=502644", "title": "Kristall", "text": "Kristall\n\nKristall ( , index GRAU 11F77T, typové označení 77KST, výrobní číslo 172-01) byl technologický modul Miru, čtvrtý v pořadí. Modul na oběžnou dráhu Země vynesla raketa Proton-K 31. května 1990, ke stanici se připojil 10. června téhož roku. Součástí stanice zůstal už natrvalo, zanikl společně s celým komplexem Mir 23. března 2001. Byl určen pro vědecké a technologické pokusy, ale také na spojení s raketoplánem Buran, ke kterému však nikdy nedošlo. K setkávacímu spojovacímu uzlu Kristallu byl později (v listopadu 1995) připojen stykový modul pro připojení těles v hmotnosti do sta tun, připojovaly se jím americké raketoplány Space Shuttle.\n\nSkládal se z dvou hermetizovaných částí a jeho délka byla 11,9 m. Jeho maximální průměr byl 4,35 m a vážil 19 640 kg. Byly v něm též umístěny schránky s přístroji a potravinami. Nesl dvě křídla solárních panelů s plochou 70 m². Kromě uzlu pro připojení k Miru a uzlu na spojení s raketoplánem měl ještě třetí uzel, ke kterému se měl připojit modul vykonávající astronomická pozorování.\n"}
{"id": "502646", "url": "https://cs.wikipedia.org/wiki?curid=502646", "title": "Jiří Jelínek (kytarista)", "text": "Jiří Jelínek (kytarista)\n\nJiří Jelínek (12. září 1954 Praha – 5. října 1977 Praha) byl český jazz-rockový kytarista sedmdesátých let dvacátého století. Byl ovlivněn hlavně hrou Johna McLaughlina. Spolu s Michalem Pavlíčkem tvořil kytarovou osu skupiny Expanze, od roku 1976 hrál se skupinou Etc... Jeho smrt byla zapříčiněna endogenními depresemi, v jejichž důsledku spáchal sebevraždu.\n\nDeset let po jeho smrti, v roce 1987, vydala skupina Etc.. EP \"Jiří Jelínek in memoriam\" s nahrávkami z let 1976 až 1977.\n\nJiří Jelínek měl poměrně složité dětství, kdy žil střídavě u babičky v Mníšku u Třeboně, později na internátě a nakonec převážně s matkou, což v kombinaci s plachou a uzavřenou povahou zřejmě vyústilo v jeho nevyvážený duševní stav a předčasný dobrovolný odchod z tohoto světa.\n\nUž v šestnácti letech působil ještě jako učeň ČSA ve skupině \"Feeling free. Prvním vážným hudebním angažmá byla skupina \"Expanze\", od července 1976 se Jiří Jelínek stal profesionálním kytaristou a stal se nedílnou součástí skupiny Etc..., která v té době slučovala umělce těchto jmen: František Francl, Vladimír Mišík, Vladimír Padrůněk. Jan Hrubý o této kapele prohlásil, že to \"\"byla vůbec ta nejdokonalejší sestava, k jaké mohlo dojít. Padrůněk byl v té době nejlepší basista u nás, ale to ovšem nic nemění na situaci, že Jirka byl téměř o třídu výše\"\".\n\nDne 8. září 1977 byl Jiří Jelínek s těžkými depresemi hospitalizován na psychiatrické klinice v Bohnicích a o necelý měsíc později zemřel, když během víkendového propuštění do domácí léčby vyskočil z okna.\n\nJan Hrubý o něm prohlásil:\n\n\"\"V osobě J.Jelínka přišla česká rocková scéna o nejlepšího kytaristu, jakého kdy měla. Byl to hudebník, který si vážil všech hudebních stylů, které neměly nic společného s klišé.\"\"\n\nA Lev Pavluch dodal:\n\n\"\"Jeho hra byla ve své době opravdu jedinečná, a nebylo to pouze talentem. Svého mistrovství dosáhl především díky obrovské píli a poctivosti. Na vrcholu své kariéry trénoval i šestnáct hodin denně.\"\"\n\n"}
{"id": "502653", "url": "https://cs.wikipedia.org/wiki?curid=502653", "title": "Dominic Antonelli", "text": "Dominic Antonelli\n\nDominic Anthony Antonelli (* 23. srpna 1967 v Detroitu, Michigan, USA) původně letec vojenského námořnictva Spojených států, je od července 2000 astronautem NASA. V březnu 2009 absolvoval svůj první kosmický let raketoplánem Discovery na Mezinárodní vesmírné stanici (ISS). Druhý v květnu 2010 při letu STS-132 raketoplánu Atlantis. Dosud strávil ve vesmíru 24 dní, 13 hodin a 58 minut.\n\nDominic Antonelli se pochází z michiganského Detroitu. Po ukončení střední školy v Fayetteville v Severní Karolíně od roku 1985 studoval na Massachusettském technologickém institutu (MIT, ), roku 1989 zde získal titul bakaláře v oboru letectví a kosmonautiky. \n\nOd roku 1991 sloužil u námořnictva jako pilot stíhacích letadel F/A-18C Hornet na letadlové lodi Nimitz. Roku 1996 se účastnil leteckého hlídkování nad jižním Irákem. Roku 1997 studoval ve Škole zkušebních letců USAF (). Poté byl přeložen do Námořního zbraňového střediska () v China Lake v Kalifornii. Na jednačtyřiceti typech letadel nalétal přes 3200 hodin.\n\nZúčastnil se 18. náboru astronautů NASA, uspěl a 26. července 2000 byl začleněn do oddílu astronautů NASA. V ročním kurzu všeobecné kosmické přípravy získal kvalifikaci pilota raketoplánu Space Shuttle.\n\nPo dokončení přípravy zastával různé funkce v NASA. Studoval též na v Seattlu, zde roku 2002 získal titul magistra (M.S.) letectví a kosmonautiky. \nAž v říjnu 2007 byl zařazen ve funkci pilota do posádky letu STS-119 plánovaného na listopad 2008. Do vesmíru odstartoval po několika odkladech na palubě raketoplánu Discovery 15. března 2009. Cílem mise byla doprava a montáž posledního solárního panelu Mezinárodní vesmírné stanice (ISS) a výměna člena posádky ISS. Po splnění programu letu astronauti přistáli 28. března 2009 na Floridě, let trval 12 dní, 19 hodin a 30 minut. \n\nV květnu 2009 NASA zveřejnila složení posádky letu STS-132 tehdy naplánovaného na duben 2010. Antonelli bude opět pilotem raketoplánu, tentokrát stroje Atlantis.\n\nTony Antonelli je ženatý, má dvě děti.\n\n"}
{"id": "502655", "url": "https://cs.wikipedia.org/wiki?curid=502655", "title": "Richard Arnold", "text": "Richard Arnold\n\nRichard Robert Arnold (* 26. listopadu 1963 v Cheverly, Maryland, USA) původně učitel matematiky a přírodních věd, se v květnu 2004 stal astronautem NASA. V březnu 2009 absolvoval svůj první kosmický let raketoplánem Discovery na Mezinárodní vesmírné stanici (ISS).\nPochází z města Cheverly v Marylandu. Na místní marylandské univerzitě () studoval účetnictví, hodnost bakaláře získal roku 1985. Pokračoval studiem pedagogiky, zakončeném roku 1998 ziskem kvalifikace učitele. Současně v letech 1987–1988 pracoval v Námořní akademii () jako technik. Poté učil na střední škole v marylandském Waldorfu a současně studoval na ekologii moře a pobřeží, titul magistra získal roku 1992. Následující rok strávil výzkumem mořské biologie v Národní pobřežní rezervaci Cape Cod () a na palubě oceánografické lodě vyjíždějící z Woods Hole v Massachusetts. Od roku 1993 učil biologii a mořskou ekologii v americké škole v Casablance v Maroku. O tři roky později se přestěhoval do Rijádu v Saúdské Arábii, zde vyučoval a vedl oddělení vědy Americké mezinárodní školy (). Později, roku 2001, byl přeložen na podobné pozice v síti Americké mezinárodní školy do Kuala Kencana (na Nové Guineji v Indonésii) a od roku 2003 do rumunské Bukurešti.\n\nZúčastnil se 19. náboru astronautů NASA, uspěl a 6. května 2004 byl začleněn do oddílu astronautů NASA. prošel kurzem všeobecné kosmické přípravy a v únoru 2006 získal kvalifikaci vzdělávacího letového specialisty () raketoplánu Space Shuttle.\nAbsolvoval též kompletní potápěčský výcvik a v srpnu 2007 se zúčastnil devítidenního pobytu v podmořské laboratoři Aquarius nedaleko floridského pobřeží v rámci experimentu NEEMO 13 ().\n\nV říjnu 2007 byl zařazen ve funkci letového specialisty do posádky letu STS-119 plánovaného na listopad 2008. Do vesmíru odstartoval po několika odkladech na palubě raketoplánu Discovery 15. března 2009. Cílem mise byla doprava a montáž posledního solárního panelu Mezinárodní vesmírné stanice (ISS) a výměna člena posádky stanice. Při montáži panelu uskutečnil dva výstupy do vesmíru na povrch stanice o celkové délce 12 hodin a 34 minut. Po splnění programu letu astronauti přistáli 28. března 2009 na Floridě, let trval 12 dní, 19 hodin a 30 minut. \n\nRichard Arnold je ženatý, má dvě dcery.\n"}
{"id": "502659", "url": "https://cs.wikipedia.org/wiki?curid=502659", "title": "Deník princezny 2: Královské povinnosti", "text": "Deník princezny 2: Královské povinnosti\n\nDeník princezny 2: Královské povinnosti (v anglickém originále:The Princess Diaries 2:The Royal Engagement) je americký romantický pohádkový film z roku 2004 společnosti Walt Disney režiséra Garryho Marshalla s Anne Hathawayovou a Julií Andrewsovou v hlavní roli. Jedná se o snímek, který tematicky čerpá z knihy Meg Cabotové \"Princezniny deníky\". Film navazuje na předchozí snímek \"Deník princezny\" z roku 2001.\n\nNa rozdíl od prvního dílu, kde se míchala skutečnost a fikce, se v tomto případě jedná o téměř stoprocentně pohádkový příběh, který se odehrává pouze a výhradně ve fiktivním evropském království Genovii. Snímek líčí osudy princezny Mii od chvíle kdy ve svých 21 letech ukončila svá studia až do den jejího nástupu na královský trůn ve fiktivní zemi Genovii.\n\n\nFilm vydělal 95,2 milionů dolarů v Severní Americe a 39,6 milionů dolarů v ostatních oblastech, celkově tak vydělal 134,7 milionů dolarů po celém světě. Rozpočet filmu činil 40 milionů dolarů. Za první víkend vydělal 23 milionů dolarů z 3 472 kin.\n\nFilm získal spíše negativní recenze od kritiků. Na recenzní stránce Rotten Tomatoes získal ze 115 započtených recenzí 25 procent. Na serveru Metacritic snímek získal z 31 recenzí 43 bodů ze sta. Na Česko-Slovenské filmové databázi si snímek k 29. prosinci 2018 drží 42 %.\n"}
{"id": "502668", "url": "https://cs.wikipedia.org/wiki?curid=502668", "title": "Svobodná Francie", "text": "Svobodná Francie\n\nSvobodná Francie (francouzsky \"France Libre\") byl státní útvar existující během druhé světové války, zahrnující francouzská území, která po kapitulaci Francie v červnu 1940 zůstala na straně Spojenců. Svobodná Francie vystupovala také jako exilová francouzská vláda. Hnutí Svobodné Francie založil v Londýně v červnu 1940 Charles de Gaulle který ji následně také vedl. Jejími ozbrojenými složkami byly Síly Svobodné Francie neboli Svobodní Francouzi (\"Forces Françaises Libres\", zkratka FFL), které po francouzské kapitulaci pokračovaly v boji na straně Spojenců. Hnutí také organizovalo a podporovalo odboj na území okupované Francie.\n\nV roce 1940 byl Charles de Gaulle povýšen na brigádního generála. Protože francouzská armáda začala slábnout, našel de Gaulle malou skupinu politiků, kteří argumentovali proti Ose. Když byla Francie 17. června poražena, uprchl de Gaulle do Anglie, kde začal budovat hnutí FFL. Své hnutí propagoval přes rozhlas a časem se setkal s úspěchem. Za dva měsíce měla FFL již 7000 členů. 28. června byl uznán britskou vládou za vedoucího představitele svobodných Francouzů. Dne 24. září 1941 vznikl tzv. Národní výbor bojující Francie, jenž byl postupně uznán vládami Velké Británie, SSSR, Polska, Belgie i českými představiteli za francouzskou vládu v emigraci. Funkci předsedy výboru vykonávali zároveň de Gaulle a Henri Honoré Giraud.\n\nMnoho členů FFL nebylo francouzského původu. Celkově 65 % byli branci ze Západní Afriky, převážně ze Senegalu. Mnoho členů bylo také z Maroka, Alžírska a Tahiti. Například 2. pancéřová divize měla 25 % černošských vojáků.\n\nPo pádu Francie v roce 1940 drtivá většina francouzských zámořských území zůstala věrná nové vzniklé vládě Vichistické Francie. K FFL se připojily pouze francouzské državy v Indii, Francouzská rovníková Afrika a Francouzská Polynésie, a teprve postupně během války se FFL dařilo získávat kontrolu nad dalšími koloniemi. S přidáváním francouzských afrických kolonií do FFL přišlo velké množství afrických koloniálních vojenských jednotek. K prvnímu ozbrojenému střetu mezi Vichisty a FFL došlo v září roku 1940 během neúspěšného pokusu o dobytí Dakaru. V listopadu téhož roku se FFL podařilo dobýt Gabon, jedinou součást Francouzské rovníkové afriky, která se připojila na stranu vlády ve Vichy. V polovině roku 1941 byla Vichistická armáda poražena v Levantě. Tohoto tažení (Operace Exporter) se účastnil i 11. československý pěší prapor - Východní. V severní africe se vojáci FFL účastnili bojů v Libyi a Egyptě proti Erwinu Rommelovi a jeho Afrika Korps. Po britské invazi byla vláda Svobodné Francie ustavena i nad Madagaskarem. Spojenecké vylodění v severní africe navíc přineslo osvobození Francouzské západní afriky a Alžírska. Po těchto úspěších začali roku 1943 vstupovat do FFL také obyvatelé Guadeloupe, Martiniku a Francouzské Guyany. Roku 1944 boje o kolonie utichly v důsledku vylodění spojenců v Normandii a konce Vichistického režimu po osvobození Francie.\n\nDo roku 1944 čítalo FFL 560 000 členů. Toto číslo vystouplo do konce roku na milion. FFL bojovalo v Alsasku, Alpách a Bretani. Od roku 1945 až do konce války v Evropě se FFL skládalo z 1 300 000 členů, a zahrnovalo sedm pěších divizí a tři bojové pancéřové divize, což z FFL dělalo pátou největší spojeneckou armádu hned za Rudou armádou, americkou armádou, britskou armádou a rumunskou armádou. FFL nabídlo poslat polovinu členů do Pacifiku, aby podpořilo boje proti Japonsku, ale než mohli být vojáci posláni, druhá světová válka skončila.\n\n\n\n\n"}
{"id": "502670", "url": "https://cs.wikipedia.org/wiki?curid=502670", "title": "Karel Teodor Bavorský (1839)", "text": "Karel Teodor Bavorský (1839)\n\nKarel Teodor Bavorský, (německy \"Carl Theodor in Bayern\"), (9. srpna 1839, Possenhofen – 30. listopadu 1909, Kreuth) byl čtvrtý bavorský vévoda a vynikající oční lékař. Náležel k vedlejší linii bavorského vládnoucího rodu Wittelsbachů. Jeho dcera Alžběta Gabriela se v roce 1909 stala belgickou královnou.\n\nNarodil se jako páté dítě a druhý syn z manželství bavorského vévody Maxe a jeho choti Ludoviky. Manželství rodičů nepatřilo mezi ta šťastná, protože povahy obou manželů byly dosti rozdílné. Vévoda vedl nekonvenční život a rád se pobavil s pěknými ženami, zatímco vévodkyně jako dcera bavorského krále Maxmiliána I. považovala stavovsky nepřiměřený sňatek za potupu. Přesto se v manželství narodilo devět dětí, z nichž se sedm dožilo dospělosti.\n\nStarší bratr Ludvík (1831 – 1920) se zřekl vévodského titulu z lásky k herečce Jindřišce Mendlové, později povýšené na svobodnou paní z Wallersee. O pět let starší sestra se měla stát rakouskou císařovnou, ale František Josef I. se zamiloval do mladší Alžběty (1837 - 1898), a tak se Helena (1834 - 1890) nakonec stala manželkou dědičného prince Maxmiliána Thurn-Taxise. Sestry Marie (1841 - 1925) a Matilda (1843 - 1925) se provdaly za bratry, korunního prince Františka Neapolsko-Sicilského a hraběte Ludvíka Traniho. Nejmladší sestra Sofie (1847 - 1897) se po nevydařeném zasnoubení s bavorským králem Ludvíkem II. stala chotí vévody Ferdinanda z Alenconu.\nNejmladším sourozencem byl Max Emanuel (1849 - 1893).\n\nKarlu Teodorovi se v kruhu rodinném přezdívalo Gackel (Kvokáč) a pro svou veselou povahu byl matčiným oblíbencem. Ze sourozenců měl nejbližší vztah k o dva roky starší sestře Alžbětě, s níž trávil mnoho času v dětských hrách (např. spolu dlouhé hodiny pozorovali zvířata či ptáky).\n\nPočetná rodina pobývala nejčastěji v paláci na Ludwigstrasse v Mnichově, kde vévoda nechal zbudovat cirkus či kavárnu ve francouzském stylu, nebo na venkovském sídle Possenhofen u Starnberského jezera. Na vzdělání a výchovu dohlížela pouze matka, která se snažila dětem zajistit dobré učitele. Učením se ale děti zabývaly především v paláci, kdežto v Possenhofenu měly více volnosti. Hrály si na loukách i v zahradách, v lese pozorovaly zvířata, plavaly v jezeře nebo jezdily na koních. Otec kladl důraz především na fyzickou zdatnost svých potomků a znalosti z lavice považoval za málo důležité.\n\nU Gackela se už v raném věku začaly projevovat mnohostranné zájmy. Měl talent téměř na vše, do čeho se pustil. Snadno se učil jazyky, vynikal v přírodních vědách, měl hudební sklony (dobře hrál na klavír a housle). Jako všichni ostatní sourozenci jezdil výborně na koni a byl vynikajícím lovcem. Slušně ovládal i další sporty, jako šerm či vodní sporty.\n\nVe šlechtických kruzích bylo obvyklé, že mužští členové v určitém věku podstoupí armádní výcvik. Není lepší způsob jak si vydobýt slávu, než jí dosáhnout na bitevním poli. Karel Teodor tedy ve čtrnácti letech vstoupil do armády. Chtěl se sice dostat k námořnictvu, ale otec si přál, aby sloužil výhradně království. Proto také podle matčina přání (chtěla mít syna blízko) působil jako poručík u čtvrtého pluku lehké kavalerie nedaleko domova. Po čtyřech letech u armády, aniž fakticky sloužil, byl převelen k třetímu jízdnímu dělostřeleckému pluku Königin.\n\nZde nejprve sloužil čtyři týdny jako řadový voják a pak osm týdnů jako kaprál. Po povýšení na důstojníka se začal seznamovat s válečnickým uměním, studoval taktiku a strategie. V roce 1860 mu císař František Josef I. udělil Řád zlatého rouna. Po dosažení hodnosti rytmistra byl převelen k jezdectvu a později se stal velitelem první eskadry prvního pluku lehké kavalerie. Po účasti ve \"válce o Itálii\" se armádní kariéry vzdal.\n\nKarel Teodor a saská princezna Žofie se znali od malička. Jejich matky byly dcerami bavorského krále Maxmiliána I. Josefa, proto Žofie občas pobývala u tety jako společnice Gackelovy nejmladší sestry Žofie. Vévodkyně Ludovika přitom samozřejmě sledovala i vedlejší přínos vzácné návštěvy a doufala ve sňatek svého oblíbeného syna s půvabnou Žofií.\n\nV roce 1864 se Karel Teodor vypravil na saský královský dvůr, aby se tam se svou sestřenicí zasnoubil. Svatba se konala 11. února 1865 v Drážďanech a ještě téhož roku se mladým manželům narodila první dcera Amélie. Těhotenství a porod však Žofii příliš vyčerpal, měla dýchací potíže a trpěla návaly únavy. Zdravotní stav milované ženy Karla Teodora velmi zneklidňoval, ale začas se Žofii přece jen vedlo lépe a on mohl doufat v lepší zítřky. Bohužel ne nadlouho, protože 10. března 1867 se stal vdovcem. Žofie podlehla silné chřipce.\n\nCelá rodina se snažila, aby mladého muže vrátila zpět do života. Sestry Marie a Alžběta jej zvaly k sobě, otec mu předal správu vévodského majetku a král Ludvík II. jej rozptyloval státními problémy.\n\nSmysl života našel Karel Teodor ve studiu lékařství. Smrt milované ženy jej přesvědčila, že už nikdy nechce bezmocně přihlížet smrti blízkých, aniž by se nemohl pokusit tomu vlastnoručně zabránit. I přes své pozdější znalosti a četné úspěchy však nebude moci zachránit svého synovce Maxmiliána Thurn-Taxise, švagra Karla Ludvíka Habsburského nebo bratra Maxe Emanuela.\nZ Gackelova rozhodnutí sice nebyla rodina nijak nadšena, protože pro příslušníka šlechty a švagra rakouského císaře se nehodí obyčejné měšťanské povolání. Ale vzhledem k tomu, že František Josef I. překvapivě projevil pochopení pro švagrovo rozhodnutí, mohl Karel Teodor započít svá studia na Univerzitě Ludvíka Maxmiliána v Mnichově. Zpočátku zde byl spolužáky i profesory přijímán jako znuděný mladík, který si potřebuje ukrátit čas. Gackelova píle, svědomitost a cílevědomost je však záhy přiměla k přehodnocení tohoto názoru. Příslušnost ke šlechtickým kruhům ale také poskytovala výhodu, protože jeho postavení mu zajišťovalo snazší přístup k vědeckým kapacitám v oboru. Dne 1. srpna 1872 byl slavnostně promován doktorem medicíny.\n\nDny i noci vévoda nadále vyplňoval studiem a vědeckou činností, např. spolupracoval s prof. Buhlem na výzkumu přenosu tuberkulózy, konzultoval léčebné postupy různých nemocí s prof. Billrothem či vliv psychiky na pacienta s doktorem Guddenem.\nNeúnavně pracoval v mnichovské nemocnici a spolu s doktorem Mayerem objížděl venkovské pacienty. Dále se také věnoval výzkumné činnosti, u příležitosti padesáté konference německých přírodovědců a lékařů uveřejnil svou studii s názvem \"Výzkum hromadění bílých krvinek v mozkové kůře\".\n\nPřemíra práce ovšem špatně působila na zdraví Karla Teodora. Ten se ještě za studií nakazil žloutenkou a trpěl také bronchitidou (není jisté, zda důvodem onemocnění bylo dědičné založení nebo se jednalo o důsledek výzkumu plicních chorob). Pro zlepšení zdravotního stavu podstoupil léčebné kúry v lázních Kissingen a Ischl, kam ho pozvala sestra Sisi. Svému zdraví však věnoval minimum času a jakmile se mu vedlo lépe, vrhl se opět do práce. Později se při jedné z operací zranil úlomkem kosti na pravé paži. Rána se zanítila a došlo k zánětu lymfatické uzliny, čímž se stala ruka dočasně nepohyblivou. Proto Karel Teodor cvičil ruku levou, aby se mohl věnovat práci bez přerušení.\n\nNa jaře roku 1874 se Karel Teodor oženil podruhé a vévodkyně Ludovika novomanželům darovala zámek Tegernsee. Svatby, která se konala v zámecké kapli v Kleinheubachu, se ale pod různými záminkami nezúčastnily císařovna Alžběta ani bývalá královna Marie. Ovšem bavorský král Ludvík II. uspořádal na počest krásné nevěsty velkolepou oslavu, která vyvrcholila představením Wagnerovy opery \"Lohengrin\" a při níž Marie Josefa seděla po králově boku.\n\nS budoucí manželkou, teprve šestnáctiletou portugalskou princeznou Marií Josefou, se Karel Teodor poprvé setkal v parku za přítomnosti švagra Františka II. Marie Josefa byla půvabná a na svůj věk i velmi rozumově vyzrálá. Ačkoliv si s ovdovělým vévodou dobře rozuměla, jeho nabídka k sňatku jí překvapila. Vzhledem k tomu, že jí ale nebyl lhostejný a jeho dcera Amélie si ji oblíbila, bylo snadné říci ano.\nStejně snadno jako si Marie Josefa získala srdce Karla Teodora, tak snadno si ji oblíbila i jeho rodina. Dokonce vždy kritická císařovna Alžběta se o nové švagrové vyjádřila pochvalně.\n\nManželé pobývali buď v Bavorsku nebo kvůli vévodovu zdraví na jihu, později Marie Josefa manželovi pomáhala jako proškolená asistentka.\nKarel Teodor se z přemíry práce zhroutil a objevilo se u něj chrlení krve, proto byli povoláni profesoři von Ziemssen a Bauer. Ti vévodovi doporučili, pokud chce přežít rok, pobyt v teplejším klimatu. Po měsíci a půl v Nervi nabyl vévoda dojmu, že pro své zdraví učinil maximum a vrhl se spolu s profesorem Buhlem opět do výzkumu. V té době se do Bavorska přestěhoval vynikající litevský internista dr. Max Gotthard von Cube a Karel Teodor si nemohl nechat ujít skvělou příležitost k rozšíření svých znalostí. Známost však nepřinesla pouze kolegiální přátelství ale také zdrcující diagnózu. Po vyšetření došel doktor Cube k závěru, že Karel Teodor trpí katarálním onemocněním spojeným s horečkou a vykašláváním krve. Cubeho vážné zjištění přimělo vévodu, aby se s rodinou přestěhoval do vily \"Madonna\" v Mentonu.\n\nZde si pokročilé stádium tuberkulózy léčil přední oční lékař Alexandr Ivanov z Kyjeva.\n\nSetkání s doktorem Ivanovem bylo pro Karla Teodora klíčové. Jako již dříve setkal se i u něj s nedůvěrou, ale ani tentokrát se nedal odradit a časem si získal oftalmologovu důvěru. Ivanov se s vévodou podělil o své poznatky a nabídl mu asistenci při některých náročnějších operacích. Přijal také (i přes vážný zdravotní stav) jeho pozvání k Tegernskému jezeru, zdržoval se ale pouze ve svém pokoji a dlouhé hodiny spolu s Karlem Teodorem rozebírali odborné problémy. Později, když se ataky nemoci zhoršily, za ním Ivanov posílal své pacienty.\nKarel Teodor léčil pacienty zdarma a potřebným také dával léky.\n\nTyto zkušenosti jej přivedly k rozhodnutí, že si oční lékařství zvolí za svůj obor. Jako důvod si zapsal toto: \n\nNa Ivanovovo doporučení navštívil v roce 1879 univerzitu v Curychu, aby se zde učil u prof. Hornera. Po návratu do Mnichova složil odbornou atestaci z oftalmologie a svými rozsáhlými znalostmi si vysloužil uznání prof. Rothmunda. I po složení zkoušky vyhledával oční specialisty, aby si rozšířil své znalosti. Ve Vídni, kam zavítal na pozvání Sisi, vyhledal Ferdinanda von Arlta, což byl oftalmolog mezinárodního věhlasu. Docházel také na přednášky Eduarda von Jägera, který zastával odlišné názory než Artl.\n\nVévodova neustálá činnost a rozsáhlé znalosti vzbuzovaly u ostatních kolegů úctu, proto jej pod záštitou profesora Jägera navrhli jako kandidáta na členství v lékařském kolegii. Dne 31. ledna 1881 byl Karel Teodor spolu s profesory Hyrtlem a Virchowem jmenován čestným členem lékařského kolegia. V oslavném projevu mimo jiné zaznělo: \n\nKarel Teodor pracoval na oční klinice v Mnichově, ale jeho snem byla vlastní klinika u Tegernského jezera. Tu nechal postavit na vlastní náklady za přispění švagra Františka Josefa I., protože místní úřady nebyly schopné ani ochotné náročný projekt financovat. Slavnostní otevření nové kliniky proběhlo na podzim roku 1888.\n\nVzhledem ke svému zdraví pobýval často na jihu, ale ani zde si neodpočinul. Najal vilu v Obermaisu u Merana a společně s dr. Rocheltem v ní provozoval praxi. Otevřel také malou kliniku na Giselstraße v Mnichově, z níž za přispění mecenáše hraběte Marogny v roce 1896 vznikla velká oční klinika v Nymphenburgstraße. Za jeho nepřítomnosti jí vedl ve vévodově duchu dvorní rada dr. Zenker. Klinika dnes na vévodovu počest nese jeho jméno.\n\nVévodovy lékařské úspěchy nebyly známé pouze v Evropě, ale také v Africe. Marie Josefa se od pacienta nakazila vážnou infekční chorobou a protože se její stav nelepšil, rozhodl se Karel Teodor změnit prostředí. Se ženou, dcerou a jejím snoubencem hrabětem Törringem navštívili Alžír a Tunis, kde vévodu prosilo o pomoc mnoho nových pacientů. Při výletu do pouště se mu pak přišli poklonit a vyjádřit tak svou úctu členové kmene Tuaregů.\n\nDne 9. srpna 1909 oslavil 70. narozeniny a při této příležitosti byl prohlášen čestným občanem Mnichova. K slavnostem se dostavily četné delegace a poselstva, aby vévodovi gratulovali k významnému jubileu. Radost mu kalila pouze nepřítomnost dcer Alžběty Gabriely a Marie Gabriely.\n\nPři pobytu v lázních Kreuth se 7. listopadu zúčastnil lovu. Krátce nato jej postihla nevolnost, zimnice a musel ulehnout. Lékaři diagnostikovali arteriosklerózu. Pohřeb proběhl dle přání ve vší tichosti 1. prosince 1909 v Tegernsee.\nKarel Teodor uzavřel dvě manželství, z nichž se narodilo šest dětí. Obě své ženy velmi miloval.\n\nPrvní choť, dcera saského krále Jana I., Žofie (1845 - 1867) zemřela po dvouletém manželství v roce 1867 a zanechala po sobě rok a půl letou dceru Amélii.\nDruhou manželkou se v roce 1874 stala dcera portugalského krále Michala I., Marie Josefa (1857 - 1943). Ta dala život dalším pěti dětem.\n\n\n"}
{"id": "502671", "url": "https://cs.wikipedia.org/wiki?curid=502671", "title": "Silvia Riegerová", "text": "Silvia Riegerová\n\nSilvia Sabine Riegerová (* 14. listopadu 1970 Hinte, Dolní Sasko) je bývalá německá atletka, jejíž specializací byla čtvrtka s překážkami.\n\nPrvní úspěch zaznamenala v roce 1987 na juniorském mistrovství Evropy v Birminghamu, kde získala zlatou medaili. O rok později uspěla rovněž na juniorském mistrovství světa v kanadském Sudbury, kde vybojovala bronzovou medaili. V roce 1989 vybojovala ve Varaždínu druhý titul juniorské mistryně Evropy.\n\nNa letních olympijských hrách 1992 v Barceloně skončila v rozběhu. V roce 1994 získala na evropském šampionátu v Helsinkách stříbrnou medaili. O rok později doběhla ve finále mistrovství světa ve švédském Göteborgu na šestém místě. Reprezentovala na letních olympijských hrách 1996 v Atlantě, kde skončila ve finále na posledním, osmém místě v čase 54,57 s. Úspěchem pro ni skončila účast na mistrovství Evropy v Budapešti 1998. K bronzu ze čtvrtky s překážkami přidala zlatou medaili ze štafety na 4×400 metrů.\n\nJejí osobní rekord má hodnotu 54,22 s.\n\n"}
{"id": "502675", "url": "https://cs.wikipedia.org/wiki?curid=502675", "title": "Královédvorský advent", "text": "Královédvorský advent\n\nKrálovédvorský advent je hudební festival klasické hudby konaný ve Dvoře Králové nad Labem. \n\nDramaturgem a zakladatelem tohoto festivalu je tamější varhaník a ředitel kůru Vít Havlíček, který je mimo jiné profesorem Konzervatoře v Pardubicích. Koncerty se konají každou adventní neděli v evangelickém kostele nebo v kostele sv. Jana Křtitele.\n\nPořadatelem festivalu je Římskokatolická farnost Dvůr Králové nad Labem spolu s občanským sdružením KLÍČ, záštitu pravidelně přebírají hejtman královéhradeckého kraje, biskup královéhradecké diecéze Dominik Duka (do r.2010) nebo starostka města Dvora Králové nad Labem paní Edita Vaňková.\n\n"}
{"id": "502677", "url": "https://cs.wikipedia.org/wiki?curid=502677", "title": "Seznam dílů seriálu Star Trek: Vesmírná loď Voyager", "text": "Seznam dílů seriálu Star Trek: Vesmírná loď Voyager\n\nToto je seznam dílů seriálu \"Star Trek: Vesmírná loď Voyager\". Americký televizní sci-fi seriál \"\" má celkem 172 dílů rozdělených do sedmi sezón. Vysílán byl na stanici UPN. První epizoda „“ byla v USA premiérově uvedena 16. ledna 1995, poslední díl „“ 23. května 2001.\n\nV Česku byl seriál premiérově vysílán Českou televizí mezi lety 1998 a 2002.\n\n<onlyinclude></onlyinclude>\n\nTelevize UPN se rozhodla neodvysílat poslední čtyři díly první řady v závěru jarní sezóny. Místo toho je přesunula do druhé řady seriálu, takže byly uvedeny na začátku podzimní sezóny. Jednalo se o epizody „Projekce“, „Elogium“, „Zakřivení“ a „Sedmatřicátníci“ (v produkčním pořadí), které se od druhé série liší hvězdným datem 48xxx. Díl „Sedmatřicátníci“ byl natočen jako finále první řady.\n\nV Česku byl seriál uveden s díly seřazenými dle produkčního pořadí. Z tohoto důvodu bylo v českém vysílání prohozeno i několik dalších dílů ve třetí, čtvrté a šesté řadě.\n\nČtyři díly třetí řady, „Posvátná půda“, „Nepoctivé zisky“, „Vzpomínka“ a „Základy (2. část)“ (v produkčním pořadí), byly součástí produkce druhé řady.\n\n"}
{"id": "502678", "url": "https://cs.wikipedia.org/wiki?curid=502678", "title": "Zakletá Ella", "text": "Zakletá Ella\n\nZakletá Ella (anglicky:Ella Enchanted) je britsko-irsko-americký pohádkový komediální fantasy film režiséra Tommyho O'Havera z roku 2004 a Anne Hathawayovou a Hughem Dancym v hlavní roli. Film byl natočen podle námětu ze stejnojmenné knihy Gail Levinové z roku 1997. Film obsahuje velké množství filmových triků a speciálních vizuálních efektů, sami autoři jej označuji za velmi zmodernizovanou verzi pohádky o Popelce.\n\nProstá dívka Ella z Frellu (Anne Hathawayová) dostala od své kmotřičky víly (sudičky) Lucindy (Vivica A. Fox) při svém narození dar poslušnosti. Tento dar jí začal komplikovat život v okamžiku kdy jí zemřela matka a její otec se podruhé oženil. Její nevlastní sestry na to brzy přišly a začaly tento dar zneužívat a ztrpčovat Elle život. Proto se Ella za pomoci své domácí víly Mandy a jejího začarovaného snoubence (do mluvící knihy) vydá hledat kmotřičku vílu, tak aby si tento danajský dar vzala od Elly zpět. Na své cestě zažívá různá dobrodružství. Setkává se s různými pohádkovými bytostmi: elfy, lidožroutskými zlobry a obry. Avšak na cestě se sblíží s následníkem trůnu princem Charmontem (Hugh Dancy), který ji nakonec přivede na svůj královský zámek a do královského města. Zde musí ale čelit intrikám a nástrahám Charmontova strýce a krále sira Edgara (Cary Elwes), který se s pomocí svého zlého pomocníka hada Hestona (animovaná postava) snaží uchvátit všechnu moc sám pro sebe, jí samotnou i prince Charmonta hodlá zavraždit. Ella nakonec silou své vůle i lásky k princovi Charmontovi zdolá své prokletí a za pomocí svých přátel vil, elfů, lidožroutů (zlobrů) a obrů zdolá všechna nebezpečí, zachrání království před Edgarovou diktaturou a stane se Čarovou ženou a královnou.\n\n\n\n"}
{"id": "502679", "url": "https://cs.wikipedia.org/wiki?curid=502679", "title": "Fotovoltaika", "text": "Fotovoltaika\n\nFotovoltaika je metoda přímé přeměny slunečního záření na elektřinu (stejnosměrný proud) s využitím fotoelektrického jevu na velkoplošných polovodičových fotodiodách. Jednotlivé diody se nazývají fotovoltaické články a jsou obvykle spojovány do větších celků - fotovoltaických panelů. Samotné články jsou dvojího typu - krystalické nebo tenkovrstvé. Krystalické články jsou vytvořeny na tenkých deskách polovodičového materiálu, tenkovrstvé články jsou přímo nanášeny na sklo nebo jinou podložku. V krystalických technologiích převažuje křemík, a to monokrystalický nebo multikrystalický, jiné materiály jsou používány pouze ve speciálních aplikacích. Tenkovrstvých technologií je celá řada, například amorfní křemík a mikrokrystalický křemík, jejichž kombinace se nazývá tandem, dále tellurid kadmia a CIGS sloučeniny. Díky rostoucímu zájmu o obnovitelné zdroje energie a dotacím se výroba fotovoltaických panelů a systémů v poslední době značně zdokonalila.\n\nCelková instalovaná kapacita na světě ke konci roku 2016 činila 305 GW, za rok 2016 se rychle rostoucí kapacita zvýšila o 76 GW, což je o 50 % více, než v předchozím roce 2015, kdy došlo ke zvýšení o 50,6 GW (v roce 2014 došlo k e zvýšení o 40,2 GW). To je umožňuje roční produkci nejméně 275 terawatthodin (TWh) elektřiny.\n\nFotony slunečního záření dopadají na přechod P-N a svou energií vyrážejí elektrony z valenčního pásu do pásu vodivostního (uvolňují je z pevných vazeb na atomy krystalové mřížky). Takto vzniklé volné elektrony se pomocí elektrod odvedou u nejjednodušších systémů přímo ke spotřebiči, případně do akumulátoru. Pro napájení běžných domácích elektrospotřebičů na střídavý proud je nutno doplnit střídač, který energii převede na střídavé napětí o velikosti a frekvenci shodné s distribuční soustavou.\n\nV nejjednodušším solárním článku jsou vytvořeny dvě vrstvy s rozdílným typem vodivosti. V jedné z vrstev - materiál typu N - převažují negativně nabité elektrony, kdežto v druhé vrstvě - materiál typu P - převažují \"díry\", které se dají popsat jako prázdná místa, která snadno akceptují elektrony. V místě, kde se tyto dvě vrstvy setkávají - P-N přechod - dojde ke spárování elektronů s děrami čímž se vytvoří elektrické pole, které zabrání dalším elektronům v pohybu z N-vrstvy do P-vrstvy.\n\nZa normálních okolností jsou elektrony v polovodičovém materiálu pevně vázány k atomům krystalové mřížky, materiál je nevodivý. Například každý atom křemíku má čtyři valenční elektrony. Přidáním velmi malého množství prvku s větším počtem valenčních elektronů (donor) se vytvoří oblast s vodivostí typu N, v níž se vyskytují volné elektrony, které mohou přenášet elektrický náboj. Naopak příměs prvku s menším počtem elektronů vytvoří oblast s vodivostí typu P, v níž se krystalovou mřížkou pohybují \"díry\" - místa, kde chybí elektron. Při zachycení fotonu o dostatečné energii (odpovídající vlnové délce) v polovodičovém materiálu vznikne jeden pár elektron-díra. Je-li vnější obvod uzavřen, pohybují se tyto nositele náboje opačným směrem, elektrony k záporné elektrodě, díry ke kladné.\n\nSolární články vyžadují ochranu před vlivy prostředí, proto se umísťují mezi ochranné vrstvy, obvykle sklo a plastovou fólii, ale používají se i dvě skla nebo jiné kombinace materiálů. Protože napětí jednoho článku je nízké, propojují se články sériově do větších panelů. Jeden solární panel poskytuje dostatek energie (do cca 300 W) pro napájení jednoduchých zařízení jako je rozhlasový přijímač. Pro napájení větších spotřebičů nebo v případě fotovoltaických elektráren jsou jednotlivé solární panely propojeny do větších systémů.\n\nV současné době se vyvíjí takzvaná třetí generace fotovoltaiky. Nosnou myšlenkou této generace fotovoltaiky je zvýšení účinnosti za použití tenkovrstvých technologií, pokud možno při použití netoxických, hojně se vyskytujících materiálů. Zvýšení účinnosti lze dosáhnout obejitím Shockleyova-Queisserova limitu pro fotovoltaický článek s jedním polovodičovým přechodem použitím struktur s větším počtem P-N přechodů. Teoreticky byly navrženy i jiné principy, dosud se však nepodařilo je experimentálně ověřit. Shockleyův-Queisserův limit definuje maximální účinnost fotovoltaického článku s jedním P-N přechodem. Další možností, jak zvýšit účinnost fotovoltaického článku je modifikace spektra záření dopadajícího na P-N přechod konverzí vysokoenergetických fotonů nebo nízko-energetických fotonů na fotony o energii, která nejlépe odpovídá fyzikálním vlastnostem P-N přechodu.\n\nKaždý z výše uvedených přístupů má své výhody a nevýhody a nacházejí se v různých stupních vývoje.\n\nFotoelektrický jev byl objeven v roce 1839 francouzským fyzikem Alexandrem Edmondem Becquerelem. V roce 1876 objevili stejný efekt pro selenové krystaly pánové William G. Adams a Richard E. Day. V roce 1905 se Albertu Einsteinovi podařilo fotoelektrický jev vysvětlit, za což získal v roce 1921 Nobelovu cenu za fyziku. Po mnoha letech (během nichž bylo učiněno mnoho vynálezů a objevů) se v roce 1954 povedlo pánům Drylovi Chapinovi, Calvinu Fullerovi a Geraldu Pearsonovi vyvinout první článek s účinností vyšší než čtyři procenta. Fotovoltaické články našly první praktické použití koncem padesátých let pro napájení družic. První družice napájená solárními panely se jmenovala Vanguard I. Tato družice byla vypuštěna na oběžnou dráhu 17. března 1958. Díky poptávce leteckého průmyslu během šedesátých a sedmdesátých let minulého století došlo k významnému pokroku ve vývoji těchto technologií.\n\nDíky energetické krizi v sedmdesátých letech a zvýšeného povědomí o životním prostředí se alternativní zdroje energie staly politicky zajímavými. Došlo k úpravě zákonů a vytvoření programů na podporu fotovoltaiky. Lídry v této oblasti jsou zejména Německo, USA a Japonsko.\n\nFotovoltaické systémy rychle rostou ze zanedbatelné úrovně na celkovou světovou kapacitu 305 gigawattů (GW), na konci roku 2016. V roce 2016 se rychle rostoucí kapacita zvýšila o 76 GW, což je o 50 % více než v předchozím roce 2015, kdy došlo ke zvýšení o 50,6 GW (v roce 2014 došlo ke zvýšení o 40,2 GW). Celkový výkon všech světových FV článků za kalendářní rok 2015 je asi 275 miliard kWh, neboli 275 TWh elektřiny. To představuje asi jedno procento celosvětové poptávky po elektřině (rok 2014). Nejrychleji rostoucím trhem je Čína a Spojené státy americké. Největším světovým výrobcem elektřiny z fotovoltaických panelů je Čína Fotovoltaika je nyní po vodní a větrné energii, třetí nejdůležitější zdroj energie z obnovitelných zdrojů, pokud jde o celosvětově instalovaného výkon (nepočítaje solární zisky a biomasu). \n\nZpráva Evropské asociace fotovoltaického průmyslu (EPIA) z roku 2014 předpokládá se, že v roce 2020 bude instalováno až 120 GW panelů a po celém světě se fotovoltaická kapacita během pěti let přibližně zdvojnásobí (nízký scénář na 490 GW) nebo dokonce ztrojnásobil (vysoký scénář 716 GW). EPIA také odhaduje, že fotovoltaika bude uspokojovat 10 až 15 procent poptávky po energii v Evropě v roce 2030.\n\nScénař EPIA a Greenpeace \"Posun paradigmatu solární generace\" (dříve zvaný pokrokový scénář) z roku 2010 ukazuje, že do roku 2030 by 1845 GW fotovoltaických systémů mohlo po celém světě generovat přibližně 2 646 TWh elektřiny za rok. V kombinaci s zlepšením účinnosti využívání energie, by to znamenalo uspokojení potřeb po elektřině více než 9 procent světové populace. V roce 2050 by více než 20 procent veškeré elektřiny mohlo pocházet z fotovoltaiky. \n\nCena fotovoltaiky se díky neustálému vývoji technologií a masivní výrobě neustále snižuje (viz i graf \"Vývoj ceny křemíkových solárních panelů\"). Díky finančním pobídkám, dotacím a výhodným tarifním podmínkám pro energii z fotovoltaiky dochází v mnoha zemích k prudkému nárůstu instalací.\n\n\n\n\n"}
{"id": "502684", "url": "https://cs.wikipedia.org/wiki?curid=502684", "title": "Camille Flammarion", "text": "Camille Flammarion\n\nNicolas Camille Flammarion (26. února 1842 v Montigny-le-Roi – 3. června 1925 v Juvisy-sur-Orge u Paříže) byl francouzský astronom, přírodovědec a spisovatel.\n\nŠlo o žáka pařížské hvězdárny, který se jako jeden z prvních zasadil svými díly o popularizaci vědy, a to nejen astronomie, ale také například meteorologie či geologie. Většina jeho děl byla záhy po francouzském vydání přeložena do češtiny, Flammarion se dokonce stal na nějaký čas jedním z nejpřekládanějších autorů do češtiny (většinu jeho spisů do češtiny přeložil literární a divadelní kritik Jindřich Vodák). Dvě okolnosti však zapříčinily, že na něj vědecká obec téměř zanevřela (zmínka o něm se již neobjevuje ani v současné \"Všeobecné encyklopedii Diderot\"). Tou první byly jeho fantastické romány, které zpracovával podobně jako svá vědecká díla, a protože se sám nikdy nepovažoval za spisovatele, nedokázal či nechtěl přísně oddělovat své fantastické romány od vědeckých děl. Druhou okolností, jež vedla téměř k zatracení jeho jména i díla, byl jeho zájem o posmrtný život a projevy duše; tomuto vědeckému bádání se ke konci života věnoval se stejnou vervou jako bádání přírodovědeckým dříve.\n\nByl neobyčejně nadaný od svého zrození. V pěti a půl letech uměl číst a psát, v deseti letech začal studovat latinu, v patnácti letech napsal své první dílo \"Cosmogonie universale\", přírodopisnou studii o původu světa. Ve svých devatenácti napsal svoji první tištěnou knihu \"O mnohosti světů obydlených\", která již dosáhla čtenářského úspěchu a byla přeložena do téměř všech evropských jazyků. Nesmírně aktivní byl nejen ve své astronomické literární tvorbě, kterou probudil zájem o astronomii i u lidových vrstev. Ve svých dvaceti letech se stal pomocným počtářem v Bureau des longitudes, o tři roky později vědeckým spolupracovníkem redakcí \"Cosmos\", \"Magasin pittoresque\" a \"Siecle\". Od roku 1882 ředitelem hvězdárny v Juvisy u Paříže (kde o 43 let později zemřel), ve stejném roce založil \"„Měsíčnou revui astronomie, meteorologie a fysiky zeměkoule“\". V roce 1887 založil Francouzskou astronomickou společnost (Hvězdářský spolek francouzský). Jeho žákem byl český popularizátor astronomie Artur Kraus. Do okruhu jeho přátel patřil i český malíř Alfons Mucha.\n\n"}
{"id": "502692", "url": "https://cs.wikipedia.org/wiki?curid=502692", "title": "Rita Klímová", "text": "Rita Klímová\n\nRita Klímová (10. prosince 1931, Jasy (Rumunsko) – 30. prosince 1993, Praha) byla česká ekonomka, překladatelka, disidentka za komunistického režimu a diplomatka. \nByla dcerou levicového novináře Stanislava Budína a jeho manželky Hany, narodila se u Haniných rodičů. Kvůli židovskému původu se rodina roku 1939 vystěhovala do Spojených států. Celou druhou světovou válku rodina strávila v emigraci, roku 1946 se vrátila do Prahy. \nZde dostudovala střední školu na britském gymnáziu, poté šla dobrovolně na jeden rok do výroby. Následně vystudovala na Vysoké škole ekonomické politickou ekonomii, kterou později také přednášela. Se svým prvním manželem, reformním komunistickým politikem Zdeňkem Mlynářem, měla dceru Milenu a syna Vladimíra, rovněž politika. Krátce po jeho narození se manželé Mlynářovi rozvedli. Po sovětské invazi roku 1968 byla zbavena možnosti učit a roku 1970 vyloučena z KSČ. Účastnila se poté disentu. Koncem 70. let se podruhé provdala, a to za bývalého diplomata Zdeňka Klímu, který roku 1981 zemřel.\n\nPo 17. listopadu 1989 působila jako mluvčí Občanského fóra, tlumočila do a z angličtiny, organizovala tiskové konference prezidenta Václava Havla. Přivedla do Občanského fóra Václava Klause. Po sametové revoluci vstoupila do diplomatických služeb. Od dubna 1990 do roku 1991 byla československou velvyslankyní v USA. \n\nZemřela na leukémii. Je pohřbena na židovském hřbitově v Telči, nedaleko Olší, kam jezdívala na léto.\n\n\n"}
{"id": "502706", "url": "https://cs.wikipedia.org/wiki?curid=502706", "title": "Typy osobních vozů UIC", "text": "Typy osobních vozů UIC\n\nTypy osobních vozů UIC definují jak by měly po technické stránce oddílové vozy členských železničních společností UIC vypadat. První dva typy, UIC-X a UIC-Y byly schváleny v roce 1961. K nim byl v roce 1976 přidán typ UIC-Z. V České republice se používají typy UIC-Y a UIC-Z\n\nJeden ze dvou typů UIC schválených v roce 1961. Používal se zejména v západní Evropě. Vozy UIC-X vycházejí z německých rychlíkových vozů, které byly vyráběny od 50. let. Vozy tohoto typu se přestaly vyrábět po roce 1976, kdy byly nahrazeny vozy typu UIC-Z.\n\nDruhý z typů UIC schválených v roce 1961, je používán zejména ve státech RVHP. Původně byly používány i na území Francie a Itálie. Vozy vycházejí z rychlíkových francouzských vozů. Vozy UIC-Y se přestaly vyrábět v polovině 80. let 20. století poté co i země východní Evropy přešly na typ UIC-Z.\n\nKomfortnější verze UIC-X, která byla schválena v roce 1976. Vychází z německých vozů určených pro vlaky Trans Europ Express, které byly vyráběny od roku 1972. První vozy typu UIC-Z byly vyrobeny v roce 1977. Existují dvě verze, které se označují jako UIC-Z1 a UIC-Z2. UIC-Z1 jsou klimatizované a mají konstrukční rychlost 200 km/h, starší UIC-Z2 jsou neklimatizované a jejich konstrukční rychlost je jen 160 km/h. Kromě klasického typu UIC-Z existuje i tzv. ekonomická verze UIC-ZE, která ale není příliš používaná. I ta se dělí na podtypy UIC-ZE1 a UIC-ZE2. Vozy UIC-Z jsou vyráběny dodnes.\n\nTabulka udává srovnání typů UIC vozů. Existují i vozy, které se od uvedených norem odlišují počtem oddílů nebo počtem míst v oddíle, ale ty většinou nejsou definovány v normách UIC. U kombinovaných vozů první a druhé třídy jsou data vztahující se k první třídě uvedeny vždy první.\nTento seznam udává příklady typů osobních vozů UIC v České republice. Typy ostatních vozů jsou uvedeny v seznamu českých osobních železničních vozů.\n\n\n\n\n"}
{"id": "502708", "url": "https://cs.wikipedia.org/wiki?curid=502708", "title": "Sebevražedný bombový útok v Lakki Marwatu (2010)", "text": "Sebevražedný bombový útok v Lakki Marwatu (2010)\n\nSebevražedný bombový útok v Lakki Marwatu je všeobecné označení teroristického útoku, který byl spáchán dne 1. ledna 2010 ve vesnici Shah Hasan Khel, v pákistánské Chajbar Paštúnchwá. Útok, při němž zemřelo nejméně 95 lidí a dalších ~100 lehce či těžce zraněno, byl proveden pomocí nákladního vozu plně naloženého trhavinou, s nímž útočník vjel na lidmi zcela zaplněné volejbalové hřiště. Řada raněných však v následujících dnech podlehla v nemocnici svým zraněním a celkový součet obětí se tak vyšplhal na konečných 105. V současnosti (2010) se jedná o druhý nejkrvavější bombový útok v Pákistánu od října 2009, kdy došlo k Péšávarskému bombovému útoku.\n\nPředpokládá se, že byl útok zamýšlen jako pomsta místnímu civilnímu obyvatelstvu z toho důvodu, že v poslední době zformovalo provládní milice určené k obraně proti útočníkům z hnutí Tálibán. V týdnech předcházejících útoku totiž Taliban vyhrožoval smrtí všem osobám, které se hodlaly přidat k místním provládním milicím. Útočník vjel se svým pickupem Mitsubishi Pajero doprosřed volejbalového hřiště, kde právě začal zápas mezi místními mužskými týmy a odpálil všechny nálože umístěné ve voze. Na místě činu se v osudnou dobu nacházelo přibližně 400 lidí, přičemž těla všech volejbalových hráčů byla výbuchem vymrštěna všemi směry do vzduchu. Dle odhadů bylo k útoku použito přibližně 270 kg plastické trhaviny, při útoku zahynulo mimo jiné i 6 dětí a 5 členů místních milicí. Svědkové útoku později vypověděli, že nejprve spatřili silné bílé světlo a následně poté doslova vyšlehl chomáč plamenů k nebi; dle výpovědí byly otřesy výbuchu citelné až do vzdálenosti 18 km.\n\nV době výbuchu se v nedaleké mešitě konalo jednání „mírového výboru“. Střecha mešity se v důsledku otřesu mírně propadla, žádná z osob nacházejících se uvnitř však nebyla vážněji zraněna. Explozí bylo navíc těžce poškozeno dvacet domů nacházejících se kolem místa výbuchu a v jejich troskách zůstalo uvězněno mnoho lidí. V nastalé večerní tmě byla k hledání zasypaných obětí z nouze používána čelní světla všech dostupných automobilů.\nV dni následujícím po útoku se k odpovědnosti nepřihlásila žádná extremistická ani jiná skupina. Dle analytiků zabývajících se terorismem, je však taková časová prodleva v případě útoků s mnoha oběťmi běžná. Bývalý pákistánský bezpečnostní analytik Talat Masood konstatoval, že se nejspíše jednalo o odvetný útok teroristického hnutí Taliban slovy: „Tento čin jasně ukazuje na extremisty ze Severního Vaziristánu a Talibanu, které značně rozzuřil úspěch pákistánské armády v oblasti Lakki Marwatu v boji s Talibanem.“\n\n\n"}
{"id": "502719", "url": "https://cs.wikipedia.org/wiki?curid=502719", "title": "Přešlapy", "text": "Přešlapy\n\nPřešlapy je třináctidílný český televizní seriál s podtitulem „Komedie středního věku“. Seriál o osudech tří partnerských párů, které jsou vzájemně propojeny přátelskými vazbami je českou verzí britského seriálu Cold Feet (Šest v tom), který v letech 1998 až 2003 vysílala britská ITV. Ovšem děj se odehrává v Praze, scenáristé Richard Malatinský a Tereza Dusová totiž reálie i vztahové a společenské problémy šesti hlavních hrdinů výrazně pozměnili a přesunuli do českého kontextu. Seriál pro televizi Prima natočila společnost Filmbrigade (stejně jako seriál Letiště).\n\n\n"}
{"id": "502720", "url": "https://cs.wikipedia.org/wiki?curid=502720", "title": "Lokomotiva 199", "text": "Lokomotiva 199\n\nLokomotiva řady 199 je malá dvounápravová akumulátorová lokomotiva určená pro posun v areálech lokomotivních dep.\n\nVe snaze zlevnit posun s lokomotivami v areálech lokomotivních dep si České dráhy objednaly rekonstrukci starých lokomotiv řady 700, 701 a 702 na moderní dvouzdrojové nebo akumulátorové lokomotivy. K sériové výrobě nakonec nedošlo ve prospěch dvouzdrojových lokomotiv řady 799. Později byla vyrobena malá série obdobných lokomotiv řady 199.4 pro slovenské železnice.\n\nZ původní lokomotivy zůstal zachován rám, který byl ale o 90 cm zkrácen. Lokomotiva je kapotová, se středovým věžovitým stanovištěm strojvedoucího, na obou stranách jsou snížené představky. Lokomotiva je napájena z akumulátorů, které se mohou dobíjet buď při činnosti elektrodynamické brzdy, nebo přímo nabíjením ze sítě třífázovým střídavým elektrickým proudem. Pohon dvojkolí je realizován pomocí hřídele z převodovky. Lokomotiva má třecí bubnovou brzdu, elektrodynamickou brzdu, elektromagnetickou a ruční brzdu. Nebyla vybavena nárazníky a měla i místo obvyklé šroubovky speciální svěšovací zařízení. Nárazníky a šroubovka byly dosazeny při přípravě na provoz ve Žďárských strojírnách. V průběhu provozu ve Žďáru byl původní výkonový bipolární tranzistor v pulzním řízení motoru vyměněn za IGBT tranzistor.\n\nLokomotiva byla předána do depa v Přerově. Odtud již jako neprovozní převezena do České Třebové a následně odkoupena pro posun ve Žďárských strojírnách. Lokomotiva je v současnosti (2016) provozní.\n\n\n"}
{"id": "502723", "url": "https://cs.wikipedia.org/wiki?curid=502723", "title": "Mravenečník (Krkonoše)", "text": "Mravenečník (Krkonoše)\n\nMravenečník je vrchol v České republice ležící ve východních Krkonoších. Severovýchodní svah se nachází na území Polska.\n\nMravenečník je druhou nejvýchodnější tisícovkou Krkonoš, přičemž jižněji položený Dvorský les v tomto směru vítězí jen o velmi málo. Nachází se jihovýchodně od Dolních Albeřic asi 3,5 km západně od města Žacléře, asi 12 km severně od Trutnova a asi 6,5 km severovýchodně od Janských Lázní. Mravenečník je na jihu oddělen mělkým sedlem Rýchorský kříž v nadmořské výšce 956 metrů od hřebenu Rýchor. Dále z něj vybíhají dvě rozsochy. Východním a posléze jihovýchodním směrem k městu Žacléři je to Žacléřský hřbet a severním směrem Čepel. Na ostatních stranách se nachází prudce spadající svah. Vrcholové partie hory a svahy nacházející se na území České republiky leží na území Krkonošského národního parku.\n\nV nevelké vzdálenosti severně od vrcholu prochází přes Mravenečník hlavní evropské rozvodí Severního a Baltského moře. K hoře přichází od východu po Žacléřském hřebenu, lomí se zde k severu a odchází po hřebenu Čepele. Severovýchodní svah patřící k Baltskému úmoří odvodňují levé přítoky Bóbru, jihovýchodní a západní svah patřící k Severním úmoří odvodňují potoky vlévající se do přítoků Úpy.\n\nVrcholové partie Mravenečníku jsou souvisle porostlé lesem. V prostoru Rýchorského kříže a v nižších svahových partiích se nacházejí louky.\n\nNedaleko od vrcholu Mravenečníku prochází státní hranice mezi Českou republikou a Polskem. Přichází od severu po hřebenu Čepele a asi 1 kilometr severně se v místě zvaném Roh hranic lomí k východu a pokračuje po severním svahu Žacléřského hřebenu ke Královeckému sedlu.\n\nLesním masívem ve vrcholových partiích Mravenečníku procházejí pouze lesní cesty. V těsné blízkosti vrcholu prochází od severu k jihu červeně značená Cesta bratří Čapků z Krkonoš do Trutnova. Souběžně s ní od severu přichází od Pomezních bud i polská zeleně značená trasa, která se v místě zvaném Roh hranic stáčí k východu a po polském území klesá do Královeckého sedla. Z Rohu hranic pak východním směrem vychází modře značená trasa 1824 a z Rýchorského kříže zeleně značená trasa 4212 – obě směr Žacléř.\n\n"}
{"id": "502727", "url": "https://cs.wikipedia.org/wiki?curid=502727", "title": "Ador Dorath", "text": "Ador Dorath\n\nAdor Dorath (název vznikl zkomolením anglického \"adore\" a francouzského \"d’or\") je česká heavymetalová hudební skupina kombinující prvky symfonického black metalu s doom- gothic- či deathmetalovými elementy. Skupina je známá nejen growlingem zpěváka Iva Doseděla doplněným o ženský zpěv, ale i originálním grafickým designem svých alb.\n\nKapelu zformovali roku 1997 zpěvák Ivo Doseděl, kytarista Kamil Pfeffer, klávesista Martin Roženek alias Prcek a basista Petr Mierva alias Puco, bubeník Lecho a zpěvačka Gábina.\n\nPůvodní název kapely byl Anaon a v repertoáru jen coververze skladeb Moonspell, Samael, Crematory, Sundown a Sex Pistols. Teprve poté co v roce 1998 sestavu doplnil bubeník Miro Kubiczek a druhý kytarista Hehnal si skupina troufla na vlastní tvorbu. Prvotinou byla skladba „Misery“, následovaná „Rule Of Nyx“ a „Ubique Daemon“. Všechny tři skladby se objevily na prvním albu.\n\nV roce 1999 došlo k první změně na postu zpěvačky. Novou zpěvačkou se stala Lenka Machová. Kapala změnila také své jméno na současné Ador Dorath. Ještě v témže roce složení skupiny doplnil bubeník Michael Ranosz alias Mihau a baskytaristka Romana Aertsová. Kapelu opustil Hehnal.\n\nOd roku 2000 se kapela připravovala na vydání svého prvního alba. Ještě před jeho vydáním přichází violoncellista a kytarista Krystian Danel.\n\nRoku 2002 vyšlo konečně první album \"Adon Nin Edeleth Ador Dorath\". Díky pozitivnímu ohlasu navázala kapela kontakty s Shindy Productions, kde se album o dva roky později dočkalo reedice. Součástí znovuvydaného alba se stalo i první oficiální jedenáctiminutové video nazvané „Live in Harenda“. Ještě téhož roku usedl za bicí Zdeněk Čepička z Growing Fear, basy se ujal Kamil Kottek Forgotten Silence.\n\n\nDruhé album s názvem \"Symbols\" se dočkalo světla světa v roce 2005. Deska byla Akademií populární hudby oceněna Andělem za album roku 2005 v kategorii Hard&Heavy. Cenu album roku 2005 získala deska i v antianketě českých tvrděrockových publicistů Břitva. V roce 2006 byl uveden videoklip k písni „V.I.T.R.I.O.L.“\n\nV roce 2007 se kapela dočkala druhé výměny zpěvačky. Lenku Machovou, které lékaři předpověděli, že setrvání v kapele by pro ni znamenalo ztrátu sluchu na jedno ucho, nahradila Anna Neuwirthová. S novou zpěvačkou skupina začala připravovat další album.\n\nTřetí studiové album s názvem \"Bestiari\" bylo naplánováno na rok 2008, ale jeho vydání se kvůli komplikacím při tisku obalu protáhla o půl roku, fanoušci kapely se dočkali až na počátku roku následujícího. Čekání jim zpestřil klip k písni „Words“.\n\n\n\n\n"}
{"id": "502737", "url": "https://cs.wikipedia.org/wiki?curid=502737", "title": "Rakouské korunovační klenoty", "text": "Rakouské korunovační klenoty\n\nRakouské císařské korunovační klenoty byly používány svatořímskými panovníky a později rakouskými císaři při korunovacích a jiných důležitých státních obřadech. Ovšem ke skutečné korunovaci rakouského císaře nebyly nikdy použity.\n\nKlenoty zahrnovaly koruny, žezla, jablko, meče, prsteny, kříže, svaté relikvie a plášť, stejně jako několik dalších předmětů, spojených s obřadem samotným.\n\nVětšina rakouských klenotů je uchovaná v Schatzkammeru (císařské pokladnici) v císařském paláci Hofburgu ve Vídni. Evropy.\n\nTři nejvýznamnější předměty těchto klenotů jsou:\n\n"}
{"id": "502738", "url": "https://cs.wikipedia.org/wiki?curid=502738", "title": "Killing in the Name", "text": "Killing in the Name\n\nKilling in the Name ( ) je píseň americké rap metalové hudební skupiny Rage Against the Machine vydaná na stejnojmenném albu v roce 1992. Píseň dosáhla v listopadu 1992 25. příčky v hitparádě UK Singles Chart a v roce 2009 se stal vánočním číslem jedna. Vítězství písně bylo součástí úspěšné kampaně skrze Facebook, aby se zabránilo vítězi The X Factor získat vánoční číslo jedna ve Velké Británii.\n\n"}
{"id": "502741", "url": "https://cs.wikipedia.org/wiki?curid=502741", "title": "Boggle", "text": "Boggle\n\nBoggle je společenská hra navržená Allanem Turoffem, která je založená na skládání slov z kostek popsaných písmeny. Hra není limitována počtem hráčů, kteří mají za určitý časový úsek najít co nejvíce slov. Slova vznikají propojením písmen na vzájemně sousedících kostkách bez toho, aniž by se jedna kostka opakovala v daném slově vícekrát. Slova musí být delší než dvě písmena a různě dlouhá slova mají různé bodové ohodnocení.\n\nV české verzi je možno používat slova ve všech pádech, číslech a všech slovních druhů. \n"}
{"id": "502745", "url": "https://cs.wikipedia.org/wiki?curid=502745", "title": "Jiří Jelínek", "text": "Jiří Jelínek\n\nJméno a příjmení Jiří Jelínek nosí více významných osobností:\n\n"}
{"id": "502746", "url": "https://cs.wikipedia.org/wiki?curid=502746", "title": "Gustav Walter", "text": "Gustav Walter\n\nGustav Walter (11. února 1834, Bílina – 31. ledna 1910, Vídeň) byl český operní pěvec – tenorista, který v průběhu tří dekád ztvárnil řadu hlavních rolí ve Vídeňské státní opeře, především v dílech Wolfganga Amadea Mozarta a Richarda Wagnera. Poté co v roce 1887 odešel do důchodu, pokračoval již pouze v recitálech, ve kterých uvedl mnoho premiér písní Johannese Brahmse a Antonína Dvořáka, například jeho \"Cikánské melodie\". Přes dvacet let, od roku 1882, vyučoval na Vídeňské konzervatoři zpěvu.\n\nV mládí studoval housle na pražské konzervatoři, ale na nátlak rodičů uměleckého studia zanechal a nastoupil na pražskou polytechniku k inženýrskému studiu. Po absolutoriu začal pracovat v cukrovaru v rodné Bílině. Zpěvu se věnoval na vedlejší úvazek. V Praze pěvcův tenor objevil Franz Vogl, který se stal jeho učitelem.\n\nDebutoval v roce 1855 partem \"Edgarda\" v Donizettiho opeře \"Lucie z Lammermooru\" na prknech brněnského divadla. Po jednoročním angažmá odešel po naléhání sopranistky Rosy Czillagové do vídeňské Státní opery, kde setrval následujících třicet jedna let. Hostoval také v operních domech Německa (např. Mnichov, Frankfurt nad Mohanem, Wiesbaden) a Čech (např. Národní divadlo v roce 1885).\nPremiérové gramofonové nahrávky vytvořil až v sedmdesáti letech života.\n\nZemřel roku 1910 ve Vídni. Jeho děti, syn Raoul Walter (1865–1917) a dcera Minna Walterová (1863–1901), byly také operními pěvci.\n"}
{"id": "502748", "url": "https://cs.wikipedia.org/wiki?curid=502748", "title": "John Gould", "text": "John Gould\n\n__BEZOBSAHU__\n\nJohn Gould (14. září 1804 – 3. února 1881) byl anglický ornitolog. Jeho práce napomohla Charlesi Darwinovi při studiu jeho evoluční teorie.\n\nJohn Gould se roku 1838 vypravil do Austrálie, aby mohl studovat tamní populaci ptáků. Výsledkem této cesty byla kniha \"The birds of Australia\" (1840–1848). Tato práce obsahovala popis 600 druhů, z čehož bylo Gouldem 328 druhů nově objeveno a pojmenováno.\n\nJohn Gould pojmenoval například astrildovitého pěvce \"Erythrura gouldiae\" „amada paní Gouldové“ na počest své manželky Elizabeth, která ho doprovázela na jeho cestách po Austrálii (1838–1841).\n\n\n"}
{"id": "502749", "url": "https://cs.wikipedia.org/wiki?curid=502749", "title": "Victor Dourlen", "text": "Victor Dourlen\n\nVictor Charles Paul Dourlen (3. listopadu 1780 Dunkerque – 8. ledna 1864 Paříž) byl francouzský hudební skladatel.\n\nV roce 1799 vstoupil na Conservatoire de Paris. Jeho učiteli byli François-Joseph Gossec a François Adrien Boieldieu. V roce 1800 začal vyučovat zpěv. Účastnil se Prix de Rome v roce 1805 a vyhrál první cenu s kantátou \"Cupidon pleurant Psyché\". Byl jmenován profesorem harmonie ve věku 32 let a tuto funkci zastával do roku 1842. Mezi umělce, které Dourlen ovlivnil patří Ambroise Thomas, François Bazin, Henri Herz, Antoine François Marmontel a Besozzi.\n\nDourlen se zabýval i hudební teorií; za významná se považují díla \"Traité d’harmonie (1838)\", \"Traité d’accompagnement pratique (1834)\" a \"Méthode élémentaire pour le piano-forte.\"\n\n"}
{"id": "502750", "url": "https://cs.wikipedia.org/wiki?curid=502750", "title": "Sonia O'Sullivanová", "text": "Sonia O'Sullivanová\n\nSonia O'Sullivanová (* 28. listopadu 1969, Cobh) je bývalá irská atletka, jejíž specializací byl běh na středních a dlouhých tratích. Je mistryní světa a mistryní Evropy v běhu na 5000 metrů a mistryní Evropy v bězích na 3000 a 10 000 metrů. V roce 1995 se stala vítězkou ankety Atlet Evropy.\n\nJe držitelkou světového rekordu na méně často vypisované trati, běhu na 2000 metrů. 8. července 1994 zaběhla ve skotském Edinburghu tuto trať v čase 5:25,36.\n\n10. července 1999 se ji narodila dcera Ciara. Druhou dceru porodila v australském Melbourne 23. prosince 2001.\n\n"}
{"id": "502756", "url": "https://cs.wikipedia.org/wiki?curid=502756", "title": "Jiří Heřt", "text": "Jiří Heřt\n\nJiří Heřt (5. dubna 1928 Louny – 9. srpna 2014 Chomutov) byl český lékař, profesor anatomie a v pořadí druhý předseda českého klubu skeptiků Sisyfos.\n\nPo ukončení gymnasia v Lounech studoval lékařství na Fakultě všeobecného lékařství Univerzity Karlovy v Praze a asistoval v Anatomickém ústavu u prof. Ladislava Borovanského. Na jeho doporučení nastoupil po promoci do Anatomického ústavu Lékařské fakulty UK v Plzni k prof. Jaroslavu Kosovi. Zde se jako člen výzkumného týmu zabýval nejprve obecnými otázkami růstu kostí a jejich cévního zásobení, později rovněž adaptací kostí na funkční zátěž. V roce 1960 obhájil kandidátskou práci a o tři roky později habilitační práci na téma \"Regulace růstu dlouhých kostí do délky\". Výsledky tohoto výzkumu měly přímý dopad na klinickou praxi a staly se součástí Tošovského a Stryhalovy monografie \"Dětské zlomeniny\", vydané roku 1967. Heřt navázal úzkou spolupráci se svými kolegy na plzeňské ortopedické klinice a do konce 60. let publikoval ve svém oboru více než 70 vědeckých článků. Tým profesora Kose na plzeňské lékařské fakultě byl v té době špičkovým vědeckým pracovištěm. Jejich skripta \"Přehled topografické anatomie\" (1964) a \"Topografická anatomie pro stomatology \"(1971) sloužila generacím mediků na většině lékařských fakult a vyšla znovu ještě v roce 1990.\n\nKoncem 60. let pobýval Jiří Heřt pracovně v Alžírsku a po návratu domů se aktivně zapojil do politického dění jako zakládající člen Klubu angažovaných nestraníků. Po okupaci roku 1968 následoval okamžitý zákaz činnosti KANu a Heřt byl z Lékařské fakulty vyhozen. Někteří jeho kolegové zvolili emigraci a celý výzkumný tým zanikl. Od roku 1973 až do roku 1990 pak pracoval jako závodní lékař ve Válcovnách trub a železárnách v Chomutově Pod jeho vedením vznikla rozsáhlá epidemiologická studie \"Průzkum ischemické choroby srdeční a jejích rizikových faktorů\" v závodě VTŽ Chomutov (1977 a 1984).\n\nK anatomii se vrátil hned po pádu komunistického režimu v roce 1989 a roku 1990 již přednášel na ortopedickém kongresu v Praze. Odmítl sice nabídku vést plzeňský Anatomický ústav po prof. Kosovi, ale navázal úspěšně na svou vědeckou kariéru a v roce 1993, třicet let po své habilitaci, obhájil doktorskou disertační práci a na podzim téhož roku byl jmenován profesorem. Výsledky svého dlouhodobého osteologického výzkumu, ceněného traumatology a ortopedy, shrnul v publikaci \"Základy klinické anatomie pohybového aparátu\" (spoluautor J. Bartoníček, 2004).\n\nDo povědomí širší odborné i laické veřejnosti se Heřt zapsal také svým nekompromisním kritickým vystupováním proti takzvané alternativní medicíně a proti nejrůznějším pavědeckým teoriím a šarlatánským praktikám spojeným s léčitelstvím. Poprvé se setkal s působením léčitelů jako závodní lékař v Chomutově a od roku 1985 se začal problematikou alternativní medicíny zabývat soustavně. Byl jedním ze zakládajících členů Českého klubu skeptiků Sisyfos a jeho v pořadí druhým předsedou. Sestavil dosud jediný český výkladový slovník esoteriky a pavěd. Je editorem sborníků Věda kontra iracionalita I–V, které obsahují texty přednášek klubu Sisyfos uspořádaných v letech 1998–2012 v Akademii věd ČR. Jako zastánce vědeckého přístupu v rámci lege artis také přednáší předmět \"Rizika a možnosti alternativní medicíny\".\n\nV březnu 2013 byla vědecká práce i morální integrita profesora Jiřího Heřta oceněna Českou lékařskou komorou a bylo mu uděleno její nejprestižnější vyznamenání Rytíř českého lékařského stavu.\n\n\n\n"}
{"id": "502763", "url": "https://cs.wikipedia.org/wiki?curid=502763", "title": "Ň", "text": "Ň\n\nŇ (minuskule ň) je písmeno latinky. Nazývá se N s háčkem nebo v češtině též \"eň\". Používá se v češtině, slovenštině, turkmenštině a jižní kurdštině. V češtině a slovenštině se čte jako palatální nazála (ɲ), což je stejná výslovnost jako u chorvatského nj, polského ń, španělského ñ, portugalského nh a francouzského gn. V turkmenštině a jižní kurdštině se čte jako velární nazála (ŋ), což je stejný foném jako n ve slově banka.\n"}
{"id": "502767", "url": "https://cs.wikipedia.org/wiki?curid=502767", "title": "Dobro (nástroj)", "text": "Dobro (nástroj)\n\nDobro je specifický druh resofonické kytary.\n\nTento hudební nástroj vymysleli bratři Dopierové či Dopyerové (Ján, Rudolf, Emil) v roce 1928 v Los Angeles, synové slovenského emigranta Jozefa Dopiery (psáno i Jozefa Dopyery), který emigroval do USA. Název nástroje pak pochází z prvních slabik sousloví \"Dopiera Brothers\" (klasický akronym). Tento hudební nástroj se používá především v country hudbě a v bluegrassu (americká lidová hudba)., ale také v bluesové hudbě. \n\n\n\n"}
{"id": "502773", "url": "https://cs.wikipedia.org/wiki?curid=502773", "title": "Harlow", "text": "Harlow\n\nHarlow je bývalé „nové“ město a nyní samosprávné město a obvod místní samosprávy v hrabství Essex v Anglii. Město leží na západě hrabství při hranici s Hertfordshire, v údolí řeky Stort, nachází se v blízkosti dálnice M11 a je součástí londýnského předměstí. Město má v současnosti 78 768 obyvatel (odhad z roku 2005).\n\nLabouristický poslanec Bill Rammell byl znovuzvolen ve veřejných volbách v roce 2005.\n\nPřed obecními volbami v roce 2008 neměla žádná strana celkovou kontrolu nad orgány místní samosprávy. Ty byly řízeny koalicí liberálních demokratů a radními labouristické strany. Od posledních voleb je však místní samospráva plně řízena Konzervativci.\n\nV Harlow se nachází Nemocnice princezny Alexandry (Princess Alexandra Hospital), která je umístěna na okraji The High, což je oblast městského centra.\n\nJe zde též soukromá nemocnice nazývaná The Rivers, která je umístěna na okraji Harlow.\n\nV Harlow se nachází šest středních škol, většina z nich je nyní specializovaných, a jedna College (britská střední škola, kde se platí školné).\n\n\nBrays Grove byla zavřena v roce 2008 kvůli klesajícímu počtu školou povinných studentů ve městě.\nV osmdesátých a letech a následujících desetiletích byly zavřeny dvě střední školy, Latton Bush (nyní komerční a rekreační centrum) a Netteswell (nyní tvoří část kampusu Harlow College)je hlavní vzdělávací centrum, v němž je možné skládat zkoušky GCSE a A-levels a mnoho kurzů včetně kadeřnictví a kosmetiky, stavebnictví, mechaniky, ICT a nově také instalatérství. College prochází v současné době velkou regenerací a díky tomu bude otevřeno nové univerzitní centrum (partnerem je Anglia Ruskin University), které se bude zaměřovat hlavně na základní stupeň vysokoškolského vzdělání. Bude zde možné studovat širokou paletu předmětů, které odpovídají potřebám místních zaměstnavatelů.\n\nMemorial University of Newfoundland má v Old Harlow rovněž malý mezinárodní kampus.\n\n\n"}
{"id": "502777", "url": "https://cs.wikipedia.org/wiki?curid=502777", "title": "Simon Ammann", "text": "Simon Ammann\n\nSimon Ammann (* 25. června 1981, Grabs, Švýcarsko) je švýcarský reprezentant ve skoku na lyžích, který jako jediný v historii získal čtyři individuální zlaté olympijské medaile v tomto sportu.\n\nNa Zahajovacím ceremoniálu Zimních olympijských her 2014 v Soči se stal vlajkonošem švýcarské výpravy.\n\nSe skákáním začínal v 10 letech poblíž svého bydliště. V roce 1997 poprvé nastoupil ve světovém poháru. Na ZOH v Naganu obsadil 35. a 39. místo. V Salt Lake City v roce 2002 na ZOH získal 2 zlaté medaile - na středním i na velkém můstku. Startoval také na ZOH v Turíně 2006. V roce 2010 se stal olympijským vítězem na středním a velkém můstku ve Vancouveru.\n\nJeho nejlepší umístění ve světovém poháru je 2. místo v sezóně 2008/2009. V roce 2009 se stal vítězem letního podniku Grand Prix 2009. V sezóně 2008/2009 byl 2. na turné čtyř můstků. V roce 2010 vyhrál stejně jako v roce 2002 oba olympijské závody jednotlivců a stal se prvním skokanem, který vyhrál 4 zlaté individuální olympijské medaile.\n\n"}
{"id": "502780", "url": "https://cs.wikipedia.org/wiki?curid=502780", "title": "Primadona", "text": "Primadona\n\nPrimadona (někdy též \"primadonna\", z it.: \"prima donna\") je první dáma, první sólistka operního domu nebo operní společnosti. Jde zpravidla o sopranistky, často koloraturní, které ztvárňují hlavní ženské role v nejslavnějších dílech operního repertoáru.\n\nTermín vznikl v 17. století v prostředí rané italské opery a později se rozšířil po celé Evropě. V 18. století se role primadony rozdělila; vedle titulu \"prima donna assoluta\" (neomezená, absolutní) začal být používán též titul \"prima donna altra\", nebo jinak \"seconda donna\" (druhá dáma), která zpívala spíše vedlejší role. Význam termínu se postupně vyvíjel; od 19. století se jako primadony označovaly operní hvězdy s velkými pěveckými schopnostmi, vysokými ambicemi a mnohdy velmi reprezentativním nebo také výstředním vystupováním. \n\nVýznam slova byl postupem doby přenesen mimo svět opery, i do divadla (také činoherního) a filmu. V současnosti se užívá také v mírně pejorativním významu pro domýšlivé či svárlivé hvězdy i ve sportu a jinde. Všeobecně však záleží na kontextu, ve kterém je termín uveden.\n\nV 18. století získaly italské operní pěvkyně Francesca Cuzzoni a Faustina Bordoni slávu jako „primadony“ nebo „divy“. V 19. století patřil tento atribut mnoha pěvkyním, jako byly další Italky Angelica Catalani a Giuditta Pasta, Švédka Jenny Lind nebo Španělky Maria Malibran a Pauline Viardot-García, které byly sestry. Původem Češka Tereza Stolzová byla oblíbenou pěvkyní Giuseppe Verdiho.\n\nV průběhu 20. století patřily k velkým a všeobecně uctívaným operním primadonám české sopranistky Ema Destinnová, Maria Jeritza a Jarmila Novotná. Velkými celosvětově uznávanými hvězdami od poloviny 20. století byly Maria Callas, Renata Scotto, Renata Tebaldi, Mirella Freni, Montserrat Caballé, Sylvia Geszty a Joan Sutherland.\n\nMezi nejvýznamnější operní pěvkyně současnosti, primadony v pozitivním smyslu, patří Edita Gruberová, Renée Fleming, Angela Gheorghiu, Cecilia Bartoli, Anna Netrebko a Joyce DiDonato. Z pěvkyň mladší generace mají podle kritiků velký potenciál ruské sopranistky Olga Peretyatko-Mariotti, Irina Lungu, Aida Garifullina a Julija Ležněva (významná koloraturní sopranistka), Bulharka Sonja Jončeva, lotyšská mezzosopranistka Elīna Garanča a sopranistky Pretty Yende z Jižní Afriky a Valentina Nafornița z Moldavska. Tyto pěvkyně vystupují pravidelně na významných operních scénách jako jsou Metropolitní opera v New Yorku, Vídeňská státní opera a další.\n\nMaria Callas, původem Řekyně, získala u hudebních kritiků atribut „Primadonna assoluta“ (absolutní primadona) 20. století. Takto je v současné době označována také ruská sopranistka Anna Netrebko. Význačný švýcarský deník \"Neue Zürcher Zeitung\" ocenil její „fenomenální hlasovou kontrolu“. Podle tohoto listu je Anna Netrebko „jediná zbývající „Primadonna assoluta“ naší doby“.\n"}
{"id": "502784", "url": "https://cs.wikipedia.org/wiki?curid=502784", "title": "Pure Data", "text": "Pure Data\n\nPureData (zkráceně též PD) je grafický programovací jazyk, který vytvořil Miller Puckette a který je dále vyvíjen komunitou jako open source a je k dispozici k bezplatnému stažení. Jde o jazyk pracující s tokem dat v reálném čase. Tento jazyk se používá především pro generování a zpracování zvuku, případně videa nebo obrazu, zvládne ale i naprosto jiné úkoly včetně komunikování po internetu, nebo například interakcí s fyzickým světem pomocí IO boardu Arduino, proto je oblíben především mezi umělci, ale lze ho použít i pro vědecké účely a na různé simulace, atp.\n\nJazyk kombinuje grafické a klasické textové programování. Kód je zároveň uživatelským rozhraním. Většina kódu je tvořená malými obdélníčky, do kterých programátor vepíše instrukce a ty na základě toho změní svoje chování nebo i vzhled. Proto je programování poměrně přehledné a lze se ho snadno naučit za předpokladu, že víme čeho chceme dosáhnout. Programy složené z těchto obdélníčků jsou nazývány \"patch\" (mn.č. \"patche\") a na disku jsou uloženy v textové podobě.\n\nAutor taktéž vytvořil komerční verzi jazyka Max/MSP, která PureData v některých ohledech předčí, ale nemá tak silnou komunitu. Většina vylepšení z Max/MSP je později implementována i v PureData.\n\nMimo jiné lze také navštívit kurzy PD v laboratoři DigiLab AVU v Praze.\n\n"}
{"id": "502788", "url": "https://cs.wikipedia.org/wiki?curid=502788", "title": "Stefanie Vögeleová", "text": "Stefanie Vögeleová\n\nStefanie Vögeleová (* 10. března 1990, Leuggern, Švýcarsko) je současná švýcarská profesionální tenistka. Její nejvyšší umístění na žebříčku WTA ve dvouhře bylo 42. místo (11. listopad 2013) a ve čtyřhře 103. místo (12. leden 2015). Na okruhu WTA zatím nevyhrála žádný turnaj, ale z okruhu ITF si již odnesla 8 titulů ve dvouhře a 5 ve čtyřhře. Trénuje ji Ivo Werner.\n\nVe dvouhře prohrála ve finále turnaje WTA Mexico Open 2018 s Ukrajinkou Lesií Curenkovou 7–5, 6–7(5–7), 2–6. Ve čtyřhře prohrály s Lucemburčankou Mandou Minellovou ve finale turnaje Copa Colsanitas 2012 v Kolumbii s česko-ruským párem Eva Birnerová–Alexandra Panovová 2–6, 2–6.\n\nStefanie Vögeleová se zúčastnila 8 zápasů týmového Fed Cupu za tým Švýcarska s bilancí 1-6 ve dvouhře a 1-2 ve čtyřhře.\n\n"}
{"id": "502794", "url": "https://cs.wikipedia.org/wiki?curid=502794", "title": "Atentát v Bologni", "text": "Atentát v Bologni\n\nAtentát v Bologni, přezdívaný též jako Bolognský masakr (italsky: \"strage di Bologna\"), byl velký bombový útok na hlavní železniční stanici v italské Bologni z 2. srpna 1980, při kterém zahynulo 85 lidí a více než 200 jich bylo zraněno. Dodnes jde o největší teroristický útok v Itálii spáchaný po 2. světové válce a jeden z největších útoků v západní Evropě.\n\nBomba, která byla tvořena pravděpodobně 23 kilogramovou směsí TNT a RDX, byla umístěna v cestovním kufru uloženém v nádražní čekárně. Vybuchla v 10.25 místního času a zcela zničila velkou část budovy stanice, která byla v době exploze plná lidí, přičemž zasáhla i vlak na trati Ancona-Chiasso, který stál v osudnou chvíli na 1. nástupišti. Výbuch byl dle výpovědí svědků slyšet na vzdálenost několika kilometrů. Město sice nebylo na podobnou událost vůbec připraveno, zareagovalo však rychle. K dispozici byl pouze omezený počet sanitních vozů a zranění tedy museli být mnohdy hromadně odváženi do nemocnice i pomocí autobusů a taxíků.\n\nZ útoku byla zpočátku obviňována levicová organizace Rudé brigády, zakrátko se však ukázalo, že odpovědnost za něj nese jedna z ultrapravicových skupin. Po letech složitého vyšetřování byli v červenci roku 1988 čtyři členové neofašistické skupiny Nuclei Armati Rivoluzionari (zkr. NAR) odsouzeni k doživotnímu odnětí svobody. Šlo o vůdce skupiny Valeria Fioravantiho (v době útoku mu bylo 22 let), jeho ženu Francescu Mambrovou (v době útoku 21 let), Massimiliana Fachiniho a Sergia Picciafuoca. Další dva obvinění členové skupiny byli odpovědnosti za útok zbaveni.\n\nV souvislosti se záměrným podsouváním falešných důkazů k obvinění nevinných osob byly na několikaleté tresty pro maření vyšetřování odsouzeni tři členové Italské vojenské zpravodajské agentury (SISMI). V červenci 1990 odvolací soud rozsudek zrušil, v listopadu 1995 však kasační soud doživotní tresty pro Fioravantiho a Mambrovou potvrdil, odsouzení však odpovědnost za útok dodnes popírají. V roce 2004 byl za spoluodpovědnost při útoku na 30 let odsouzen další organizátor útoku Luigi Ciavardini, kterému bylo v době útoku 17 let.\n\nK dnešnímu dni existuje v souvislosti s útokem v Bologni stále mnoho nezodpovězených otázek. Předpokládá se, že za uspořádáním útoku stojí mnohem více osob než jen zmíněný tři odsouzení, nejasné zůstávají i jejich motivy.\n\n\n"}
{"id": "502802", "url": "https://cs.wikipedia.org/wiki?curid=502802", "title": "Seznam zvířat seriálu Simpsonovi", "text": "Seznam zvířat seriálu Simpsonovi\n\nToto je seznam zvířat seriálu Simpsonovi.\n\nBártova žába, která se objeví jen v díle Kyselé hrozny sladké Francie.\n\nBart junior je bártova žába.\n\nLouis “pan Teeny” Toot, také známý jako Joseph Teeny, je cvičená opice Šáši Krustyho, která se často objevuje v jeho show. Stejně jako Krusty je i pan Teeny těžkým kuřákem a v zákulisí často trpí depresemi. Občas se v seriálu objevuje jako Krustyho řidič nebo sluha. Ve službách Krustyho již dříve zemřely tři stejnojmenné opice.\n\nTeenyho strýček byl kdysi vůdcem opičí tlupy na brazilském ministerstvu turistiky. Jeho matka se jmenuje Toot-Toot a Teenyho oslovuje jako Louise (viz epizoda \"Bart má dvě mámy\", kde se obě postavy setkávají). Teeny v minulosti působil rovněž jako scenárista show \"Good Guy Awards\". S tímto povoláním však skončil poté, co byl Krustym inzultován přímo na pódiu. Je imigrantem z Brazílie, byl deportován, ale vrátil se zpět. Nosí růžový klobouk a vázanku, ale již byl viděn i ve smokingu.\n\nKrusty naznačil, že pokud se nenajde dárce plic v případě, že onemocní rakovinou, plánuje si vzít plíce pana Teenyho.\n\nSpasitel ( ) je pes rodiny Simpsonových. Spasitel je hnědý chrt.\nSpasitele našel Homer s Bartem na chrtím závodišti, poté co ho jeho předchozí majitel „odkopl“ kvůli prohře.\nSpasitel je spolu s kočkou Sněhulkou mazlíčkem Simpsonových (hlavně Barta).\nV epizodě Dva tucty a jeden chrt se zamiluje do závodní feny (má stejně jako Spasitel číslo 8) a má s ní 25 štěňat (Rover, Fido, Rex, Spot, Rover II, Fido II, Rex II, Cleo, Dave, Jay, Paul, Branford, Dave II, Jay II, Paul II, Branford II, Sleepy, Dopey, Grumpy, Donner, Blitzen, Grumpy II, King, Queenie, Prince a The Puppy Formerly Known As Prince), ze kterých si chce pan Burns ušít smoking.\nNěkdo ho vyfotografoval jak pije pivo a stal se z něho maskot pivovaru Duff pod jménem Suds McDuff.\n\nPlatí to samé, co o křečkovi číslo 1.\nPříbuzní: možná Křeček číslo 1.\n\nBlinky je tříoká ryba, která se poprvé objevila v Homerova odysea (s1), kde ji ulovil Bart Simpson. Ve stejném dílu ji Marge Simpsonová uvařila na večeří pro pana Montgomery Burnse. Další živočichové s tříokou-mutací se objevují v dílech, jako například v Čí je vlastně Homer? (s17) kde v moři propluje tříoká ryba a tříoký krab, nebo na závěr dílu Futu-drama (s16) propluje tříoká vorvaň.\n\nJe to Homerův domácí miláček. Během filmu pravděpodobně zemře. Další z rodiny prasat je v episodě Čtyři velké ženy a manikura (s20) v Lízině pohádce o Sněhurce. Další zmínka o něm je v epizodě \"Zoufalé manželky Tlustého Tonyho\", kde hledá pro Luigiho Risotta lanýže.\nLeguán Selmy Bouvierové\n\nRůžová, zmutovaná, mnohooká veverka s 38 očima 360 stupňů kolem hlavy.\n\nZmutovala v Sprigfieldském jezeře díky exkrementů prasete (Harry Poser / Spider-vepř) a Homera vypuštěných Homerem Simpsonem do jezera. Nedaleko byli na výletě Bart a Ner, kteří se zde poprvé setkali s veverku, potom ji zajal Russ Cargill z EPA a předložili ji prezidentovi Schwarzeneggrovi. Její mnoho očí splnilo část prorocké vize Abe Simpsona.\n\nFroggy je žába.\n\nFido je závodní pes.\n\nBobo je policejní pes.\nPrvní výskyt: Bart generálem aneb Kdopak by se Nelsona bál\n\nJe to slon pana Burnse v seriálu Simpsonovi.\n"}
{"id": "502803", "url": "https://cs.wikipedia.org/wiki?curid=502803", "title": "Irena Homola-Skąpska", "text": "Irena Homola-Skąpska\n\nIrena Homola-Skąpska (12. ledna 1929 Krakov – 4. března 2017 Krakov) byla polská historička.\n\n"}
{"id": "502810", "url": "https://cs.wikipedia.org/wiki?curid=502810", "title": "Gyroskop", "text": "Gyroskop\n\nGyroskop je zařízení využívané v navigaci. Používá se zejména u letadel a balistických raket. Také v torpédu je gyroskop. Přístroj obsahuje setrvačník, který zachovává polohu osy své rotace v inerciálním prostoru. Přesnost gyroskopu závisí na stabilitě udržení jeho otáček. Precizní gyroskopy při regulaci otáček pohonu setrvačníku využívají i optických snímačů založených na Sagnacově jevu v kruhovém laseru, nebo v cívce optického vlákna. Vývoj takových gyroskopů nastal zejména v 70. letech 20. století v souvislosti se zdokonalováním orientačních schopností balistických raket při jejich letu k cíli bez komunikace s jejich uživatelem.\nSada čtyř gyroskopických zařízení také umožňuje pohyb solárních panelů vesmírné stanice ISS. Gyroskop poprvé prakticky využil Ignác Kotrnetz ve vládou utajeném projektu v Německu za první světové války. Využil ho v prvním ponorkovém torpédu kde sloužil k udržení torpéda v přímočarém pohybu.\n\nExistují různé gyroskopické přístroje:\n\nStejného principu se užívá též ke stabilizaci (uklidnění) pohybující se kamery, dalekohledu, periskopu. Gyrostatického principu také využívá tradiční hračka káča a posilovací nástroj nazývaný Powerball.\n\n"}
{"id": "502813", "url": "https://cs.wikipedia.org/wiki?curid=502813", "title": "Sportovec roku", "text": "Sportovec roku\n\nSportovec roku je anketa, ve které každoročně Klub sportovních novinářů vyhlašuje nejlepší české sportovce, sportovní kolektivy a juniory uplynulého roku. V roce 2000 vznikla kategorie sportovní legenda, ve které se hodnotí celoživotní sportovní přínos. Její vítěz získává Cenu Emila Zátopka, o laureátovi rozhoduje výbor Klubu sportovních novinářů.\n\nHlasování o sportovci a kolektivu roku probíhá dvoukolově. V prvním kole vybírají novináři podle vlastního uvážení deset nejlepších sportovců a tři kolektivy. Z tohoto hlasování je vytvořeno prvotní pořadí a zveřejněny jsou výsledky od jedenáctého místa níže v kategorii jednotlivců a od čtvrtého místa v kategorii družstev. O nejlepších deseti sportovcích a třech kolektivech hlasuje obec sportovních novinářů podruhé a až poté jsou vyhlášeni vítězové na vyhlašovacím gala večeru.\n\nV letech 1959–2018 se Sportovcem roku v kategorii jednotlivců stali představitelé 19 sportů, nejčastěji atleti a následováni gymnasty.\n\nLyžařka a snowboardistka Ester Ledecká zvítězila v roce 2018 s největším bodovým rozdílem v historii soutěže, když získala 2 034 bodů a před druhou rychlobruslařkou Martinou Sáblíkovou dosáhla náskoku 759 bodů. Naopak nejtěsnější vítězství zaznamenala v roce 2014 tenistka Petra Kvitová, když předstihla druhou snowboardistku Evu Samkovou o 10 bodů ziskem 1 530 bodů.\n\n\n\n\n\n\n"}
{"id": "502815", "url": "https://cs.wikipedia.org/wiki?curid=502815", "title": "Sólokapr", "text": "Sólokapr\n\nSólokapr (anglicky \"Scoop\") je britsko-americká filmová komedie scenáristy a režiséra Woodyho Allena z roku 2006, který zde rovněž hraje jednu z hlavních rolí, varietního kouzelníka Sida Watermana.\n"}
{"id": "502817", "url": "https://cs.wikipedia.org/wiki?curid=502817", "title": "Opočno", "text": "Opočno\n\nOpočno (dříve také \"Opočen\", \"Opočno pod Orlickými horami \") je město v Královéhradeckém kraji v okrese Rychnov nad Kněžnou. Společně s příměstskými částmi Čánka a Dobříkovec má  obyvatel. Rozkládá se na katastrální ploše 1 401 ha v nadmořské výšce 292 m n. m. Město leží na jižní větvi Zlatého potoka.\n\nMísto bylo osídleno již na konci doby bronzové, avšak první písemná zmínka o Opočně (jméno je odvozeno od slova opuka, která se v místě těžila) pochází z roku 1068 z Kosmově Kronice české (\"oppidum Opocen\").\n\nPrvními doloženými majiteli Opočna byli páni z Dobrušky, později psaní též z Opočna, kteří místo získali kolem roku 1350 a na srázu nad Zlatým potokem vybudovali opevněný gotický hrad.\n\nV roce 1495 přešel hrad do majetku rodu Trčků z Lípy. Ti v druhé polovině 16. století přestavěli chátrající gotický hrad na renesanční zámek. Posledním pánem z rodu Trčků na Opočně byl Jan Rudolf hrabě Trčka z Lípy (do r. 1634). (Jeho syn Adam Erdman byl 25. února 1634 zavražděn v Chebu spolu se švagrem Albrechtem z Valdštejna.)\n\nTrčkovské statky byly zkonfiskovány císařem Ferdinandem II. a téhož roku dostali Opočen v zástavu Jeroným a Rudolf hrabata Colloredové z Waldsee, od roku 1636 pak v léno. Rod Colloredů, později Colloredo-Mansfeldů, držel Opočno až do konfiskace roku 1942.\n\nDne 17. června 1813 se na opočenském zámku setkal ruský car Alexandr I. Pavlovič s rakouským ministrem knížetem Metternichem, který mu nabídl rakouské zprostředkování s Napoleonem a snažil se ho přesvědčit o rakouských nárocích na Ilyrské provincie na Balkáně.\n\nV úterý 13. července 1926 navštívil město oficiálně prezident Československé republiky T.G. Masaryk, kam přibyl z blízkého Nového Města nad Metují.\n\nOpočenskou dominantou je renesanční zámek. Hlavní zámecká budova má tři podlaží arkádových lodžií otevřených do obdélníkového nádvoří. Budovu obklopuje anglický park, k němuž přiléhá zámecká obora, kde se chová dančí a mufloní zvěř. Zámek má bohatě vybavené historické interiéry, rozsáhlou sbírku obrazů, knihovnu, kolekci evropských i asijských zbraní, trofejí i etnografických předmětů z Afriky a Ameriky shromážděných Josefem II. Colloredo-Mansfeldem (1866–1957).\n\nMariánský kostelík je pseudorenesanční zařízení s hodnotnou výtvarnou výzdobou vnitřních omítek a oken. Byl postaven v roce 1810 a to za účelem zřízení hrobky pro rodinu Colloredo-Mansfeld. Kostelík se nyní využívá k pořádání kulturních akcí, zejména koncertů klasické hudby, prostor slouží také ke svatebním obřadům a k uvítání významných osobností ve městě.\n\nKapucínský kostel Narození Páně na Kupkově náměstí je jednolodní stavba s pravoúhlým presbytářem a čtvercovými sakristiemi. Trojúhelníkové průčelí kostela má střídmou výzdobu.\n\nBývalý zámecký pivovar jako rozlehlý dvoukřídlý objekt uzavírá spolu s přilehlým objektem čp. 2 severní stranu vnějšího zámeckého nádvoří.\n\n\nKaždý rok první srpnový víkend se v Opočně koná pouť zvaná porcinkule, původně františkánská, respektive kapucínská výroční pouť. Název porcinkule je odvozen od místa zvaného Porciuncule nedaleko italského Assisi, kde se nachází kaple Panny Marie Andělské, spojená se zakladatelem františkánské řehole Františkem z Assisi. Řád menších bratří kapucínů přišel do Opočna v roce 1677 a působil zde při kostele Narození Páně až do roku 1950. Ve východních Čechách se porcinkule slaví také v Hostinném.\n\nV Opočně je také velice aktivní Kruh přátel hudby Opočenská beseda, který od roku 1992 pravidelně pořádá koncerty klasické hudby v prostorách zámecké obrazárny nebo Mariánského kostelíka. V prostorách Mariánského kostelíku se každý srpen koná i festival Mladé varhany.\n\n\n\n\n"}
{"id": "502818", "url": "https://cs.wikipedia.org/wiki?curid=502818", "title": "Sklářská píšťala", "text": "Sklářská píšťala\n\nSklářská píšťala je hlavní pracovní nástroj sklářů sloužící k foukání skla. Na konec sklářské píšťaly je nabírána sklovina a foukána tzv. baňka. Ta se pak fouká do sklářské formy, nebo se tvaruje sklářským nářadím. Běžné sklářské píšťaly se skládají z návarku (část, kterou se na píšťalu nabírá sklovina), těla píšťaly, izolované části a náustku. S nejstaršími píšťalami se setkáváme již u Féničanů (asi 1500 – 300 př. n. l.). Jednalo se zřejmě o keramické trubice zhotovené z hlíny. Na českém území jsou to pak úlomky sklářských píšťal pocházející ze 13. století, nejstarší zobrazení pak spadá do 15. století, kdy v Mandevillově cestopisu nacházíme iluminaci skláře s píšťalou.\n"}
{"id": "502819", "url": "https://cs.wikipedia.org/wiki?curid=502819", "title": "Kastrát", "text": "Kastrát\n\nKastrát ( \"castrato\") je označení fenoménu v hudební historii, kdy zpěváci, kteří z důvodu zachování vysokého pěveckého hlasu i v dospělosti, podstoupili proces kastrace před dovršením puberty. \n\nS pohlavní dospělostí totiž u mužů stejně jako u žen dochází k hlasové mutaci, přičemž v případě mužů jsou projevy daleko zřetelnější a jsou doprovázeny výraznými změnami barvy tónu a rozsahu hlasu.\n\nV Itálii ročně podstoupilo kastraci mnoho chlapců, ovšem pouze část jich našla uplatnění jako zpěvák. \n\nJejich hlavní využití bylo v chrámových sborech,kde nesměly zpívat ženy, a proto ženské hlasy zpívali kastráti. \n\n\n"}
{"id": "502826", "url": "https://cs.wikipedia.org/wiki?curid=502826", "title": "Mediatizace", "text": "Mediatizace\n\nMediatizace je akt, jímž se suverénní území anebo suverénní kníže stává podřízeným některého jiného státu. Termín se nejčastěji užívá s souvislosti s mediatizací německých států za koaličních válek s Francií, ovšem používá se i v jiných souvislostech, například při podřízení se a subordinaci. V politickém systému říše se rozlišovaly subjekty podřízené císaři bezprostředně (\"reichsunmittelbar\", imediátní) od subjektů mediátních, podřízených jiným, a tedy nepřímo císaři. Mediatizace pak znamenala převedení z první do druhé skupiny.\n\nJiná definice tohoto procesu zní: zánik suverenity některého ze světských říšských stavů za současné anexe jeho území.\n\nMírem v Lunéville roku 1801 získala Francie veškerá říšská území na levém břehu Rýna. Následně roku 1803 bylo mediatizováno říšským sněmem 41 říšských měst (suverenitu si uchovalo pouze šest, mezi nimi Hamburk a Brémy) a v inspiraci francouzskou protiklerikální politikou také většina duchovních panství (3 kurfiřtství, 19 biskupství a 44 opatství). \n\nA po zániku Svaté říše římské národa německého roku 1806 a vznikem Rýnského spolku mediatizace vyvrcholila zánikem většiny zbylých svobodných říšských panství (zanikly všechny državy říšských rytířů), která Napoleon I. připojil vesměs ke státům, které byly členy Rýnského spolku. \n\nNa Vídeňském kongresu v letech 1814 až 1815 se představitelé mediatizovaných území spojili do Spolku mediatizovaných ve snaze o navrácení majetku a postavení. Ovšem s výjimkou Hesenska-Homburku nedosáhli úspěchu. Mediatizovaným knížecím rodům bylo ovšem přiznáno jejich důstojenství. I nadále byly považovány za rovny ostatním panovnickým rodům, členům rodu kromě knížete byl ponechán titul prince a princezny, byly osvobozeny od daňových a vojenských povinností a mnohé měly do roku 1848 soudní pravomoc. Vídeňský kongres zachoval značně zredukovaný počet německých států a státečků, který před mediatizací překročil číslo 300. Tak – snad aniž to tušil – pomohl Napoleon I. pozdějšímu sjednocení Německa včetně Rýnského spolku.\n\n\n"}
{"id": "502830", "url": "https://cs.wikipedia.org/wiki?curid=502830", "title": "Jaroslav Malina (antropolog)", "text": "Jaroslav Malina (antropolog)\n\nJaroslav A. Malina (* 11. dubna 1945, Dolní Bučice u Čáslavi) je český sociokulturní antropolog, archeolog a spisovatel; profesor antropologie a bývalý ředitel Ústavu antropologie Přírodovědecké fakulty Masarykovy univerzity. \n\nPo dokončení střední školy se přihlásil ke studiu archeologie na Filozofické fakultě Masarykovy univerzity, kde také promoval v roce 1967. V roce 1969 provedl se svými kolegy první archeologický experiment. Tímto experimentem a svou následující prací a iniciativou v experimentální archeologii se stal zakladatelem této vědecké disciplíny v tehdejším Československu. Právě díky své práci s experimentem postupně přesouval své zájmy k výzkumu v antropologii. \n\nDíky své práci v oblasti experimentální archeologie se Jaroslav Malina důkladně seznámil a ocenil komplexnost lidské přirozenosti a zaměřil své výzkumné a badatelské zájmy k antropologii. Na začátku devadesátých let 20. století století znovuzaložil, společně s Janem Benešem a Vladimírem Novotným, Katedru (dnešní Ústav) antropologie na Přírodovědecké fakultě Masarykovy univerzity. Katedra přímo navazovala na Sukův Antropologický ústav, který byl v letech 1948 – 1989 z ideologických důvodů striktně omezen a redukován. Malina, stejně jako jeho kolegové, podporoval koncept antropologie jako celostního, integrálního (biologicko-socio-kulturního) vědeckého oboru, který zkoumá člověka ze všech myslitelných úhlů pohledu. \nJaroslav Malina se stal ředitelem Katedry antropologie po úmrtí jejího prvního ředitele Jana Beneše (v roce 1999).\n\nTitul PhDr. získal v roce 1968, titul docent antropologie získal v roce 1993. V roce 1994 získal vědeckou hodnost Doktor věd (DrSc.) a v roce 1995 mu byl udělen akademický titul profesora antropologie Masarykovy univerzity.\n\nVyučuje následující předměty: Úvod k antropologii, Antropologie etnicity, Antropologie starověku, Antropologie sexuality a další. Je také garantem a vyučujícím předmětu Antropologický seminář; v tomto kurzu zvaní odborníci představují nejnovější a nejzajímavější témata, nálezy, objevy a zjištění v antropologii a příbuzných oborech. \nV letech 2001 až 2009 pod jeho vedením získalo doktorský titul (PhD.) 12 studentů; v současnosti je školitelem pro 15 studentů postgraduálního doktorského studia a pro řadu studentů bakalářského a magisterského studia.\n\nVe své vědecké práci se zabývá tématy experimentální a sociokulturní antropologie a archeologie, petroarcheologie a filozofie vědy. Publikoval mnoho vědeckých studií, prací a monografií, jak v ČR tak i v zahraničí.\n\nV roce 1993 inicioval široce pojatý vědecko-umělecký projekt, jehož výsledkem bude pěti-svazkové dílo a série souvisejících výstav pojmenované Kruh prstenu: Světové dějiny sexuality, erotiky a lásky od počátků do současnosti v reálném životě, krásné literatuře, výtvarném umění a dílech českých malířů a sochařů inspirovaných obsahem této knihy. V letech 1999–2003 byly vydány preprinty čtyř z pěti svazků a v roce 2007 byl vydán první z dílů této monumentální monografie. V roce 2000 dal vzniknout dlouhodobému vědeckému a výukovému projektu Panoráma biologické a sociokulturní antropologie: Modulové učební texty pro studenty antropologie a „příbuzných“ oborů. V rámci této modulové řady již bylo pod editorským dohledem Jaroslava Maliny vydáno 40 svazků z pera mnoha význačných odborníků. \n\nJe také autorem či spoluautorem také vědecko-naučné a umělecko-naučné knihy obracející se k záhadám dávné minulosti a lidské tvořivosti:\n\nJeho vědecké a vědecko-naučné knižní publikace vyšly u nás a v cizině v angličtině, bulharštině, francouzštině, italštině, němčině, rumunštině, ruštině a slovenštině (Academia, Cambridge University Press, Editura Artemis, Electa, Mysl, Obzor, Progress aj.) v celkovém nákladu více než půl milionu výtisků.\n\nZasahuje i za hranice vědecké a vědecko-naučné činnosti a projevuje se na poli beletrie:\n\nV roce 1993 spoluzaložil Nadaci Universitas Masarykiana (od roku 2004 Nadace Universitas), stal se jejím předsedou, dále předsedou Výboru Ceny Karla Engliše a předsedou Výboru Ceny Nadace Universitas Masarykiana. V rámci Nadace Universitas vychází šest nadačních knižnic, které Malina založil a působí jako jejich editor:\n\nNadace Universitas vydala v rámci těchto knižnic více než sto svazků. Nadace umožňuje publikovat nejen osvědčeným autorům, ale dává též příležitost začínajícím autorům, publikacím zabývajícím se historií krásných umění a dalším dílům, jejichž vydání by i přes svou uměleckou, literární či vědeckou hodnotu jinak nebylo možné.\n\nObdržel dvakrát Cenu rektora Masarykovy univerzity v Brně za významný tvůrčí čin (1995, 1997), Cenu města Brna (1997) v oblasti společenských věd, 3. cenu a Čestné uznání na 18. knižním veletrhu Libri v Olomouci za knihy Vladimír Preclík a Vincenc Makovský (2003), Ceny Akademického nakladatelství CERM za nejlepší knihu roku – První císař: Tvůrce Číny a osmého divu světa (2005) a Kruh prstenu (2008), Cenu prof. MUDr. Josefa Hynieho, DrSc., za nejlepší publikaci v oboru v roce 2007 (2008) aj. \n\nJe členem několika akademických a institucionálních komisí (včetně habilitační a profesorské komise) pro biologii a antropologii na Přírodovědecké fakultě MU. Je také členem národních a mezinárodních výborů a institucí (Vědecká rada Národní Galerie Praha, Vědecká rada Přírodovědecké fakulty, MU, Společnost pro podporu univerzitních aktivit v Brně a Praze aj.).\n\n\n"}
{"id": "502831", "url": "https://cs.wikipedia.org/wiki?curid=502831", "title": "Directorium in publicis et cameralibus", "text": "Directorium in publicis et cameralibus\n\nDirectorium in publicis et cameralibus (česky \"Ředitelství pro záležitosti administrativní a finanční\") byl rakouský úřad, vzniklý spolu s Nejvyšším soudním úřadem za první vlny tereziánských reforem v roce 1749. Svou působností nahrazoval českou dvorskou a rakouskou dvorskou kancelář, jednalo se tedy o první pokus o spojenou správu českých a rakouských zemí. Úřad zanikl v roce 1761, kdy byl nahrazen Českou a rakouskou spojenou dvorskou kanceláří.\n\nKoncepci úřadu navrhl Fridrich Vilém Haugwitz, který také po celou dobu fungování stál v čele (nejprve jako prezdient, od roku 1753 s titulem nejvyšší český a první rakouský kancléř). Zrušení directoria roku 1761 souvisí s krachem Haugwitzových reforem, o což se zasloužil Václav Antonín Kounic.\n\n"}
{"id": "502833", "url": "https://cs.wikipedia.org/wiki?curid=502833", "title": "Psychodrama", "text": "Psychodrama\n\nPsychodrama (z řeckého psyché ψυχη \"duše\" a δράμα \"dramatické\" \"akce\") je metoda osobního rozvoje a psychoterapie, vyvinutá rakouským lékařem Jakobem Levy Moreno, (1890-1974) ve Vídni.\n\nPsychodrama bylo vyvinuto jako \"terapie ve skupině, se skupinou, pro skupinu\". Je odvozeno od improvizovaného divadla a využívá prvky divadla a dramatu. Psychodrama nicméně není skupinová psychoterapie, nýbrž spíše individuální psychoterapie prováděná ve skupině.\nCílem psychodramatu je zvýšení spontaneity a tvořivosti protagonisty. S pomocí skupiny se protagonista osvobozuje ze zakořeněné struktury, nebo role.\nTechniky psychodramatu by měli používat pouze terapeuti, kteří jsou schopni se vypořádat s rozbouřenými emocemi účastníků a budou si s nimi vědět rady.\n\nAčkoli tradiční a primární použití psychodramatu je v psychoterapii, existuje mnoho dalších způsobů využití a funkcí této metody. Přesnější definice psychodramatu by proto byla \"metoda komunikace, v níž komunikátor (protagonista) sám sebe vyjadřuje pomocí akce\".\n\nPsychodrama je důležitým nástrojem v práci s \"přijetím rolí\" a je široce používáno v obchodu a průmyslu. Psychodrama nabízí efektivní cestu výuky a vzdělávání, jakož i dovedností vytvářet vzájemné vztahy. Techniky psychodramatu mohou také poskytnout informace o událostech a situacích, na kterých se komunikátor podílel.\n"}
{"id": "502835", "url": "https://cs.wikipedia.org/wiki?curid=502835", "title": "Královský úřad v Opavě", "text": "Královský úřad v Opavě\n\nKrálovský úřad v Opavě (německy \"Königliches Amt in Troppau\") byl nejvyšší zemský správní úřad pro rakouskou část Slezska, nad kterou Marie Terezie udržela svou moc. Vznikl v roce 1742 z tzv. vrchního úřadu ve Slezsku \"(Oberamt in Schlesien)\" a roku 1783 byl v rámci josefínských reforem spojen s Moravským zemským guberniem pod Moravskoslezské gubernium.\n\nV letech 1742–1746 byl jeho prvním prezidentem Fridrich Vilém Haugwitz (1702–1765).\n"}
{"id": "502842", "url": "https://cs.wikipedia.org/wiki?curid=502842", "title": "Rudy Migay", "text": "Rudy Migay\n\nRudolph Joseph Migay (* 18. listopadu 1928, Port Arthur, Ontario – 16. ledna 2016, Thunder Bay, Ontario) byl kanadský hokejista.\n\nRudolf Migay se narodil v přistěhovalecké rodině ze Slovenska. S hokejem začínal doma v Port Arthur Flyers, jako junior získal dvakrát Memorial Cup. V sezóně 1948/49 se stal profesionálem v týmu AHL Pittsburgh Hornets (farma Toronta).\n\nSvou kariéru v NHL začal v celku Toronto Maple Leafs v roce 1949. Svou kariéru spojil s Leafs, na odpočinek odešel po sezoně 1960.\n\nV NHL odehrál na postu obránce 418 zápasů, vstřelil 59 gólů a přidal 92 asistencí. Pro útlou postavu (168 cm) byl přezdíván „Hračkářský teriér“. Po skončení aktivní kariéry v nižších soutěžích se stal trenérem a později hokejovým skautem.\n\n\n"}
{"id": "502848", "url": "https://cs.wikipedia.org/wiki?curid=502848", "title": "Jakob Levy Moreno", "text": "Jakob Levy Moreno\n\nJacob Levy Moreno (18. května 1889 Bukurešť – 14. května 1974 Beacon, New York) byl rakousko-americký lékař, psychiatr, sociolog a zakladatel psychodramatu, sociometrie a skupinové psychoterapie. Již během svého života byl uznáván jako jeden z předních sociologů.\n\nJákob L. Moreno se narodil 18.5. 1889 v Bukurešti. Jeho otec, obchodník Nissim Levy Moreno, byl stejně jako matka z rodu sefardských židů, usazených v Cařihradu v Turecku. Nissim Levy Moreno se ve věku 32 let oženil se čtrnáctiletou Paulinou. Při narození Jákoba Morena jí bylo 15 ½ roku. Do rodiny pak ještě přibyly tři sestry a dva bratři.\n\nVztahy mezi rodiči byly komplikované od samého počátku. Otec byl většinou zaměstnán obchodováním, nebo na cestách. Děti z něj měly velký respekt. Matka byla naopak vřelá, vtipná, vzdělaná a společensky aktivní. \nMoreno vyrůstal ve směsi různých náboženských vlivů, které se odrážejí později v jeho životní filozofii. \n\nVzhledem ke složité ekonomické situaci, se rodina (v Morenových šesti letech) přestěhovala do Vídně. Když bylo Morenovi čtrnáct, rodina se znovu stěhovala, tentokrát do Berlína, kde ale Jákob zůstal jen krátce. Rozhodl se opustit svou rodinu a vrátit se do Vídně do školy. Jeho rodiče se krátce na to rozešli a otec se odstěhoval zpět do Cařihradu, kde také roku 1925 osamělý zemřel. \n\nMoreno vyrůstal ve Vídni v době velké intelektuální tvořivosti a politických nepokojů. Už jako teenager byl fascinován divadelními improvizacemi (ve smyslu divadla bez pevného děje a textu), které tou dobou ve Vídni mimořádně rozkvétaly. Obdivoval rovněž spontánnost a tvořivost dětí hrajících si v parcích. \n\nNa univerzitě ve Vídni studoval lékařství, matematiku a filozofii. Na studia si přivydělával i jako domácí učitel. Doktorem medicíny se stal v roce 1917. Ještě jako student lékařské fakulty odmítl Freudovy teorie a zajímal se o možnosti využití skupiny v léčebné praxi. \n\nVe své autobiografii Moreno vzpomíná na setkání se Sigmundem Freudem v roce 1912. Při konfrontaci mu řekl: \"\"Začínám tam, kde jste vy skončil. Vy potkáváte lidi v umělém prostředí své pracovny. Já je potkávám na ulicích a v jejich domovech, v jejich přirozeném prostředí. Vy analyzujete jejich sny. Já jim dodávám odvahu, aby znovu snili. Vy je analyzujete a rozebíráte je na kusy. Já je nechávám hrát jejich konfliktní role a pomáhám jim dát ty kusy zase dohromady.\"\"\n\nV letech 1918-1925 pracoval Moreno jako lékař textilní továrně v Bad Vöslau. Kromě své práce v továrně dělal rodinného lékaře a rychle získal reputaci zázračného terapeuta. Patřil rovněž k představitelům expresionistických uměleckých kruhů ve Vídni. Přesto, že jeho radikální koncept improvizovaného divadla (\"divadlo spontánnosti\"), neměl u veřejnosti velký úspěch, byl líhní hereckých talentů, kterým pomáhal sbírat první divadelní zkušeností.\n\nV roce 1925 odjel s podporou mladšího bratra do Spojených států. Jak později napsal ve své autobiografii: \"\"Ze všech míst na světě, jen v New Yorku, tavícím kotli národů, v obrovské metropoli osvobozené od předsudků, jsem se mohl svobodně pustit do sociometrických výzkumů skupin ve velkém stylu, jak jsem si to představoval.\"\"\n\nPrvních pět let ve Spojených státech bylo velmi těžkých. Podpory se mu dostalo od dětské psycholožky Beatrice Beecher, která se za něj v roce 1928 dokonce vdala, aby mu pomohla získat povolení k pobytu.\n\nMetoda psychodramatu předpokládá, že části svých problémů se můžeme zbavit tak, že konfliktní situace které s námi rezonují zahrajeme jako roli v divadle. To nám umožňuje projít bariérou bloků a zábran, které nám bránily problém zpracovat a komunikovat o něm. Využívá se k tomu divadlo, tanec i pantomima.\nPsychodrama, tak jak ho zavedl Jakobem Levy Moreno tvoří spolu s rodinnými rekonstrukcemi a socháním Virginie Satirové a hypnoterapií Miltona Ericksona základ, který dál rozvíjí metoda rodinných konstelací Berta Hellingera.\n\n"}
{"id": "502853", "url": "https://cs.wikipedia.org/wiki?curid=502853", "title": "Pakt tří", "text": "Pakt tří\n\nPakt tří (neboli Tripartitní pakt, Pakt tří velmocí) byl pakt uzavřený 27. září 1940 mezi Třetí říší, Italským královstvím a Japonským císařstvím doplňující předchozí smlouvy mezi těmito mocnostmi. Pakt podepsal v Berlíně říšský ministr zahraničí Joachim von Ribbentrop, italský ministr zahraničí Galeazzo Ciano a japonský velvyslanec Saburo Kurusu. Později se k paktu připojilo Maďarsko, Rumunsko, Slovensko, Bulharsko, Chorvatsko, Finsko, Mandžukuo a Thajsko.\n\n"}
{"id": "503001", "url": "https://cs.wikipedia.org/wiki?curid=503001", "title": "Faustin-Archange Touadéra", "text": "Faustin-Archange Touadéra\n\nFaustin-Archange Touadéra (* 21. duben 1957, Bangui) je prezident Středoafrické republiky, ve funkci od 30. března 2016. V letech 2008–2013 zastával úřad premiéra.\n\nNarodil se v Bangui. Jeho rodina původně pocházela z města Damara, ležícího severně od Bangui. Středoškolské vzdělání získal na škole Barthelemy Boganda College v Bangui, ve studiu pokračoval na Banguiské a Abidjanské Univerzitě. Na Univerzitě Věd a Technologií v Lille (Francie) získal titul Ph.D. z čisté matematiky. Stejný titul obdržel roku 2004 i na Yaoundské Univerzitě v Kamerunu. V roce 1987 se stal asistentem matematického lektora na Banguiské Univerzitě a v letech 1989 až 1992 spoluděkanem. Později usedl do funkce ředitele vysokoškolského vzdělávání profesorů. V roce 1999 se připojil k výboru pro normalizaci matematiky ve francouzsko mluvících zemích a Indickém oceánu. Vicekancléřem Banguiské Univerzity se stal v roce 2004.\n\nDo funkce premiéra byl jmenován 22. ledna 2008 prezidentem Françoisem Bozizém, kde vystřídal rezignujícího Élie Dotého. Jeho vláda složená z 29 členů včetně jeho samotného byla ustanovena 28. ledna. Z funkce předsedy vlády byl odvolán v lednu 2013. Byl členem strany Kwa Na Kwa, ale do prezidentských voleb konaných na přelomu let 2015 a 2016, které měly ukončit občanskou válku v zemi, šel jako nezávislý kandidát a ve druhém kole porazil dalšího bývalého premiéra Aniceta Dologuélého ze strany Union pour le renouveau centrafricain ziskem téměř 63 % hlasů.\n\nHlásí se ke křesťanství.\n\n"}
{"id": "503012", "url": "https://cs.wikipedia.org/wiki?curid=503012", "title": "OpenCV", "text": "OpenCV\n\nOpenCV je svobodná a otevřená multiplatformní knihovna pro manipulaci s obrazem. Je zaměřena především na počítačové vidění a zpracování obrazu v reálném čase. Původně ji vyvíjela společnost Intel. Dokáže se zrychlit spoluprací s knihovnou Integrated Performance Primitives (Intel IPP). Knihovnu je možné využít z prostředí jazyků C, C++ a s generátorem rozhraní SWIG také Python a Octave.\n\n"}
{"id": "503021", "url": "https://cs.wikipedia.org/wiki?curid=503021", "title": "Danica McKellarová", "text": "Danica McKellarová\n\nDanica Mae McKellarová (* 3. ledna 1975, La Jolla, Kalifornie) je americká herečka, vystudovaná matematička, autorka knih o matematice a propagátorka vzdělávání. Mezi její nejvýraznější role patří postava \"Winnie Cooperové\" v komediálním seriálu \"Báječná léta\". Dosud napsala dva bestsellery \"Math Doesn't Suck\" a \"Kiss My Math\", jejichž smyslem je podpořit zájem středoškolaček o studium matematiky.\n\nNarodila se v kalifornském městě La Jolla, ze kterého se s rodiči v osmi letech přestěhovala do Los Angeles. Její kořeny pochází z mnoha zemí západní Evropy. Matka měla předky v Portugalsku, Azorských ostrovech a na Madeiře, otcova genealogická linie vede do Skotska, Francie, Německa a Nizozemska.\n\nSpolu se svou sestrou Crystal McKellarovou si již v dětství zvolily herectví za hlavní cíl, ovšem s důrazem na vzdělání. Crystal se tak stala právničkou a Danica matematičkou. Vystudovala Kalifornskou univerzitu v Los Angeles, kde si za hlavní obor zvolila matematiku. Absolvovala s vyznamenáním v roce 1998. Na univerzitě se stala s profesorem Lincolnem Chayesem a spolužačkou Brandy Winnovou spoluautorkou vědecké práce. Jejich východisko je nazýváno jako \"Chayes-McKellar-Winnové teorém\". Její práci ocenil také vynikající matematik a bývalý učitel Terence Tao.\n\n22. března 2009 se vdala v rodném městě La Jolla za skladatele Mika Verta, se kterým má vztah od roku 2001.\n\n\n"}
{"id": "503025", "url": "https://cs.wikipedia.org/wiki?curid=503025", "title": "Sériová výroba", "text": "Sériová výroba\n\nSériová výroba je výroba určitého množství stejných produktů s použitím zaměnitelných standardizovaných součástek a dílů (též zvaných modulů). Významným způsobem se zapojují moderní technologie, automaty, roboty, montážní linky. Vyžaduje velmi přesné řízení a plánování výroby včetně navazující logistiky, toto je dnes velmi často zajišťováno pomocí počítačů a specializovaného software.\n\nPrvní náznak „sériové“ výroby by se dal najít ve středověké Číně – první takový standardizovaný objekt byl šíp (tamní lučišníci používali do té doby své vlastní šípy a měli problémy použít šípy od někoho jiného). Za jiný významný vynález, který započal (svým způsobem) „masovou výrobu“ (v tomto případě knih), by se dal označit knihtisk.\n\nNemanuální výroba předmětů ve standardizovaných, sestavitelných částí začínala v 19. století, ale v porovnání s manufakturami byla spíše výjimkou. Příkladem by mohla být produkce zbraní v \"Springfield Armory\" během americké občanské války, nebo výroba hodinek z ozubených koleček a jiných dílů, které bylo v 90. letech 19. století již možno získat samostatně.\n\nSériová výroba byla popularizován a v 2. dekádě a 20. letech 20. století Henry Fordem v jeho Ford Motor Company, která zavedla elektrické motory do (do té doby již známé) technologie řetězové (sekvenční) výroby a začala novou éru (též zvanou jako \"druhá průmyslová revoluce\"). Fordův vklad do zdokonalení této technologie bylo nejenom zužitkování výhod elektrické energie, ale i komplexní přístup ke zhoštění se problému masové výroby jako celku – uměl analyzovat, které úseky výrobu nejvíce zpožďují, které jsou nejobtížnější a na které se musí nejdéle čekat, a ty pak kvantitativně nebo technologicky vyrovnat (například tím, že začal více využívat montážní linky a sestavovat své motory ze součástí, předem sestavených a vyrobených v jiném úseku). Též více plánoval, používal paralelní zpracování a uměl lépe koordinovat dodávky materiálu a distribuci směrem k obchodníkům a koncovým zákazníkům.\n\n\n\n"}
{"id": "503027", "url": "https://cs.wikipedia.org/wiki?curid=503027", "title": "26 (číslo)", "text": "26 (číslo)\n\nDvacet šest je přirozené číslo. Následuje po číslu dvacet pět a předchází číslu dvacet sedm. Řadová číslovka je \"dvacátý šestý\" nebo \"šestadvacátý\". Římskými číslicemi se zapisuje XXVI.\n\nDvacet šest je\n\n\n\n"}
{"id": "503029", "url": "https://cs.wikipedia.org/wiki?curid=503029", "title": "Ekoforma", "text": "Ekoforma\n\nEkoforma je geneticky umožněná stabilizovaná forma skupiny jedinců shodného nebo podobného vzhledu v rámci druhu, adaptovaná na určité a relativně přesně definovatelné prostředí. Přitom jednotlivé ekoformy v rámci jednoho druhu se mohou svým vzhledem a nároky na stanoviště lišit více, než se svým vzhledem a nároky na prostředí liší navzájem příbuzné druhy.\n"}
{"id": "503032", "url": "https://cs.wikipedia.org/wiki?curid=503032", "title": "Jacob Regnart", "text": "Jacob Regnart\n\nJacob Regnart (* mezi 1540 až 1545 Douai – 16. října 1599 Praha) byl rakousko-český renesanční hudební skladatel francouzského původu.\n\nPocházel z rodiny hudebníků žijících na francouzsko-nizozemském pomezí. Do Prahy přišel za vlády Maxmiliána II. Habsburského. Je známo, že v roce 1564 byl tenoristou císařské kapely. Císař Rudolfa II. ho převzal do svých služeb a v roce 1570 se stal preceptorem vokalistů (představeným chrámových zpěváčků) a v roce 1576 zástupcem kapelníka císařské kapely.\n\nV roce 1582 odešel na čas do Innsbrucku, kde působil jako zástupce kapelníka u arcivévodského dvora. V roce 1598 se vrátil do Prahy. Získal zpět postavení zástupce kapelníka císařské kapely a v Praze také 16. října 1599 zemřel.\n\nKomponoval nejen tehdy obvyklé chrámové skladby (publikoval 37 mší, pašije a 197 motet), ale i tříhlasé vilanelly- světské písně. Dochovaly se i jejich úpravy pro loutnu s českými texty:\n\n\n"}
{"id": "503033", "url": "https://cs.wikipedia.org/wiki?curid=503033", "title": "Stéphane Mallat", "text": "Stéphane Mallat\n\nStéphane Georges Mallat (* 1962 Paříž, Francie) je francouzský matematik, který na přelomu 80. a 90. let 20. století významně přispěl k vývoji teorie vlnek. Zabýval se také aplikovanou matematikou, zpracováním signálu, syntézou hudby a segmentací obrazu. Je autorem knihy \"A Wavelet Tour of Signal Processing\".\n\nSpolupracoval s Yvesem Meyerem při vývoji multirozkladu (\"\", MRA) pro vlnky s kompaktním nosičem. Zde ukázal ekvivalenci vlnkových bází a konjugovaných zrcadlových filtrů, které se používají např. při výpočtu diskrétní vlnkové transformace. Vyvinul také (spolu s Sifenem Zhongem) metodu pro popis obrazu nazvanou Wavelet Transform Modulus Maxima.\n\nV minulosti vyučoval na New York University, Massachusettském technologickém institutu, Telavivské univerzitě a nyní na École Polytechnique.\n\n\n"}
{"id": "503037", "url": "https://cs.wikipedia.org/wiki?curid=503037", "title": "Bombový útok v Péšávaru (28. říjen 2009)", "text": "Bombový útok v Péšávaru (28. říjen 2009)\n\nBombový útok v Péšávaru ze dne 28. října 2009 byl spáchán v pákistánském městě Péšávar. Došlo k němu na tržnici známé jako Mina Bazar, určené pouze pro ženy a děti. Exploze usmrtila přes 100 osob a dalších více než 200 lehce či těžce zranila a událost se tak stala nejkrvavějším teroristickým útokem v péšávarské historii. Pákistánská vláda se domnívá, že za útokem stálo teroristické hnutí Taliban, ten však své zapojení i spolu s Al-Káidou odmítl. Útoku se dostalo celosvětového odsouzení.\n\nDle sdělení Miana Iftikhara, ministra informací Severozápadní pohraniční provincie, většinu obětí tvořily ženy a děti, které se nacházeli v části Peepal Mindi vyhrazené pro nákupy žen. Nálož byla odpálena v automobilu, zaparkovaném na parkovišti před tržnicí. Dle sdělení zasahujícího pyrotechnika Shafqatullaha Malika činila hmotnost nálože před výbuchem přibližně 150 kg. Výbuch vyvolal rozsáhlý požár mnoha obchodů, především těch, které nabízely zboží hořlavého charakteru, což dále umocnilo již tak velké škody na životech a majetku. Bylo konstatováno, že tento útok byl nejkrvavější od tzv. Bombového útoku v Karáčí z roku 2007 a nejkrvavější v historii města Péšávar. Předpokládalo se, že počet mrtvých z odhadovaných 90 ještě vzroste, neboť byly stále v běhu záchranné práce v sutinách zřícené čtyřpatrové budovy tržnice, která se v důsledku exploze zcela zhroutila; v důsledku exploze rovněž došlo ke zhroucení přilehlé mešity a navíc poškodila čtyři nedaleké čtyřpodlažní domy. Mezi oběťmi byla například i učitelka, která pro své děti nakupovala ošacení na zimu. Mnoho lidí, kteří samotný útok přežili, však zanedlouho svým vážným zraněním v nemocnici podlehlo. Mohammad Usman, jeden ze svědků útoku, o události vypověděl: „Najednou se ozvala ohlušující rána a na několik minut jsem takřka oslepl... zaslechl jsem křik žen a dětí a snažil jsem se jim pomoci. Ve vzduchu jsem cítil pach spáleného lidského masa.“ Na tržiště Meena Bazar obvykle chodí ženy z nižších příjmových skupin obyvatelstva. Pákistánská vláda se domnívá, že za útokem stálo hnutí Taliban, to však jakoukoli svou spojitost odmítlo.\n\nMinistryně zahraničí Spojených států amerických Hillary Clintonová, která byla v inkriminovou dobu na návštěvě Pákistánu, útok odsoudila s dovětkem, že organizátoři akce jsou „temnou stranou historie“. Poté dodala: „Budeme stát s lidem pákistánským ruku v ruce v jeho boji za mír a bezpečnost; poskytneme mu veškerou nezbytnou pomoc, která bude třeba k dosažení tohoto cíle.“\n\nMezitím byli do blízké nemocnice Lady Reading Hospital přiváženi první ranění, a vedení nemocnice vydalo oficiální veřejnou prosbu adresovanou k veřejnosti, aby darovala krev obětem útoku. Lékařská veřejnosti však později konstatovala, že politické autority nebyly na řešení následků útoku takového rozsahu dostatečně připraveny. Novinář Muzamil Hussain o tomto vypověděl: „Byla tam spousta raněných lidí. Policie ani vláda nám nepomohla, policie na nás dokonce zahájila výstražnou palbu.“ Jiný svědek uvedl, že se v Péšávaru bezpečnost spíše jen předstírala a že vláda není schopna podobným útokům zabránit.\n\nPákistánská vláda uznala, že bezpečnostní protiteroristická opatření nebyla dostatečná a Azam Khan, jeden z městských úředníků podotkl, že „péšávarská policie nemůže střežit vše“ a poté vysvětlil, jakým způsobem mohl útočník proniknout třístupňovým policejním bezpečnostním prstencem okolo města.\n\nPéšavarská bezpečnostní koordinátorka Sahibzada Aneesová upozornila na značný nedostatek trénovaných hasičů a na nemožnost účinně přesunout vyprošťovací techniku do míst, kde jsou lidé zasypání sutinami, jelikož péšávarské ulice jsou značně úzké. Jeden z představitelů místní samosprávy uvedl, že davy lidí, které se shromáždily kolem místa exploze, navíc blokovaly průjezd zásahovým vozům: „Lidé se tlačili kolem místa výbuchu... velmi stěžovali úklid trosek zhroucených budov a znesnadňovali vyprošťování přeživsích osob ze sutin.“ Po výbuchu byly všechny obchody v tržnici okamžitě uzavřeny.\n\n"}
{"id": "503038", "url": "https://cs.wikipedia.org/wiki?curid=503038", "title": "27 (číslo)", "text": "27 (číslo)\n\nDvacet sedm je přirozené číslo. Následuje po číslu dvacet šest a předchází číslu dvacet osm. Řadová číslovka je \"dvacátý sedmý\" nebo \"sedmadvacátý\". Římskými číslicemi se zapisuje XXVII.\n\nDvacet sedm je\n\n\n\n"}
{"id": "503039", "url": "https://cs.wikipedia.org/wiki?curid=503039", "title": "Savjon", "text": "Savjon\n\nSavjon ( , doslova „\"Starček\"“ - místní druh květiny, v oficiálním přepisu do angličtiny Savyon, přepisováno též Savion)) je místní rada (menší město) v Izraeli, v Centrálním distriktu. Starostou je Mošik Lipec.\n\nLeží v nadmořské výšce 57 metrů, cca 10 kilometrů východně od centra Tel Avivu, v Izraelské pobřežní planině. V prostoru obce pramení drobný vodní tok Nachal Ono.\n\nMěsto je součástí hustě zalidněného sídelního pásu v aglomeraci Tel Avivu (Guš Dan). Pouze na východní straně od města je souvislá zástavba narušena torzem zemědělské krajiny. Na jihu sousedí Savjon s městem Jehud-Monoson, na severu je to město Kirjat Ono. Na rozdíl od většiny měst v metropolitní oblasti Tel Avivu má Savjon charakter venkovské individuální zástavby s poměrně nízkou hustotou zalidnění. Osídlení v tomto regionu je v naprosté většině židovské. Město je napojeno pomocí lokální silnice číslo 4622 na významnější dopravní tahy.\n\nSavjon byl založen roku 1951. Novověké židovské osídlení této oblasti je ale mnohem starší. Už v roce 1882 se zde usadila skupina mladých uprchlíků z nedaleké židovské osady Petach Tikva, kteří se sem uchýlili před epidemií malarické horečky. V místě zakoupili 150 dunamů (0,15 kilometru čtverečního) půdy. Nová osada byla nazvána \"Jehud\". Vyrostlo tu 14 domů, synagoga, studna, pekárna. Jenže s tím, jak se postupně obnovovalo osídlení v Petach Tikva, osada Jehud začala upadat. Poslední obyvatelé odtud odešli v roce 1893. Část této nejstarší zástavby se dochovala dodnes. V roce 1905 následoval další pokus o osídlení této lokality, ale po krátkém čase byl zrušen.\n\nPo následujících 40 let patřilo území nynějšího Savjonu pod správu nedaleké arabské vesnice al-Jahúdíja (arabsky: ), která byla v roce 1932 přejmenována na al-Abbásíja (). Během první arabsko-izraelské války v květnu 1948 byla al-Abbásíja dobyta židovskou vojenskou organizací Irgun a arabské obyvatelstvo ji opustilo. Oblast se uvolnila pro židovské osidlování. Do samotné opuštěné zástavby v uprázdněné arabské vesnici se nastěhovali židovští imigranti a dali tak vzniknout nynějšímu městu Jehud-Monoson, volné plochy severně od zrušené arabské al-Abbásíje umožnily vznik osady Savjon.\n\nUž v roce 1948 přišel Ja'akov Geri z firmy Africa Israel Investments s myšlenkou využít pahorky severně od nynějšího města Jehud-Monoson pro individuální zástavbu luxusního charakteru sestávající z rodinných vil na větších soukromých pozemcích. S myšlenkou vyslovil souhlas tehdejší ředitel osidlovacího oddělení Židovské agentury Levi Eškol. V roce 1950 Židovský národní fond převedl cca 3300 dunamů (3,3 kilometrů čtverečních) pro potřeby plánované nové obce nazývané tehdy Kfar Mata'im () - doslova \"„Školková Ves“\" (ve smyslu školky pro pěstování sazenic stromů). Projekt nové rezidenční osady zpracoval architekt Jicchak Perlstein (). Výstavba prvních domů tu začala roku 1952 a první obyvatelé se sem nastěhovali roku 1953. V nové obci se usazovali převážně zaměstnanci společnosti Africa Israel Investments, která až do roku 1958 obec spravovala. V roce 1955 byl v obci otevřen Country Club - výběrový sportovně-rekreační areál zřízený po americkém vzoru, první v Izraeli, díky kterému popularita Savjonu rostla. V roce 1978 byla obec povýšena na místní radu. V roce 1991 během války v Zálivu byl Savjon zasažen iráckou střelou Scud.\n\nV obci funguje základní škola, mateřské školy, synagoga, veřejná knihovna, společenská a kulturní zařízení. Spolu s obcemi Kfar Šmarjahu a Omer byl Savjon podle údajů za rok 2006 ekonomicky nejzámožnějším sídlem v Izraeli.\n\nV srpnu 2003 rozhodla izraelská vláda, že v rámci úspor a zjednodušení samosprávných útvarů bude k obci Savjon připojen dosud samostatný mošav Ganej Jehuda ( , Ganei Yehuda, v oficiálním seznamu sídel Ganne Yehuda, který se nachází na jejím jižním okraji. Sloučení nabylo platnosti v říjnu 2003, po komunálních volbách. Vesnice Ganej Jehuda vznikla v roce 1950. V březnu toho roku sem přišlo prvních sedmnáct rodin, většinou nových přistěhovalců z Polska a Rumunska. Vesnice se zpočátku nazývala Adamat Jehudija (). V prvních letech tu osadníci pobývali v provizorních podmínkách.\n\nPodle údajů z roku 2014 tvořili naprostou většinu obyvatel Židé - cca 3 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 3 600 osob).\n\nSavjon je menším sídlem předměstského rezidenčního typu. K 31. prosinci 2014 zde žilo 3590 lidí. Během roku 2014 populace stoupla o 3,5 %. Obec má dlouhodobě stagnující populaci. Skokový nárůst přineslo pouze připojení obce Ganej Jehuda (ta měla k roku 2001 740 obyvatel).\n\n\n"}
{"id": "503041", "url": "https://cs.wikipedia.org/wiki?curid=503041", "title": "Gamla", "text": "Gamla\n\nGamla je přírodní rezervace a národní park v Izraeli, nacházející se v centru Golanských výšin, 20 km jižně od Kacrinu, vedle silnice č. 808.\n\nGamla ( גמלא), město osídlené od rané doby bronzové, zničené Římany roku 67. Nachází se v nadmořské výšce 300 m n. m.\n\nZ rané doby bronzové (3300 - 2700 př. n. l.) se nedochovalo mnoho kvůli druhotnému použití stavebních kamenů v pozdějších dobách. Některé zdi byly zakomponovány do staveb doby herodiánské. Poznají se od novější výstavby svou masivností. Také část hradeb z povstání je postavena na zbytcích hradeb z této doby.Proč město poté na 2600 let zpustlo, není jasné.\n\nZ archeologických vykopávek vyplývá, že Gamla byla obnovena ve 2. století př. n. l. jako seleukovská pevnost. Postupně se však změnila v civilní židovskou vesnici, jejíž základ byl na hřebeni kopce, odkud se rozšířila na jižní úpatí.\nV letech 80 - 81 př. n. l. obsadil Golany hasmonejský král Alexandr Jannaios a udělal z nich součást své říše. V této době začíná rozkvět Gamly a ta se stala hlavním městem celé oblasti. Ve městě žili zřejmě jen Židé.\nO době mezi Alexandrem Jannaiem a začátkem povstání nejsou žádná přímá historická svědectví, ale archeologické nálezy svědčí o prosperitě města. Prosperita města byla založena na vývozu olivového oleje do židovských obcí v Babylonii a Sýrii a v Evropě (přes přístav Týros).\n\nMěsto bylo jedno z mnoha, která Josef Flavius opevnil po svém jmenování velitelem Galileje (Golany spadaly pod Galileu). Obležení a dobytí města popisuje Josef ve čtvrté knize Války. Bitvy se zúčastnily tři legie — Legio V \"Macedonica\", X \"Fretensis\" a XV \"Apollinaris\". Část z X. legie byli vojáci naverbovaní v Sýrii.\n\nJelikož stála Gamla na špatně přístupném místě a nebyla už nikdy obnovena, mají archeologové jedinečný doklad židovského osídlení na přelomu letopočtu a také dobře zachovalé římské bojiště.\nArcheologický výzkum vedl v letech 1976 - 1989 Šmarja Gutman, v letech 1997 - 2000 Cvi Javor a Dani Si'on z Izraelského památkového úřadu. Nálezy jsou vystaveny v Muzeu památek Golan v Kacrinu.\n\nNašlo se okolo dvou tisíc kamenů, jimiž se střílelo z balist a asi 1600 železných hrotů šípů (a to většina šípů byla posbírána po bojích).\n\nJe to nejstarší objevená synagoga v Izraeli. Podle mincí nalezených pod podlahou pochází nejpozději z doby Heroda. Její rozměry jsou 16 x 20 m. Nedaleko od ní se nachází mikve, kterých bylo v Gamle objeveno několik.\n\nJde o obecní budovu, objevenou v západní čtvrti při obnovených vykopávkách. Bylo to zřejmě sídlo soudu či samosprávy. Možná byla využívána také jako synagoga. Její rozměry jsou 15 x 16 m a byla postavena asi v 1. polovině 1. století př. n. l.\n\nJe to největší vodopád v Izraeli, vysoký 51 m. Asi o 300 m níže je další, vysoký 21 m.\n\nV Izraeli hnízdívalo pravidelně zhruba 60 párů, z toho v Gamle téměř 40. V posledních letech však dochází k velkému úhynu ptáků. V roce 2009 zahnízdilo v Gamle jen 18 párů.\n\n\n"}
{"id": "503054", "url": "https://cs.wikipedia.org/wiki?curid=503054", "title": "Zemský okres Freyung-Grafenau", "text": "Zemský okres Freyung-Grafenau\n\nZemský okres Freyung-Grafenau je okres v německé spolkové zemi Bavorsko, ve vládním obvodě Dolní Bavorsko. Okresním městem je Freyung.\n\nGeograficky se území kraje nachází v Bavorském lese. Okres má asi 60% podíl lesa. Nejvyšší vrchol v okrese je Roklan (1453 m), druhá nejvyšší hora celého Bavorského lesa a Šumavy.\n\nNa severu okres sousedí s Českou republikou a na východě s Rakouskem. Sousedními bavorskými okresy jsou: zemský okres Pasov na jihu, zemský okres Deggendorf na západě a zemský okres Regen na severozápadě.\n"}
{"id": "503058", "url": "https://cs.wikipedia.org/wiki?curid=503058", "title": "Jan Drabina", "text": "Jan Drabina\n\nJan Drabina (* 13. říjen 1939 Těšín) je polský historik a univerzitní profesor.\n\nVystudoval Jagellonskou univerzitu v Krakově, kde v roce 1964 obhájil magisterskou práci. V roce 1969 získal titul doktora humanistických věd na Slezské univerzitě v Katovicích. Od roku 1993 je profesorem. V listopadu roku 2008 mu bylo uděleno čestné občanství města Bytom.\n\n\n"}
{"id": "503074", "url": "https://cs.wikipedia.org/wiki?curid=503074", "title": "Anna Brożek (filosofka)", "text": "Anna Brożek (filosofka)\n\nAnna Brożek (* 1980) je polská filosofka.\n\n\n"}
{"id": "503076", "url": "https://cs.wikipedia.org/wiki?curid=503076", "title": "Šoham", "text": "Šoham\n\nŠoham ( שוהם‎, doslova „\"Onyx\"“ – druh drahého kamene, v oficiálním přepisu do angličtiny Shoham) je místní rada (menší město) v Izraeli, v Centrálním distriktu. Starostou je Gil Livne.\n\nLeží v nadmořské výšce 86 metrů, cca 18 kilometrů jihovýchodně od centra Tel Avivu, na pomezí Izraelské pobřežní planiny a pahorků v předpolí Samařska. Z jihu město obtéká vádí Nachal Bejt Arif, které západně od obce ústí do toku Nachal Jehud.\n\nJe součástí hustě zalidněného sídelního pásu na vnějším okraji metropolitní oblasti Tel Avivu (Guš Dan). V bezprostředním okolí města Šoham se rozkládá zemědělská krajina prostoupená četnými sídly. Na východní straně se nachází neosídlený pás pahorků podél Zelené linie, která odděluje Izrael v jeho mezinárodně uznávaných hranicích od okupovaných území Západního břehu Jordánu. Osídlení v tomto regionu je v naprosté většině židovské.\n\nMěsto je na dopravní síť napojeno pomocí lokální silnice číslo 444. Východně od Šoham prochází severojižním směrem Dálnice číslo 6 (takzvaná \"Transizraelská dálnice\"). Jižně od města se tato tepna kříží s Dálnicí číslo 1 (Tel Aviv-Jeruzalém).\n\nNedaleko nynějšího města Šoham se před rokem 1948 rozkládala arabská vesnice Dajr Taríf (arabsky: دير طريف), ve které k roku 1948 žilo přes 2000 lidí. Šlo o sídlo, které navazovalo na starší vesnici zmiňovanou v římských pramenech jako \"Bethariph\". V Dayr Tarif stála jedna mešita a základní škola. Během první arabsko-izraelské války v červenci 1948 byla Dayr Tarif dobyta židovskými ozbrojenými silami v rámci Operace Dani a arabské obyvatelstvo ji opustilo. Oblast se uvolnila pro židovské osidlování. Vznikla tu pak roku 1949 židovská zemědělská vesnice Bejt Arif. V následujících dekádách se osídlení v této oblasti postupně zahušťovalo.\n\nŠoham byl založen roku 1993. Vznik nového města inicioval tehdejší ministr pro bydlení a výstavbu Ariel Šaron jako součást výstavby řetězce nových židovských sídel podél východního okraje pobřežní nížiny v místech poblíž Zelené linie, kde bylo zapotřebí demograficky posílit židovskou populaci. Těmto nově zřizovaným sídlům se říkalo Jišuvej ha-Kochavim (יישובי הכוכבים). Šoham patří mezi nejúspěšnější z nich.\n\nŠlo o plánovitě založené město, situované na spojnici Tel Avivu a Jeruzalému, s dobrým silničním spojením a v blízkosti Ben Gurionova mezinárodního letiště. Zástavba sestává z bytových i individuálních rodinných domů. Město disponuje 250 dunamy (0,25 kilometrů čtverečního) ploch veřejné zeleně. Východně od Šoham se pak rozkládá les Ja'ar Šoham (יער שהם) o ploše 2000 dunamů (2 kilometrů čtvereční), jehož výsadbu zahájil Židovský národní fond v roce 1987. V Šoham funguje pět základních škol a dvě střední školy. Dále je zde 40 mateřských škol a dalších zařízení předškolní péče o děti. Ve městě je rovněž k dispozici dvanáct synagog.\n\nMěsto patří socioekonomicky mezi bohatší izraelská sídla. V roce 2006 dosáhl Šoham nejvyššího podílu žáků, kteří úspěšně složili maturitní zkoušky v celém Izraeli.\n\nV letech 1995–1996 byla východně od Šoham, při výstavbě silnice číslo 444, která slouží jako východní obchvat obce, objevena při archeologickém záchranném výzkumu lokalita obsahující sídelní vrstvy od doby železné až po středověk.\n\nŠoham je městem se smíšenou sekulární i nábožensky založenou populací. Podíl religiózních obyvatel dosahuje 20 %. Podle údajů z roku 2009 tvořili naprostou většinu obyvatel Židé – cca 18 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 18 200 osob).\n\nJde o středně velké sídlo městského typu. Původní skokový nárůst populace se od počátku 21. století postupně zvolňuje. K 31. prosinci 2014 zde žilo 20 000 lidí. Výhledově tu má počet obyvatel dosáhnout 26 000.\n\n"}
{"id": "503086", "url": "https://cs.wikipedia.org/wiki?curid=503086", "title": "Vojtek", "text": "Vojtek\n\nPříjmení Vojtek, Vojtková nebo Vojteková má více nositelů:\n\n"}
{"id": "503087", "url": "https://cs.wikipedia.org/wiki?curid=503087", "title": "Rýchory", "text": "Rýchory\n\nNázev Rýchory má více objektů:\n\n"}
{"id": "503101", "url": "https://cs.wikipedia.org/wiki?curid=503101", "title": "Varan pustinný", "text": "Varan pustinný\n\nVaran pustinný je druh varana žijícího v písčitých nebo kamenitých pouštích a stepích severní Afriky, na Arabském poloostrově a v Přední, jihozápadní a střední Asii.\n\nMá pro varany typickou stavbu těla s dlouhým krkem a dlouhým silným ocasem. Hlava při pohledu shora trojúhelníkovitá, čenich s nosními otvory blízko velkých očí připomíná zobák. Kůže v barvě písku, od šedohnědé po žlutohnědou, na zádech až šest tmavě hnědých skvrn tvořících příčné sedlovité pruhy, na krku podélné; hlava je světlá s tmavým temenem. Samec dosahuje délky do 130 cm a hmotnosti kolem 3 kg, samice je menší, 90–100 cm dlouhá, s hmotností 1–1,8 kg.\n\nVyhrabává nory nebo jámy, v nichž se ukrývá. Rychle běhá, dobře šplhá po stromech. Je agresivní. Jako všichni plazi je studenokrevný a potravu hledá jen ráno a večer, dokud pouštní prostředí není příliš horké nebo naopak příliš chladné. V horku a v noci se ukrývá v podzemní noře, chráně se tak před extrémními teplotami a před predátory, především ptáky, velkými kočkovitými šelmami a hyenami. V části Asie upadá do několikaměsíčního zimního spánku. Živí se především bezobratlými (např. hmyzem a jeho larvami), také vejci ptáků a jejich mláďaty, menšími plazy a troufne si i na hady.\n\nDoba páření je květen až červen. Samci o právo pářit se bojují: vzpřímí se, strkají do protivníka předními končetinami a snaží se ho převalit. Tyto boje nejsou smrtelné. Samice dva až tři týdny po páření klade do vyhrabaných jamek v písku asi osm vajec a překryje je pískem; o potomstvo se již dále nestará. Mláďata se líhnou po maximálně deseti měsících a žijí skrytě až do dosažení pohlavní zralosti ve dvou a půl letech.\n\nVaran pustinný je člověkem pronásledován kvůli masu; rovněž jeho vejce jsou vyhrabávána ke konzumaci. Obzvláště je decimován lovem kvůli kůži používané k výrobě luxusních kabelek, obuvi a opasků. Kvůli masovému lovu byl druh zařazen do Přílohy I Úmluvy o mezinárodním obchodu s ohroženými druhy volně žijících živočichů a rostlin (CITES). Obchod s mrtvými i živými exempláři stejně jako s výrobky z nich je ve všech státech, které uznaly konvenci, zakázán.\n\nJiž Hérodotos zmiňuje varana jako „pozemního krokodýla“, který žije na území libyjských nomádů. V minulosti se nebezpečnost varana pustinného silně přeháněla a tvrdilo se o něm, že je schopen napadnout i jezdce na koni. V Egyptě ho dříve, podobně jako kobry, předváděli zaklínači hadů.\n\n"}
{"id": "503106", "url": "https://cs.wikipedia.org/wiki?curid=503106", "title": "Roh hranic", "text": "Roh hranic\n\nRoh hranic je rozcestí v České republice ležící v pohoří Krkonoše.\n\nMísto zvané \"Roh hranic\" se nachází ve východních Krkonoších na severním svahu hory Mravenečník v místě, kde z ní severním směrem vybíhá rozsocha zvaná Čepel. Leží asi 3,5 km západně od Žacléře a 3,5 km severovýchodně od Horního Maršova. Okolní prostor je zalesněný a místo se nachází na území Krkonošského národního parku. Nejsou zde žádné stavby.\n\nSvé jméno místo dostalo podle pravoúhlého zalomení státní hranice mezi Českou republikou a Polskem. Hranice sem přichází od severu po hřebenu Čepele a odchází odtud východním směrem po severním úbočí Žacléřského hřbetu.\n\nRoh hranic se nachází na hlavním evropském rozvodí Severního a Baltského moře, přičemž trasa rozvodí přibližně odpovídá trase státní hranice. České území je odvodňováno levými přítoky Úpy a polské levými přítoky Bóbru.\n\nPřes Roh hranic procházejí pouze hůře sjízdné lesní cesty a pěšiny. Po hřebenu Čepele sem od severu přichází cesta kopírující státní hranici, po které je vedena česká červeně značená Cesta bratří Čapků z Krkonoš do Trutnova a zelená polská turistická trasa z Pomezních bud, která odsud klesá východním směrem po polském území do Královeckého sedla. Svůj začátek zde má modře značená turistická trasa 1824 vedoucí rovněž východním směrem, ale po českém území, do Žacléře.\n"}
{"id": "503110", "url": "https://cs.wikipedia.org/wiki?curid=503110", "title": "Nekonečný součin", "text": "Nekonečný součin\n\nNekonečný součin je pojem matematické analýzy. Pro nekonečnou posloupnost \"a\", \"a\", \"a\",… je nekonečný součin\n\nroven limitě posloupnosti částečných součinů \"a\"\"a\"...\"a\" kde \"n\" roste k nekonečnu. Pokud taková limita existuje a je nenulová, pak se o součinu říká, že \"konverguje\", a jeho hodnota je rovna hodnotě limity, jinak se o součinu říká, že \"diverguje\".\n\nPokud součin konverguje, musí být limita posloupnosti \"a\" rovna jedné. V takovém případě je logaritmus log \"a\" definován pro všechna \"a\" a platí:\n\ncož umožňuje vyšetřovat konvergenci nekonečných součinů pomocí nástrojů pro vyšetřování konvergence nekonečných řad.\n"}
{"id": "503123", "url": "https://cs.wikipedia.org/wiki?curid=503123", "title": "SM Torpedoboot 87F", "text": "SM Torpedoboot 87F\n\nSM Torpedoboot 87F, zkráceně SM Tb.87F později T 5 a PBR-92 \"Cer\", byla rakousko-uherská torpédovka typu 82F. Stejně jako její sesterské lodě byla postavena v loděnici Danubius Bergudi.\n\nPo svém uvedení do služby byla zařazena do I. torpédové flotily. Dne 2. února 1916 se spolu s křižníkem Sankt Georg, torpédoborcem Wildfang a torpédovkami Tb.83F, Tb.88F a Tb.98M podílela na zničení železničních zařízení mezi italskými městy Ortona a San Vito. O čtyři dny později (6. února) vyplula spolu s Tb.74T, Tb.80T, Tb.83F, Tb.78T a Tb.88F, při krytí křižníkem Helgoland, s úkolem napadnout transportní lodě Dohody plující z Drače do Brindisi. Cestou se srazily Tb.74T s Tb.83F, škody na první z nich byly natolik vážné, že se celý svaz musel vrátit. Lodě však zachytil britský lehký křižník HMS Weymouth v doprovodu francouzského torpédoborce Bouclier. Rakušanům se po torpédovém útoku Tb.83F podařilo využít manévrů nepřátel a uniknout. Dne 4. července se pak účastnila výpadu lehkých hladinových lodí (křižník Helgoland, torpédoborce Orjen, Tátra, Balaton a torpédovky Tb.85F a Tb.83F) do Otrantské úžiny. Výpad si zopakovala o čtyři dny později, tentokráte s křižníkem Novara a torpédovkami Tb.73F a Tb.54T. Třetí výpad proti Otrantu podnikla spolu s křižníkem Novara a torpédovkami Tb.85F, Tb.83F a Tb.88F 30. července, avšak kontakt s nepřítelem nebyl navázán. 16. srpna pak zachránila rakouský hydroavion L 87, který nouzově přistál po útoku na Valonu. Druhý létající člun zachránila 7. prosince 1917 20 námořních mil od Ancony, avšak úspěch to byl dočasný - letadlo se na cestě zpět převrhlo a potopilo. Dne 1. května 1918 pak u Umaga vyzvedla letoun K 210.\n\nTorpédovka byla v roce 1918 zajištěna Italy. Po mírových smlouvách připadla roku 1920 Království Srbů, Chorvatů a Slovinců, kteří ji zařadili do svého námořnictva pod jménem T 5. Po obsazení Jugoslávie vojsky Osy v roce 1941 padla loď opět do italských rukou. Do služby byla zařazena pod stejným jménem (T 5). Loď přežila druhou světovou válku a po ní putovala opět do Jugoslávie. Zde obdržela svoje nové jméno PBR-92 \"Cer\" a sloužila až do roku 1960, kdy byla vyřazena. Sešrotována byla v roce 1963.\n\n"}
{"id": "503134", "url": "https://cs.wikipedia.org/wiki?curid=503134", "title": "Svorad Ondřej", "text": "Svorad Ondřej\n\nSvatý Svorad Ondřej ( Zoerardus, Świerad, Zoerard-András) (asi 980 – kolem roku 1030) byl slovenský benediktin a poustevník, patron města Nitry a Nitranské diecéze.\n\nSvatý Svorad se narodil v Opatowci na Visle v Malopolsku. Několik let žil jako poustevník nedaleko vsi Tropia nad Dunajcem.\nZa vlády uherského krále Štěpána I. se Svorad odebral do Nitry a uchýlil se do benediktinského v kláštera sv. Hippolyta na Zobore. Z rukou opata Filipa zde přijal řeholní roucho a nové jméno Ondřej. S opatovým svolením se uchýlil do samoty i v klášteře na Zoboru. Malá jeskyni nedaleko kláštera dodnes nese jeho jméno.\n\nV pokročilém věku se ke Svoradovi přidružil mnich Benedikt a stal se jeho žákem. Blízkost pomocné ruky umožnila zbožnému poustevníkovi uchýlit se do ještě odlehlejší pustiny do jeskyně v místě dnes nazývaném Skalka nad řekou Váhem poblíž Trenčína.\n\nSvatý Svorad zemřel někdy kolem roku 1030. Nitranský kníže Gejza už v roce 1064 činil první kroky k jeho svatořečení. Kult tohoto prvního slovenského světce byl oficiálně potvrzen až roku 1083 papežem Řehořem VII. z podnětu uherského krále Ladislava I.\n\nOstatky sv. Svorada byly uloženy v katedrále sv. Emmeráma (Jimrama) v Nitře.\n\nHlavním a zřejmě i jediným zdrojem informací o životě poustevníka Svorada je latinská \"Legenda o poustevnících Svoradovi-Ondřeji a Benediktovi\" z pera jejich současníka Maura, biskupa uherského Pětikostelí.\n\nBiskup Maurus ve své legendě zachytil pozoruhodné svědectví poustevníkova žáka Benedikta o přísném asketickém životě svého učitele. Svatý Svorad přesně podle regulí sv. Benedikta celý den věnoval modlitbě a těžké práci v lese. Postil se tři dny v týdnu a o velkém čtyřicetidenním postě před velikonocemi vyžádal si 45 ořechů jako jediný pokrm pro celé postní období. Krátký čas k nočnímu odpočinku trávil v sedě na přitesané kládě v jakési trnité ohradě. Trní nedovolovalo tělu jinou než vzpřímenou polohu. Stejně tak na hlavě měl dřevěnou obruč se čtyřmi zavěšenými kameny. Kdykoliv se hlava únavou skláněla, udeřila se o kámen. Legenda dále uvádí, že teprve po smrti světcově, když řeholní bratři mrtvé tělo připravovali k pohřbu, zjistili, že je opásáno řetězem zařezaným a zarostlým pod kůží. Část tohoto řetězu jako vzácnou relikvii přechovával ve svém vlastnictví sám autor legendy, jak uvádí, až do doby, než ho o něj uprosil kníže Gejza.\n\n"}
{"id": "503136", "url": "https://cs.wikipedia.org/wiki?curid=503136", "title": "MS Deutschland (1998)", "text": "MS Deutschland (1998)\n\nMS Deutschland je loď určená pro zámořské výletní plavby (německy \"Kreuzfahrtschiff\"). \n\nByla vlajkovou lodí rejdařství Peter Deilmann Reederei GmbH & Co. KG se sídlem v německém Hamburgu, které v roce 2016 skončilo konkursem. Jejím domovským přístavem byl dlouhá léta Neustadt in Holstein, v současnosti pluje pod vlajkou ostrovního státu Bahamy. Od letní sezóny roku 2016 pluje loď – pouze v měsících květnu až září – pro německou cestovní společnost Phoenix Reisen. V lednu 2018 koupila tuto loď společnost Delos Cruise, přičemž bylo oznámeno, že pronájem (\"charter\") společnosti Phoenix Reisen byl prodloužen do roku 2025. V měsících září až duben pluje loď pod názvem \"World Odyssey\".\n\nLoď vešla v Německu ve známost hlavně díky mnohaletému televiznímu seriálu stanice ZDF s názvem \"Traumschiff\" (Loď snů), který se natáčel na její palubě. \n\nStavba lodi \"Deutschland\", lodi určené pro zaoceánské výletní plavby, byla zahájena dne 1. prosince 1996 položením kýlu v loděnici Howaldtswerke-Deutsche Werft AG v Kielu pod stavebním číslem 328. O více než rok později, dne 16. ledna 1998, vyplula ke své první plavbě. Předání rejdařství proběhlo 11. května 1998, křest lodi provedl bývalý spolkový prezident Richard von Weizsäcker. 18. května 1998 vyplula \"Deutschland\" na svoji panenskou plavbu do Norska.\n\nVýletní loď \"Deutschland\" uskutečňovala pro dřívější majitele resp. jejich nájemce také cesty kolem světa. V letních obdobích vyplouvá \"Deutschland\" z některého z německých přístavů (Kiel, Bremerhaven nebo Hamburg) převážně k plavbám po Baltském moři či do norských fjordů. Přitom doplňuje program dalších tří výletních lodí společnosti Phoenix Reisen, kterými jsou MS Amadea, MS Albatros a největší z nich, MS Artania.\n\nBěhem raného jara a pozdního podzimu pluje loď pod názvem \"World Odyssey\" (jako dříve do prodeje jiným majitelům) po Středozemním moři či např. ke Kanárským ostrovům. Během zimy je \"World Odyssey\" nasazována z Evropy do cílů v Jižní Africe nebo v Karibiku, pokud není zorganizována cesta kolem celého světa, se zastávkami např. v Honkongu, na indonéském ostrově Bali, v Austrálii, na Novém Zélandu nebo v Jižní Americe. Téměř všechny delší cesty jsou ale rozloženy do většího počtu etap v závislosti na přístavech, které jsou dostupné letecky, a jednotlivé etapy lze absolvovat zvlášť. Ve všech přístavech jsou organizovány výlety autobusem nebo jinými dopravními prostředky do několika míst podle výběru cestujících. Cena těchto výletů není zahrnuta do ceny plavby, ta je však jinak \"all inclusive\", tj. včetně celodenní stravy a některých nápojů. \n\nV roce 2000 plnila při svých plavbách funkci \"vyslankyně\" Expo 2000. Ve stejném roce během Letních olympijských her 2000 v Sydney posloužila německému olympijskému výboru jako plovoucí \"olympijský dům\".\n\nV roce 2008 oslavila 10 let svého provozu během \"jubilejní\" plavby.\n\n\"Deutschland\" je vybavena konvenční sestavou vznětových (dieselových) motorů. Jak u zádě tak u pravého boku je vždy dvojice motorů, jednoho osmiválcového typu MaK 8M32 a jednoho šetiválcového MaK 6M32, spřažených do jedné pohonné skupiny. Prostřednictvím redukční převodovky a vlnovodu pohánějí plavidlo stavitelné lodní šrouby s konstantními otáčkami. Vedlejším výstupem každého z hlavních motorů jsou poháněny hlavní elektrické generátory lodi, každý o výkonu 2400 kW.\n\nVýlučně pro dodávku elektrické energie jsou instalovány další dva generátory poháněné dieselmotory typu MaK 9M2. Dosahují výkonu 1400 kW.\n\nV květnu 1999 byla v loděnici HDW v Rendsburgu firmou Renk vyříznuta boční stěna lodi kvůli výměně těžce zatížené převodovky. Kromě omezených škod byl hlavním důvodem pro výměnu převodovky hluk, který způsoboval nevyužitelnost 40 kabin pro cestující.\n\nVnitřní vybavení prostor pro cestující na \"Deutschland\" bylo původně provedeno ve stylu luxusních hotelů 20. let 20. století. V kabinách a ostatních prostorách pro cestující se nacházely klasicistní, secesní a art deco prvky. Loď byla výborem pro klasifikaci hotelů organizace DEHOGA označena nejvyšší třídou „5-Sterne-Superior“. \"Deutschland\" byla původně určena pro 620 pasažérů v 318 kabinách, ale po přestavbách nabízí místo jen pro 520 pasažérů v 293 kabinách rozdělených do pěti kategorií („Grande-Suite“, „Suite“, „Klassik“, „Komfort“ a „Kabinett“). Jedna kabina je vybavena jako bezbariérová. Kromě „Císařského sálu (Kaisersaal)“, ve kterém se konají koncerty, plesy a podobné akce, jsou pasažérům přístupné nebo jim sloužící prostory také:\n\n\nO bezpečnost plavby se stará námořní posádka v čele s kapitánem. Celkově je na lodi 280 stálých zaměstnanců včetně recepčních, cestovních průvodců, kuchařů, číšníků, pokojských a dalších. V posledních letech pochází mnoho zaměstnanců z Filipín. K nim přistupují na jednotlivé plavby angažovaní umělci apod. \n\nV letech 1998-2015 měla \"Deutschland\" domovský přístav Neustadt in Holstein v německé spolkové zemi Šlesvicko-Holštýnsko. Od 20. května 2015 má domovský přístav v hlavním městě ostrovního státu Bahamy Nassau.\n\nJeště na začátku roku 2016 byl osud lodi kvůli problémům majitele, rejdařství Peter Deilmann, nejistý. Plula tehdy pod názvem \"World Odyssey\". Od března 2016 byla v loděnici Navantia ve španělském přístavu Cádiz přestavována. Od letní sezóny roku 2016 pluje loď – pouze v měsících květnu až září – opět pod názvem \"Deutschland\" pro německou cestovní společnost Phoenix Reisen se sídlem v Kolíně nad Rýnem. Původně byl s majitelem lodi dohodnut pronájem do roku 2021.\n\nV lednu 2018 koupila tuto loď společnost Delos Cruise, přičemž bylo oznámeno, že pronájem (\"charter\") společností Phoenix Reisen bude prodloužen do roku 2025. V měsících září až duben pluje loď nadále pod názvem \"World Odyssey\".\n\n\n\n"}
{"id": "503139", "url": "https://cs.wikipedia.org/wiki?curid=503139", "title": "Tel Mond", "text": "Tel Mond\n\nTel Mond ( תֵּל מוֹנְד‎, doslova „\"Mondův pahorek\"“, v oficiálním přepisu do angličtiny Tel Mond) je místní rada (menší město) v Izraeli, v Centrálním distriktu. Starostou je Šlomo Racabi.\n\nLeží v nadmořské výšce 57 metrů, cca 25 kilometrů severovýchodně od centra Tel Avivu a cca 10 kilometrů jihovýchodně od města Netanja, v Izraelské pobřežní planině. Na jižním okraji obce začíná vádí Nachal Cherut.\n\nTel Mond je volnou součástí vnějšího prstence sídel v hustě zalidněném sídelním pásu metropolitní oblasti Tel Avivu (Guš Dan). V bezprostředním okolí města se rozkládá intenzivně obhospodařovaná zemědělská krajina prostoupená četnými sídly. Osídlení v tomto regionu je v naprosté většině židovské, pouze cca 3 kilometry na jihovýchodě leží město Tira osídlené izraelskými Araby. Město je na dopravní síť napojeno pomocí lokální silnice číslo 553, která západně od Tel Mond ústí do severojižního dopravního tahu Dálnice číslo 4\n\nTel Mond byl založen roku 1929 jako soukromě hospodařící zemědělská vesnice (mošava). Pojmenována byla podle Lorda Alfreda Monda – britského politika a průmyslníka, který se díky vlivu svého přítele Chajima Weizmanna stal sionistou a začal v tehdejší Britské mandátní Palestině nakupovat pozemky a zřizovat zemědělské osady.\n\nV roce 1929 tu vzniklo první provizorní osídlení, a to \"Machane Tel Mond\" (מחנה תל מונד). V roce 1931 byly zbudovány první domy ve vlastní osadě Tel Mond - první etapa sestávala ze sedmi domů, včetně obydlí pro Lorda Monda. Osada se zaměřovala především na intenzivní plantážové hospodaření. Později získal Židovský národní fond další pozemky a vznikla tu osada Kfar Ziv (זיו). Roku 1944 se poblíž Tel Mond usadila skupina jemenitských Židů, kteří zde založili osadu Šchunat Ja'akov (שכונת יעקב). Další židovská sídla vyrůstala ve vzdálenějším okolí. Vznikl zde tak kompaktní blok osad nazývaný Guš Tel Mond (גוש תל מונד). Koncem roku 1949 byl Guš Tel Mond přeměněn na Oblastní radu Tel Mond. Tato Oblastní rada ale zanikla poté, co Tel Mond v roce 1954 získal status místní rady.\n\nBěhem první arabsko-izraelské války v roce 1948 byla oblast okolo Tel Mond brzy ovládnuta židovskými ozbrojenými silami. Už předtím šlo o region s demografickou převahou Židů. Během války došlo k vysídlení arabské vesnice Kafr Saba a dobytí nynějšího města Tira. Po roce 1948 poblíž Tel Mond vyrostl přistěhovalecký tábor (Ma'abara). K roku 1949 se plocha obce udává na 3642 dunamů (3,642 kilometrů čtverečních). Žilo tu tehdy 550 lidí. Další stovky obývaly přistěhovalecký tábor, ve kterém se vystřídaly tři přistěhovalecké vlny (nejprve jemenitští Židé, pak Židé z Iráku, Libye a Maroka a nakonec poslední vlna převážně sestávající z iráckých Židů). V dubnu 1951 byli někteří z těchto přistěhovalců přestěhováni do nových domů, které pro ně vyrostly přímo v Tel Mond.\n\nDne 5. dubna 1953 byli poblíž Tel Mond zabiti dva vojáci izraelské armády po průniku arabských útočníků ze Západního břehu Jordánu.\n\nV Tel Mond fungují dvě základní školy a střední škola. Dále větší počet mateřských škol. V Tel Mond je k dispozici patnáct synagog.\n\nTel Mond je městem se smíšenou sekulární i nábožensky založenou populací. Podíl religiózních obyvatel dosahuje 30 %. Rozsáhlá bytová výstavba proměnila složení obyvatelstva, ve kterém do nedávna převládali sefardští Židé. Podle údajů z roku 2009 tvořili naprostou většinu obyvatel Židé - cca 10 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 10 200 osob).\n\nJde o středně velké sídlo městského typu, které od 90. let 20. století prodělává rychlý populační nárůst. K 31. prosinci 2014 zde žilo 11 700 lidí.\n\n\n"}
{"id": "503141", "url": "https://cs.wikipedia.org/wiki?curid=503141", "title": "Smuta", "text": "Smuta\n\nSmuta nebo Období zmatků (také Vláda samozvanců, ) je období ruských dějin z let 1598 až 1613. Toto období představuje přelomovou, \"kritickou\" epochu. Smuta označuje hlubokou vnitřní i vnější politickou krizi moskevského státu. V podstatě znamenala dlouholetou občanskou válku s častými změnami vládců, nelegitimními následníky trůnu, povstáními a okupování země cizími vojsky. V té době vymřela v Ruském carství dynastie Rurikovců a po ní nastoupili Romanovci. Mezitím však vládli samozvanci, kteří prohlašovali, že jsou legitimní držitelé carského trůnu.\n\nRoku 1584 zemřel Ivan IV. Hrozný a na jeho místo nastoupil jeho slabomyslný syn Fjodor I. Ten už však spíše nevládl, většinu času trávil na modlitbách. Veškerou moc za jeho vlády měl Fjodorův švagr a rádce Ivana IV. Boris Godunov. Když Fjodor I. roku 1598 zemřel, stal se Godunov jeho nástupcem.\nRoku 1591 zemřel Fjodorův bratr carevič Dimitrij. Při epileptickém záchvatu si podřízl hrdlo. Vynořily se však spekulace, že Dimitrij nezemřel, jen se někde ukrývá.\n\nRoku 1602 přišel na polský dvůr ke králi Zikmundu III. Vasovi bývalý ruský mnich Jurij Otrepjev. Ten o sobě králi řekl, že je ve skutečnosti carevičem Dimitrijem. Prý přežil a dosud se ukrýval. Zikmund III. mu překvapivě uvěřil a vytáhl s ním do Moskvy. Boris Godunov mezitím zemřel, jeho syn Fjodor II. Borisovič byl zavražděn a Otrepjev byl roku 1605 korunován carem jako Lžidimitrij I.\n\nPozději však začal dělat Lžidimitrij I. závažné chyby. Jako ministry dosazoval polské šlechtice. Poslední kapkou bylo, když si Lžidimitrij vzal Marinu Mniszkovou, které Rusové neřekli jinak než \"\"ta polská děvka\"\". Tím bylo odhaleno, že car je ve skutečnosti obyčejný podvodník. Bylo zorganizováno spiknutí bojarů, do jehož čela přišel kníže Vasilij Šujskij. Když spiklenci vpochodovali do Kremlu, chtěl si Lžidimitrij, který byl zrovna v jedné budově, zachránit život skokem z okna a utéct. Po dopadu se však zranil. Spiklenci se shlukli okolo něj a ukopali ho. Lžidmitrijovy ostatky byly na Rudém náměstí spáleny. Jeho popelem pak bylo naládováno dělo a vystřeleno na západ, odkud Lžidimitrij přišel. Šujskij byl poté prohlášen novým carem, kterým byl až do roku 1610, kdy byl bojary svržen.\n\nRoku 1607 se však objevil další samozvanec Lžidimitrij II. Byl podporován Zikmundem III. Vasou a kozáky, přičemž se mu podařilo svrhnout Šujského a stát se carem. O tři roky později, roku 1610 však byl zavražděn svou vlastní stráží.\n\nZikmund III. Vasa se po všech zmatcích rozhodl, že carem se stane jeho syn Vladislav IV. Vasa. Polsko-Litevská armáda spolu se švédskými vojsky porazila Moskvu a Vladislav IV. Vasa se stal ruským carem.\n\nV Nižném Novgorodu se však začalo formovat povstání, v jehož čele byl nižněnovgorodský starosta a řezník Kuzma Minin. Ve městě se sešla silná vojenská posádka. K nim se přidávali měšťané a řemeslníci a byla vytvořena domobrana. Vojenským velitelem se stal kníže Dimitrij Požarskij. K Rusům se začaly přidávat i okolní národy: Čuvaši, Komijci, Marijci i Seveřané. Minin poslal bojarům dopisy, v nichž napsal, aby se spojili, vyhnali katolické okupanty a znovu nastolili pravoslaví.\n\nK rozhodujícímu střetu mezi polsko-litevskou armádou a ruskými vlastenci došlo u bran Moskvy. V čele polsko-litevského vojska stál hejtman Jan Karol Chodkiewicz. Polsko-litevská vojska však byla rozdrcena. Několik okupantů se ještě drželo za branami Kremlu a odmítlo kapitulovat. Po dlouhém obléhání se nakonec okupanti 26. října 1612 vzdali. Kuzma Minin byl za svůj čin později povýšen do šlechtického stavu.\n\nTéhož roku svolali bojaři sněm, který měl rozhodnout o novém carovi. Tím byl zvolen mladík z mocného západoruského rodu Michail Romanov. Ten se zpočátku zdráhal se stát carem (po předchozích událostech se mu není co divit), nakonec však souhlasil a roku 1613 byl prohlášen carem. Na jeho korunovaci měl velký podíl Kuzma Minin, který však o tři roky později zemřel. Michail Romanov vládl až do léta 1645.\n"}
{"id": "503142", "url": "https://cs.wikipedia.org/wiki?curid=503142", "title": "Mistrovství Evropy v atletice 2002", "text": "Mistrovství Evropy v atletice 2002\n\n18. mistrovství Evropy v atletice se uskutečnilo v německém Mnichově od 6. srpna do 11. srpna 2002. Atletické disciplíny probíhaly na olympijském stadionu a jeho okolí.\n\nBěh na 100 metrů mužů původně vyhrál Brit Dwain Chambers časem 9,96 s. Později však byl kvůli dopingu diskvalifikován. O zlaté medaile ze štafety na 4 × 100 metrů přišly díky Chambersovi také Christian Malcolm, Darren Campbell a Marlon Devonish.\n\nČeskou republiku na tomto šampionátu reprezentovalo 40 českých atletů (24 mužů a 16 žen).\n\n"}
{"id": "503144", "url": "https://cs.wikipedia.org/wiki?curid=503144", "title": "Žhářský útok ve Vítkově", "text": "Žhářský útok ve Vítkově\n\nŽhářský útok ve Vítkově se odehrál v noci z 18. na 19. dubna 2009 ve městě Vítkov na Opavsku. Čtyři čeští neonacisté Ivo Müller, Václav Cojocaru, David Vaculík a Jaromír Lukeš zapálili pomocí tří zápalných lahví dům obývaný romskou rodinou. Následkem požáru byli zraněni tři lidé, kteří v té době pobývali v budově. Nejvážněji byla zraněna dvouletá Natálie, která utrpěla život ohrožující popáleniny třetího a čtvrtého stupně na více než 80 % těla.\n\nVětšina rodiny obývala dům od roku 1983. Pavel Kudrik se přidal v roce 1999. Vlastnictví domu se stalo nejasným v důsledku Vysídlení Němců z Československa v roce 1945 a následného stažení sovětských vojsk o 45 let později. Několik dnů před žhářským útokem zdědilo dům šest v Německu žijících osob. Napadená rodina údajně neměla o probíhajícím dědickém řízení informace a noví vlastníci neměli žádný zájem na vykonávání vlastnických práv na budově. Ve skutečnosti jej chtěli přímo předat do vlastnictví církve, což je však dle českého práva nemožné, jelikož musí být nejprve vypořádáno dědické řízení. Napadená rodina věřila, že dům byl zakoupen před 40 lety jejich prababičkou za cenu 2000 Kčs., tato transakce však není doložena zápisem do katastru.\n\nPachatelé útoku vhodili krátce před půlnocí 18. dubna tři benzínem plněné zápalné lahve do Romy obývaného domu v Opavské ulici č. p. 58 ve Vítkově. V budově tou dobou spalo 8 lidí. V důsledku útoku byli popáleni Anna Siváková, Pavel Kudrik a nejvážnější popáleniny utrpěla jejich dvouletá dcera Natálie. Samotný dům pak do základů vyhořel.\n\nStarosta Vítkova Pavel Smolka prohlásil, že nešlo o problémovou rodinu a útok je mu proto nepochopitelný. V domě, který skončil v sobotu v plamenech, dle jeho vyjádření rodina žila dvacet sedm let. Uvedl rovněž, že ve městě dosud nezaznamenal žádné extremistické výpady vůči Romům.\n\nÚtok na romskou rodinu odsoudili mnozí čeští politici. Prezident Václav Klaus útok nazval surovým odporným zločinem a žádal tvrdé potrestání. Premiér Mirek Topolánek vyjádřil vážné znepokojení nad nárůstem extremismu v České republice a zdůraznil důležitost boje s ideologickým podhoubím extremismu. Ministr financí Miroslav Kalousek prohlásil: „Pokud někdo vhodí zápalnou lahev někam, kde jsou lidé a děti, tak je to prostě teroristický zločin“. Ministr pro lidská práva a národnostní menšiny Michael Kocáb rovněž označil útok za „klasický teroristický čin“.\n\nČeské romské organizace Sdružení Dženo, ROMEA, Sdružení DAR, Slovo 21, Sdružení Romů Severní Moravy a koordinátor pro romské záležitosti Středočeského kraje Cyril Koky, ve společném prohlášení útok velmi ostře odsoudily jako ohavný a zbabělý čin. Ostře kritizovaly předešlou liknavost státních orgánů i politické reprezentace, která má dle jejich názoru za následek nárůst extremistických hnutí. Zároveň vyzvaly představitele státu a českou veřejnost k aktivní opozici vůči neonacismu a extremismu v Česku. Zároveň apelovali na romskou komunitu, aby se nenechala neonacisty vyprovokovat k násilným střetům a neprodleně zorganizovala ochranné hlídky k ochraně vlastních rodin.\n\nNatálie Kudriková měla vážné, život ohrožující, popáleniny na více než 80% těla, kvůli kterým zůstala v nemocnici v péči lékařů až do prosince 2009, kdy byla propuštěna do domácího ošetřování. Její léčba si vyžádala řadu operací, které však plně neodstranily trvalé následky. Stala se tak prvním batoletem, které v Česku přežilo takto rozsáhlé popálení. Náklady za léčbu, které v prosinci 2009 dosáhly výše 6 milionů korun, bude pojišťovna vymáhat po útočnicích. Za péči o Natálku získali lékaři z Popáleninového centra Fakultní nemocnice v Ostravě cenu Gypsy Spirit. Anna Siváková při útoku utrpěla popáleniny na 30% těla, zatímco Pavel Kudrik utrpěl popáleniny na zádech a končetinách.\n\nOtci Natálky Pavlu Kudrikovi byl, v důsledku útoku, prezidentem na časově neomezenou dobu přerušen výkon trestu za krádež a poškozování cizí věci. Následně mu byla prezidentem Václavem Klausem udělena milost. Dle Klausova mluvčího prezident „přihlédl k tomu, že při brutálním útoku na rodinu jmenovaného byla jeho dcera těžce popálena a jejich dům byl zcela vypálen“.\n\nVyhořelý dům, ve kterém rodina před útokem bydlela, byl zbourán. Rodina se přestěhovala do domu v Budišově nad Budišovkou, který koupila z peněz vybraných ve sbírce.\n\nRáno 12. srpna 2009 policie zadržela 12 osob, osm jich bylo následně propuštěno, zbylí čtyři muži byli obvinění z pokusu o vraždu s rasovým motivem a byla na ně uvalena vazba, přičemž někteří z nich se k činu doznali. Podle státní zástupkyně bude vyšetřování případu ukončeno v prvních měsících roku 2010.\n\nPodle české Antifašistické akce byli obvinění aktivní v neonacistických strukturách jako je Národní odpor nebo Autonomní nacionalisté.\n\nDne 11. května 2010 stanuli před soudem obvinění Ivo Müller, Václav Cojocaru, David Vaculík a Jaromír Lukeš. Byli obviněni z pokusu o vraždu a poškozování cizí věci spáchané formou spolupachateství. Podle obžaloby se obvinění dopustili jednání, které mělo za cíl usmrtit jiné osoby. Motivem tohoto byla etnická příslušnost těchto osob. Útok měl být proveden k uctění 120. výročí narození Adolfa Hitlera.\n\nPodle obhájců obžalovaných byl dům, který obžalovaní zapálili, ve špatném stavu, měl propadlou střechu a vytlučená okna. Obžalovaní se domnívali, že zapalují neobydlený sklad kradeného zboží. Ivo Müller a Václav Cojocaru se k žhářství doznali a rodině se za důsledky svého činu omluvili.\n\nRozsudek byl vynesen 20. října, všichni obžalovaní byli uznání vinnými z pokusu o vraždu a poškození cizí věci. David Vaculík, Jaromír Lukeš a Ivo Müller dostali trest odnětí svobody na 22 let, dosud netrestaný Václav Cojocaru 20 let, navíc všichni musejí uhradit odškodné. Odsouzení se proti rozsudku na místě odvolali. Odvolací soud následně o dva roky snížil trest Ivu Müllerovi, kvůli spolupráci s vyšetřovateli a projevené lítosti.\n\n15. prosince 2011 potvrdil Nejvyšší soud České republiky tresty nižší instance. Kvůli přímému televiznímu přenosu ze soudního líčení Krajského soudu v Ostravě podali odsouzení David Vaculík a Jaromír Lukeš stížnost k Ústavnímu soudu. Tato žaloba nemá odkladný účinek. 24. září 2014 zamítl Ústavní soud jejich stížnost s odůvodněním, že dokazování bylo důkladné a soudy postupovaly objektivně.\n\nPremiér Petr Nečas označil rozsudek za přiměřený. Podobně se vyjádřil Roman Joch. Naproti tomu prezidenta Klause podle jeho slov výše trestu „zaskočila“, neboť se mu zdá nepřiměřeně vysoký. Vyjádřil rovněž pochybnost nad tím, zda tento rozsudek může zabránit opakování podobných činů v budoucnu.\n\n9. července 2012 byl na chatě ve Frenštátě pod Radhoštěm nalezen předseda senátu v procesu s vítkovskými žháři Miloslav Studnička s proříznutým hrdlem a bez známek života. Smrt se dávala i do souvislosti s tímto procesem, vyšetřování ale cizí zavinění nepotvrdilo.\n\n\n"}
{"id": "503153", "url": "https://cs.wikipedia.org/wiki?curid=503153", "title": "Jindřich z Kyseku", "text": "Jindřich z Kyseku\n\nJindřich z Kyseku též Jindřich Kysecký († 1309/1310) byl uherský šlechtic, bratislavský purkrabí a přívrženec uherského krále Bély IV. \n\nPo Bélově smrti roku 1270 uprchl do Čech, kde působil na dvoře Přemysla Otakara II. Také se podruhé oženil, když si vzal nejmenovanou dceru Smila z LIchtenburka a Alžběty z Křižanova. Po smrti Štěpána V. zaplavila pražský dvůr druhá vlna uherských šlechticů, mezi nimi i bratislavského župana Egidia (Jiljího), nepřítele Jindřicha. Jindřich se proto rozhodl vrátit do Uher, ke dvoru Alžběty Kumánské. \n\nAby si získal královninu přízeň, zavraždil bratra Kunhuty Uherské a pretendenta uherského trůnu Bélu Mačevského. Brzy po svém činu získal titul slavonského bána. V létě roku 1273 se podílel na obraně Uher proti českému vpádu a jeho muži zabili Oldřicha z Drnholce, korutanského hejtmana a zetě českého krále.\n"}
{"id": "503167", "url": "https://cs.wikipedia.org/wiki?curid=503167", "title": "Kabadi", "text": "Kabadi\n\nKabadi (orig. Kabbadi) je týmový sport původem z jižní Asie. Dva týmy okupují protilehlé poloviny hřiště a vysílají \"útočníky\" na soupeřovu polovinu. Body se získávají označením (dotykem) soupeře a následným návratem na vlastní polovinu, nebo uvězněním soupeřova \"útočníka\". Označení a uvěznění hráči ve hře končí a opouští hřiště. Útočí vždy pouze jeden tým a vždy pouze jedním \"útočníkem\". Týmy se v napadání střídají.\n\nMistrovství světa v Kabaddi mužů se konalo už třikrát v letech 2004, 2007 a 2010 vždy v Indii a na všech těchto 3 turnajích zvítězil pokaždé tým domácí Indie.\n\n"}
{"id": "503168", "url": "https://cs.wikipedia.org/wiki?curid=503168", "title": "Davis Cup 2010 – Světová skupina", "text": "Davis Cup 2010 – Světová skupina\n\nSvětová skupina 2010 byla nejvyšší úrovní Davisova poháru, z níž vzešel celkový vítěz soutěže. Účastníci čtvrtfinále měli zaručenou účast v nadcházejícím ročníku. Týmy, které prohrály v 1. kole, musely podstoupit baráž o udržení v nejvyšší soutěži.\n\nLosování pavouka pro Světovou skupinu 2010 proběhlo v Ženevě 23. září 2009.\n\n"}
{"id": "503170", "url": "https://cs.wikipedia.org/wiki?curid=503170", "title": "Esteban Tuero", "text": "Esteban Tuero\n\nEsteban Tuero (22. dubna 1978, Buenos Aires) je argentinský automobilový závodník, který v roce 1998 jezdil ve Formuli 1 za tým Minardi.\n\nNa motokárách začal závodit v sedmi letech a zůstal zde do roku 1992. Pro sezonu 1993 přestoupil do monopostu argentinské Formule Renault. V roce 1994 vyhrál národní sérri Formule Honda. Vyzkoušel také několik závodů v jihoamerické Formule 3. Pro rok 1995 se přemístil do Evropy, kde v prvním roce vyhrál italskou sérii Formule 3000 a testoval formuli 3, ve které závodil v roce 1996, ze které v polovině sezony přešel do Formule 3000, kde skončil na 16. příčce.\nRoku 1997 závodil v japonské Formuli Nippon, kde neoslnil a zůstal na 16. pozici.\n\nV osmnácti letech testoval monost F1 týmu Minardi. V dalším roce 1997 testoval pro stáj Minardi.\n\nPro sezonu 1998 byl jmenován druhým jezdcem tohoto italského týmu po boku Japonce Šindži Nakana, avšak FIA zprvu váhala s udělením superlicence. Tuero se stal třetím nejmladším jezdcem v historii F1, pouze Mike Thackwell a Ricardo Rodriguez byli mladší. V první velké ceně se kvalifikoval na 17. místě dokonce před svým stájovým kolegou. V celé sezoně se pouze jednou dostal do finálové desítky, a to při Grand Prix San Marina 1998.\n\nPoslední velká cena sezony, Grand Prix Japonska 1998, se stala poslední i pro mladého Argentince. Po startu z 21. místa na roštu v 29. kole kolidoval s Japoncem Toranosukem Takagim a těžce si poranil záda. Poté Tuero ukončil kariéru ve Formuli 1 a to přesto, že měl nabídku od Minardi na podepsání smlouvy pro rok 1999.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nV roce 1999 závodil v mistrovství Argentiny ve sportovních vozech. V dalších letech vyhrál 2 závody s vozem Volkswagen Polo, pro rok 2002 předpokládal, že získá placené místo v ChampCar, ale nikdy se tak nestalo. Proto pokračoval v několika dalších týmech v TC2000 a získal několik dobrých umístění.\n"}
{"id": "503172", "url": "https://cs.wikipedia.org/wiki?curid=503172", "title": "Jekuti'el Jehuda Halberstam", "text": "Jekuti'el Jehuda Halberstam\n\nJekuti'el Jehuda Halberstam (10. ledna 1905 — 18. června 1994) byl ortodoxní rabín a zakladatel sadecko-klužské (Canz-Klausenberg) chasidské dynastie. Proslul zejména svou spravedlivostí, mírností vůči jiným a vzdělaností v Tóře, jimiž pozitivně ovlivnil celé židovské komunity v době před holokaustem, v jeho průběhu i po něm. To vše z něj učinilo duchovního vůdce nadaného přirozenou autoritou pro tisíce židů všech věkových skupin.\n\nHalberstam se již před 2. světovou válkou stal v rumunské Kluži jedním z nejmladších \"rebe\" v Evropě a získal tisíce příznivců. Jeho žena, společně s jedenácti dětmi a většinou jeho následovníků byla zavražděna nacisty; on sám byl vězněn v několika koncentračních táborech. Po válce pomáhal obnovit život židovských komunit v „táborech pro přemístěné osoby“ v západní Evropě. Svoji chasidskou dynastii obnovil v USA a v Izraeli. Znovu se oženil a z jeho druhého manželství se narodilo dalších sedm dětí.\n\nHalberstam se narodil v r. 1905 v Rudniku nad Sanem v Haliči. Po otcovské linii byl pravnukem rabi Chajima Halberstama z Nového Sadce (zvaného \"Divrej Chajim\"), jednoho z největších chasidských vůdců polského židovstva. Jeho otec, rabi Cvi Hirsch, rabín v Rudniku, vychoval mladého Jekutiela Jehudu k lásce k chasidství a učenosti Tóry a předal mu příběhy o tom, jak Divrej Chajim studoval, modlil se a pořádal tiše (slavnostní posezení o šabatech a svátcích).\n\nJekutiel Jehuda ztratil otce, když mu bylo 13 let. Poté studoval u jiných předních chasidských rabínů, mezi něž patřil rabi Majer Jechiel z Ostrovce, Rabi Chajim Elazar Šapiro („Mukačevský rebe“), a jeho prastrýc, rabi Šalom Eliezer Halberstam z Ratzfertu. V tomto období Jekutiel Jehuda proslul jako \"\" ( génius) z Rudniku. V pozdějších letech se do Rudniku pravidelně vracel se svými následovníky, kteří mu zůstali věrni i poté, co byl v r. 1924 rabínem ustanoven jeho bratranec, rabi Benjamin Teitelbaum-Halberstam.\n\nV r. 1921 se Halberstam oženil se svou sestřenicí Chanou Teitelbaum, dcerou sighetského rabína, rabi Chajima Cvi Teitelbauma. I ona byla potomkem Divrej Chajima: její dědeček, rabi Šolom Eliezer Halberstam, byl jedním ze sedmi synů sadeckého rebeho. Novomanželé žili prvních pět let v domě otce nevěsty.\n\nV r. 1927, ve věku 22 let, Halberstam nastoupil na místo rabína v Kluži, hlavním městě Transylvánie. Přes svůj mladý věk dokázal svou charismatickou osobností, moudrostí a vřelým přístupem ke všem Židům bez ohledu na původ udělat dojem i na značně tamější sekularizovanou společnost. Během 16 let, po které vedl klužskou obec, se projevily jeho osobnostní kvality, které z něj učinily výjimečnou postavu během jeho uvěznění nacisty. Spával v noci pouhé tři hodiny, často na lavici v synagoze, často jedl jen jednou denně, aby ušetřil chléb na šabat. Většinu dne trávil modlitbou a studiem. Jeho láska a důvěra v Boha se staly legendární. Zvláštní pozornost věnoval dětem, založil v Kluži ješivu, na které studovalo 100 žáků.\n\nProslulost klužského rebeho překročila rámec Rumunska a Maďarska a donesla se až do Izraele. V r. 1937 mu bylo nabídnuto místo u jeruzalémského rabínského soudu. Na radu své matky, která se domnívala, že je příliš mladý na takovou pozici, se rozhodl zůstat u své obce.\n\nPo vypuknutí 2. světové války nebyli maďarští a rumunští Židé bezprostředně dotčeni německým atakem na polské a litevské židovstvo; domácí antisemitismus však přesto narůstal. Na základě druhé vídeňské arbitráže z r. 1940 byla severní Transylvánie, zahrnující i Kluž, převzata Maďarskem, které bylo spojencem nacistického Německa. Židé byli vytlačeni z ulic a posíláni do pracovních táborů.\n\nV r. 1941 byl přijad zákon, který ukládal všem Židům žijícím v Maďarsku, aby zpětně doložili, že jejich rodina žila a platila daně v Maďarsku od r. 1851. Tímto opatřením byly ohroženy tisíce Židů, včetně klužského rebeho (narozeného v Polsku). Rebe, jeho žena a děti byli zatčeni a převezeni do Budapešti, kde byla rodina rozdělena. Rebe byl uvězněn společně se skupinou vůdců, kteří byli následně posláni přímo do Osvětimi. Díky úsilí jeho přátel a příznivců se podařilo rebeho osvobodit a rodina se vrátila do Kluže.\n\nBez ohledu na hrozící nebezpečí, rebe odmítl opustit své následovníky a nepodnikl žádné kroky, aby se zachránil před dalšími persekucemi. Namísto toho zaměřil své úsilí na pomoc uprchlíkům ze zemí okupovaných nacisty a péči o své následovníky. V období let 1941-1944 rebe nikdy nepřestal studovat Tóru a modlit se za židovský národ.\n\n19. března 1944 Němci obsadili Maďarsko a šéf gestapa Adolf Eichmann bezodkladně zorganizoval zátah na maďarské Židy, jejich shromáždění do ghett a deportace do Osvětimi. Ghetto v Kluži bylo zřízeno 1. května 1944 a bylo zlikvidováno skrze šest transportů do Osvětimi na konci května a začátku června. Rebe věděl, že se gestapo zaměřuje prvně na vůdce komunity, a proto se několik týdnů ukrýval v otevřeném hrobě na hřbitově. Následně uprchl do města Banya, kde se octl společně s 5000 dalšími maďarskými Židy v pracovním táboře. Ačkoli hlad zde nebyl zásadním problémem (tábor byl ohrazený ostnatým drátem, ale měl zadní východ, skrz který mohli Židé nakupovat od lidí mimo tábor chléb a mléko), maďarští vojáci vězně neustále týrali a prohledávali je v očekávání, že u nich najdou cennosti. Rebe byl přinucen oholit si vous, to ale nenarušilo jeho vyrovnanost a důvěru v Boha. Nadále zde vedl modlitby a dokonce pořádal i šabatový \"tiš\".\n\nPřibližně měsíc po příchodu rebeho byl pracovní tábor zlikvidován. Vězni byli naloženi do dobytčích vagónů a posláni do vyhlazovacího tábora v Osvětimi. Ve stejné době byla do Osvětimi poslána transportem z Kluže rebeho žena společně s jejich devíti dětmi. Byly zavražděny v plynových komorách 2. června 1944. Halberstam přežil selekci prováděnou dr. Josefem Mengelem a byl odeslán na práce.\n\nV Osvětimi si Halberstam připadal jako v jiném světě. Kousky jídla, po kterých jiní vězňové hladověli a bojovali o ně, byly v jeho očích méně důležité než možnosti jejich použití pro micvot. Záhy se rozhodl, že se pokusí dodržet i v těchto podmínkách všechny příkazy Tóry, které bude moci, a dokonce i minhagy, které obdržel od svých předků. Když se např. rozhodoval, jak použít trochu vody, kterou měl k dispozici, často upřednostnil mytí rukou před modlitbou před umytím rukou před jídlem. Nikdy se nedotkl nekošer jídla a odmítal jíst jídlo vařené v nekošer nádobí; často kvůli tomu hladověl. Jeho neochvějná víra dávala duchovní sílu mnohým dalším. Ujišťoval své spoluvězně, že Bůh je s nimi i v údolí smrti a neopustí je.\n\nV r. 1944, rok po povstání ve varšavském ghettu, byl Halberstam přidělen k jednotkám odklízejícím ruiny ghetta. Společně s 6000 dalšími vězni rozebírali trosky pouze s primitivními nástroji a sbírali materiál, který pak nacisté prodávali polským firmám. Při pohledu na kostry v ulicích ghetta a v nevyklizených bunkrech, ve kterých byli Židé otráveni plynem nebo postříleni, si vězni z Maďarska poprvé uvědomili nezměrný rozsah zkázy evropského židovstva.\n\nV této době se rebe neholil, což je u chasidů považováno za znamení svatosti. Vous a tvář si zahaloval kapesníkem, předstíraje bolesti zubů. Tato maska byla podepřena skutečností, že celé dny při práci křičel — v modlitbách a rozmluvách s Bohem.\n\nKdyž se mezi vězni začaly šířit zprávy, že jejich pracovní jednotka má být zlikvidována, rozhodli se zkusit utéct a nečekat, až je nacisté pozabíjejí. Rebe je však přesvědčil, aby vyčkávali. Když bylo navrženo, že vězni zaútočí na bránu tábora a zkusí doběhnout do lesa, kde se pokusí spojit s partyzány, rebe oponoval, že „dokud nebude jisté, že nás nacisté chystají pozabíjet, je zakázáno komukoli obětovat svůj život a vydat se na jistou smrt. Ale musíme zůstat bdělí, a jakmile bude jasné, že na nás nacisté hodlají zaútočit, musíme učinit vše, co je v našich silách, abychom je přemohli.“ Vězni se rozhodli řídit jeho radou. O něco později, když většina vězňů již byla z Varšavy odvezena, 500 zbývajících vězňů se vzbouřilo. Nacisté je všechny pozabíjeli.\n\nKdyž se Rudá armáda přiblížila k Polsku, Němci se rozhodli zlikvidovat pracovní jednotku vyklízející ghetto, jejímž členem byl i Halberstam. Všichni vězni byli vyvezeni na pole za Varšavou, donuceni se svléci a postavit k vykopaným jámám, kde měli být postříleni. V poslední chvíli přijel důstojník se zvláštním rozkazem z Berlína, aby poprava byla přerušena a vězni posláni do koncentračního tábora Dachau, kde byli zapotřebí jako pracovní síly.\n\nTento nečekaný odklad vedl k brutálnímu pochodu smrti. Následující týden vojáci SS poháněli konvoj vězňů dřevěnými holemi a ocelovými tyčemi při přesunu více než 30 km denně. Ve vyčerpávajícím červnovém vedru bylo zesláblým vězňům odepřeno jídlo i voda a odpočinek jim byl dopřán jen v noci. Kdo nevydržel se silami, byl zastřelen.\n\nTřetího dne byla skupina na pokraji sil ponechána přes noc k odpočinku na poli obklopeném důstojníky SS. Když stráže usnuly, rebe nechal kolovat zprávu: „Každý ať kope kolem sebe. Boží záchrana přijde v mžiku oka.“ Vězni kopali svými prsty, lžícemi nebo kousky dřeva. Kupodivu každý z nich našel vodu a malé pramínky, které se všude objevily, utišily jejich žízeň a dodaly jim nový život.\nPátý den byli přeživší vězni naloženi do dobytčích vagónů a odvezeni zbytek cesty do Dachau. Během následujících dnů mnozí podlehli v důsledku přeplnění vagónů, dehydratace, dusna a horka v dobytčích vozech. Z 6000 vězňů, kteří se vydali na pochod smrti, jich do Dachau živých dorazilo méně než 2000. Rebe byl mezi přeživšími.\n\nZ Dachau byl rebe poslán do Mühldorfu, kde nacisté stavěli podzemní leteckou a raketovou základnu pro útoky na velká evropská města. Spolu s tisíci dalších vězňů pracoval ve 12hodinových směnách, nosil 50kg pytle cementu ze železničního skladu k míchačce uvnitř hangáru. Halberstam z této práce velmi zeslábl. Když se pod nákladem zhroutil, byl bit. Zcela odmítal pracovat o šabatu, čímž si vysloužil další bití. Nakonec se jeho přátelům podařilo přesvědčit vedení tábora, aby ho pověřili údržbou tábora a čištěním a uklízením baráků; při této činnosti strávil celý den v modlitbách.\n\nPřes všechno strádání a obtíže byl Halberstam světlým bodem naděje pro své spoluvězně. Když někdo zemřel na ošetřovně — událost, která v té době sotva stála za zmínku — rebe povstal a vychvaloval zesnulého pro jeho učenost v Tóře. Po devět měsíců, které strávil v Mühldorfu, odmítal jíst nekošer stravu i jídlo vařené v nekošer kuchyni a živil se pouze chlebem a vodou. Víc než jen to: ani chléb nejedl dokud si rituálně neumyl ruce. Často musel čekat několik dní, než získal potřebnou vodu. Jeden vězeň jej viděl stát u míchačky několik hodin a sbírat kapky, které ukáply z nádrže.\n\nNa jaře 1945, ke konci války, Němci zrušili tábor v Mühldorfu a všichni jeho obyvatelé byli nuceni vydat se na další pochod smrti, při kterém byli posíláni z místa na místo, bez jídla a bez odpočinku. Někdy byli naloženi do vagónů a vozili je sem a tam. V pátek 27. dubna vlak náhle zastavil v malém městečku, důstojníci SS nastoupili, oznámili jim: „Jste volní!“ a strhali si odznaky Wehrmachtu ze svých uniforem. Mnozí vězni jim uvěřili a vystoupili z vlaku. Ale Halberstam řekl lidem kolem sebe: „Je předvečer šabatu, kam bychom šli?“ A dodal: „Moje srdce mi říká, že tu není všechno tak, jak by mělo být.“ Náhle přijeli ze všech stran vojáci SS na jízdních kolech a střelbou ze samopalů pozabíjeli stovky lidí. Současně s tím přiletěly americké bombardéry a bombardovaly pole. Zachránil se jen Halberstam a ti, kteří zůstali s ním ve vlaku. O dva dny později je zastihlo skutečné osvobození, když vlak zastavil ve vesnici a nacistické stráže utekly. Američtí vojáci nastoupili do vlaku s úsměvem a sladkostmi.\n\nSkupina byla odvezena do tábora pro přemístěné osoby ve Feldafingu, nedaleko Mnichova, vyčerpaní, demoralizovaní a bez prostředků. Zde se naplno projevily Halberstamovy schopnosti být vůdčí osobností, když se stal mluvčím skupiny zbožných Židů přeživších holokaust. Okamžitě začal zařizovat náležitý pohřeb pro ty, kteří zemřeli ve vlacích, a košer jídlo pro přeživší. První šabat po osvobození vedl veřejnou bohoslužbu v nově otevřené synagoze, po níž následovala dvouhodinová přednáška, v níž zpaměti citoval učené texty, které naposledy viděl před lety.\n\nHalberstamova žena a deset z jeho dětí nacisté zabili během války. Nejstarší syn přežil válku, ale zemřel na chorobu v táboře pro přemístěné osoby dříve, než se jeho otec dozvěděl, že žije. Halberstam ale nikdy nenaříkal na svůj osud a depresi unikal tím, že ze všech sil pomáhal jiným. Mnoho času strávil posloucháním a utěšováním lidí všech věkových skupin a stovky jich přivedl zpět ke zbožnému životu svými procítěnými proslovy.\n\nNa podzim 1945 Halberstam přešel do nového tábora pro přemístěné osoby ve Föhrenwaldu v Mnichově, ze kterého vybudoval centrum židovského náboženského života pro všechny tábory. Zde rebe založil organizaci přeživších s názvem \"Še'erit ha-plejta\", která provozovala náboženské školy pro chlapce a dívky a ješivy pro mladé muže v 19 různých táborech. Krom toho Halberstam zorganizoval košer porážku, postavil rituální lázeň, získával a distribuoval náboženské předměty jako cicit, tfilin a mezuzy, sbíral peníze na svatby pro mladé páry a ustanovil halachické směrnice pro muže a ženy, kteří neměli doklad o smrti manžela či manželky, které jim umožňovali uzavřít manželství a založit nové rodiny.\n\nNa Jom kipur 1945 navštívil tábor generál Dwight D. Eisenhower setkal se s Halberstamem, který mezitím získal reputaci „zázračného rabína“. Rebe se s ním však odmítl setkat, dokud nedokončil modlitby. Posléze řekl generálovi: „Modlil jsem se před Generálem Generálů, Králem Králů, Svatým, budiž požehnán. Pozemský generál musel počkat.“ Pod dojmem z rebeho majestátnosti a upřímnosti se Eisenhower zeptal, zda je nějaký způsob, jak by mu mohl pomoci v jeho úsilí. Svým typickým způsobem Halberstam požádal o dodání čtyř druhů, aby přeživší mohli náležitě oslavit nadcházející svátek Sukot.\n\nNa jaře 1946 podnikl rebe zvláštní cestu do New Yorku za účelem vybírání dobročinných příspěvků pro \"Še'erit ha-plejta\". Podařilo se mu vybrat 100.000 $, což představovalo v té době značnou sumu. Na podzim podnikl další podobnou cestu a rozhodl se přesídlit do New Yorku, aby posílil americkou židovskou obec a pomáhal nadále přeživším holokaust z této strany Atlantiku. Umístil svůj dvůr v Brooklynu, v části Williamsburg.\n\nV r. 1947 se oženil se svou druhou ženou, Chajou Nechamou Ungar, dcerou nitranského rabína, rabi Šmuela Davida Ungara, a založil novou rodinu, ze které vzešlo pět dcer a dva synové.\n\nRebeho rozhodnutí přestěhovat se do Spojených států nebylo na trvalo. Během všeho utrpení v holokaustu měl stále před sebou cíl usadit se v Izraeli. Aby to uskutečnil, založil v r. 1957 v pobřežním městě Netanja čtvrť s názvem Kirjat Sanz. Tím se stal prvním rabínem, který založil \"charedi\" komunitu v rozvíjejícím se izraelském městě. Po několik dalších let sbíral peníze na vytvoření institucí klíčových pro fungování této čtvrti, včetně dívčích a chlapeckých škol a ješiv, sirotčince a domova pro staré lidi. Položil také základní kámen pro komunitní nemocnici, která měla být provozována striktně podle předpisů halachy. Nemocnice, která nakonec byla pojmenována Nemocnice Lani'ado podle jmen dvou sponzorů z Anglie, bratrů Lani'adových, byla otevřena v roce 1976. Dnes zahrnuje dvě zdravotní střediska, dětskou nemocnici, geriatrickou kliniku a mateřskou školu a obsluhuje region s počtem více než 250.000 obyvatel\n\nRebe se odstěhoval do Izraele v r. 1960, usídlil se v Netanji a řídil odtud zdejší komunitu i obec ve Williamsburgu. Založil midraše a školy v dalších izraelských městech, a také čtvrť Kirjat Sanz v Jeruzalémě.\n\nV r. 1968 založil ještě jednu sadeckou komunitu v Union City v New Jersey, a poté trávil čas zčásti v této obci a zčásti ve svém bydlišti v Netanji.\n\nKromě úspěšného obnovení sadecko-klužské dynastie a vytvoření mnoha komunálních institucí bylo zdaleka největším úspěchem rebeho vytvoření \"Mif'al ha-Šas\" (Talmudická továrna) v r. 1982. Tento celosvětový projekt povzbuzoval tisíce židovských mužů a chlapců formou měsíčního stipendia ke studiu Talmudu a Šulchan aruchu a ke skládání písemných zkoušek v rozsahu 20-30 stran měsíčně. \"Mif'al ha-Šas\" funguje v celosvětovém měřítku dodnes. Jeho fungování v Izraeli a v Evropě zabezpečuje Cvi Elimelech Halberstamm, starší syn rebeho a současný sadecko-klužský rebe v Izraeli. Agendu v Severní Americe vede Samuel David Halberstam, druhý syn rebeho a současný sadecko-klužský rebe v Brooklynu.\n\nHalberstam zemřel 18. června 1994 a je pochován v Netanji. Ve své závěti rozdělil vedení sadeckého chasidutu mezi své dva syny. Starší, Cvi Elimelech Halberstam se stal sadecko-klužským (nebo také sadeckým) rebem v Netanji, Šmuel David Halberstam se stal sadecko-klužským rebem v Brooklynu.\n\nPo teroristickém útoku v r. 2008 v Bombaji se mezi ortodoxními Židy objevily názory, že rebe prorokoval tuto událost v r. 1981 na přednášce, jejíž nahrávka se dochovala.\n\n\n\n"}
{"id": "503175", "url": "https://cs.wikipedia.org/wiki?curid=503175", "title": "Akční potenciál", "text": "Akční potenciál\n\nAkční potenciál (zkratka AP) je ve fyziologii krátký okamžik, kdy se membránový potenciál buňky rychle zvýší a zase sníží. Tato změna se dále šíří jedním směrem. Akční potenciály se vyskytují u rostlinných buněk a u několika typů živočišných buněk, \nu takzvaných vzrušivých buněk. Mezi ně patří neurony, svalové buňky a endokrinní buňky. U neuronů hraje AP hlavní roli při mezibuněčné komunikaci. U ostatních druhů buněk je jeho funkcí stimulovat intracelulární pochody. Ve svalových buňkách je akční potenciál prvním krokem v řetězci událostí vedoucích ke stahu. V ß-buňkách slinivky podněcují sekreci inzulinu. Akční potenciály neuronů jsou známé také jako nervové impulzy.\n\nAkční potenciály jsou vytvářeny speciálními typy napěťově řízených iontových kanálů, které jsou vnořené v membráně buňky. Tyto kanály jsou uzavřeny, když se hodnota membránového potenciálu pohybuje kolem klidové hodnoty. Otevírají se, když membránový potenciál\ndosáhne určité prahové hodnoty. Když se kanály otevřou (pokud dojde k depolarizaci v napětí membrány), tak jsou do buňky vpuštěny kationty sodíku, které změní elektrochemický gradient. To vede ke zvýšení hodnoty membránového potenciálu. To dále způsobí otevření dalších kanálů, což\nvytvoří vyšší elektrický impuls napříč membránou, a tak dále. Tento proces bouřlivě probíhá, dokud nejsou otevřeny všechny dostupné kanály. Výsledkem je obrovský vzrůst membránového potenciálu. Rapidní přítok sodných iontů obrátí polaritu (dojde k tzv. transpolarizaci) \na iontové kanály se rychle uzavřou. Když se kanály pro sodík uzavřou, tak už ionty sodíku nemohou vnikat do neuronu a jsou aktivním transportem přemístěny vně buňky. Pak se aktivují kanály pro draslík, jenž začne proudit ven z buňky, a tím vrací membránový potenciál na původní hodnotu. Po vzniku AP dojde vlivem draselných iontů k přechodnému negativnímu posunu hodnoty membránového potenciálu, k tzv. refrakterní době, která následuje po hyperpolarizaci. Tento mechanismus brání tomu, aby se AP šířil zpět stejnou cestou, kterou původně dorazil. Výjimkou jsou vápenné kanálky, které zpětné šíření umožňují, tzv. neurální zpětná propagace.\n\nV živočišných buňkách jsou dva hlavní druhy akčních potenciálů. Jeden typ je vyvolán kanály pro sodík a druhý kanály pro vápník. Mechanismus sodíku trvá méně než 1 milisekundu, zatímco mechanismus vápníku může trvat 100 milisekund i déle. U některých neuronů slouží pomalé mechanismy vápníku\njako hnací síla pro déletrvající mechanismy sodíku. Na druhou stranu, u buněk srdečního svalu je to přesně naopak.\n\nTéměř všechny buněčné membrány živočichů, rostlin a hub udržují rozdíl napětí mezi vnitřním prostředím buňky a vnějším prostředím. Napětí se v těchto případech měří v milivoltech (mV). Běžné napětí napříč membránou živočišné buňky je přibližně -65 mV. Díky velmi malé tloušťce buněčné membrány vytváří již tyto hodnoty napětí velmi silné elektrické síly v okolí membrány.\n\nVe většině buněk bývá napětí téměř vždy stálé. Existují však typy buněk, které jsou elektricky aktivní a jejich napětí se mění. V některých může napětí výrazně vzrůstat a klesat na určité stálé hodnoty. Tyto cykly klesání a vzrůstání napětí se nazývají akční potenciály. Trvání AP se může velmi různit,\nv důsledku toho jsou to vlastně analogové signály. V mozkových buňkách živočichů může celý cyklus\nproběhnout za méně než tisícinu sekundy. V jiných typech buněk může trvat i několik sekund.\n\nElektrické vlastnosti živočišné buňky jsou určeny strukturou membrány, která ji obklopuje. Buněčná membrána se skládá z dvojité vrstvy lipidů, ve které jsou zakotveny větší molekuly proteinů. Lipidová vrstva je velmi odolná vůči průchodu elektricky nabitých iontů, takže funguje jako izolant. Naproti tomu molekuly proteinů vytváří v membráně kanály, kterými mohou proudit ionty.\nNěkteré molekuly dokonce mohou určité ionty aktivně přenášet z jedné strany membrány na druhou.\n\nVšechny buňky v tkáních těl živočichů jsou polarizované. Udržují rozdíl napětí napříč membránou, tzv. membránový potenciál. Polarizace je výsledkem komplexní souhry mezi membránovými strukturami proteinů, neboli iontovými pumpami, a iontovými kanály. V neuronu se iontové kanály vyskytují\nv různých částech buňky, což zajišťuje různé vlastnosti dendritů, axonů a těla buňky. Výsledkem toho jsou určité části membrány vzrušivé (schopné vytvářet akční potenciál), zatímco ostatní ne. Za nejvíce vzrušivou část neuronu se současně považuje tzv. iniciální segment (místo, kde axon opouští tělo neuronu). Axon a buněčné tělo bývají většinou také vzrušivé. \n\nKaždá vzrušivá část membrány má dvě důležité hodnoty membránového potenciálu: klidový potenciál, což je hodnota membránového potenciálu po dobu, kdy buňku nic nerozrušuje, a vyšší hodnotu, zvanou prahový potenciál. Na iniciálním segmentu neuronu je hodnota klidového potenciálu asi -70 mV a prahového -55 mV. Excitační postsynaptický potenciál, resp.inhibiční postsynaptický potenciál z dendritů neuronu způsobují na membráně depolarizaci, resp.hyperpolarizaci. Tedy zvyšují, či snižují membránový potenciál. Akční potenciál\nvzniká při dostatečně velké depolarizaci, která zvýší membránový potenciál na hodnotu prahového potenciálu. Když vznikne AP, tak hodnota membránového potenciálu doslova \"vystřelí\" až k hodnotám kolem +100 mV. Pak stejně rychle klesá, většinou až pod prahovou hodnotu, kde nějakou chvíli zůstane.\nTento průběh bývá stále stejný. Výchylky při stoupání a klesání hodnoty potenciálu jsou u jedné buňky stejné, stejně tak trvání tohoto procesu. Jak již bylo řečeno, proces trvá většinou v tisícinách sekundy. Mnoho druhů neuronů tvoří AP konstantně 10× až 100× za sekundu. Některé typy jsou však méně aktivní a mezi jednotlivými AP mohou být prodlevy v délce několika minut.\n\nAkční potenciál vzniká díky přítomnosti speciálních napěťově řízených iontových kanálů v membráně. Napěťově řízený iontový kanál je shluk proteinů, který má tři klíčové vlastnosti: \n\nTyto kanály mají tudíž tendenci otevírat se a zavírat při určitých hodnotách membránového potenciálu. Většinou je však vztah mezi potenciálem a stavem kanálu jen pravděpodobnostní a zahrnuje časovou prodlevu. Iontové kanály mění konformace v nepředvídatelnou dobu. Membránový potenciál určuje rychlost a pravděpodobnost každého typu přechodu za jednotku času.\n\nNapěťově řízené iontové kanály dokáží vytvářet AP, protože dávají vzniknout smyčce pozitivní zpětné vazby. Membránový potenciál ovládá stav kanálů, ale kanály zároveň ovládají membránový potenciál. Takže zvýšení membránového potenciálu může vyvolat otevření iontových kanálů, což vede k dalšímu zvýšení jeho hodnoty. Akční potenciál se objevuje, když tento cyklus pozitivní zpětné vazby probíhá výbušně. Čas a amplituda AP jsou určeny biofyzikálními\nvlastnostmi napěťově řízených iontových kanálů, které jej vytvářejí. Existuje několik typů kanálů, schopných vytvářet pozitivní zpětnou vazbu, která je nutná k vytvoření AP. \n\nSodné kanály jsou zodpovědné za rychlé akční potenciály v nervových drahách. Pomalejší akční potenciály ve svalových buňkách a dalších neuronech jsou vyvolány kanály pro vápník. Všechny tyto typy existují v několika variantách, přičemž se liší v citlivosti na napětí \na časovou dynamikou.\n\nNejprostudovanější jsou sodné kanály v rychlých nervových drahách. Jsou známé také jako Hodgkin-Huxleyovy sodné kanály, protože byly poprvé popsány Alanem Hodgkinem a Andrewem Huxleym v Nobelovou cenou ohodnocené studii biofyziky akčního potenciálu. Známější jsou jako NaV kanály. (\"V\" označuje napětí – \"voltage\"). NaV kanály se mohou nacházet ve třech stavech. Deaktivované, aktivované a neaktivní. Kanály jsou pro sodné ionty propustné pouze v aktivovaném stavu. Při nízké hodnotě membránového potenciálu je kanál většinou v deaktivovaném stavu (je uzavřený).\nKdyž se potenciál zvýší na určitou hodnotu, tak je vyšší pravděpodobnost, že přejde do aktivního stavu (otevřený). Čím vyšší je membránový potenciál, tím vyšší je šance na změnu stavu. Jak se kanál jednou aktivuje, tak nakonec přejde do neaktivního stavu (uzavřeného). Kanál je po nějakou dobu neaktivní, ale stačí malé zvýšení potenciálu, a kanál přejde do deaktivovaného stavu. Většinou při vzniku AP probíhá tento cyklus: deaktivovaný → aktivovaný → neaktivní → deaktivovaný. Tohle je jen průměrné chování v populaci. Ve skutečnosti může kanál teoreticky přejít kdykoliv do jakéhokoliv stavu. Avšak přechod z neaktivního\npřímo do aktivního stavu je velmi nepravděpodobný. Neaktivní kanál setrvává ve svém stavu, dokud nepřejde do deaktivovaného.\n\nVýsledkem toho všeho je, že kinetika NaV kanálů je určena pravděpodobnostní maticí, jejíž hodnoty složitě závisí na napětí. Jelikož tyto kanály hrají hlavní roli při určování napětí, tak je velmi obtížné určit celkovou dynamiku systému. Hodgkin a Huxley řešili problém soustavou diferenciálních rovnic, pro parametry, které řídí stavy iontových kanálů, známých jako Hodgkinovi-Huxleovy rovnice.\nTyto rovnice byly důsledkem dalších výzkumů výrazně upraveny, ale staly se základem všech teoretických studií akčního potenciálu v biofyzice.\n\nKdyž se zvýší membránový potenciál, tak se otevřou iontové kanály pro sodík a umožní iontům sodíku vstoupit do buňky. Následuje otevření kanálů pro draslík, což\numožní iontům draslíku opustit buňku. Přítok sodných iontů zvyšuje koncentraci kationtů uvnitř buňky a způsobuje depolarizaci, a membránový potenciál je tedy vyšší než klidový. Kanály sodíku se uzavřou při vrcholu AP, zatímco draselné ionty dále proudí ven. Přesun draselných iontů ven snižuje membránový potenciál a vede k hyperpolarizaci. Když se napětí zvýší jen o malou hodnotu oproti klidovému potenciálu, tak proud draslíku převýší proud sodíku a hodnota napětí se vrací\nke klidové hodnotě, většinou -70 mV. Pokud však zvýšení napětí překročí určitou kritickou mez, většinou o 15 mV více, než je klidová hodnota, tak převládne proud sodíku. Toto vede ke vzniku pozitivní zpětné vazby, která aktivuje ještě více sodných kanálů. Buňka pak doslova vystřeluje jeden AP za druhým.\n\nVzruchy vytvořené otevřením napěťově řízených kanálů u akčního potenciálu, jsou většinou výrazně větší než počáteční stimulační vzruchy. Amplituda, trvání a tvar AP jsou určeny především vlastnostmi membrány, a ne amplitudou nebo trváním stimulu. Vlastnost \"vše nebo nic\" odlišuje AP od synaptických, elektrotonických a receptorových potenciálů, které se řídí velikostí stimulu. Různé AP existují v mnoha typech buněk a jejich částech,\nkteré se různí typem kanálů, jejich rozdělením, koncentrací iontů, kapacitou membrány, teplotou atd.\n\nHlavní ionty, které se účastní vzniku AP jsou sodné a draselné ionty. Sodné vstupují do buňky a draselné z buňky. Tak je udržována rovnováha. Stačí přesun jen malého počtu iontů, aby se napětí membrány drasticky změnilo. Ionty přesunuté během AP vytváří jen nepatrnou změnu v koncentraci. Těch pár iontů, které se přesunou, je vtaženo zpět díky neustálé aktivitě sodíko-draslíkové pumpy, která spolu s dalšími přenašeči iontů udržuje konstantní\npoměr koncentrací iontů kolem membrány. Vápenaté a chloridové ionty se účastní jen několika typů AP, jako třeba srdečního AP nebo AP u řas rodu Acetabularia.\n\nPřestože jsou AP vytvářeny v určitých částech membrány, tak výsledné vzruchy mohou spustit AP na sousedních úsecích membrány. Jeho šíření pak funguje jako domino. Oproti pasivně šířeným elektrickým potenciálům jsou AP znovuvytvářeny ve vzrušivých částech membrány a šíří se plynule. Myelinizované části axonů nejsou vzrušivé a AP se tedy přenáší pasivně jako elektrický potenciál. Pravidelně se vyskytující nemyelinizované části – Ranvierovy zářezy šíření AP zesilují. Tento typ šíření, zvaný jako \"saltatorické (skákavé) šíření\", poskytuje výhodný kompromis mezi rychlostí signálu a průměrem axonu. \n\nPředtím, než budeme uvažovat o tom, jak se AP šíří po axonech a co se děje v synapsích, tak je důležité poznat způsoby, kterými může AP v iniciačním segmentu vznikat. Základním požadavkem je zvýšení membránového potenciálu na iniciačním segmentu nad prahovou hodnotu. Existuje několik způsobů, jak depolarizace vzniká.\n\nAP jsou většinou iniciovány excitačními postsynaptickými potenciály z presynaptických neuronů. Ty uvolňují molekuly neurotransmiteru, které se následně navážou na receptory postsynaptické buňky. Tato vazba způsobuje otevření iontových kanálů. To má další vliv na propustnost membrány buňky a tedy i na změnu membránového potenciálu. Pokud vazba zvýší napětí (depolarizuje membránu), tak se synapse stane vodivou. Pokud ale vazba sníží napětí (hyperpolarizace), tak dojde k inhibici. \n\nAť je napětí změněno jakkoliv, tak změny se pasivně přenáší do okolních částí membrány (jak popisuje teorie kabelu). Síla napěťového stimulu klesá exponenciálně se vzdáleností od synapse a časem navázání neurotransmiteru. Zlomky tohoto excitačního napětí mohou dojít až k iniciálnímu segmentu a výjimečně mohou dostatečně depolarizovat membránu, aby vznikl AP. Většinou ale musí několik excitačních potenciálů z různých synapsí pracovat společně skoro ve stejnou chvíli, aby dokázaly vybudit vznik nového AP. Jejich společná snaha však může být zmařena protichůdnými inhibičními postsynaptickými potenciály. \n\nNeurotransmitery mohou projít i přes elektrické synapse. Díky přímému spojení dvou vzrušivých buněk pomocí tzv. gap junctions (nexů) může být AP obousměrně přenesen přímo z jedné buňky do druhé. Volný tok iontů mezi buňkami vyvolá rapidní ne-chemicky zprostředkovanou transmisi. Usměrňovací kanály\nzajišťují, že AP bude elektrickou synapsí procházet je jedním směrem. Elektrické se nachází ve všech nervových soustavách, včetně lidského mozku, i když jen v malém množství.\n\nAmplituda akčního potenciálu je nezávislá na počtu impulzů, které jej vyvolaly. Jinými slovy, větší proud neznamená větší AP. Akční potenciály jsou signály \"vše nebo nic\", což znamená, že buď se vytvoří, nebo vůbec ne. Nic mezi tím. Oproti tomu receptorové potenciály mohou mít různou\namplitudu závislou na intenzitě stimulu.\n\nPrůběh AP lze rozdělit do 5 fází: fáze růstu, fáze vrcholu, fáze poklesu, fáze propadu (podkmitu) a hyperpolarizace. Během fáze růstu dojde k depolarizaci membrány (stane se kladnější). Chvíle, kdy se depolarizace zastaví se nazývá vrcholná fáze. Membránový potenciál dosáhne svého maxima. Pak následuje fáze poklesu. Dochází k postupné repolarizaci membrány (stává se zápornější). Fáze propadu je moment, kdy hodnota membránového potenciálu dočasně klesne až pod úroveň původní klidové hodnoty (hyperpolarizace). Nakonec, chvíle, kdy nelze vytvořit další AP se nazývá refrakterní perioda a může se s ostatními fázemi překrývat.\n\nPrůběh AP je určen dvěma společnými efekty. Zaprvé, iontové kanály citlivé na napětí, se zavírají a otevírají, jako odpověď na změny membránového napětí Vm. To změní propustnost membrány pro tyto ionty. Zadruhé, dle Goldmannovy rovnice, tato změna propustnosti znamená změnu elektrochemického rovnovážného potenciálu Em, a tedy změnu membránového napětí Vm. Takže membránový potenciál ovlivňuje propustnost, která dále ovlivňuje membránový potenciál. Toto umožňuje vznik pozitivní zpětné vazby, která je klíčovou částí ve fázi růstu AP. Komplikovaným faktorem je, že jednotlivé iontové kanály mohou mít více vnitřních \"průchodů\", které reagují na změny Vm opačnými způsoby, nebo jinou měrou. Například, přestože zvýšení Vm otevře většinu průchodů v iontových kanálech pro sodík, také dojde k uzavření \"deaktivačního průchodu\" daného kanálu, ačkoli pomaleji. Když tedy dojde k prudkému zvýšení Vm, tak se sodné kanály zprvu\notevřou, ale pak se zavřou vlivem pomalejší deaktivace.\n\nHodnoty napětí a proudu AP ve všech jeho fázích byly přesně namodelovány Alanem Lloydem Hodgkinem a Andrewem Huxleym v roce 1952. Za to v roce 1963 obdrželi Nobelovu cenu za fyziologii a medicínu. Jejich model však popisuje pouze dva typy iontových kanálů, přičemž vychází z různých předpokladů, jako například, že jejich vnitřní průchody se otevírají a zavírají nezávisle na sobě. Ve skutečnosti existuje více druhů iontových kanálů\na ne vždy se chovají nezávisle. \n\nAP obvykle vzniká na v iniciálním segmentu, vlivem silné depolarizace, tedy stimulem, který zvýší Vm. Depolarizace je vyvolána přítokem sodných kationtů do buňky. Tyto kationty mohou přijít z několika zdrojů (synapse, smyslové neurony).\n\nU neuronu je v klidovém stavu v extracelulární tekutině vysoká koncentrace iontů chloru a sodíku v porovnání s vnitřkem buňky, zatímco uvnitř buňky je vysoká koncentrace iontů draslíku oproti mimobuněčné tekutině. Tento koncentrační gradient, společně s draselnými kanály v membráně neuronu, způsobí odtok draselných iontů a klidový potenciál se blíží hodnotě -75mV. Depolarizace otevře kanály sodíku i draslíku, což umožní obousměrný tok iontů v axonu. Pokud je depolarizace malá (-70mv až -60mV), tak odtok iontů draslíku převládne nad přítokem iontů sodíku a membrána se repolarizuje zpět\nna klidovou hodnotu kolem -70mV. Když je však depolarizace dostatečná, tak se zvýší proud sodných iontů do buňky a převládne nad draselným. Díky pozitivní vazbě platí: větší přísun iontů znamená větší rozdíl Vm, což dále vede k většímu přísunu. Dostatečná depolarizace (zvýšení Vm) způsobí otevření napěťově řízených kanálů sodíku, zvyšující se propustnost membrány směřuje k hodnotě rovnoměrného napětí sodíku (ENa = +55mV). Zvyšující se napětí otevírá ještě více kanálů sodíku, což sune hodnotu Vm stále blíže ENa. Prudký vzrůst Vm a propustnosti pro sodík odpovídá fázi růstu AP.\n\nKritická hodnota pro tento děj je obvykle asi -45mV, ale závisí to na předchozí aktivitě axonu. Membrána, která právě vytvořila AP nemůže ihned vytvořit další, protože iontové kanály se ještě nevrátily do deaktivovaného stavu. Doba, po kterou nemůže být vytvořen nový AP se nazývá absolutní refrakterní perioda. Po delší době, kdy se část kanálů obnoví, může vzniknout další AP, ale prahová hodnota je vyšší a musí tak dojít k mnohem silnější depolarizaci (až -30mV). Doba, po kterou je obtížnější vytvořit AP se nazývá relativní refrakterní perioda.\n\nPozitivní zpětná vazba se v průběhu fáze růstu zpomaluje, a když se kanály sodíku maximálně otevřou, tak se nakonec zastaví. Při vrcholu AP je propustnost pro sodík maximální a membránové napětí Vm je téměř na hodnotě rovnoměrného napětí ENa. Vzrůst napětí, který původně otevřel kanály sodíku, je také pomalu uzavírá. Kanály se stanou neaktivními. To sníží propustnost pro sodík ve prospěch draslíku, což vede k poklesu membránového napětí zpět na klidovou hodnotu. Ve stejnou chvíli se otevřou kanály pro draslík, což vede ke zvýšení propustnosti pro draslík a hodnota membránového napětí míří k rovnovážné hodnotě draslíku EK. Kombinací těchto změn v propustnosti pro sodík a draslík se hodnota Vm rychle sníží, dojde k repolarizaci membrány, a tedy k fázi poklesu AP.\n\nZvýšení napětí otevřelo mnohem více kanálů draslíku, než je obvyklé a některé z nich se nezavřou ihned v dobu, kdy se napětí membrány vrací do klidové hodnoty. Navíc se další kanály draslíku otevírají jako odpověď na přítok iontů vápníku během AP. Propustnost membrány pro draslík je dočasně velmi vysoká, což posouvá hodnotu Vm blíže k rovnovážné hodnotě draslíku EK. Následuje tedy podkmit, neboli hyperpolarizace. (Hodnota KMP se tedy dostává ještě níže, než byla původní hodnota.) Ta trvá, dokud se propustnost pro draslík nevrátí do normálu.\n\nPo každém AP následuje refrakterní doba. Dělí se na absolutní a relativní. Tyto dvě periody vznikají vlivem změn molekul sodných a draselných kanálů. Při uzavření po AP jsou kanály sodíku v deaktivovaném stavu, kdy je nelze otevřít, bez ohledu na membránový potenciál. Takto vzniká absolutní refrakterní perioda.\nI po tom, co se některé kanály vrátí do aktivního stavu, se často stává, že zlomek draselných kanálů zůstává otevřených, a je tedy obtížnější vyvolat depolarizaci. A tehdy se jedná o relativní refrakterní periodu. Protože se množství a podtypy draselných kanálů mohou velmi lišit u jednotlivých typů neuronů,\ntak bývá doba trvání relativní refrakterní periody dosti odlišná.\n\nAbsolutní refrakterní perioda se velkou měrou podílí na jednosměrném šíření AP na axonech. V daný moment je refrakterní segment ten, který se nachází za segmentem právě aktivním. Segment, který se nachází před ním však ještě nebyl aktivován a může být depolarizován akčním potenciálem.\n\nAP vzniká na iniciačním segmentu a putuje po axonu jako vlna. Proudy, které jdou do určitých míst axonu se po něm šíří a depolarizují sousední membrány segmentů axonu, pokud je depolarizace dostatečně silná. Tento základní mechanismus představil v roce 1937 Alan Hodgkin. Po zničení nebo ochlazení segmentů axonu a tedy zablokování AP ukázal, že AP na jedné straně dokáže vytvořit AP na druhé, pokud byl blokovaný segment dostatečně krátký. \n\nPři klasickém ortodromickém vedení putuje AP od iniciálního segmentu k terminálnímu butonu. Vedení v opačném směru, tzv. antidromické, je velmi vzácné. Avšak pokud je v laboratoři axon stimulován uprostřed, tak vzniknou dva AP, každý putující jedním směrem. Existují dvě cesty ke zvýšení rychlosti vedení, jednak zvětšení průměru axonů, které vede ke snížení axiálního odporu, což naráží u člověka na prostorová omezení (velikost hlavy), ale je přítomné u mořských bezobratlých živočichů (např. squid giant axon s průměrem 1 mm) a dále lepší izolace axonu (myelinizace) ke snížení membránové vodivosti a kapacitance\n, tj. zvyšuje membránový odpor a snižuje kapacitanci membrány (analogické sériovému zapojení mnoha kondenzátorů). Další funkcí izolace (myelinizace) je prevence efaptického přenosu („přeskakování“) AP z axonu na sousední vlákna)\n\nAby byl elektrických signál přenášen rychleji, tak jsou některé axony obaleny myelinovou pochvou. Myelin tvoří vícevrstvé membrány, které obalují části axonu a rozdělují jej tzv. Ranvierovými zářezy na segmenty. Myelin je tvořen Schwannovými buňkami (PNS), nebo oligodendrocyty (CNS). Myelin snižuje kapacitu a zvyšuje odpor membrány, takže signál putuje rychleji. Myelinizované axony se vyskytují především u obratlovců. Ale ne u všech neuronů je přítomna myelinová pochva. Např. axony postgangliových neuronů autonomního nervového systému většinou nejsou myelinizované.\n\nMyelin také zabraňuje pohybu iontů. Myelin obecně zvyšuje rychlost vedení AP a přenos je tak efektivnější. Rychlost může být 1-100 m/s, přičemž větší průměr axonu znamená vyšší rychlost. AP nemohou putovat po membráně v myelinizovaných úsecích axonu. Proud však putuje cytoplazmou, která je schopna depolarizovat 1 až 2 následující Ranvierovy zářezy. Proud iontů z AP na jednom zářezu vytvoří další AP na následujícím zářezu. Toto zjevné \"hopsání\" akčního potenciálu ze zářezu do zářezu se nazývá saltatorické šíření. Poprvé s touto myšlenkou přišel Ralph Lillie, ale experimentálně ji dokázali až Ichiji Tasaki a Taiji Takeuch, a také Andrew Huxley a Robert Stämpfli. U nemyelinizovaných axonů se AP přenáší po membráně a šíří se kontinuálně jako vlna.\n\nMyelin má dvě hlavní výhody: rychlost přenosu a energetická výhodnost. U axonů s minimálním průměrem (asi 1 mikrometr) myelin zvyšuje rychlost desetinásobně. Naopak myelinová vlákna jsou menší než nemyelinizovaná. Například, akční potenciály se v myelinizovaných i nemyelinizovaných axonech žáby šíří zhruba stejnou rychlostí, asi 25m/s. Ale žabí axon má asi třicetkrát menší průměr a tisíckrát menší plochu průřezu. Pokud jsou ionty hromaděny v Ranvierových zářezech, tak projde membránou mnohem méně iontů, což šetří energii. To je velmi výhodné, jelikož nervový systém člověka využívá asi 20% energie metabolismu.\n\nDélka myelinizovaných segmentů je důležitá pro úspěšné saltatorické šíření. Měly by být co nejdelší, aby byla maximalizována rychlost, ale ne tak dlouhé, aby byl signál příliš slabý. V přírodě jsou většinou axony dost dlouhé na to, aby přenesly signál minimálně přes dva zářezy. Faktor bezpečnosti saltatorického šíření je tedy vysoký, umožňující obejít přenos přes zářezy v případě zranění. AP může skončit předčasně v místech s nízkým faktorem bezpečnosti. Příkladem je místo, kde se axon různě větví.\n\nNěkteré choroby ničí myelin a narušují saltatorické šíření, a tedy snižují rychlost přenosu AP. Nejznámější je roztroušená skleróza, kde degradací myelinu dochází k problémům s koordinací.\n\nTok proudu v axonech lze kvantitativně popsat teorií kabelu a jejím zpracováním, jako je například komparmentový model. Tuto teorii vytvořil v roce 1855 Lord Kelvin, aby vytvořil model transatlantického telegrafního kabelu. V roce 1946 Hodgkin a Rushton ukázali, že tento model je podobný pro neurony. V zjednodušené teorii je neuron považován za elektricky neutrální a dokonale propustný kabel, který lze popsat parciální diferenciální rovnicí,\n\nkde V(x,t) je napětí membrány v čase t a na pozici\nx podél neuronu, a kde jsou lambda a tau (formula_2) charakteristické škály délky a času, dle kterých se napětí poklesne\nreakcí na stimul. Dle schématu obvodu na obrázku lze tyto škály určit z odporu a kapacity na jednotku délky.\n\nZ těchto škál lze odvodit závislost rychlosti vzruchu na průměru neuronu v nemyelinizovaných vláknech. Například časová škála t se zvyšuje s odporem i kapacitou membrány. Když se zvýší kapacita, tak musí být převeden větší náboj, aby vzniklo odpovídající napětí (dle rovnice Q=CV). Když se zvýší odpor, tak je za jednotku času přenesen menší náboj, což zpomaluje vyrovnání. A podobně, když je vnitřní odpor v závislosti na jednotce\ndélky nižší v jednom axonu oproti druhému (protože poloměr původního je větší). Prostorová délka útlumu lambda se prodlužuje a rychlost AP by se měla zvětšovat. Pokud se zvýší vnitřní odpor membrány r, tak se sníží průměrný \"průchod\" proudu membránou, což rovněž vede k prodloužení lambda a zvýšení rychlosti.\n\nAkční potenciál, který dosáhne terminálního butonu způsobí uvolnění neurotransmiteru do synaptické štěrbiny. Neurotransmitery jsou malé molekuly, které mohou otevřít iontové kanály v postsynaptické buňce. S příchodem AP se v presynaptické membráně otevřou napěťově řízené iontové kanály pro vápník. Přísun vápenatých iontů způsobí pohyb vezikulů s neurotransmiterem na povrch buňky, kde uvolní svůj obsah do synaptické štěrbiny. Tento komplexní proces je inhibován neurotoxinem tetanospasminem a botulinum toxinem, jenž způsobují tetanus a botulismus.\n\nAP může být přenášen i mezibuněčnými spoji, jako třeba gap junctions (nexy). Iontový proud může tedy přímo stimulovat postsynaptickou buňku. Tento způsob je rychlejší, protože není třeba pomalé difuze neurotransmiterů skrz štěrbinu. Tyto synapse se používají, když je třeba okamžitá reakce a časová koordinace je kritická, například při únikových reflexech, v sítnici obratlovců, v srdci.\n\nTento AP se liší tím, že trvá mnohem déle, fáze vrcholu na grafu připomíná plošinu (plató). Membrána je po delší dobu držena na vysoké hodnotě napětí, dokud nedojde k poklesu tokem iontů draslíku, jako obvykle. Tento delší průběh je způsoben pomalejším otevíráním vápenatých kanálů, které si udržují rovnovážnou\nhodnotu i po tom, co byly deaktivovány sodné kanály.\n\nSrdeční akční potenciál hraje důležitou roli při koordinaci stahů srdce. Buňky sinoatriálního uzlu vytváří rytmický potenciál (pacemaker potencial), který řídí srdce. Tento AP putuje do atrioventrikulárního uzlu, který je běžně jediným vodivým spojením mezi komorami a síněmi. AP pak jde přes Hisův svazek a ten se rozděluje na Purkyňova vlákna. Poruchy srdeční AP vedou k různým nemocem, například arytmiím. Několik antiarytmických léku má vliv na tento AP, například quinidin, lidokain, beta blokátory, verapamil.\n\nJe podobný jako AP neuronů. AP je výsledkem depolarizace membrány (sarkolemy), otevřou se sodné kanály, které jsou pak deaktivovány a dojde k repolarizaci a toku draselných iontů ven. Klidový potenciál bývá kolem -90 mV, tedy o něco nižší než u neuronů. AP trvá asi 2-4 ms, absolutní refrakterní perioda trvá 1-3 ms\na rychlost šíření je asi 5 m/s. AP uvolní vápenaté ionty, které uvolní tropomyozin a umožní kontrakci svalu. AP vznikají v nervosvalové ploténce, která je častým terčem neurotoxinů.\n\nBuňky rostlin a hub jsou také vzrušivé. Hlavní rozdíl je v tom, že depolarizace není vyvolána zvýšením počtu sodných iontů, ale uvolněním aniontů chloru. Společně s následným uvolněním draselných iontů, jejichž role je společná i u zvířat, AP vyvolá rozdíl v osmotickém tlaku (KCl), zatímco u zvířat je osmotický tlak neutrální. Tlak je vyrovnán přesunem draselných i chloridových iontů. Vztah mezi osmózou a elektřinou v rostlinných buňkách svědčí o společné funkci osmózy a elektrické vzrušivosti, při změnách podmínek slanosti u jednobuněčných předků rostlin a zvířat, zatímco současná funkce rychlého přenosu signálu je viděna jako mladší úspěch živočišných buněk v stabilnějším osmotickém prostředí. Je třeba předpokládat, že podobná signalizační funkce AP u některých cévnatých rostlin (Mimosa pudica) se vyvinula nezávisle na živočišných vzrušivých buňkách.\n\nAkční potenciály se nacházejí v mnohobuněčných organizmech, včetně rostlin, hmyzu, obratlovců, plazů a savců. Houby se zdají být hlavním kmenem mnohobuněčných eukaryot, který nemá AP, přestože některé studie navrhují, že mají také systém elektrického signálu. Klidový potenciál, stejně jako velikost a trvání AP se evolucí moc nezměnil, ale rychlost se dramaticky liší dle průměru a myelinizace.\n\nDíky své neměnnosti během evoluce se zdá, že AP disponuje evolučními výhodami. Jednou funkcí je rychlý signál tělem na velkou vzdálenost. Rychlost může vzrůst až na 110 m/s, což je třetina rychlosti zvuku. Pro porovnání, molekula hormonu putující krevní řečištěm se ve velkých tepnách pohybuje rychlostí\nasi 8 m/s. Částí této funkce je jemná koordinace mechanických dějů, jako je srdeční stah. Druhou funkcí je výpočet, společně s vytvářením. To, že je to signál \"vše nebo nic\" znamená, že nedochází k poklesu se zvětšující se vzdáleností, má tedy výhody jako digitální elektronika. Sjednocení dvou různých dendritických\nsignálů na iniciálním segmentu, které vede až k vytvoření komplexního sledu AP je další formou výpočtu, který byl biologicky využit, aby vznikly centrální generátory vzorců a mohl být napodoben umělými nervovými sítěmi.\n\nStudium AP si vyžádalo vývoj experimentálních metod. První pokusy, roku 1955, se zaměřovaly na tři cíle:\nizolace neuronů a axonů, výroba rychlé a citlivé elektroniky a zmenšení elektrod tak, aby se dalo změřit\nnapětí jediné buňky.\n\nPrvní problém byl vyřešen studiem obřích axonů nalezených u neuronů chobotnice rodu Loligo. Tyto axony jsou tak velké v průměru (1mm, 100× více než normální), že je lze vidět pouhým okem, a lze je tedy snadno preparovat a manipulovat s nimi. Ale axony Loligo nejsou vzorem všech vzrušivých buněk. A byly studovány\ndalší systémy AP.\n\nDruhý problém byl spojen s kritickým vývojem napěťových svorek, které umožnily výzkumníkům studovat izolovaně iontové proudy odpovídající AP a eliminovat elektronický šum. Proud IC, společně s kapacitou membrány (C). Jelikož se proud rovnal součinu C a napětí Vm, tak byl navržen obvod, který udržoval\nVm na jedné hodnotě, bez ohledu na proud, který procházel membránou. A proud potřebný k udržení stejného napětí přímo odpovídá proudu v membráně. Další elektronické postupy využívají Faradayovy klece a elektroniku s vysokou hodnotou vstupní impedancí, tak aby měření neovlivnilo napětí.\n\nTřetí problém s elektrodami byl vyřešen v roce 1949 vynálezem skleněných mikroelektrod, které se rychle dostaly do rukou vědcům. Tato metoda umožňuje vytvářet elektrody o velikosti 10nm, kterým je také udělena vysoká impedance. AP lze zaznamenat i pomocí malých kovových elektrod umístěných v blízkosti neuronu, s neuročipy obsahujícími EOSFET, nebo opticky pomocí barviv citlivých na Ca ionty nebo napětí. \n\nZatímco skleněné mikroelektrody měří množství proudu procházející iontovými kanály, studium elektrických vlastností samotných kanálu bylo možné od roku 1970, s vynálezem \"patch svorky\" Erwinem Neherem a Bertem Sakmannem, kteří ze něj obdrželi Nobelovu cenu v roce 1991. Tento vynález\nověřil, že kanály mají jasně dané stavy vodivosti (otevřené, zavřené a deaktivované).\n\nOptické technologie se rozvíjí v posledních letech a měří se jimi AP, buď současným vícemístným snímáním, nebo ultra-prostorovým rozkladem. Pomocí barviv citlivých na napětí byly zaznamenány AP malé části membrány kardiomyocytu.\n\nNěkteré neurotoxiny, přírodní i umělé, svou strukturou blokují AP. Tetrodotoxin čtverzubcovitých a saxitoxin blokují AP inhibicí sodíkový kanál, zatímco tetraetylammonium (TEA) blokuje draslíkové kanály. Podobně dendrotoxin mamby černé inhibuje draselné kanály. Tyto inhibitory iontových kanálů slouží jako důležité objekty výzkumu, protože vědcům umožňují \"vypnout\" určité kanály dle uvážení a izolovat ostatní kanály. Také jsou užitečné při čištění kanálů afinitní chromatografií nebo při stanovení jejich koncentrace. Jsou to ale efektivní neurotoxiny, a proto se uvažovalo o jejich použití jako chemických zbraní. Neurotoxiny zaměřené na iontové kanály hmyzu jsou efektivními insekticidy. Příkladem je syntetický permethrin, který prodlužuje aktivaci sodných kanálů při AP. Kanály hmyzu jsou značně odlišné od lidských, takže na člověka mají jen malý vedlejší účinek. Mnoho dalších neurotoxinů narušuje přenos AP v synapsích, zvláště v nervosvalové ploténce.\n\nRole elektřiny v nervovém systému zvířat byla poprvé objevena u žab Luigim Galvanim, který ji studoval v letech 1791–1797. Galvaniho výsledky podnítily Alessandra Voltu, aby vyvinul Voltův sloup, první známou baterii, se kterou studoval elektřinu zvířat a fyziologické reakce na napětí stejnosměrného proudu.\n\nVědci 19. století studovali celkové vedení elektřiny v nervech a ukázali, že nervová tkáň je složena z buněk, místo z propojené sítě vláken (retikul). Carlo Matteucci následoval Galvaniho studie a ukázal, že membrány mají své napětí, a že mohou vytvářet elektrický proud. Jeho práce inspirovala německého fyziologa Emila du Bois-Reymonda, který v roce 1848 objevil AP. Vedení proudu AP bylo poprvé změřeno v roce 1850 Bois-Reymondovým přítelem Hermannem von Helmholtzem. Aby se ujistil, že tkáň je z buněk, tak španělský fyzik Santiago Ramón y Cajal a jeho studenti použili Golgiho barvicí metodu, aby odhalili rozličné tvary neuronů, jež pečlivě zaznamenali. Za jejich objevy byli Golgi a Ramón y Cajal\nodměněni Nobelovou cenou za fyziologii v roce 1906. Jejich práce vedla k dlouhodobým sporům v neuroanatomii v 19. století. Sám Golgi zastával síťový model nervového systému.\n\n20. století bylo zlatou érou elektrofyziologie. V roce 1902 a pak 1912 Julius Bernstein zdokonalil myšlenku, že AP vznikají vlivem změn propustnosti membrány pro ionty. Jeho hypotéza byla potvrzena Kenem Colem a Howardem Curtisem, kteří ukázali, že vodivost membrány se během AP zvyšuje. V roce 1907 Louis Lapicque\npřišel s nápadem, že AP je generován při překročení prahové hodnoty, což by bylo později ukázáno jako důsledek vodivosti dynamického systému iontů. V roce 1949 Aland Hodgkin a Bernard Katz vylepšili Bernsteinovu hypotézu zjištěním, že propustnost membrány se může lišit pro jednotlivé ionty. V podstatě\ndemonstrovali důležitou roli propustnosti pro sodné ionty. Udělali první záznam elektrických změn membrány, které zprostředkuje AP. Tento výzkum byl v roce 1952 sepsán do pěti Hodgkinových, Katzových a Huxleyových studií, ve kterých využili napěťových svorek pro určení závislosti propustnosti membrány pro sodné a draselné ionty na napětí a čase, z čehož byli schopni kvantitativně rekonstruovat AP. Hodgkin a Huxley porovnali vlastnosti matematického modelu s citlivými iontovými kanály v několika různých stavech. Jejich hypotézy byly potvrzeny mezi 70. a 80. lety 20. století Erwinem Neherem a Bertem Sakmannem, kteří\nvyvinuli způsob, jak rozpoznat jednotlivé stavy kanálů. V 21. století začínají vědci rozumět strukturálním základům těchto vodivých stavů a selektivitě kanálů pro ionty, díky znalosti krystalových struktur na úrovni atomů, fluorescenčních měření a kryo-elektronové mikroskopie.\n\nJulius Bernstein jako první představil Nernstovu rovnici pro klidový potenciál. Ta byla zobecněna Davidem Goldmanem do známé Goldmanovy rovnice v roce 1943. Sodíko-draslíková pumpa byla objevena v roce 1957 a její vlastnosti brzy po té, díky určení její atomové struktury rentgenovou krystalografií.\n\nMatematické a počítačové modely jsou důležité pro porozumění AP a vytváření předpovědí, které mohou být testovány experimentálně, a jasně tak ověří pravdivost teorie. Nejdůležitější model je Hodgkinův a Huxleyův. Ten popisuje AP jako sadu čtyř diferenciálních rovnic. I když je to značně zjednodušení oproti skutečnosti, tak komplexnost modelu inspirovala další, ještě přesnější modely, např. Morris-Lecarův, FitzHugh-Nagumo. Tyto modely byly důsledně matematicky, počítačově i elektronicky zkoumány. Moderní výzkum se zaměřuje na větší a více integrované systémy, které propojí AP s dalšími částmi NS (dendrity, synapse), aby vědci mohli zkoumat nervové výpočty, reflexy apod.\n\n"}
{"id": "503177", "url": "https://cs.wikipedia.org/wiki?curid=503177", "title": "Spektr", "text": "Spektr\n\nSpektr ( , index GRAU 11F77O, typové označení 77KSO, výrobní číslo 173-01) byl modul Miru sloužící pro pozorování Země, zvláště pak přírodních zdrojů a atmosféry. Modul byl vynesen nosnou raketou Proton-K na oběžnou dráhu 20. května 1995, spojil se se stanicí 1. června 1995. Byl vybaven ruskými i americkými přístroji. V době startu měl hmotnost 23 500 kg, z čehož samotný modul bez zásob a pohonných hmot vážil 19 640 kg. Obsahoval zařízení pro atmosférický výzkum, technologické experimenty, přístroje pro sledování atmosféry Země a rentgenového a gama záření.\n\nDne 25. června 1997 do něho narazila loď Progress M-34, která způsobila rozsáhlé škody, modul byl dehermetizován a vyřazen z činnosti. V srpnu 1997 se kosmonautům podařilo částečně obnovit dodávku elektrické energie ze solárních panelů Spektru na stanici, modul samotný se znovu osídlit nikdy nepodařilo.\n\nModul Spektr byl zpočátku rozpracován jako vojensko-civilní modul. Konstrukčně byl odvozen od kosmické lodi TKS, přičemž hlavní změnou bylo nahrazení přistávacího modulu přístrojovým úsekem osazeným komplexem Oktava, objednaným ministerstvem obrany. Oktava zahrnovala soustavu optických a rádiových senzorů Lira () identifikující balistické střely nebo družice, radarový systém Buton () určený ke sledování cílů zjištěných Lirou, optický teleskop Pion-K () k odlišení klamných cílů a trojici mechanismů vystřelujících malé terče sloužící ke kalibraci zařízení. K vypouštění větších cílů byla určena malá přechodová komora.\n\nDále bylo v modulu instalováno několik přístrojů určených k sledování atmosféry a povrchu Země a kosmického záření (Balkan-1, Faza, Fenix, Astra, Grif-1 a Taurus).\n\nPo vypuštění modulu Kristall v květnu 1990 práce na Spektru začaly nabírat skluz, jak Akademii věd, tak ministerstvu obrany se nedostávalo financí na úhradu objednaných přístrojů. Roku 1991 se plánovalo vypuštění modulu o rok později, předpokládal se měsíční samostatný let, poté připojení k Miru a důkladné prověření systému. Po rozpadu Sovětského svazu koncem roku 1991 bylo prakticky přerušeno financování vojenských kosmických aktivit, třebaže některé aparatury (Lira) dodavatelé dokončili na své vlastní náklady, ministerstvo program zrušilo a vyrobený modul neosazený přístroji zůstal v továrně.\n\nV červenci 1993 se Američané s Rusy dohodli na postavení společné Mezinárodní vesmírné stanice a v první fázi spolupráce na společném využívání existující stanice Mir. Americké finanční podpora vdechla modulu Spektr nový život, byl vybaven novou civilní aparaturou (zčásti americkou) a dvěma dalšími solárními panely. Přechodová komora, původně určená pro vypouštění cílů pro Oktavu byla upravena pro vynášení experimentů do otevřeného vesmíru. Po obvyklých průtazích (včetně tříměsíčního zdržení amerického vybavení na celnici) byl v květnu 1995 modul připraven ke startu.\n\nModul vynesla raketa Proton-K z kosmodromu Bajkonur 20. května 1995 v 3:33:22 UT, 1. června 1995 se spojil s Mirem.\n\nVybavení modulu bylo určeno pro dálkový průzkum Země, a to jak atmosféry, tak geofyzikálních procesů. Přechodová komora byla upravena pro experimenty sledující vliv kosmického záření na aparaturu. Modul také obsahoval americké přístroje pro materiálové experimenty a biologické pokusy. Navíc ve Spektru bydleli američtí členové posádky Miru.\n\nSpektr byl osazen čtyřmi slunečními panely s plochou 130 m² (54 m² dva původní a 76 m² dva dodatečné panely) s výkonem 16,2 kW.\n\nPro astrofyzikální pozorování byl určen detektor mezihvězdného plynu Komza (), aparatura Rjabina-4P () pro registraci neutronů, rentgenové přístroje Grif-1 () a Taurus (). Ke geofyzikálnímu výzkumu sloužil injektor částic IPI-2000. K pozorování Země byl určen infračervený spektrometr Miras (), lidar Balkan-1, absorpci slunečního záření v atmosféře ve výškách 20–70 km měřil radiometr Feniks () a fotografie pořizovali kosmonauti aparaturou Priroda-5. Pro technické pokusy sloužily přístroje Astra-2 (), manipulátor Pelikan (), ultrafialový spektroradiometr Briz (), binokulární radiometr 286K.\n\nDne 25. června 1997 nákladní loď Progress M-34 při zkoušce nového navigačního systému narazila do Spektru. Nejdříve do jeho solárních panelů, pak i do vlastního tělesa modulu v jehož plášti prorazila třícentimetrovou díru, jíž z modulu postupně unikl vzduch. Posádka Vasilij Ciblijev, Alexander Lazutkin a Michael Foale uzavřela přechod do modulu, přičemž musela odpojit kabely zajišťující přívod elektřiny z panelů Spektru do zbytku stanice (kabely totiž vedly vnitřkem průlezu). Mir tím přišel o cca 40 % elektřiny, což těžce postihlo provoz stanice. Foalemu navíc zůstaly v modulu všechny osobní věci, ztraceno bylo i vědecké vybavení modulu.\n\nKvůli dalším problémům se stanicí a srdeční arytmií Ciblijeva byl opravářský výstup do modulu odložen až na další expedici. Zkušení Anatolij Solovjov a Pavel Vinogradov 22. srpna 1997 při výstupu do dehermetizovaného modulu propojili spojovací kabely a částečně tak obnovili dodávku elektrické energie od solárních panelů modulu. Při dalším výstupu 5. září 1997 kosmonauti nastavili panely do optimální polohy a vyčistili motorky udržující orientaci panelů na Slunce, najít trhlinu se jim nepodařilo. Utěsnit modul se do konce letu Miru nepodařilo, Spektr zůstal do konce letu Miru neobyvatelný.\n"}
{"id": "503179", "url": "https://cs.wikipedia.org/wiki?curid=503179", "title": "Stykový modul", "text": "Stykový modul\n\nStykový modul byl modul Miru zajišťující spojení s americkým raketoplánem, protože spojení přes modul Kristall bylo komplikované. Byl připojen 15. listopadu 1995, vynesl ho raketoplán Atlantis při letu STS-74. Přes modul se mohla s Mirem spojit i loď Sojuz. Jeho vědecké vybavení bylo minimální. Délka byla 4,7 m, byl vybaven dvěma solárními panely, z toho jedním čistě ruské výroby, druhý byl výsledkem americko-ruské spolupráce.\n"}
{"id": "503181", "url": "https://cs.wikipedia.org/wiki?curid=503181", "title": "Priroda", "text": "Priroda\n\nPriroda byl modul Miru pro dálkový průzkum Země, připojen 26. dubna 1996. Probíhalo na něm měření příměsí různých látek v atmosféře, sledování globální tepelné výměny, pozorování cirkulace mraků, měření eroze, radioaktivity, sledování ekologické situace a jiná měření. Nesl též větší množství amerických přístrojů.\n\nJeho délka byla 12 m, průměr 4,35 m a hmotnost 19 700 kg.\n\nModul nebyl vybaven solárními panely a do příletu k Miru mu elektrickou energii zajišťovalo 168 baterií. Po spojení s Mirem se připojil na jeho energetické zdroje a baterie kosmonauti naložili do lodě Progress, ve které spolu s ostatním odpadem shořely v atmosféře.\n"}
{"id": "503182", "url": "https://cs.wikipedia.org/wiki?curid=503182", "title": "Epinastie", "text": "Epinastie\n\nEpinastie je jev, při kterém roste horní strana orgánu rostliny morfologicky rychleji než spodní. Následkem epinastického růstu nastává ohyb tohoto orgánu směrem dolů. Je-li tomu opačně, mluvíme o hyponastii.\n\n"}
{"id": "503183", "url": "https://cs.wikipedia.org/wiki?curid=503183", "title": "Tiësto's Club Life", "text": "Tiësto's Club Life\n\nTiësto's Club Life je radioshow, kterou hraje Tiësto, vlastním jménem jako Tijs Verwest, (*17. ledna 1969, Breda, Nizozemsko).\n\nRádioshow je vysílána jednou týdně – každý pátek ve 22:00 SEČ na největší nizozemské stanici Radio 538. Pokaždé v sobotu, den po prvním odvysílání, vychází na Tiëstově labelu Black Hole Recordings. V pondělí je již zpravidla nabízena verze ke stažení na stránkách rádia 538, nebo na Zune Marketplace. Radioshow se nejdříve jmenovala Club Nouveau, ale po prvních pěti dílech byla přejmenována na Club Life. Tento název trvá doposud. První epizoda byla odvysílána 6. dubna 2007.\nNejvíce se v radioshow objevuje Trance, ale vyskytují se zde prakticky všechny hudební styly elektronické hudby. Kromě dříve zmíněného Trance můžeme také pravidelně sledovat styly jako House, Minimal, Techno, Electro, a další (ty zejména v druhé části).\n\nRadioshow je dělena na několik částí, základně se dělí na první a druhou hodinu. Tyto dvě části jsou od sebe odděleny reklamou a krátkými zprávami (velice časné na rádiu 538).\n\nPrvní hodina je míchána pouze Tiestem. První track je nenarušen mluvením a představovaním autora. Prvním trackem je vždy takový, který má už nějaký úspěch za sebou. Další podstatnou částí je Tiësto´s Classic of The Week, ve kterém Tiësto vždy představí, a poté zahraje, některý podle jeho úvahy nejlepší track týdne, který se stylově zařazuje do classic trancu. Tiësto´s Classic of The Week je vždy zařazena do prostředka první hodiny.\nPoté se pokračuje znova v tzv. \"volném tempu\", kde zase Tiësto míchá podle \"chuti\".\n\nDruhá hodina začíná pokaždé (mimo speciálních dílů) kategorií 15 Minutes of Fame , tedy v překladu 15 minut slávy. V něm Tiësto namíchá 15 minut dlouhý mix, který je složen vždy z diskografie jednoho určitého DJe/Producenta, který má tak v této radioshow „svých 15 minut slávy“. Tiësto jej ještě v úplném začátku druhé hodiny většinou krátce a stručně představí. Poté se pokračuje sekcí s názvem \"Back with Tiësto\", kde již míchá svůj zbytek setu (zhruba 45 minut) a kde pokračuje v tzv. „volném tempu“.\n\n\n\n"}
{"id": "503184", "url": "https://cs.wikipedia.org/wiki?curid=503184", "title": "Jack Herer", "text": "Jack Herer\n\nJack Herer (18. června 1939, New York City, USA – 15. dubna 2010, Eugene, Oregon) byl americký politický aktivista a autor knihy \"The Emperor Wears No clothes\", knihy, která byla použita v úsilí o legalizaci konopí.\n\nTento americký politik za svůj život napsal dvě knihy zabývající se problematikou legalizace marihuany: \"G.R.A.S.S. Great Revolutionary American Standard System (Tráva)\" (1973) a \"Spiknutí proti konopí aneb Císař nemá šaty\" (1985), dále pak založil organizaci \"HEMP (Help End Marijuana Prohibition)\".\n\nDvakrát kandidoval na prezidenta USA - v roce 1988 a 1992 jako kandidát strany \"Grassroots party\".\n\nV červnu roku 2000 utrpěl Herer srdeční záchvaty, které mu přivodily obtíže s řečí a pohyblivostí pravé strany těla. Posléze se zotavil a v květnu 2004 prohlásil, že „tajemstvím, stojícím za jeho uzdravením, byla psychoaktivní houba muchomůrka červená\".\n\nDne 12. září 2009 se objevilo na komunitních serverech Twitter, Facebook a dalších médiích, že Herer utrpěl další srdeční záchvat při účasti na \"Hempstalk Festival\" v Portlandu v americkém státě Oregon. Nepotvrdily se informace, že zemřel, ale strávil déle než měsíc v kritickém stavu v portlandské nemocnici, včetně několika dnů v kómatu.\n\nPo srdeční atace Jack Herer bojoval s těžkým zdravotním stavem a dne 15. dubna 2010 zemřel..\n\nCísař nemá šaty, \"The Emperor Wears No clothes\" je kniha, která byla použita v úsilí o legalizaci konopí. V roce 1973 začal Herer na radu svého přítele \"Ed Adaira, zvaného „Captain\"\" sbírat informace o konopí a jeho využití . V roce 1985, po 12 letech, byly tyto informace publikovány v knize \"Císař nemá šaty\".\n\nKniha, podporovaná \"H.E.M.P.\" (Spojené státy americké|USA), \"Hanf Hausem\" (Německo), \"Sensi Seeds/Hash Marijuana Museum\" (Holandsko), and \"T.H.C., the Texas Hemp Campaign\" (USA),nabízí 100 000 dolarů každému, kdo je schopen vyvrátit prohlášení v ní obsažená.\n\nCitace ze zadní strany obalu:\n\"Jestliže všechna fosilní paliva a jejich deriváty, stejně jako stromy pro papír a stavebnictví budou zakázány, aby se země zachránila, odvrátil se skleníkový efekt a zastavil úbytek lesů, je jediný známý přírodní zdroj, který je schopný poskytnout náhradu světového papíru a textilu, šetřit průmyslovou i domácí energii, zároveň snížit znečištění, obnovit půdu a vyčistit atmosféru - a touto látkou je – stejně jako byla dříve -- konopí!\"\n\nNázev knihy je odvozen od povídky Hans Christian Andersena „Císařovy nové šaty\", v angličtině \"The Emperor's New Clothes\". Autor užil povídku jako alegorii na současný problém prohibice marihuany.\n\nHerer se domníval, že konopí by mělo být dekriminalizováno, protože je dokázáno, že je obnovitelným zdrojem paliva, jídla a léků, a může být v podstatě pěstováno v jakékoliv části světa. Byl také přesvědčen, že vláda USA záměrně skrývá důkazy o možnostech využití této rostliny.\n\n\"The only dead bodies from marijuana are in the prisons and at the hands of the police. This is ridiculous.\"\n\"But you can count the dead bodies from alcohol, tobacco, and legal pharmaceuticals by the millions.\"\n\"Many artists and writers have used cannabis for creative stimulation - from the writers of the world's religious masterpieces to our most irreverent satirists.\"\n\"Growing hemp as nature designed it is vital to our urgent need to reduce greenhouse gases and ensure the survival of our planet.\"\n\nJack Herer (někdy Jack Herrer) je také označení odrůdy marihuany s vysokým obsahem THC. Tento speciální druh byl po Jacku Hererovi pojmenován za úsilí, které vyvinul v oblasti poznání marihuany. Jako kvalitní druh získal několik cen, včetně \"\"The 7th High Times Cannabis Cup\"\". Jack Herer byl za přínos své první knihy uveden také do \"Counterculture Hall of Fame\" na \"16th Cannabis Cup\".\n\n"}
{"id": "503185", "url": "https://cs.wikipedia.org/wiki?curid=503185", "title": "Rain Man", "text": "Rain Man\n\nRain Man je americké drama z roku 1988 režírované Barrym Levinsonem. Film získal čtyři Oscary za nejlepší film, režii, scénář a pro nejlepšího herce v hlavní roli, kterou ztvárnil Dustin Hoffman.\n\nMladík Charlie Babbit (Tom Cruise) se dozví, že mu zemřel otec a že zdědil polovinu jeho majetku, ale neví, komu připadla ta druhá polovina. Tak se svou přítelkyní zjistí, že má staršího bratra Raymonda Babbita (Dustin Hoffman), který trpí autismem. Charlie se ho rozhodne unést z léčebny Wallbrook k sobě domů, ale jelikož bydlí až v Los Angeles, tak se rozhodne letět se svým bratrem letadlem. Jenomže jeho bratr není takový blb, jak vypadá, umí si zapamatovat, kdy se stala jaká havárie letadla a jakého typu a od jaké společnosti. Tím pádem začne protestovat a musí jet autem. Charlie spolu s Raymondem zažijí chvíle, kdy například vyhrají v Black Jacku spoustu peněz díky Raymondovu umění \"počítání karet\".\nNakonec se Charlie se svým bratrem sblíží, ale do toho přijde doktor, který léta ošetřoval Raymonda a vezme si ho zpátky do léčebny Wallbrook.\n"}
{"id": "503186", "url": "https://cs.wikipedia.org/wiki?curid=503186", "title": "Eljachin", "text": "Eljachin\n\nEljachin ( אֶלְיָכִין, v oficiálním přepisu do angličtiny Elyakhin) je místní rada (menší město) v Izraeli, v Centrálním distriktu. Starostou je Gide'on Chamami.\n\nLeží v nadmořské výšce 32 metrů, cca 40 kilometrů severoseverovýchodně od centra Tel Avivu, cca 10 kilometrů severovýchodně od města Netanja a cca 3 kilometry jižně od města Chadera, v Izraelské pobřežní planině.\n\nEljachin se nachází v hustě zalidněném sídelním pásu ve volné návaznosti na metropolitní oblast Tel Avivu (Guš Dan). V bezprostředním okolí města se rozkládá intenzivně obhospodařovaná zemědělská krajina prostoupená četnými sídly. Osídlení v tomto regionu je v naprosté většině židovské. Město je na dopravní síť napojeno pomocí lokální silnice číslo 5812 a 581, která západně od Eljachin ústí do severojižního dopravního tahu Dálnice číslo 4\n\nEljachin byl založen roku 1950 Šlo o nově zřizované sídlo určené zejména pro židovské přistěhovalce z Jemenu. Později byla část plochy obce oddělena a předána pod jurisdikci sousedního mošavu a kibucu.\n\nV roce 1977 byla obec povýšena na místní radu. Kvůli rozrůstání obce a vyčerpání dostupných územních rezerv byla k Eljachin dodatečně připojena plocha 675 dunamů (0,675 kilometru čtverečních) určená pro rezidenční a komerční výstavbu. Funguje zde čtrnáct synagog.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nEljachin je menším sídlem, které jen zčásti nabývá městského charakteru. K 31. prosinci 2014 zde žilo 3407 lidí. Během roku 2014 stoupla populace o 1,3 %.\n\n"}
{"id": "503190", "url": "https://cs.wikipedia.org/wiki?curid=503190", "title": "Periferie (technika)", "text": "Periferie (technika)\n\nPeriferie je zařízení, které se připojuje k počítači a rozšiřuje jeho možnosti. Zpravidla slouží ke vstupu/výstupu dat do/z počítače. K počítači jsou periferie připojeny prostřednictvím různých rozhraní a konektorů.\n\n\n\nPřes USB rozhraní nebo pomocí HDMI konektorů lze dnes k počítači připojit coby periférii většinu LCD televizorů, tabletů, DBVT přijímačů, digitálních fotoaparátů i většinu mobilních telefonů.\n\n"}
{"id": "503193", "url": "https://cs.wikipedia.org/wiki?curid=503193", "title": "Představec", "text": "Představec\n\nPředstavec je součást jízdního kola, která spojuje přední vidlici s řídítky. Obvykle umožňuje do určité míry nastavit polohu řídítek.\n\nPředstavce lze rozdělit do dvou skupin, na představce \"závitové\" (též \"trnové\") a \"bezzávitové\". Závitové představce se vsunují do sloupku vidlice a utahují se klínem uvnitř, bezzávitové se naopak nasazují okolo sloupku. Modernější jsou bezzávitové, jejich hlavní výhodou je snazší kombinování různých představců s různými vidlicemi.\n"}
{"id": "503195", "url": "https://cs.wikipedia.org/wiki?curid=503195", "title": "Francouzské korunovační klenoty", "text": "Francouzské korunovační klenoty\n\nFrancouzské korunovační klenoty nebo výstižněji Klenoty francouzské koruny zahrnují jak královské insignie, tak řády, vyznamenání, šperky, samostatné diamanty francouzské koruny a další drahokamy. Tento soubor klenotů, drahokamů, gem a perel je národním pokladem francouzské monarchie, dynastií Karlovců, Anjouovců, Valois a Bourbonů, první říše, druhé říše a Francouzské republiky, jeho původ sahá až ke králi Františkovi I. \n\nKlenoty byly od středověku symbolem královské moci, hodnosti a bohatství. Používaly se zejména při korunovacích francouzských králů a královen. Po sesazení krále Ludvíka XVI. a vyhlášení První Francouzské republiky byly klenoty různě přenášeny. Původní rozsáhlý soubor klenotů byl během historického období mezi zánikem království a Třetí republikou zdecimován, v roce 1792 byla královská pokladnice vyloupena revolucionáři, některé klenoty byly silně poškozeny nebo zničeny, stejně jako pokladnice francouzských králů z opatství Saint-Denis a z královské kaple Sainte-Chapelle v Paříži. Většina korunovačních klenotů byla zachráněna. Posledním korunovaným králem, který užíval tyto klenoty, byl Karel X.. Na konci devatenáctého století byla část pokladu rozprodána.\n\nKrálovské klenoty, jsou to především královské koruny Ludvíka IX. Svatého, Ludvíka XV., císařská koruna Napoleona I. Bonaparta a královská koruna Napoleona III., nebo koruna královny Eugénie; jsou z větší části vystavovány v Apollónově galerii v Louvru v Paříži. Kromě nich jsou vystaveny také soupravy soukromých šperků francouzských královen (například safírová parura královny Marie-Amélie, perlový diadém královny Hortensie nebo smaragdová parura Marie Luisy Habsburské z roku 1810) a dalších členů královských rodin.\n\nRozptýlené šperky najdeme v Muséum national d'histoire naturelle v Paříži, kde je vystavena diamantová souprava královny Marie Antoinetty, nebo v Bibliothéque nationale, kde jsou kameje a drahokamy. Perlové náušnice Marie Antoinetty, stejně jako diadém Marie Luisy byly zakoupeny do Národního přírodovědného muzea ve Smithsonian Institution ve Washingtonu.\n\nDrahokamy Nejznámějším drahokamem je bílý diamant zvaný \"Regent\", od roku 1887 uložený v Louvru. Dále se sem dostalo 18 diamantů kardinála Mazarina, z nichž největší je \"Sancy\". Modrý diamant \"Bleu de France\" byl původně také součástí těchto klenotů, ale byl ukraden a přebroušen, poté nazván \"Diamant Hope\" a roku 1949 se dostal do Smithsonian Institution ve Washingtonu.\n\nzčásti \n"}
{"id": "503205", "url": "https://cs.wikipedia.org/wiki?curid=503205", "title": "28 (číslo)", "text": "28 (číslo)\n\nDvacet osm je přirozené číslo. Následuje po číslu dvacet sedm a předchází číslu dvacet devět. Řadová číslovka je \"dvacátý osmý\" nebo \"osmadvacátý\". Římskými číslicemi se zapisuje XXVIII.\n\nDvacet osm je\n\n\n\n"}
{"id": "503212", "url": "https://cs.wikipedia.org/wiki?curid=503212", "title": "Chadera", "text": "Chadera\n\nChadera ( חֲדֵרָה, الخضيرة,v oficiálním přepisu do angličtiny Hadera) je město v Izraeli, v Haifském distriktu.\n\nLeží v nadmořské výšce 25 metrů, cca 40 kilometrů jižně od Haify a cca 42 kilometrů severoseverovýchodně od centra Tel Avivu, v Izraelské pobřežní planině. Chadera je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). V Izraeli bývá používáno pro tento pás označení \"\"od Chadery do Gedery\"\". Ze severovýchodu obchází město vodní tok Nachal Chadera, který severně od města míjí pahorek Tel Zomira.\n\nV bezprostředním okolí města se rozkládají ale i zbytky intenzivně obhospodařované zemědělské krajiny a na jihozápadním okraji dokonce Národní park Park ha-Šaron s velkým lesem Ja'ar Chadera. Osídlení v tomto regionu je v naprosté většině židovské. Chadera je na dopravní síť napojena pomocí severojižního tahu Dálnice číslo 4, se kterou paralelně vede Dálnice číslo 2. Východozápadní dopravu na sebe strhává Dálnice číslo 65. Obcí prochází pobřežní železniční trať. Nachází se tu železniční stanice Chadera ma'arav. Trať se tu dříve větvila i do tratě k východu (takzvaná východní železniční trať). Na ní stojící železniční stanice Chadera mizrach byla ale spolu s tratí zrušena.\n\nChadera byla založena roku 1890, respektive v období po tomto roce. V té době šlo o řídce osídlenou oblast charakterizovanou písečnými dunami a močály. Žila tu nevelká populace arabských pastevců - Beduínů. Východně od nynější Chadery se v 19. století usadili muslimští přistěhovalci z tehdejšího carského Ruska - Čerkesové, kteří tu založili vesnici \"Khirbat al-Sarkas\". Severozápadně od nynějšího města pak stála menší arabská vesnice \"Arab al-Fuqara\".\n\nKoncem 19. století o tuto oblast projevili zájem první židovští osadníci. V roce 1890 uzavřel Jehošua Chankin dohodu s místním arabským statkářem, který mu prodal 30 000 dunamů (30 kilometrů čtverečních) zdejší půdy. Tuto půdu pak od něj odkoupila skupina aktivistů z organizace Chovevej Cijon. V únoru 1891 se na místě usadili první židovští strážci nově nabytých pozemků. Prvních 10 let existence Chadery ale provázely značné obtíže, zejména kvůli výskytu malárie ze zdejších močálů, na kterou zemřeli mnozí osadníci. Ti se proto zpočátku zaměřili na odvodnění močálů. Osadníci zároveň roku 1898 přesunuli svá obydlí do zdravější lokality, blíže písčitým plážím u Středozemního moře, do prostoru nynější čtvrti Giv'at Olga. Malárie ale pokračovala. Další metodou, jak ji zastavit, bylo sázení eukalyptů. S těmito pracemi asistoval obyvatelům baron Edmond James de Rothschild. Na rozdíl od mnoha jiných zemědělských vesnic v tehdejší Palestině ale tato osada nepřešla do jeho přímé správy. V rámci melioračních prací byl tehdy poblíž Chadery vysázen les - první novověký les vysázený židy. Ataky malárie ale i v následujících letech pokračovaly. Baron Rotschild také asistoval osadníkům při výstavbě prvních domů. Tehdejší turecké úřady omezovaly stavební povolení pro židovské přistěhovalce a baron tak v roce 1896 osobně intervenoval u turecké správy v Akku. Došlo pak k výstavbě prvních 35 domů. V roce 1903 věnoval majitel zdejšího zemědělského pozemku o ploše 300 dunamů (0,3 kilometrů čtverečního) tuto parcelu jako úplně první pozemkový vklad Židovskému národnímu fondu.\n\nOsada se od počátku budovala podle velkorysého plánu, s ulicemi o šířce až 30 metrů a s rozptýlenou zástavbou na větších parcelách. Ekonomicky byla Chadera organizována jako soukromě hospodařící zemědělská vesnice typu mošava. Prvními zde pěstovanými plodinami byly olivy, mandle a vinná réva. Jako satelitní zemědělský statek vznikl Gan Šmu'el, který se později vyvinul v samostatnou vesnici. Podobně se později samostatné osídlení vytvořilo v prostoru nynější vesnice Chefciba.\n\nBěhem Druhé alijy se Chadera stala centrem, kam mířili přistěhovalci a kde procházeli zemědělským výcvikem. Charakter obce tak zůstával navzdory nárůstu obyvatelstva dlouho převážně agrární. Právě v Chadeře se zformovala skupina, která pak založila první kibuc Deganija Alef. V této době vesnice opakovaně čelila útokům okolních Arabů, proti kterým se zde zformovaly dobrovolnické polovojenské oddíly ha-Šomer. První takový útok se odehrál v září 1900, kdy bylo napadeno zdejší stádo ovcí. Pořádek museli obnovit židovští dobrovolníci ze Zichron Ja'akov a turecké vojsko. Při dalším útoku provedl ha-Šomer protiútok, označovaný za první odvetnou židovskou akci v novověkých dějinách Palestiny. Později ale ha-Šomer po neshodách s místními rolníky Chaderu opouští.\n\nV roce 1913 do Chadery dorazila skupina jemenitských židů, kteří zde založili novou čtvrť \"Nachliel\"'. Rozvoj obce se zrychlil během Britského mandátu. Roku 1928 vznikla vesnice Kfar Brandeis, nyní součást Chadery. Roku 1934 přibyla nyní rovněž pouhá čtvrť města nazvaná Neve Chajim. Vznikaly i další obytné okrsky, například Giv'at Olga poblíž moře nebo \"Bejt Eliezer\" východně od centra města a zemědělský charakter obce začal ustupovat. I v tomto období ale pokračovaly občasné střety s místními Araby. Během arabských nepokojů v roce 1921 byla Chadera napadnuta a částečně zpustošena. Další spor se odehrál v roce 1929. Šlo o sporné vlastnictví zdejší půdy. V roce 1930 byl vyřešen soudně v neprospěch arabských pastevců.\n\nDalší útoky přineslo arabské povstání v roce 1936, kdy tu v červenci onoho roku byli zabiti dva místní obyvatelé a došlo k vyplenění sadů i stád dobytka. V roce 1937 byli naopak židy zabiti čtyři Arabové.\n\nV roce 1937 byla dokončena nová silnice spojující Tel Aviv a Haifu, vedoucí přes Chaderu. Dosud spojení mezi těmito dvěma městy vedlo vnitrozemím Samařska. Význam Chadery jako dopravního uzlu tak vzrostl. Tato strategická poloha byla pak využita během první arabsko-izraelské války, kdy se tato část pobřežní planiny stala jedním z hlavních opěrných bodů židovských sil. Koncem roku 1947 tu ale probíhaly četné útoky Arabů, při kterých byl zabit jeden místní obyvatel. Další byl zabit v březnu 1948. Od počátku války v květnu 1948 ale oblast okolo Chadery zůstávala trvale pod kontrolou izraelské armády. Během války byli vysídleni téměř všichni arabští obyvatelé okolního regionu.\n\nK roku 1949 měla Chadera plochu 42 950 dunamů (42,95 kilometrů čtverečních) - jedno z největších správních území obce v Izraeli. Roku 1952 získala Chadera status města. V srpnu 1981 byla dokončena nová elektrárna v Chadeře. Její 300 metrů vysoké komíny jsou dominantou celé pobřežní nížiny. Elektrárna, která spaluje uhlí, byla opakovaně terčem kritiky pro poškozování ovzduší. V roce 1991 ale bylo po tříletém měření oznámeno, že emise jsou v normě. Podnik nazývaný oficiálně elektrárna Orot Rabin má výkon 2800 megawattů a jeho součástí je i umělý přístav pro zajíždění zásobovacích lodí. V roce 1953 získala Chadera nové železniční spojení s Tel Avivem prostřednictvím nové trati vedené blíže k pobřeží, která nahradila starší trať, narušenou během války v roce 1948.\n\nFunguje zde velká Nemocnice Hilel Jafe.\n\nChadera se pro svou blízkost palestinským územím Západního břehu Jordánu stala opakovaným terčem teroristických útoků. V lednu 1953 do města pronikli arabští útočníci a napadli zdejší dům (simultánně téhož dne zaútočili i na město Lod). Násilí vrcholilo během první i druhé intifády. V dubnu 1994 zde při výbuchu autobusu zemřelo šest lidí a dalších dvacet osm bylo zraněno. K útoku se přihlásil Hamás, podle něhož šlo o pomstu za masakr v Jeskyni patriarchů. Útok na ulici v centru města v listopadu 2000 usmrtil dva osoby a 60 jich zranil. Čtyři lidi si vyžádal útok z října 2001, k němuž se přihlásil Palestinský islámský džihád. V lednu 2002 vtrhli útočníci na slavnost během obřadu Bar micva a zabili šest lidí. Akci provedly Brigády mučedníků Al-Aksá. Pět obětí měl útok z října 2005 vedený na tržiště v centru města Islámským džihádem. Počátkem 21. století byla ale Chadera oddělena od palestinských území bezpečnostní bariérou. Během druhé libanonské války bylo ovšem město zasaženo dálkovou raketou vystřelenou hnutím Hizballáh z Libanonu.\n\nChadera je město s převážně sekulární populací. Podle údajů z roku 2009 tvořili naprostou většinu obyvatel Židé - cca 74 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 79 300 osob).\n\nJde o větší sídlo městského typu s trvalým růstem. K 31. prosinci 2017 zde žilo 94 000 lidí. Město prožilo skokový nárůst po roce 1990. Počátkem 21. století se přírůstek obyvatelstva zpomalil, po roce 2010 opětovně akceleroval.\n\n"}
{"id": "503214", "url": "https://cs.wikipedia.org/wiki?curid=503214", "title": "Melanie Paschkeová", "text": "Melanie Paschkeová\n\nMelanie Paschkeová (* 29. června 1970, Braunschweig, Dolní Sasko) je bývalá německá atletka, sprinterka.\n\nV roce 1995 získala na světové letní univerziádě v japonské Fukuoce zlatou medaili v závodě na 100 metrů. Její nejúspěšnější sezónou byl rok 1998. V tomto roce získala zlatou (60 m) a stříbrnou medaili (200 m) na halovém mistrovství Evropy ve Valencii a stříbro (4 x 100 m) a bronz (200 m) na evropském šampionátu v Budapešti.\n\nAtletickou kariéru ukončila v roce 2003.\n\n"}
{"id": "503215", "url": "https://cs.wikipedia.org/wiki?curid=503215", "title": "The Sins of Thy Beloved", "text": "The Sins of Thy Beloved\n\nThe Sins of Thy Beloved je gothic-doom metalová kapela z Norska. Skupinu založil v listopadu 1996 Glenn Morten Nordbø, Arild Christensen a Stig Johansen. Kapela se původně jmenovala \"Purgatory\".\n\n\n\n"}
{"id": "503230", "url": "https://cs.wikipedia.org/wiki?curid=503230", "title": "Reggaeton", "text": "Reggaeton\n\nReggaeton (ve španělštině známý také jako reggaetón) je hudební styl pocházející z Portorika. Za jeho předchůdce je považován \"reggae en español\" původem z Panamy. Reggaeton mísí prvky reggae a dancehall se styly typickými pro Latinskou Ameriku, jako jsou bomba, plena, salsa, merengue, latin pop, cumbia a bachata, stejně jako hip hop, R&B a electronicu. Má specifický rytmus a beat, označovaný jako \"Dem Bow\". Tento hudební žánr je nejvíce spjat s Portorikem, kde se proslavil a kde působí největší reggaetonová komunita. Největší rozmach zaznamenal v roce 2004, kdy výrazněji pronikl do Spojených států a do Evropy, kde se záhy stal velmi populární. Zde asi každý pamatuje hit Daddy Yankeeho – Gasolina (Benzín).\nReggaeton má specifické hudební rysy, které jsou pro něj charakteristické, jako je výrazný bubnový podtext, jenž má pravidelný rytmus. Typické jsou i krátké pauzy a zpívané pasáže skoro bez doprovodu. Všechny písně neobsahují stejné prvky, a proto lze reggaeton blíže rozdělit na:\n\na) dark reggaeton (\"temný reggaeton\") – používá \"temné\" pozadí s výraznými bubny (beaty); častá jsou zvolání podobná těm, která používá rap; má blíže pak právě k němu a stylům jako hip hop a R&B.\n\nb) soft reggaeton (\"měkký reggaton\") – charakteristické jsou pro něj zpívané pasáže; hudební doprovod není tak tísněný, striktní; stylově se blíží k rumbě, bachatě a POPu.\n\nc) reggaeton gitano - tento styl se vyznačuje kombinací prvků reggaetonu a stylu romane gila (romská hudba) z Latinské Ameriky, který je trochu odlišný od evropského. Jedná se o mix bubnů a stylu, který používají například Gipsy Kings.\n\nd) reggaeton romantico – svým stylem se blíží bachatě, rumbě. Tvoří základní prvek pro styly jako je bachaton, rumbaton, cumbiaton nebo například salsaton. Zde se vytváří mix obou hudebních stylů.\n\ne) reggaeton clásico – patří do středního vývojového období. Jedním z hlavních představitelů je Don Omar. Vyznačuje se jednotvárným beatovým podtextem, který doplňují pravidelné zpívané sloky.\n\nf) reggaeton antiguo – je spjat s \"reggaetonem clásico\". Jedná se spíše o charakteristiku prvních vznikajících zpěváků. Rytmicky je opět pravidelný s pravidelnými beaty, pauzami i zpívanými pasážemi.\n\ng) reggaeton house – rytmický podtext reggaetonu a jeho pravidelné sestavení beatů se používá v řadě moderních hudebních stylů. Jedná se například o doplňující část nebo i o celý podtext. Jde například o R&B, POPu, ale i třeba house. Ve spojení s elektro housem vzniká nový styl – moombahton. Dále jsou v oblibě různé mixy elektro housu a reggaetonu. Reggaeton je přetvářen na původní styl house s opakovanými výraznými pasážemi, ovšem s elektro >nástroji<. Typičtí jsou dýdžejové jako například DJ TAO, DJ YAYO, DJ Peligro.\n\nh) reggaeton dancehall – dancehall je obecně příbuzný styl reggaetonu. Bývá za něj také často zaměňován. Je oblíbený jako taneční hudba a často se vytvářejí mixy těchto dvou stylů pro taneční sestavy. Reggaeton tvoří rychlejší beatový podtext a dancehall nadstavbu. Dancehall ovšem vynechává pravidelný čtyřtaktový beat.\n\ni) reggaeton instrumentala – jedná se o instrumentální skladby, ve kterých dominují pravidelné, pro reggaeton charakteristické beaty.\n\nj) reggaeton latin-oriental – navazuje na reggeton instrumentala. Jakýsi \"výtažek\" z jeho hudebního základu je vložen například do arabských písní v kombinaci s typickými orientálními nástroji. Dále slouží jako základ pro rumunské skladby, které jsou označovány jako \"kuchek\". Například Florin Dragusin. I některé rumunské styly jsou příbuzné reggaetonu – například Florin Salam. Vznikají též kombinace s indickou hudbou.\n\nk) reggaeton lento – tento styl je nejnovější. V překladu \"pomalý\", s sebou nese lehký popový základ, který je zvýrazněn tuhým beatovým podtextem. Za interprety tohoto stylu lze označit téměř celou moderní Latina scénu, např. Maluma, Shakira, J Balvin, Álvaro Soler, Faruko, Ozuna a další dnešní producenti reggaetonu.\n\n\n"}
{"id": "503232", "url": "https://cs.wikipedia.org/wiki?curid=503232", "title": "Lake of Sorrow", "text": "Lake of Sorrow\n\nLake Of Sorrow je první studiové album od norské kapely The Sins of Thy Beloved. Bylo vydáno 24. listopadu 1998.\n\nŽánrově jde o gotický doom metal, přesněji typ „kráska a zvíře“, kdy je ženský zpěv střídán s mužským growlingem. Skladby jsou pozvolné a majestátní. Výrazným prvkem alba, který odlišuje The Sins of Thy Beloved od obdobných kapel, je velké využití houslí, jež často zazní i samotné.\n\n\nNa albu se podíleli:\n"}
{"id": "503236", "url": "https://cs.wikipedia.org/wiki?curid=503236", "title": "Julius Vincenc von Krombholz", "text": "Julius Vincenc von Krombholz\n\nJulius Vincenc von Krombholz (19. prosince 1782, Horní Police na Českolipsku – 1. nebo 2. listopadu 1843, Praha) byl český šlechtic, univerzitní profesor státní lékovědy, vyšší anatomie a fyziologie, lékař, přírodovědec, chirurg, botanik a mykolog německé národnosti.\n\nVariantami jeho jména uváděnými v literatuře jsou \"Julius Vincenz Krombholz\" \"Vincenc Julius Krombholz\", \"Vincent Julius Krombholtz\", \"Julius Vincenz Edler von Krombholz\", česky též \"Julius Vincenc Krombholc\" či \"Julius Vincenc šlechtic Krombholz\".\n\nV roce 1803 vystudoval lékařství na lékařské fakultě Univerzity Karlovy v Praze. V roce 1814 získal doktorát.\nJeho tělo bylo pohřbeno v Praze na Olšanských hřbitovech, jeho mumifikované srdce je dodnes uloženo na \"I. interní klinice\" Univerzity Karlovy v Praze jako vzácná památka. Na jeho rodném domě v Horní Polici byla v roce 2011 instalována pamětní deska.\n\nRoku 1828 byl jmenován profesorem speciální patologie a terapie na Univerzitě. Zpočátku působil jako prosektor v anatomickém ústavu, později se vypracoval na mezinárodně uznávaného praktického lékaře a chirurga.\nPůsobil také jako profesor státního a soudního lékařství a v letech 1825–1836 jako ředitel \"I. interní kliniky\" na Všeobecné nemocnici v Praze na Karlově náměstí. V roce 1827 založil na klinice knihovnu pro mediky a lékaře, roku 1833 založil nadaci, která podporovala, aby chudí studenti mohli být léčeni zdarma. Vyznamenal se v péči o raněné z dob napoleonských válek v letech 1813–1814. Staral se též o nemocné v době cholerové epidemie v roce 1831 v Praze, kdy se stal ředitelem všech cholerických nemocnic. Pro nemocné vynalezl módní likér, který byl po něm později nazvaný. V roce 1831 se stal rektorem Karlovy univerzity v Praze. Roku 1837 byl za své lékařské a pedagogické zásluhy povýšen do šlechtického stavu.\nVěnoval se také podpoře nadaných chudých studentů. Zasloužil se o přijetí a finanční podporu pozdějšího významného českého lékárníka a mykologa Augusta Cordy na univerzitu.\n\nKromě povolání lékaře se věnoval mykologii. Zabýval se toxicitou hub. K výzkumu ho inspirovaly otravy houbami, jimiž se zabýval jako soudní lékař. Své výsledky shrnul do spisu \"Naturgetreue Abbildungen und Beschreibungen der essbaren, schädlichen und verdächtigen Schwämme\" (česky \"Věrná vyobrazení a popisy jedlých, škodlivých a podezřelých hub\"), který vyšel v letech 1831–1846. Údajně prověřoval jedlost či nejedlost 1700 druhů hub osobní konzumací. Publikace byla ceněna pro věrohodná vyobrazení jednotlivých druhů jedlých a nejedlých hub. Je též prvním velkým atlasem českých hub. Krombholz před dokončením svého díla zemřel, poslední části díla byly proto posmrtně publikovány Johannem Baptistou Zobelem (v českém prostředí znám jako Jan Zobel) v různých odborných časopisech. Na jeho atlas hub navázal například i významný český mykolog František Smotlacha. Jedním z důvodů, proč se stalo houbaření národní vášní, je i jeho celoživotní propagace a zpopularizování houbařství samotného.\n\nKrombholz se zabýval také pražským místopisem. Roku 1837 vydal místopisnou příručku Prahy s důležitými adresami a odkazy pro přírodovědce a lékaře (\"Topographisches Taschenbuch von Prag zunächst für Naturforscher und Ärzte\"). Veškeré jeho publikace vycházely výhradně v němčině.\n\nPřírodovědné výzkumy prováděl ve spolupráci se zakladateli Vlastenského muzea v Praze, přátelil se a publikoval zejména s Kašparem Šternberkem. Jeho mramorovou bustu pro muzeum vytvořil Emanuel Max.\n\nUkázky vyobrazení z díla \"Naturgetreue Abbildungen und Beschreibungen der essbaren, schädlichen und verdächtigen Schwämme\"\n\n"}
{"id": "503240", "url": "https://cs.wikipedia.org/wiki?curid=503240", "title": "Nizozemské korunovační klenoty", "text": "Nizozemské korunovační klenoty\n\nNizozemské korunovační klenoty (také známé jako \"holandské klenoty\" či \"insignie\") jsou ve srovnání s jinými evropskými klenoty relativně mladé. Byly zhotoveny na rozkaz nizozemského krále Viléma II. v roce 1840. Původní, mnohem skromnější korunovační klenoty dal vyrobit ze stříbra král Vilém I. v roce 1815.\n\nNizozemské korunovační klenoty se skládají z: \n\n\n\n\n\nNizozemští panovníci nebyli nikdy těmito klenoty korunováni (mimo jiné důvody i díky váze koruny), avšak během korunovačního obřadu jsou klenoty vystaveny. Vlajka s mečem jsou vedle trůnu vystaveny při slavnostním slibu.\n"}
{"id": "503246", "url": "https://cs.wikipedia.org/wiki?curid=503246", "title": "Esslingen am Neckar", "text": "Esslingen am Neckar\n\nEsslingen am Neckar (do roku 1964 \"Eßlingen am Neckar\") je německé velké okresní město ve spolkové zemi Bádensko-Württembersko. Esslingen, který je zároveň sídlem stejnojmenného zemského okresu, leží na řece Neckar asi 10 km jihovýchodně od centra Stuttgartu. K 31. prosinci 2015 v Esslingenu žilo 91 271 obyvatel.\n\nPrvní písemná zmínka o místě zvaném \"Ezelinga\" pochází z roku 777, kolem roku 800 to již bylo městečko. Městská práva Esslingen získal v roce 1229. V roce 1803 byl začleněn do württemberského vévodství poté, co ztratil titul svobodného říšského města. V rámci württemberského království se Esslingen stal v roce 1871 součástí německého císařství a následně dalších forem německého státu. Na konci druhé světové války byl obsazen americkými vojsky.\n\n\n\n"}
{"id": "503254", "url": "https://cs.wikipedia.org/wiki?curid=503254", "title": "Perpetual Desolation", "text": "Perpetual Desolation\n\nPerpetual Desolation je druhé a zároveň poslední studiové album od norské kapely The Sins of Thy Beloved. Bylo nahráno v Sound Suite Studiu v září a říjnu 1999 a vydáno vydavatelstvím Napalm Records 20. června 2000.\n\nOproti prvnímu albu Lake of Sorrow je Perpetual Desolation je tvrdší, black metalovější, growling byl nahrazen spíše havraním krákoráním. Skladby jsou velmi pestré, často v nich dochází ke změnám rytmu a nálady. Vzniklá roztěkanost však vede k tomu, že skladby jsou hůře zapamatovatelné, žádná příliš nevyčnívá.\n\nBonusová skladba „World of Day“ je obsažena jen v rozšířené japonské edici.\n\nNa albu se nacházejí:\n\nČlenové kapely zůstali stejní jako u prvního alba:\n"}
{"id": "503255", "url": "https://cs.wikipedia.org/wiki?curid=503255", "title": "Muzio Clementi", "text": "Muzio Clementi\n\nMuzio Clementi (23. ledna 1752, Řím – 10. března 1832, Evensham) byl italský hudební skladatel, klavírista, hudební učitel, dirigent, hudební vydavatel, editor a výrobce klavírů. Je nazýván „Otcem moderní klavírní techniky“. Proslavily ho především jeho sonatiny a etudy.\n\nMutius Philippus Vincentius Franciscus Xaverius Clementi se narodil 23. ledna 1752 v Římě jako nejstarší syn významného a váženého stříbrníka jménem Nicolo Clementi (1720–1789) a jeho druhé ženy Magdaleny Caisar (snad německého nebo švýcarského původu). Byl pokřtěn následujícího dne v bazilice San Lorenzo in Damaso. Měl sedm mladších sourozenců, z nichž jen tři přežili: Gaetano (1757–1806), později též hudebník, Maria Luigia (nar. 1759) a Regina (nar. 1764).\n\nKdyž mu bylo šest let, začal se studiem hudby — nejprve u svého příbuzného Antonia Buroniho (1738–1792), později se učil u varhaníka Giovanni Batisty Cordicelliho, u kastráta Giuseppe Santarelliho (1720–1790) a u Gaetana Carpaniho (1692–1785), který byl ve své době považován za nejpřísnějšího učitele kontrapunktu v Římě. Clementi byl tak nadán, že již v devíti letech zastával místo varhaníka a ve dvanácti letech složil čtyřhlasou mši a také oratorium \"Martirio de'gloriosi Santi Giuliano e Celso WO 1\", z něhož se však dochovalo pouze libreto.\n\nZámožný Angličan Peter Beckford (1740–1811) pobýval v letech 1765 až 1766 v Římě a byl nadšen hudebním talentem čtrnáctiletého Clementiho. Se souhlasem rodičů se zavázal pečovat o mladíkovo další vzdělávání po dobu sedmi let, tedy do Clementiho 21 let. Vzal ho na své venkovské sídlo v Dorsetu v jihovýchodní Anglii. Zde dostal Clementi na přání svého mecenáše důkladné vzdělání, cvičil denně osm hodin na čembalo, zejména díla Georga Friedricha Händela, Johanna Sebastiana Bacha a Domenica Scarlatiho. Na oplátku měl svého mecenáše bavit hudbou. V té době složil klavírní sonátu G dur WO 14 a šest klavírních sonát op.1.\n\nV roce 1770 koncertoval poprvé veřejně. Publikum bylo nadšeno jeho výkonem a tímto úspěchem byl dán podnět k úspěšné dráze klavírního virtuoza.\n\nV roce 1774 byl osvobozen od závazků, které měl vůči Peteru Beckfordovi. Odešel do Londýna, kde se s úspěchem účastnil hudebního života jako pianista, skladatel a dirigent (od klavíru) v královském divadle \"King's Theatre\".\n\nPovzbuzen úspěchy v britském hlavním městě, vydal se na koncertní cestu po Evropě. V roce 1780 vystoupil v Paříži před Marií Antoinetou, a poté, co hrál v Mnichově a Salzburgu koncertoval i před jejím bratrem, císařem Josefem II. ve Vídni.\n\nJosef II. zorganizoval klavírní soutěž Clementiho s Wolfgangem Amadeem Mozartem v Hofburgu na Štědrý den roku 1781, aby pobavil sebe a své hosty. Soutěž skončila nerozhodně. Oba hráči osvědčili velkou dovednost v improvizaci i v provedení vlastních skladeb. Mozart se sice v dopise otci vyjádřil trochu opovržlivě o Clementim, jako o pouhém virtuózovi bez hlubší invence, Clementi naproti tomu byl Mozartovou hudbou nadšen a obdivoval ji, jak to později svěřil pianistovi Ludwigu Bergerovi. Navzdory přezíravému názoru na Clementiho tvorbu Mozart později převzal melodii z Clementiho klavírní sonáty B dur op.24,č.2 do své předehry ke Kouzelné flétně. Clementi při každém pozdějším vydání této sonáty trval na dovětku, že tato sonáta byla zkomponována deset let před Mozartovou Kouzelnou flétnou.\n\nRoku 1783 se Clementi vrátil zpět do Anglie. Na podzim téhož roku se stal jeho žákem pianista, klavírní pedagog a stavitel klavírů Johann Baptist Cramer. V roce 1786 Clementi komponoval tři houslové sonáty op. 15, 1787 Capriccio B dur pro klavír op. 17 a dvě Symfonie op. 18. 1790 napsal klavírní koncert C dur WO 12, a 1791 vzniklo 6 klavírních sonát op.25.\nRoku 1794 se stal jeho žákem John Field, skladatel a klavírista, který měl později vliv na skladatele Chopina. 1797 složil Clementi 6 klavírních sonát op. 36. V devadesátých letech se Clementi začal profilovat i jako vydavatel hudebnin a stavitel klavírů. V roce 1798 byla slavná firma pro stavbu klavírů \"Longman & Broderip\" přejmenována na \"Clementi & Co\". Pod vedením skladatele stavěl tento podnik klavíry a zveřejňoval také díla všech slavných hudebníků té doby, hlavně Beethovenova, včetně děl samého Clementiho.\n\nRoku 1802 započal Clementi další cestu, tentokrát s Fieldem. Tato cesta trvala celkem osm let. Nejprve navštívili Paříž, pak Vídeň, kde se setkal s Josephem Haydnem. V dalším městě, Sankt Petěrburgu John Field zůstal, zatímco Clementi pokračoval dále do Drážďan, Prahy, Curychu, Lipska a Berlína, kde se seznámil s Caroline Lehmannovou, dcerou hudebníka Georga Gottfrieda Lehmanna. V září roku 1804 se s ní oženil a odcestovali spolu na další cestu do Říma a Neapole. V září 1805 se jim narodil syn, ale devět dní po porodu matka zemřela. Po této ráně osudu odešel Clementi přes Rigu a Sankt Petěrburg do Vídně, kde kromě jiného vstoupil v obchodní jednání s Ludwigem van Beethovenem o vydávání jeho skladeb ve svém londýnském nakladatelství. Beethoven si velice cenil Clementiho díla. Ve stejném roce, 1807, kdy Clementi jednal s Beethovenem, vyhořelo skladiště jeho londýnské továrny na klavíry, a to mu způsobilo velkou finanční ztrátu. V dalších letech se vydal přes Řím a Milán zpět do Londýna, kam dorazil v roce 1810.\n\n6. června 1811 se Clementi znovu oženil, tentokrát v Pancras Church s Emmou Gisborne. Toto manželství bylo šťastné a narodily se z něho čtyři děti: Vincent, Caecilia Susannah, Caroline a John. Clementi byl celkem třikrát ženat.\n\nV roce 1813 se Clementi podílel na založení Královské filharmonické společnosti(Royal Philharmonic Society) a byl jmenován jejím ředitelem. Přibližně v této době se seznámil s dalšími významnými hudebníky. Byli to např. skladatel a varhaník Samuel Wesley, skladatel, klavírista a dirigent Ferdinand Ries a skladatel a klavírista Friedrich Kalkbrenner.\n\nV roce 1801 Clementi zkomponoval Symfonii C dur WO 32, v roce 1815 Symfonii G dur WO 34, roku 1817 začal práci na jednom ze svých nejproslulejších děl — \"Gradus ad Parnassum op.44\", učebnici pro klavír sestávající ze 100 etud, které dokončil v roce 1821. Podnikl další cestu do Paříže se zastávkou ve Frankfurtu nad Mohanem v letech 1816–1818 a do Paříže se vrátil ještě v roce 1821 a dirigoval své symfonie v Mnichově a Lipsku. V té době zkomponoval Fantazii pro klavír C dur op. 48. Svou poslední cestu podnikl v roce 1827 do Paříže a Německa, kde chtěl vydat svá díla. Roku 1823 vznikly tři klavírní sonáty op. 50. V roce 1824 ho navštívil Ferenc Liszt, v roce 1827 navštívil skladatele, klavíristu a dirigenta Ignaze Mochelese a improvizoval před ním na banketu na Händelovo téma, v roce 1829 Clementiho navštívil Felix Mendelssohn-Bartholdy. \n\nSvé poslední veřejné vystoupení Clementi uskutečnil v roce 1828, poté se postupně stáhl z veřejného života. Po mnoha úspěších se Clementi na konci života uchýlil na své venkovské sídlo Evesham, kde také ve stáří 80 let zemřel. Jeho pohřbu, konaného 29. března 1832, se zúčastnilo mnoho lidí včetně několika žáků. Jeho hrob se nachází v jižní části Westminsterského opatství vedle hrobu Wilhelma Schielda a Johanna Petera Salomona. Na náhrobku je označen jako otec klavíru.\n\nMuzio Clementi měl velký vliv na své mladší kolegy, klavíristy a skladatele. Beethovenovy klavírní skladby byly na čas ovlivněny Clementiho stylem z 80. a 90. let, někteří úspěšní klavíristé byli Clementiho žáky. Jeho klavírní škola „Introduction to the Art of Playing on the Piano Forte“ platila za standardní dílo, sonatiny op.36 a sbírka \"Gradus ad Parnassum\" (stále znovu přepracovávána a upravována klavíristy a pedagogy, jako např. úprava od Carla Taussiga) si podržely dodnes svou důležitost. Známý je i odkaz Clauda Debussyho na Clementiho v jeho klavírní suitě \"Dětský koutek\", kde vstupní část nese název \"Doctor Gradus ad Parnassum\".\n\nItalský skladatel Alfredo Casella (1883–1947) se pokusil poukázat na Clementiho symfonické dílo tím, že části čtyř symfonií bez opusového čísla přepracoval, zkompletoval a znovu sestavil. Především to byl však klavírista Vladimir Horowitz (1903–1989), který se zasadil o Clementiho dílo a jeho nejlepší sonáty hrál na koncertech a v nahrávacích studiích. Dnes existuje již kompletní nahrávka celého klavírního díla na 18 CD, kterou pořídil italský klavírista Pietro Spada ve spolupráci s Georgem Dardenem ve čtyřručních skladbách. Kromě toho existují nahrávky jednotlivých skladeb od jiných pianistů jako jsou např. Lilya Zilbersteinová, Maria Tipo, Andreas Staier a další.\n\nOznačení op., zkratka pro latinské „opus“, tj. dílo, se u Clementiho vztahuje na dřívější spolehlivější tisky, často se pak neshodují s číslováním v pozdějších populárních vydáních.\n\nOznačení WO se vztahuje na katalog Clementiho díla, pořízeným anglickým hudebním vědcem Alanem Tysonem. Je to zkratka anglických slov work without opus number, což znamená dílo bez opusového čísla.\n\nOznačení Op-sn se vztahuje na italské vydání souborného díla \"Clementiho Edizione Nationale Italiana dell´Opera Omnia di Muzio Clementi\". Op-sn znamená „Opera senza numero“, dílo bez opusového čísla.\n\n\n\n"}
{"id": "503257", "url": "https://cs.wikipedia.org/wiki?curid=503257", "title": "Baseballová rukavice", "text": "Baseballová rukavice\n\nBaseballová rukavice (lapačka) je velká kožená rukavice, kterou používají v baseballu hráči v poli a která jim usnadňuje chycení míčku. Pro různé herní posty se vyrábějí varianty, které se mírně liší svou konstrukcí. Velmi podobné (typicky o něco větší) rukavice se používají v softballu.\n\nPravidla baseballu stanovují omezení na rozměry, materiál a barvu rukavic.\n\nPálkaři občas nosí rukavičky, které pomáhají držet pálku a tlumit náraz.\n"}
{"id": "503258", "url": "https://cs.wikipedia.org/wiki?curid=503258", "title": "Lapačka (lední hokej)", "text": "Lapačka (lední hokej)\n\nLapačka (anglicky catcher) je velká rukavice, kterou používá brankář v ledním hokeji. Nosí ji na nedominantní ruce (pravák na levé) a používá ji k zastavování puků – jejich chycení za letu či přikrytí na ledu. Na druhé ruce nosí tzv. vyrážečku a drží v ní hokejku.\n\nLapačka má v mezeře mezi palcem a ukazovákem pás kůže či dnes již spíše syntetické textilie a spolu s opletením tvoří koš, do kterého lze puk zachytit.\n\nPravidla ledního hokeje podle IIHF stanovují maximální dovolené rozměry lapačky:\n\n"}
{"id": "503261", "url": "https://cs.wikipedia.org/wiki?curid=503261", "title": "Legendary Tales", "text": "Legendary Tales\n\nLegendary Tale je první studiové album od italské kapely Rhapsody of Fire, v době vydání působící pod názvem Rhapsody.\n\n"}
{"id": "503263", "url": "https://cs.wikipedia.org/wiki?curid=503263", "title": "Gary Fisher", "text": "Gary Fisher\n\nGary Christopher Fisher (* 1950) je považován za jednoho z vynálezců moderního horského kola.\n\nFisher začal ve 12 letech závodit v silniční a dráhové cyklistice. V roce 1968 toho musel nechat, protože podle pravidel závodů byly jeho vlasy příliš dlouhé. Toto pravidlo bylo zrušeno v roce 1972 a Fisherova kariéra pokračovala. Poté vyhrál evropský závod Transalp a národní titul Masters XC. Fisher začal pracovat na svém kole Schwinn 1930 Excelsior X roku 1975. V jeho inovacích na kole byly zahrnuty bubnové brzdy, motocyklové brzdové páky, lanka a trojité převodníky. Následující rok se Fisher účastnil sjezdového závodu Repack, pořádající jeho spolubydlícím Charlie Kellym. Závod používá klikaté sjezdové tratě na Pine Mountain blízko Fairfax, Kalifornie, severně od San Francisca. Fisher drží rekordní čas na dráze Repack v 4:22:0,06. \n\nKelly začal razit termín „mountain biking“ v roce 1979 poté, co ho slyšel u mechanika. Ten rok Fisher a Kelly založili MountainBikes, první společnost, která se specializuje na výrobu tohoto typu jízdních kol. Rámy stavěl Tom Ritchey, který později založil vlastní firmu. První model prodávali za 1300 dolarů, a bylo vyrobeno 160 kusů v prvním roce.\nRok 1980 byl ve znamení zavedení komponentů Shimano a neblahého pokusu o vytvoření ochranné známky „mountain bike“. Společnost byla v roce 1983 rozpuštěna a ještě téhož roku Fisher založil firmu Gary Fisher Mountain Bike. Tu v roce 1991 prodal na Tchaj-wanu společnosti Anlen, ve společnosti zůstal jako prezident. V roce 1992, Howie Cohen, který dříve dovážel kola značky Nishiki, Azuki a Kuwahara, zprostředkoval spojení Gary Fisher Mountain Bike a Trek Bicycle Corporation (1993).\n\nFisher se nyní ve firmě zabývá návrhem kol a jejich uváděním na trh, spolu s tím i radí závodníkům, a sponzoruje tým.\n\nV roce 1988 byl Fisher uveden do Mountain Bike Hall of Fame. Časopis Smithsonian ho v roce 1994 označil za „zakladatele horských kol“. V roce 1998 se Fisher dočkal uznání časopisem Popular Mechanics za své inovace v oblasti sportu.\n"}
{"id": "503267", "url": "https://cs.wikipedia.org/wiki?curid=503267", "title": "Kamila Skolimowska", "text": "Kamila Skolimowska\n\nKamila Skolimowská (4. listopadu 1982, Varšava – 18. února 2009, Vila Real de Santo António, Portugalsko) byla polská atletka, která se věnovala hodu kladivem.\n\nPrvní úspěch zaznamenala v roce 1997 na juniorském mistrovství Evropy ve slovinské Lublani, kde vybojovala zlatou medaili. O dva roky později získala zlato na prvním ročníku mistrovství světa do 17 let v Bydhošti. Ve věku 17 let a 331 dní se stala v australském Sydney olympijskou vítězkou letních her 2000. Ve finále jako jediná překonala sedmdesátimetrovou hranici, když její nejdelší pokus měřil 71,16 m. Na světovém šampionátu 2001 v Edmontonu obsadila čtvrté místo. V následujícím roce získala za výkon 72,46 m stříbrnou medaili na evropském šampionátu v Mnichově, kde byla lepší jen Ruska Olga Kuzenkovová. V roce 2003 se stala v Bydhošti mistryní Evropy do 23 let.\n\nReprezentovala na letních olympijských hrách v Athénách 2004, kde se ve finále umístila s výkonem 72,57 m na pátém místě. Na světové letní univerziádě 2005 v tureckém İzmiru získala zlatou medaili (72,75 m). V též roce skončila sedmá na mistrovství světa v Helsinkách (68,96 m). Medaili bronzové hodnoty vybojovala výkonem 72,58 m v roce 2006 na mistrovství Evropy v Göteborgu. Na světovém atletickém finále 2006 ve Stuttgartu se umístila na druhém místě (73,33 m). Na mistrovství světa 2007 v japonské Ósace skončila těsně pod stupni vítězů, čtvrtá s výkonem 73,75 m. Smolně pro ni skončila účast na letních olympijských hrách v Pekingu 2008, kde ve finále nezaznamenala platný pokus.\n\nZa své úspěchy byla vyznamenána Řádem Polonia Restituta (pátou třídou) a Zálužným Křížem (první třídou).\n\nZemřela dne 18. února 2009 na soustředění v portugalském městě Vila Real de Santo António ve věku 26 let. Během tréninku se ji udělalo nevolno a i když se její stav následně zlepšil, byla zavolána sanitka. Cestou do nemocnice však upadla do bezvědomí, z něhož se již nikdy neprobrala. Lékařský personál v nemocnici se hodinu marně pokoušel o resuscitaci. Příčinou smrti bylo podle výsledků pitvy nejspíše ucpání plicní tepny.\n\n"}
{"id": "503269", "url": "https://cs.wikipedia.org/wiki?curid=503269", "title": "Szymon Ziółkowski", "text": "Szymon Ziółkowski\n\nSzymon Jerzy Ziółkowski (* 1. července 1976, Poznaň, Velkopolské vojvodství) je polský atlet, olympijský vítěz a mistr světa z let 2001 a 2005 v hodu kladivem.\n\n"}
{"id": "503270", "url": "https://cs.wikipedia.org/wiki?curid=503270", "title": "Kabb", "text": "Kabb\n\nKabb je stará jednotka objemu používaná v Jeruzalémě. Její hodnota činila přibližně 25 l.\n\n"}
{"id": "503276", "url": "https://cs.wikipedia.org/wiki?curid=503276", "title": "Iveco Czech Republic", "text": "Iveco Czech Republic\n\nIveco Czech Republic, a. s. je česká firma vyrábějící autobusy ve Vysokém Mýtě. Vznikla 1. července 1993 privatizací státního podniku Karosa, jehož název již jako akciová společnost nesla až do konce roku 2006. Roku 1999 se Karosa stala součástí celoevropského holdingu Irisbus. Ten založily firmy Renault (vlastnící Karosu v 90. letech) a Iveco, jenž celý Irisbus v roce 2003 převzalo a jeho značku nadále využívalo. Název podniku Iveco Czech Republic je používán od 1. ledna 2007. Od roku 2013 využívá koncern Iveco pro své autobusy jednotnou obchodní značku Iveco Bus, která nahradila předchozí Irisbus.\n\nIveco Czech Republic v roce 2009 vyrobilo 2526 autobusů, což bylo o 494 méně než v roce 2008. Ovšem v roce 2013 bylo ve Vysokém Mýtě vyrobeno rekordních 3165 autobusů, které byly z 90 % určeny na vývoz. Především díky někdejší Karose se v České republice od roku 2014 vyrábí v přepočtu na milion obyvatel nejvíce autobusů na světě. Je to největší evropská továrna na výrobu autobusů.\n\nKarosa od poloviny 90. let vyráběla modelovou řadu 900, která vznikla modernizací řady 700 vyvíjené v 70. letech 20. století. Poslední autobusy řady 900 byly vyrobeny začátkem roku 2007. Od roku 2005 byla naopak vyvíjena nová řada autobusů, tehdy byl představen dálkový model Irisbus Arway, o rok později školní verze Irisbus Récréo a příměstský a meziměstský autobus Irisbus Crossway, k nimž roku 2007 přibyla i částečně nízkopodlažní verze Irisbus Crossway LE. V letech 2010–2013 byly ve Vysokém Mýtě vyráběny i nízkopodlažní vozy Citelis 10.5M a Citelis 12M, jejichž produkce sem byla převedena z italského závodu ve Valle Ufita.\n\nFirma Iveco Czech Republic vyráběla v roce 2014 ve Vysokém Mýtě městské autobusy Urbanway a meziměstské modely Crossway a Crossway LE.\n\n\n"}
{"id": "503283", "url": "https://cs.wikipedia.org/wiki?curid=503283", "title": "Dong Feng (raketa)", "text": "Dong Feng (raketa)\n\nDong Feng (čínsky: 东风导弹, česky \"Východní vítr\") je řada balistických mezikontinentálních střel vyvíjených Čínskou Lidově demokratickou republikou. Typické značení střel řady Dong Feng je zkratka DF nebo CSS. Mezikontinentální střely Dong Feng také tvoří základ kosmických nosičů Dlouhý pochod.\n\nPo podpisu Čínsko-sovětské smlouvy o přátelství, spojenectví a vzájemné pomoci v roce 1950, dodal Sovětský svaz Číně rakety R-1 (SS-1), R-2 (SS-2) a R-11F. Tyto rakety vycházely ještě z druhoválečné řady německých raket V-2. Přes zastaralou koncepci byly zařazeny do licenční výroby a do výzbroje Čínské armády s vlastním označením \"Východní vítr\".\n\nKromě licenční výroby začali Číňané vyvíjet vlastní rakety z nichž oficiálně první byla střela Dong Feng 2 (CSS-1) vyvinutá v 60. letech minulého století.\n"}
{"id": "503285", "url": "https://cs.wikipedia.org/wiki?curid=503285", "title": "Dlouhý pochod (raketa)", "text": "Dlouhý pochod (raketa)\n\nDlouhý pochod (český přepis \"Čchang-čeng\", čínsky: 长征, anglicky \"Long March\") je řada kosmických nosičů vyvíjených Čínskou lidovou republikou. Značí se LM pro export a nebo CZ v Číně, z přepisu názvu rakety \"Chang Zheng\". Jako první nosič CZ-1 byla použita modifikovaná mezikontinentální střela Dong Feng 4.\n\nČína vypustila svůj první satelit, známý jako Dong Fang Hong 1 (\"Východ je Rudý\"), na orbitu Země raketou Dlouhý Pochod 24. dubna 1970, stávajíc se tak pátým státem schopným vypouštět na orbitu družice. První starty se soustřeďovaly na čínské satelity a měly proměnlivou úspěšnost. Od roku 1990 se raketa Dlouhý pochod otevřela mezinárodním nabídkám.\n\nK březnu roku 2016 letěla tato raketa více než 225 krát.\n\nRaketa byla a je využita pro program Šen-čou. S její pomocí byl v prosinci 2013 dopraven na povrch Měsíce šestikolový vozík Nefritový králík.\n\nPrvní dva stupně raket Dlouhý pochod 1 používají asymetrický dimethylhydrazin (UDMH) a jako okysličovadlo směs HNO a NO, třetí stupeň je na tuhá paliva.\n\nDlouhý pochod 2, 3 a 4 jako okysličovadlo využívá čistý NO a jako palivo taktéž UDMH. Dlouhý pochod 3 pro svůj třetí stupeň používá motor na vodík a kyslík.\n\nNová generace raket Dlouhý pochod 5 a z ní odvozené Dlouhý pochod 6 a 7 využívají tekutý kyslík a kerosin v prvních stupních a pomocných motorech, v horních stupních pak vodík a kyslík.\n\n \n"}
{"id": "503291", "url": "https://cs.wikipedia.org/wiki?curid=503291", "title": "Daniel Sturridge", "text": "Daniel Sturridge\n\nDaniel Andre Sturridge (* 1. září 1989, Birmingham, Anglie, Spojené království) je anglický fotbalový útočník a reprezentant hrající v současnosti za anglický klub Liverpool FC.\n\nSturridge začal svoji profesionální kariéru v Manchesteru City, debut si v jeho dresu odbyl v roce 2007 a hned ve svém prvním zápase v Premier League se zapsal mezi střelce. V roce 2009 se Sturridge rozhodl opustit Manchester a s vidinou více herních příležitostí přestoupil do Chelsea FC. Zde se ovšem také nestal pravidelným členem základní sestavy, a tak v poslední lednový den roku 2011 vzal zavděk půlročním hostováním v týmu Boltonu.\n\n31. srpna 2012 nastoupil v 81. minutě v dresu Chelsea v Monaku k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid), ale porážce 1:4 společně se svými spoluhráči zabránit nedokázal. \n\n2. ledna 2013 zkompletoval Sturridge svůj přestup do Liverpoolu, kde se opět setkal s Brendanem Rodgersem, který ho dříve vedl v mládežnické akademii Chelsea FC. 8. února 2014 se gólem podílel na debaklu dosud vedoucího týmu Premier League Arsenal FC, Liverpool zvítězil 5:1. Ve své druhé sezóně v Liverpoolu se stal druhým nejlepším střelcem BPL (Barclays Premier League) hned po svém parťákovi z týmu Luisi Suarézovi. V létě 2014 po přestupu Suáreze do Barcelony se od něj mnoho očekávalo, jenže se ještě před začátkem nové sezóny zranil a nestihl tak odehrát skoro celou podzimní část v BPL.\n\nV létě 2012 byl nominován do společného britského reprezentačního výběru do 23 let pro Letní olympijské hry v Londýně. Na turnaji vstřelil dva góly, proti Spojeným arabským emirátům (výhra 3:1) a Uruguayi (výhra 1:0). Velká Británie vypadla ve čtvrtfinále po remíze 1:1 v penaltovém rozstřelu s Jižní Koreou, a právě Sturridge jako jediný z hráčů svůj pokus neproměnil.\n\nV A-mužstvu Anglie debutoval pod italským trenérem Fabio Capellem 15. listopadu 2011 v přátelském utkání se Švédskem. Objevil se na hrací ploše v průběhu druhého poločasu, Anglie zvítězila 1:0.\n\n22. března 2013 nastoupil v kvalifikačním zápase proti domácímu San Marinu, který skončil drtivým vítězstvím Anglie 8:0. Sturridge vstřelil jeden gól. Byl to jeho první gól v A-mužstvu Anglie.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\nChelsea FC\n\nSturridge je praktikující křesťan, který o své víře často hovoří. Roku 2013 založil na Jamajce svou charitativní organizaci.\n"}
{"id": "503302", "url": "https://cs.wikipedia.org/wiki?curid=503302", "title": "Benedikt, poustevník na Skalce", "text": "Benedikt, poustevník na Skalce\n\nSvatý Benedikt, poustevník na Skalce (? – 1034), známý též pod slovanským jménem Beňadik, je první slovenský mučedník, žák sv. Svorada, oba společně patrony Nitry a Nitranské diecéze.\n\nBenedikt žil nejprve v klášteře na Zoboru. Zde poznal svatého mnicha a poustevníka Svorada. Stal se jeho oddaným žákem a pomocníkem ve stáří. Svorad Ondřej přijal nabízenou pomoc a využil této příhodné okolnosti, aby požádal opata o dovolení uchýlit se ještě do odlehlejší samoty v jeskyni nad řekou Váhem poblíž Trenčína. Benedikt dosloužil Svoradovi až do smrti r. 1030. Sám pokračoval v poustevnické tradici svého učitele a dále žil v jeskyni na Skalce, jak se tomuto místu začalo říkat. V roce 1034 byl přepaden lupiči a zabit. Jeho mrtvé tělo svrhli do Váhu. Legenda praví, že po jeho smrti sedával velký orel na břehu řeky, dokud lidé nepochopili, že je chce upozornit na mrtvé světcovo tělo. Voraři, kteří si první všimli podivného chování ptáka, si zvolili Benedikta za svého patrona a ochránce.\n\nV roku 1224 založil na místě poustevnické jeskyně nitranský biskup Jakob z úcty k Benediktovi benediktinský klášter.\n\nMučedník Benedikt byl svatořečen roku 1083 papežem Řehořem VII. z podnětu uherského krále Ladislava I.\n\nHlavním a zřejmě i jediným zdrojem informací o životě poustevníka a mučedníka Benedikta je latinská \"Legenda o poustevnících Svoradovi-Ondřeji a Benediktovi\" z pera jejich současníka Maura, biskupa uherského Pětikostelí. V této legendě světec vystupuje především jako svědek hrdinských ctností svého učitele sv. Svorada. Autor legendy biskup Maurus doslova píše: \"Do našeho tedy kláštera zasvěceného blaženému biskupovi Martinovi, zmíněný mnich Benedikt chodil a mně, co následuje o jeho (Svoradově) ctihodném životě, vyprávěl…\"\n\n"}
{"id": "503305", "url": "https://cs.wikipedia.org/wiki?curid=503305", "title": "Smil II. z Lichtenburka", "text": "Smil II. z Lichtenburka\n\nSmil II. z Lichtenburka († po 1288) byl český šlechtic z rodů Lichtenburků.\n\nPrvní zmínka o něm pochází z roku 1262, kdy svědčil na darovací listině svého stejnojmenného otce Smila z Lichtenburka. Po dobu celého života zůstával se svými bratry v nedílu, výrazně se věnoval hospodářským záležitostem a spolupodílel se na řízení a rozvoji rodových statků. Zemřel bezdětný po roce 1288, kdy o něm nemáme již žádné zprávy.\n"}
{"id": "503307", "url": "https://cs.wikipedia.org/wiki?curid=503307", "title": "Sebevražedné bombové útoky na kasárna mírových sil v Bejrútu", "text": "Sebevražedné bombové útoky na kasárna mírových sil v Bejrútu\n\nSebevražedné bombové útoky na kasárny mírových sil v Bejrútu byly spáchány dne 23. října 1983. Jednalo se o dva velké sebevražedné atentáty namířené proti sídlům amerických a francouzských mírových sil umístěných v Bejrútu po skončení libanonské války v roce 1982. Útoky si celkově vyžádaly 307 obětí, z tohoto počtu 241 mrtvých tvořili američtí a 58 francouzští vojáci. Pachatelé nebyli nikdy jednoznačně identifikováni.\n\nPo izraelské invazi v roce 1982 byly do Libanonu vyslány mezinárodní mírové síly, které měly dohlížet na stahování poražených jednotek Organizace pro osvobození Palestiny. Největší kontingent poslaly do Libanonu Spojené státy (1800 vojáků), které si své ústředí založili na bejrútském mezinárodním letišti na jižním předměstí Bejrútu a Francie (1500 vojáků) s ústředím v západní části Bejrútu. Tyto vojenské jednotky však místní, převážně šíitské muslimské obyvatelstvo, vůbec nevnímalo pozitivně a považovalo je „jen za další frakci v Libanonské válce, která navíc stála na straně Izraele a vládnoucí křesťanské menšiny“. Nenávist místního obyvatelstva vzrostla po několika incidentech, při nichž americké mírové síly omylem usmrtily několik muslimských civilistů.\n\nÚtoky proti Američanům se v Libanonu stále stupňovaly, což vyvrcholilo dne 18. dubna 1983, kdy byl spáchán útok na americkou ambasádu v Bejrútu, který si vyžádal přes 60 mrtvých.\n\n23. října 1983 přibližně v 6.20 ráno prorazil žlutý kamion ostnatý drát obklopující areál bejrútského mezinárodního letiště, v němž se nacházela budova místního velitelství námořní pěchoty USA. Kamion následně provedl okruh po otevřeném parkovišti, nabral rychlost, prorazil několik dalších zátarasů a vjel přímo do vestibulu uvnitř budovy. Strážní hlídky před budovou nestihly vůbec zareagovat. Sebevražedný atentátník odpálil v kamionu výbušniny, jejichž síla byla rovna výbuchu 5400 kg TNT. Obrovský výbuch čtyřpatrovou budovu zcela zničil. Jen o dvě minuty později a 6 km dále postihl podobný útok kasárny francouzských výsadkářů v západním Bejrútu. Zde sebevražedný atentátník navedl kamion naložený výbušninami do podzemní garáže pod 8-patrovou budovou kasáren, která byla zcela srovnána se zemí.\n\nVýbušný mechanismus v kamionech tvořily pravděpodobně lahve propanu, butanu nebo acetylenu uložené v blízkosti blíže neznámé konvenční výbušniny. Tato kombinace vytvořila extrémně ničivý efekt exploze, založený na principu amatérské termobarické bomby.\n\nPrvní útok si vyžádal celkem 241 mrtvých amerických vojáků, z toho bylo 220 příslušníků námořní pěchoty (mariňáků). To představuje největší ztrátu americké armády v průběhu jednoho dne od války ve Vietnamu a největší ztrátu americké námořní pěchoty od 2. světové války. Jde také o největší teroristický útok spáchaný proti Američanům v zahraničí vůbec. Druhý útok si vyžádal smrt 58 francouzských výsadkářů, 15 z nich bylo zraněno. Pro Francii jde o největší vojenskou ztrátu od alžírské války.\n\nKromě zmíněných vojáků a dvou atentátníků zahynulo i 6 civilistů (1 muž při prvním útoku, žena a 4 děti při druhém), celkový počet mrtvých při útocích se tedy vyšplhal na 307, což jej činí jedním z nejhorších teroristických útoků v historii.\n\nK zodpovědnosti za útok se ve dni následujícím po útocích přihlásilo několik šíitských militantních skupin, mezi nimi např. i dosud neznámé Svobodné islámské revoluční hnutí. Která ze skupin konkrétně za útoky stála však není dodnes jasné, protože ve všech případech šlo o „doznání“ prostřednictvím anonymních telefonátů. Americká vláda se domnívá, že mohlo jít o milice, z nichž se později vytvořilo hnutí Hizballáh. Dva roky po útocích obvinila americká vláda ze zorganizování útoku jednoho ze zakladatelů Hizbaláhu, Imada Mughnyiaha. Ten však nebyl nikdy dopaden a dne 12. února 2008 byl zabit v Sýrii nástražnou bombou, kterou někdo umístil do jeho automobilu.\n\nJako odplatu za útoky uskutečnila Francie několik leteckých náletů na pozice domnělých pachatelů v Libanonu. Američané oficiálně žádná vojenská odvetná opatření neučinili, dne 8. března 1985 však v Bejrútu vybuchla před domem prominentního šíitského klerika šejka Muhammada Hussein Fadlallaha, který byl rovněž podezřelý ze zosnování útoků, velká nálož. Útok na jeho dům si vyžádal celkem 80 obětí a bylo prokázáno, že byl sponzorován CIA, pravděpodobně jako odveta za útoky na kasárna.\n\nTeroristické útoky z 23. října 1983 vedly mimo jiné k urychlení stahování mezinárodních mírových sil z Libanonu. Poslední američtí vojáci opustili Libanon již v únoru 1984, zbytek mírových sil odešel v dubnu téhož roku.\n\n"}
