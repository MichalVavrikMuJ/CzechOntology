{"id": "444525", "url": "https://cs.wikipedia.org/wiki?curid=444525", "title": "Tenisová akademie Nicka Bollettieriho", "text": "Tenisová akademie Nicka Bollettieriho\n\nTenisová akademie Nicka Bollettieriho (anglicky: \"The Nick Bollettieri Tennis Academy (NBTA)\") je středisko pro výuku tenisových talentů a pro trénink hráčů se sídlem v Bradentonu na Floridě (USA). V roce 1978 ji založil Nick Bollettieri a roku 1987 pak prodal společnosti International Management Group (IMG). Přesto si v ní zachoval vedoucí trenérské a řídící postavení.\nSystém je postaven na kombinaci náročné tenisové přípravy a plnění školní docházky, fakticky tenisově orientované třídy. Důraz se klade na disciplínu, odpovědnost a ctižádost studentů, aby dosahovali co nejlepší výsledky, jak v tenise, tak mimo něj. Akademie využívá 35 dvorců s tvrdým povrchem, 16 antukových kurtů (1 dvorec s červenou, ostatní se zelenou antukou) a 4 halové dvorce. Je považována za nejslavnější tenisovou akademii na světě. \nNapříklad v roce 1987 se hlavní soutěže ve Wimbledonu zúčastnilo třicet dva žáků či bývalých žáků akademie, na US Open pak startovalo dvacet sedm z nich.\n\n\n"}
{"id": "444531", "url": "https://cs.wikipedia.org/wiki?curid=444531", "title": "Aysel Teymurzadə", "text": "Aysel Teymurzadə\n\nAysel Teymurzadə, ázerbájdžánsky \"Aysel Məhəmməd qızı Teymurzadə\" je ázerbájdžánská populární zpěvačka.\n\nNarodila se 25. dubna 1989 v hlavním městě Ázerbájdžánu Baku.\n\nV roce 2005 se zúčastnila soutěže \"Yeni Ulduz 4\", u nás známe tuto soutěž pod názvem \"Česko hledá superstar\". Rok studovala v USA, kde také získala další ceny. \n\nSpolu s Arashem byli vybráni aby zastupovali Ázerbájdžán na soutěži Velká cena Eurovize 2009. 14. května postoupili do finále, a ve finále se 16. května umístili na 3. místě s 207 body.\n\nV současné době studuje na Ázerbájdžánské univerzitě jazyků \"\"Azərbaycan Dillər Universiteti\"\" v Baku obor mezinárodní vztahy. Má dvě starší sestry.\n\n2009 - \"TBA\"\n\n\n"}
{"id": "444534", "url": "https://cs.wikipedia.org/wiki?curid=444534", "title": "Karneol", "text": "Karneol\n\nKarneol je polodrahokam a barevná odrůda chalcedonu (mikrokrystalická varieta křemene).\n\nOranžovočervené zabarvení karneolu způsobuje obsažený krevel (FeO/hematit) a podle této barvy dostal také jméno: carneus je latinsky masový. Vyskytuje se po celém světě jako výplň dutin magmatických i sedimentárních hornin, kde se vysrážel z roztoků kyseliny křemičité. Nejznámější naleziště byla od starověku na pouštích Arábie a Egypta. V současnosti se dováží do celého světa hlavně z Brazílie a Indie (stejně jako většina odrůd křemene). V České republice jsou nejlepší naleziště okolo Železnice, Kozákova, Broumovska, Staré a Nové Paky.\n\nJiž od starověku se hojně používá pro kamenořezbu. Velmi oblíbený je turecký karneol pro svou medovou barvu.\n\nZvláštní odrůdou karneolu jsou oranžové sardity z Malé Asie.\n\n"}
{"id": "444535", "url": "https://cs.wikipedia.org/wiki?curid=444535", "title": "Národní galerie ve Washingtonu", "text": "Národní galerie ve Washingtonu\n\nNárodní galerie ve Washingtonu (anglicky National Gallery of Art, doslova \"Národní galerie umění\") je muzeum umění na National Mall ve Washingtonu. Muzeum bylo založeno v roce 1938 americkým kongresem s finanční podporou na výstavbu a podstatnou část uměleckých sbírek od Andrewa Mellona. Stěžejní díla darovali Lessing J. Rosenwald, díla italského umění daroval Samuel Henry Kress a více než 2000 soch, maleb, dekorativního umění a porcelánu věnoval Joseph E. Widener. Národní galerie je dnes jednou z nejlepších sbírek západního malířství a sochařství na světě.\n\nNárodní galerie je jednou z nejlepších uměleckých sbírek na světě. Byla vytvořena pro občany Spojených států amerických na základě rozhodnutí Kongresu a přijetím darů sběratelů umění, mecenášů, finančníků a veřejnosti. Obsahuje evropské a americké malířství, sochařství, práce na papíře, fotografie a dekorativní umění a sochy. Stálé sbírky obrazů sahají od středověku až po současnost. Nejrozsáhlejší jsou sbírky italské renesance, která obsahuje například díla Ducciova \"Trůnící Madona\", \"Klanění Tří králů\", Fra Angelicova a díla Filippo Lippi. Nechybějí ani díla od Leonarda, Tiziana a Raffaela.\n\nSbírky sochařského a dekorativního umění zahrnují díla jako kalich opata Sugera ze Saint-Denis a vynikající sbírku prací Rodina a Degase.\n\nMuzeum vlastní rozsáhlou sbírku fotografií. Například malířka Georgia O'Keeffeová darovala některá díla po smrti svého muže Alfreda Stieglitze mnoho jeho děl. V současné době sbírky obsahují stovky Stieglitzových fotografií. Série obsahuje samozřejmě několik portrétů jeho manželky Georgie O'Keeffeové, snímky z New Yorku, Paříže, Benátek, abstrakce mraků; portréty významných osobností jako byli Alfred Maurer, Abraham Walkowitz, Arthur B. Carles, Charles Demuth, Dorothy Normanová, Marcel Duchamp a mnoho dalších.\n\nZ dalších fotografů jsou zahrnuty například díla pionýra britské fotografie, jednoho z prvních válečných fotožurnalistů Rogera Fentona; několik děl avantgardisty a kurátora galerie MoMA Edwarda Steichena, Irvinga Penna a mnoha dalších. Ve sbírkách jsou portréty od Julie Margaret Cameronové, Oscara Rejlandera, krajiny Carletona Watkinse, fotografie Paříže z doby Napoleona III. od Charlese Nègra, Charlese Marvilla, Eugèna Atgeta, Alfreda Stieglitze, André Kertésze, Louis-Émila Durandella, Germaine Krulla, lIlse Binga, Brassaïe a dalších.\n\n\n\n\nTour: Vybraní fotografové ze sbírek\n"}
{"id": "444537", "url": "https://cs.wikipedia.org/wiki?curid=444537", "title": "Nová Formule", "text": "Nová Formule\n\nNová Formule (anglicky \"New Formula\") je soutěž připravovaná 8 týmy asociace FOTA (Ferrari, McLaren, Renault, Toyota, BMW, Brawn GP, Red Bull a Toro Rosso) na protest kvůli zavedení tzv. „Rozpočtového stropu“, který ve Formuli 1 navrhla FIA. Jenže žádný ročník se neuskuteční, dne 24. června 2009 se FIA i FOTA usmířili \n"}
{"id": "444542", "url": "https://cs.wikipedia.org/wiki?curid=444542", "title": "Jacobiho eliptické funkce", "text": "Jacobiho eliptické funkce\n\nEliptické Legenderovy (Jacobiovy) funkce jsou zobecněním funkcí sinus a kosinus. Funkci sinusamplituda lze definovat jako inverzní funkci k eliptickému integrálu prvního druhu\n\nformula_1.\n\nMáme pak tedy\n\nformula_2\n\nna intervalu formula_3, kde formula_4. Tuto funkci lze sudě rozšířit kolem bodu formula_5 a výsledek liše rozšířit kolem bodu formula_6. Výsledná funkce s definičním oborem délky formula_7 se periodicky rozšíří na celá reálná čísla. Výsledná funkce je nekonečně spojitě diferencovatelná.\n\nFunkci formula_8 lze pak definovat analogicky jako u goniometrických funkcí, tedy\n\nformula_9,\n\npřitom znamínko je voleno tak, aby výsledná funkce byla spojitá a měla spojitou derivaci a navíc formula_10, stejně jako u kosinu.\n\nNa rozdíl od obyčejných goniometrických funkcí, v případě funkcí eliptických je užitečné ještě definovat funkci deltaamplituda:\n\nformula_11\n\nOpět s podmínkou spojitosti včetně derivace a formula_12.\n\nZatímco funkce formula_13, respektive formula_14 přejdou pro formula_15 v formula_16 a formula_17, funkce formula_18 přejde v identickou jedničku.\n\nLze odvodit tuto sérii vztahů analogických vztahům pro goniometrické funkce:\n\nformula_19\n\nformula_20\n\nformula_21\n\nJe tedy zřejmé, že funkci deltaamplituda je zavedena zejména pro snazší zápis derivací formula_13 a formula_14.\n\nPokud se zajímáme o pohyb reálného kyvadla délky formula_24, tedy když není použita aproximace malých vychýlení, je výsledný pohyb dán právě eliptickými funkcemi. V části o eliptickém integrálu byla odvozena perioda kmitu reálného kyvadla s maximální výchylkou formula_25. Zajímáme-li se i o to, za jakou dobu se kyvadlo vychýlí z nuly do nějakého úhlu formula_26, je tento čas dán jako integrál\n\nformula_27.\n\nProvedeme-li v integrálu substituci za formula_28 a budeme-li výchylku kyvadla vyjadřovat pomocí souřadnice formula_29, kde\n\nformula_30 ,\n\ndostaneme vyjádření\nformula_31,\n\nkde bylo označeno formula_32.\n\nDle předchozí definice eliptických funkcí je pak pohyb kyvadla dán takto\n\nformula_33,\n\nkde formula_34 je úhlová frekvence kyvadla při malých výchylkách, tedy\n\nformula_35.\n"}
{"id": "444551", "url": "https://cs.wikipedia.org/wiki?curid=444551", "title": "Zlatotisk", "text": "Zlatotisk\n\nZlatotisk patří mezi barvotisky, které mohou být buď jednobarevné nebo vícebarevné. Jako zlatotisk (angl. \"chrysotype\") se označuje také fotografický proces, který vynalezl John Herschel v roce 1842. \n\nRytiny se používají pro tisk zlatem, barevnou folií, barvou i bez barvy jako slepotisk. Tiskne se jimi na papír, plátno, dřevo, plastické hmoty a na vše, co je možné vytisknout tlakem nebo za tepla. Tisk se provádí v knihařských lisech, někdy i ručně „tlačítky“. Rytiny musí být hluboce ryté, čistě a přesně provedené z tvrdé mosazi. Zlato se nanáší ve velmi tenkých fóliích a tiskne se jím většinou na kožené vazby knih a jiné předměty z kůže. Pro běžný tisk slouží namísto zlata barevné folie, které svou svítivostí a jasnými barvami zdobí desky knih. Rytinami se tisknou i vícebarevné obrázky barevnou fólií nebo pouze barvou. Tento tisk činí dojem malovaných obrázků.\n\nTisk zlatem i fólií se provádí za teploty asi 80 °C pomocí lepidla. Lepidlo bývá již na barevných foliích naneseno. Při tisku zlatem se nanáší lepidlo na desku knihy předem, potom se rytinou zatlačí a přilepí zlato na desky. V místech dotyku rytiny zůstane zlato nebo fólie přilepeny a ostatní se odemete kartáčem. \n\nTypická využití na papír, plátno, látku dřevo…, na obaly knih, kožené ozdoby nebo blahopřání.\n\nVícebarevná verze:\nProvádí se stejně jako jednobarevný zlatotisk jen se musí počítat s větší přesností při soutisku. Každá barva musí mít svůj vlastní štoček s rytinou.\n\nZlatotisk (angl. \"chrysotype\") je také fotografický proces, který vynalezl John Herschel v roce 1842. V anglickém pojmenování nese základ řeckého výrazu \"chrysos\" pro zlato, protože se při záznamu obrazu na papír používá koloidní zlato.\nHerschel na papír nanesl vrstvu citranu železitého a exponoval ji na Slunci v kontaktu s leptem, který použil jako masku. V tomto případě však nedokázal dosáhnout jemných odstínů.\n\nModerní chemik a historik fotografie Mike Ware s procesem chrysotypie experimentoval a podařilo se mu s jeho pomocí dosáhnout také jemnějších odstínů.\n\nZlato se používá také pro tónování fotografií.\n\n\n\n"}
{"id": "444574", "url": "https://cs.wikipedia.org/wiki?curid=444574", "title": "Čakan (rozcestník)", "text": "Čakan (rozcestník)\n\nČakan může být:\n\n"}
{"id": "444575", "url": "https://cs.wikipedia.org/wiki?curid=444575", "title": "Čakan (nástroj)", "text": "Čakan (nástroj)\n\nČakan je speciální pracovní nástroj používaný k úpravám povrchů kovových předmětů (např. odlitků) nebo tepání plechů.\n\nČakan bývá vybroušen z ocelových kulatin, ale může být zhotoven i z jiných polotovarů (např. čtyřhranů). Na tomto polotovaru jsou broušením vytvořeny dvě části:\n\nU této části bývá konec jen mírně zbroušen do komolého jehlanu nebo x-hranu.\n\nTouto částí se potlouká a opracovává obrobek. Tvary pracovní plochy se mění dle potřeby práce na obrobku od čtyřhranných přes oválné až po kulaté, dále mohou být i rovné, vypouklé až půlkulaté. Protepání plechů volíme leštěný čakan, pro cizelování odlitků volíme matovací čakan. Též existují i čakany značkovací, tento typ čakanu nemá pracovní část rovnou, ale má na ni např. písmeno, které se úderem vyrazí do materiálu.\n"}
{"id": "444588", "url": "https://cs.wikipedia.org/wiki?curid=444588", "title": "První československý odboj", "text": "První československý odboj\n\nPrvní československý odboj bylo odbojové hnutí Čechů a Slováků během první světové války, jehož cílem bylo svržení Rakousko-Uherska a vytvoření samostatného československého státu. V čele odboje stály dva důležité orgány. Tím prvním byl pro domácí odboj Národní výbor československý, v zahraničním odboji působila Československá národní rada. Hlavními představiteli československého zahraničního odboje byli Tomáš Garrigue Masaryk, Milan Rastislav Štefánik a Edvard Beneš, kteří se soustředili na naklonění si představitelů Dohody a tvoření zahraničních československých vojenských jednotek, které byly později známy jako československé legie. Domácí odboj v českých zemích a na Slovensku zesílil teprve na konci války, když došlo k citelnému oslabení monarchie. Hlavními vůdci českého domácího protirakouského odboje byli Karel Kramář s Aloisem Rašínem. Mezi čelné osobnosti slovenského odboje patřili Matúš Dula, Vavro Šrobár či Milan Hodža. První odboj slavil úspěch na konci roku 1918, kdy došlo k zániku válkou vyčerpaného Rakousko-Uherska a k vytvoření samostatného Československa.\n\nK samotnému pojmu \"odboj\" jako označení hnutí zaměřeného proti vlastnímu státu a legitimní panující dynastii za první světové války neexistuje mezi českými historiky úplná shoda. Prof. František Weyr například napsal: \"U srovnání s pozdějšími krvelačnými bestiemi nacistickými byli tehdejší naši spoluobčané německé národnosti hotovými beránky a bývalá monarchie rakousko-uherská...jeví se mně dnes - po strašných zkušenostech druhé světové války - v náležitém časovém odstupu jako kulturní stát prvního řádu ve srovnání s onou krvavou zrůdou, která nazývána byla Třetí říší.\"\n\nČeské a slovenské prostředí nereagovalo na vyhlášení války nijak nadšeně. Většina Čechů ani Slováků nově vypuknuvší válce se slovanskými národy Srbů a Rusů nerozuměla a nepřála si ji. Přesto však mobilizace v monarchii proběhla přes obavy úřadů v pořádku a drtivá většina obyvatelstva obou národů zůstala vůči Habsburkům v průběhu války loajální. Zpřísněný režim a zavedená cenzura záhy utlumily politický život v celém Předlitavsku, do kterého patřily i české země, a rovněž v Uhrách, kam spadala oblast Slovenska. Většina české i slovenské domácí politické reprezentace pasivně vyčkávala a zůstala loajální. Úřady již na počátku války přistoupily k preventivnímu zatýkání podezřelých osob veřejného života. Zadrženi tak byli národní socialista Václav Klofáč, mladočeši Karel Kramář a Alois Rašín či starosta České obce sokolské Josef Scheiner. V listopadu 1915 pak došlo k rozpuštění celého sokolského spolku. Parlament, který byl uzavřen ještě před vypuknutím války byl znovuotevřen teprve na jaře roku 1917, kdy se kritickou situaci monarchie pokusil uklidnit císař Karel I., nástupce zemřelého Františka Josefa.\nNaděje na rychlý konec války přiživil postup ruských armád na konci prvního válečného roku. Rusové v listopadu pronikli karpatskými průsmyky a jejich vojska se tak probila až na slovenské území, přičemž byla krátce obsazena i města Humenné a Bardejov. Část obyvatel v českých zemích i na Slovensku navíc očekávala další postup Rusů, což ve společnosti podporovalo poraženeckou náladu namířenou proti monarchii. Po porážkách Rusů a zatlačení jejich armád dál na východ se však vidina rychlého konce války rozplynula. Veřejný i politický život v zemi byl umrtven a obyvatelstvo přes určité projevy nespokojenosti zůstávalo v klidu. Přes milion českých i slovenských vojáků sloužilo v císařském vojsku a účastnilo se bojů na srbské, ruské i italské frontě.\n\nS pokračující válkou však došlo k postupnému hospodářskému zhroucení habsburské monarchie a velkým zásobovacím problémům. Přídělový systém byl v Rakousko-Uhersku zaveden již na jaře 1915 a ekonomické potíže země se vystupňovaly již v následujícím roce. Krize se v zázemí odrazila v sociálních nepokojích, stávkách a otevřeném odporu k pokračující válce. Česká a slovenská společnost navíc zareagovaly i vystupňováním svých národnostních požadavků, mezi nimiž se objevil i požadavek Čechů a Slováků na společný stát samostatný na rozpadajícím se Rakousko-Uhersku.\n\nPo vypuknutí války se k odporu proti Rakousku-Uhersku jako první začali hlásit čeští a slovenští krajané v zahraničí, kteří v dohodových zemích tvořili početné komunity. Nakloněni myšlenkám prvního odboje byli především krajané z Francie, Ruska a Spojených států amerických. Členové Slovenské ligy ve Spojených státech uveřejnili 10. září 1914 své memorandum, ve kterém požadovali pro slovenský národ právo na sebeurčení. České a slovenské krajanské spolky v USA se na společné podpoře vytvoření samostatného československého státu dohodly při podpisu tzv. Clevelandské dohody 22. října 1915, na kterou 30. května 1918 navázalo uzavření tzv. Pittsburské smlouvy stvrzující souhlas krajanů na budoucím spojení českých zemí a Slovenska v jednotném státě. Krajané dobrovolně zakládali bojové jednotky, které stanuly po boku spojenců na frontách. V Rusku pojmenovali čeští krajané svou vojenskou jednotku Česká družina. Ve Francii došlo k založení roty Nazdar! a Češi a Slováci bojovali rovněž v Srbské dobrovolnické divizi. Tyto jednotky se však prozatím staly součástí jednotek dohodových států a podléhaly jejich vládám.\nVůdčí osobností českého protirakouského odboje v zahraničí se stal poslanec Říšské rady Tomáš Garrigue Masaryk. Masaryk očekával vojenskou porážku Centrálních mocností, kterou chtěl využít k rozbití oslabeného Rakouska-Uherska. Jeho následným záměrem bylo vytvoření samostatného československého státu, který měl obsáhnout historické české země a oblast Slovenska. Tento plán měla obhájit Masarykova koncepce Čechoslovakismu, která vycházela z toho, že Češi a Slováci jsou dvě větve jednoho československého národa. Své myšlenky se Masaryk snažil propagovat mezi čelnými představiteli dohodových států. V dubnu 1915 zaslal Masaryk britskému ministerstvu zahraničí své memorandu \"Independent Bohemia\", v němž svůj program nepravdivě označil za postoj všech českých politických stran kromě klerikálů. Mezi další Masarykovy známé výstupy patřil veřejný projev konaný v Ženevě při příležitosti pětistého výročí upálení Jana Husa.\nV průběhu roku 1915 doplnil Masaryka v exilu Edvard Beneš, který z Prahy uprchl před svým zatčením. 14. listopadu 1915 pak došlo k vytvoření Českého komitétu zahraničního, jehož členové se přihlásili k myšlence získání československé samostatnosti „bez ohledu na Rakousko-Uhersko“. Další konsolidaci zahraničního odboje okolo postavy Masaryka přineslo jaro roku 1916. Český zahraniční komitét byl nejprve v únoru přejmenován na Národní radu zemí českých a v květnu pak na Československou národní radu. Předsedou tohoto orgánu byl jmenován Masaryk, místopředsedou Josef Dürich a mezi členy rady patřili i Edvard Beneš a Milan Rastislav Štefánik. Za své cíle si Československá národní rada stanovila vytvoření akceschopného československého zahraničního vojska, definitivní sjednocení československého zahraničního odboje a přesvědčení dohodových mocností o správnosti rozbití Rakousko-Uherska.\n\nS pokračující válkou se československé vojenské jednotky stále zvětšovaly, když se do jejich řad brzy začali přidávat čeští a slovenští dobrovolníci zverbovaní z rakouských válečných zajatců. Česká družina v Rusku, která při svém založení čítala přibližně 700 mužů byla v roce 1916 přeorganizována na střelecký pluk a záhy byla rozšířena na celou střeleckou brigádu o síle přes 5 500 vojáků. Na východní frontě se symbolickým vítězstvím legií stala bitva u Zborova, při níž se během července 1917 československým jednotkám podařilo porazit rakousko-uherské oddíly. Ve francouzských službách se Češi a Slováci vyznamenali především během bitvy u Arrasu a na samém konci války pak i v bitvě u Terronu. V prosinci 1917 schválil dekret francouzského prezidenta zformování československého vojska ve Francii, do nějž se kromě krajanů zařadili i váleční zajatci převezení z Ruska či poraženého Srbska. Největší problémy s vytvořením československého zahraničního vojska nastaly v Itálii, kde se političtí představitelé, kteří si nárokovali jihoslovanské oblasti při Jadranu, dlouho zdráhali podpořit československou věc. Obrat v italském postoji zapříčinila Štefánikova diplomatická aktivita a průlom rakouských a německých vojsk u Kobaridu. Československé legie se pak na italské frontě podílely na vítězství nad vojsky Centrálních mocností v bitvě na Piavě. Udává se, že během války prošlo bojovými jednotkami na straně Dohody necelých sto tisíc Čechů a Slováků, z nichž po válce bylo za legionáře uznáno přibližně 90 000. Nadpoloviční většina, přibližně 60 000, prošlo během války ruskými legiemi, zhruba 20 000 legionářů působilo v Itálii a 10 000 ve Francii. Během války padlo z československého zahraničního vojska necelých 5,5 tisíce vojáků.\nSnahou politických představitelů zahraničního odboje bylo přesvědčit spojence o nutnosti rozbití monarchie a následném vytvoření československého státu. To se nakonec podařilo dík diplomatickým aktivitám Masaryka, Štefánika a Beneše a rovněž díky nepřehlédnutelné roli československého zahraničního vojska. Legie slavily úspěchy především v revolucí zmítaném Rusku. Ruské legie se po vyhlášení Brestlitevského míru a vystoupení Ruska z války začaly přesouvat na východ země, odkud měly být přepraveny na západní frontu. Během své cesty se českoslovenští legionáři dostali do konfliktu s bolševiky a postupně se jim podařilo ovládnout klíčovou komunikaci v zemi, transsibiřskou magistrálu. Významným průlomem v postoji západních mocností k československé otázce byla nóta z 10. ledna 1917, v níž spojenci, především však Francouzi, trvali na poválečném osvobození Italů, Slovanů, Rumunů a rovněž Čechoslováků z rakouské nadvlády. Další krok přišel 19. prosince téhož roky, kdy francouzský prezident Raymond Poincaré vydal dekret, v němž povolil zformování samostatného československého vojska ve Francii. Aktivita zahraničního odboje nakonec přinesla své ovoce v létě 1918. Národní radu československou uznala jako základ příští československé vlády 29. června francouzská vláda, kterou v srpnu následovala rovněž vlády ve Velké Británii, Itálii a 3. září pak také Spojené státy americké, které následovaly další země.\nVětšina české a slovenské společnosti přes projevenou apatičnost a nechuť k vypuknuvšímu konfliktu zachovala na počátku války loajalitu. Odboj v českých zemích a na Slovensku se tak na počátku války víceméně omezil pouze na odpor k válce. Jakékoliv projevy nesouhlasu spojené s očekávaným příchodem Rusů na konci prvního válečného roku navíc Rakousko-Uhersko potíralo ostrou perzekucí. V listopadu 1914 byl za šíření protiválečných letáků v Moravské Ostravě zatčen a popraven člen přerovského sokola Slavomír Kratochvíl, který bývá pokládán za první oběť domácího odboje. Za vyjádření namířená proti habsburskému domu byl v prosinci popraven také novinář Josef Kotek.\n\nMezi významnými osobnostmi byli preventivně zatčeni Václav Klofáč, Karel Kramář nebo Alois Rašín. Mladočeští poslanci Karel Kramář a Alois Rašín bývají pokládáni za přední osobnosti českého domácího odboje. Kramář ovlivněný myšlenkami panslavismu ve svých plánech počítal s rychlým vítězstvím ruské armády, načež uvažoval o vytvoření federace slovanských států, jejíž hlavou by byl ruský car. Po Masarykově odchodu do exilu došlo k zformování domácího odbojového orgánu, který byl podle sicilské mafie nazván „\"Maffie\"“. Tento odbojový orgán se soustředil především na udržování kontaktu s Masarykovým odbojovým centrem v zahraničí. Vedle zpravodajské činnosti se představitelé Maffie, mezi něž patřili Edvard Beneš, Karel Kramář, Alois Rašín, Josef Scheiner či Přemysl Šámal, zabývali konspirační činností a připravovali se na politický převrat a převzetí moci. Na Slovensku, kde chybělo přirozené městské centrum, se domácí odboj tříštil na vícero samostatných skupin. Sídlem Slovenské národní rady byl Turčianský Sv. Martin, skupina okolo Vavro Šrobára působila v Ružomberku, v Budapešti se do odboje zapojili Emil Stodola a Ferdiš Juriga a v Bratislavě působili slovenští sociální demokrati v čele s Emanuelem Lehockým. Zřejmě nejvýznamnějším centrem slovenského odboje v monarchii se stala Vídeň, kde tajně působili Kornel Stodola a Milan Hodža, kteří udržovali spojení s českými poslanci a se členy Maffie.\n\nTěžkou ránu domácímu odboji přinesla vlna zatýkání, která vypukla na jaře roku 1915. Pro své zapojení do odboje byl v květnu 1915 zatčen Karel Kramář. V procesu, který trval do 3. července 1916, byl spolu s Aloisem Rašínem, Vincencem Červinkou a Josefem Zamazalem odsouzen k trestu smrti za velezradu a vyzvědačství. Zatčen byl rovněž Scheiner a Edvard Beneš byl donucen uprchnout ze země, načež se hlavou oslabené Maffie stal Přemysl Šámal. Další velká vlna zatýkání přišla na podzim roku 1915, kdy byla velká část odbojářů prozrazena během tzv. Knoflíkové aféry.\n\nVýrazně se situace v českém a slovenském prostředí vyostřila teprve na konci války, kdy krach rakousko-uherského hospodářství a obrovské zásobovací potíže zradikalizovaly českou a slovenskou společnost. V zemi se začaly množit hladové demonstrace. Během srážky nespokojených dělníků s vojskem bylo v Prostějově 26. dubna 1917 usmrceno 23 lidí. Kromě volání po zastavení války se však oba slovanské národy začaly hlasitě hlásit i o svá politická práva. Novým požadavkem bylo především spojení obou národů, což bylo zpočátku požadováno pouze v rámci monarchie. Kroky císaře Karla, které obnovily parlamentarismus, vedly k oživení veřejného politického života v zemi. Na prvním zasedání znovuotevřené Říšské rady pak přednesl projev předseda Českého svazu František Staněk.\n\nPřes toto prohlášení, jež bylo prvním oficiálním požadavkem na vytvoření společného státního celku Čechů a Slováků, pokračovala domácí politická scéna v průběhu roku 1917 v opatrném postupu, neboť si zatím na rozdíl od zahraničního odboje nemohla dovolit otevřené vystoupení proti monarchii. Situaci v zemi dál vyostřilo odstoupení Ruska z války, což v celém válkou vyčerpaném Rakousko-Uhersku zesílilo volání po míru. Císař Karel, který se usiloval o ukončení války a nalezení řešení, jež by zachránilo monarchii, nasadil od svého nástupu na trůn smířlivější tón. Zadrženým českým politikům a mezi nimi i Karlu Kramářovi byl již v lednu 1917 změněn jejich trest smrti na 20 let vězení a v červenci téhož roku byli společně s dalšími odsouzenými osvobozeni během velké císařovy amnestie. Na uvolňující se poměry zareagovali čeští politikové 6. ledna 1918, kdy čeští poslanci říšské rady i zemského sněmu vydali tzv. Tříkrálovou deklaraci, v níž požadovali pro Čechy a Slováky autonomii a spojení v jeden státní celek. V celé zemi začaly přibývat demonstrace a stávky. Mohutné byly především prvomájové demonstrace konané napříč monarchií. V Praze se během nich sešlo na sto tisíc účastníků volajících po ukončení války. V Liptovském Mikuláši se pak účastníci demonstrace přihlásili svou manifestací ke spojení Čechů a Slováků v rámci jednoho státu. Vavro Šrobár byl po této demonstraci zadržen a uvězněn uherskými úřady. Další národní manifestací byly oslavy padesátého výročí položení základního kamene Národního divadla v Praze, které byly zahájeny 16. května. Svou orientaci na vytvoření československého státu definitivně potvrdili zástupci všech slovenských politických stran 24. května na jednání Slovenské národní rady.\n\n13. července byl v Praze z iniciativy Antonína Švehly vytvořen Národní výbor československý, který se stal vrcholným orgánem domácího odboje. Předsedou tohoto orgánu, který se připravoval na převzetí státní moci, se stal Kramář, za místopředsedy byli zvoleni Švehla a Klofáč a jednatelem byl jmenován František Soukup. Čeští i slovenští politici podpořili tento krok veřejným prohlášením. Za české poslance vystoupil na zasedání říšské rady poslanec František Staněk a v uherském sněmu poslanec Ferdiš Juriga. Jeden z čelných představitelů slovenského odboje, Matúš Dula, svolal na 12. září 1918 do Budapešti zasedání slovenských politiků, načež došlo k ustanovení Slovenské národní rady, která však až do konce války kvůli hrozbě uherských úřadů pracovala tajně. Na podzim roku 1918 se přiblížil konec války a smrtelně oslabené Rakousko-Uhersko se začalo hroutit. Československý odboj tak v říjnu roku 1918 mohl oslavit své vítězství.\n\nHospodářské vyčerpání monarchie způsobené válkou a neúnosná vojenská situace Centrálních mocností v průběhu roku 1918 Rakousko-Uhersko definitivním způsobem oslabily. Mladý císař Karel ochotný pro záchranu monarchie ukončit válku a provést hluboké vnitřní reformy se zoufale snažil vyjednat s dohodovými mocnostmi separátní mír. Česká levice, posílená hrozící sociální katastrofou v zemi, založila 6. září Socialistickou radu, která chtěla při převzetí moci předběhnout v červenci ustanovený Národní výbor československý. Socialistická rada svolala na 14. října generální stávku, během níž se v řadě českých měst demonstrovalo proti pokračující válce, vývozu potravin z českých zemí a na některých místech došlo i k vyhlášení Československa. Tuto iniciativu Socialistické rady však nepodpořily české politické strany zastoupené v Národním výboru, které se obávaly rostoucího vlivu socialistů. Významný krok učinili zástupci zahraničního odboje téhož dne, když 14. října vyhlásili přeměnu pařížské Československé národní rady na prozatímní československou vládu. Předsedou této vlády a zároveň ministrem financí byl jmenován Masaryk, ministrem zahraničí Beneš a ministrem války Štefánik. 18. října vydala československá exilová vláda v Paříži tzv. Washingtonskou deklaraci adresovanou americkému prezidentovi Wilsonovi, v níž tato vláda vyhlásila československou nezávislost a Masaryk vytyčil základní ústavní rysy československého státu, který se měl stát republikou. Lídři českých politických stran mezi nimiž nechyběl Kramář, Klofáč, Staněk, Gustav Habrman či Antonín Kalina následně odjeli do Ženevy na jednání s Masarykovou skupinou, přičemž cílem tohoto jednání mělo být sjednocení domácího a zahraničního odboje a vytvoření plánů dalšího postupu.\n\nCísař Karel vydal 16. října manifest, v němž ohlásil federalizaci Rakouska. Americký prezident Wilson však na Karlův manifest o dva dny později zareagoval negativně, neboť císařův dokument nereflektoval Wilsonovy požadavky na poválečné uspořádání a prezident tak odmítl rakouský návrh mírových jednání.\n\nV důsledku těchto jednání předal 27. října rakousko-uherský ministr zahraničí hrabě Gyula Andrássy prostředníkům ve Švýcarsku, Švédsku a Španělsku tzv. Andrássyho nótu, v níž monarchie vyslovila ochotu zahájit s Dohodou okamžitá jednání o příměří. Zatímco vůdcové domácího i zahraničního odboje jednali ve Švýcarsku, v Praze došlo 28. října ke klíčovým událostem. Po zveřejnění Andrássyho nóty v \"Národní politice\" došlo ke spontánnímu srocování obyvatel. Dav, který si znění nóty vyložil jako rakouskou kapitulaci začal z veřejných budov odstraňovat symboly monarchie. Z domácích politiků se příležitosti chopili ti, kteří neodcestovali na jednání do Švýcarska. Mezi tyto tzv. \"muže 28. října\", kteří převzali státní moc při rozpadu monarchie, patřili agrárník Antonín Švehla, státoprávní demokrat Alois Rašín, národní socialista Jiří Stříbrný, sociální demokrat František Soukup a člen slovenské národní strany Vavro Šrobár.\n\n28. října 1918 tak v Praze došlo k vyhlášení samostatného Československa. Příštího dne byl v Praze internován poslední místodržící hrabě Coudenhove a na Moravě byl sesazen místodržitel Karl Heinold. Přebírání moci se z Prahy rozšiřovalo do dalších měst, přičemž rodící se československé vojsko se do německých příhraničních oblastí dostávalo mnohdy až za několik týdnů. 30. října, se slovenská politická reprezentace prostřednictvím tzv. Martinské deklarace přihlásila k myšlence společného československého státu. Aktivita prvního československého odboje tak byla korunována úspěchem, tedy rozbitím Rakousko-Uherska a ustanovením samostatného Československa.\n\n\n\n"}
{"id": "444591", "url": "https://cs.wikipedia.org/wiki?curid=444591", "title": "Herminiimonas glaciei", "text": "Herminiimonas glaciei\n\nHerminiimonas glaciei je druh ultramikrobakterie z čeledi Oxalobacteraceae. Tyto malé gramnegativní bakterie mají na konci jejich tyčinkovitých těl mnoho dlouhých bičíků. \"Herminiimonas glaciei\" je velká od 0,5–0,9 do 0,3–0,4 µm, což je 10 až 50 krát méně, než bakterie \"Escherichia coli\". Tato mikrobakterie byla objevena v roce 2009, a to ve 120 000 let starém grónském ledu v hloubce 3042 m.\n\n"}
{"id": "444593", "url": "https://cs.wikipedia.org/wiki?curid=444593", "title": "Aminoacyl-tRNA syntetáza", "text": "Aminoacyl-tRNA syntetáza\n\nAminoacyl-tRNA syntetáza (aaRS) je enzym ze skupiny ligáz, který umožňuje navázání jedné z dvaceti proteinogenních aminokyselin na příslušnou molekulu transferové RNA (tRNA).\n\nEnzym katalyzuje nejprve navázání aminokyseliny k adenosintrifosfátu (ATP), čímž se aktivuje a vzniká tzv. aminoacyl-adenylát. Tento přechodný produkt je tedy v tuto chvíli složen z řetězce tRNA, na jehož 3' konci je připojen adenosin. Aminoacyl–adenylát je následně aktivitou stejného enzymu připojen přes karboxylovou skupinu aminokyseliny k 2' nebo 3' hydroxylové skupině koncového adenosinu tRNA molekuly, čímž vzniká tzv. aminoacyl-tRNA. Ta putuje na A-místo ribozomu, tedy na místo translace (syntézy proteinů z aminokyselin).\n\nAminoacyl-tRNA syntetáz je typicky dvacet druhů, což je v přesné shodě s počtem proteinogenních aminokyselin. Znamená to, že každá aminokyselina má vyhrazen jeden typ aminoacyl-tRNA syntetázy, jenž umožňuje její navázání s konkrétní tRNA. To je nutné pro správné rozluštění genetického kódu na ribozomu, tzn. aby byly podle informace na vlákně mRNA na ribozomu správně poskládány bílkoviny. Někdy jsou aminokyseliny velmi podobné stavby a aminoacyl-tRNA syntetázy tedy musí být při své činnosti velmi přesné: například leucin a valin se liší pouze jednou methylenovou skupinou a snadno by mohlo dojít k chybě. Kdyby k tomu došlo, mnohé aminoacyl-tRNA syntetázy mají ještě pojistku: jsou totiž schopné tuto chybu opravit a následně dosadit na tRNA správnou aminokyselinu. Díky tomu je chybovost pouze asi 1/3 000.\n\nNěkteré enzymy ze skupiny aminoacyl-tRNA syntetáz jsou schopné donedávna netušených funkcí. Samostatnou kapitolou je selenocystein-tRNA syntetáza, která je schopná na kodon UGA (normálně stopkodon) přidat aminokyselinu selenocystein, která tak může být označena za jistou „21. aminokyselinu“. Tato reakce se děje při přítomnosti jisté „selenocysteinové“ sekvence v blízkosti UGA kodonu. Druhou výjimkou (22. aminokyselinou) je pyrolysin, který má rovněž speciální pyrolysyl-tRNA syntetázu.\n\nV mitochondriích hub navozují některé aminoacyl-tRNA syntetázy splicing. Bakteriální threonyl-tRNA syntetázy zase regulují svou vlastní transkripci vazbou na příslušný úsek DNA. Některé další jsou schopné u eukaryot stimulovat například angiogenezi či aktivitu imunitního systému.\n"}
{"id": "444600", "url": "https://cs.wikipedia.org/wiki?curid=444600", "title": "Wood-plastic composite", "text": "Wood-plastic composite\n\nWood-plastic composite (zkratka WPC, také \"Wood(-fiber) Polymer Composites\") je obecný název pro kompozitní materiály vyráběné ze dřeva a polymeru. WPC vynalezla a patentovala italská Covema z Milánu v roce 1960 pod obchodním názvem Plastic-Wood®. Cílem a hlavní myšlenkou vývoje WPC bylo vytvoření dokonalého materiálu, který bude na jedné straně eliminovat veškeré nežádoucí vlastnosti dřeva (hniloba, plísně, napadení hmyzem, změna barevnosti, sesychání, \nkroucení, nerovnosti, třísky, negativní vliv slunce, mrazu, vody, apod.) a na druhé straně bude podtrhávat vizuální efekt dřevěného povrchu. WPC je tedy uměle vytvořené \"dřevo\".\n\nWPC je složené ze dvou třetin z kvalitní dřevité moučky doplněné polymerem, což poskytuje optimální poměr mezi těmito dvěma surovinami. A právě výrobní technologie \nmateriálu WPC je základem extrémní životnosti a odolnosti vůči prakticky všem vlivům bez potřeby jakékoliv údržby. Nejčastěji používanými polymery při výrobě WPC je polypropylen a vysokohustotní polyetylen HDPE . \n\nKompozity na bázi dřeva a termoplastů (WPC) nebo kompozity s přírodními vlákny (NFC) se řídí obecnou normou ČSN EN 15534-1 z r. 2014. Tato norma nahrazuje ČSN P CEN/TS 15534-1 z r. 2007. \n\nPro profily a dlaždice pro terasy platí norma ČSN EN 15534-4 z r. 2014, která nahrazuje normu ČSN P CEN/TS 15534-3 (64 9330) z prosince 2007.\n\n\n\nPoužití WPC dřevoplastu se neustále rozšiřuje. V USA je WPC považováno takřka za standard při realizaci venkovních teras a tento trend se rozšiřuje po celém světe. S WPC se dá pracovat jako s běžným dřevem, bez nutnosti použití speciálního nářadí. Můžeme jej tedy využít prakticky všude namísto klasického přírodního dřeva. \n\nVzhledem ke svým vlastnostem se dřevoplast využívá především pro výrobu:\n\nPřínos ekologii materiálu WPC z hlediska životního cyklu.\n\n3. http://wpcinfo.cz/pouziti-wpc-drevoplastovych-materialu/ Informace o WPC materiálech \n"}
{"id": "444602", "url": "https://cs.wikipedia.org/wiki?curid=444602", "title": "Hruštice jednostranná", "text": "Hruštice jednostranná\n\nHruštice jednostranná (\"Orthilia secunda\") je druh rostlin patřící do čeledi vřesovcovité. Je to jediný druh rodu hruštice (\"Orthilia\").\n\nVytrvalá bylina, dorůstá 10 až 30 cm.\nListy vejčité až eliptické, čepel 2,2-3,5 cm dlouhá a 14 – 26 mm široká. List drobně vroubkovaný, kožovitý, nebo bylinný. Květenství je jednostranný hrozen s 15–25 květy. Kvete v červnu až červenci (podle místa výskytu i v červenci až srpnu). Plodem je pětihranná (nebo stlačeně kulatá) 4 mm široká tobolka.\nKořeny rozvětvené.\n\nNajdeme ji v oblastech severní polokoule, na kontinentech Evropa a Severní Amerika. V Asii, v Gansu, Heilongjiang, Mongolsku, Sichuan, Xinjiang, v čínské provincii Tibet, v Rusku na Sibiři.\n\nJsou součástí bylinného patra v lesních porostech mírného pásu spolu s jehličnany na vlhkých temných místech. Někdy ji najdeme i na mokřinách. V ČR je hruštice jednostranná řídce roztroušená, v některých krajích vzácnější rostlina.\n\nLIsty a semena někdy používané na výrobu čaje. Kořen k léčení očních chorob.\n\n\n\n \n"}
{"id": "444611", "url": "https://cs.wikipedia.org/wiki?curid=444611", "title": "Kamenářský tmel", "text": "Kamenářský tmel\n\nKamenářský tmel patří k oboru broušení kamenů. Je určen k přichycení suroviny ke dřevěnému kolíku. Díky pevnosti tmelu by kámen neměl spadnout.\nKamenářský tmel je nutno zahřát na teplotu při níž tmel teče. V této fázi je připraven na použití. Po zahřátí kamene i tmelu nasadíme surovinu na tmel a rukou ho pořádně přimáčkneme. Po zchladnutí můžeme brousit. K odstranění tmelu můžeme použít teplo nebo chlad.\n\n\nDrcená kalafuna (2 díly) se nechá vlivem tepla rozpustit. Musí být pod dozorem, aby se zamezilo jejímu spálení. Poté se přisype zlatý šelak (6 dílů) a probíhá míchání do rozpuštění. Na závěr je přisypán práškový mastek (7 dílů).\n"}
{"id": "444612", "url": "https://cs.wikipedia.org/wiki?curid=444612", "title": "Dobruský", "text": "Dobruský\n\nPříjmení Dobruský má více nositelů:\n\n"}
{"id": "444613", "url": "https://cs.wikipedia.org/wiki?curid=444613", "title": "Eumélos z Korintu", "text": "Eumélos z Korintu\n\nEumélos (polovina 8. století př. n. l.) byl napůl legendární řecký epický básník. Žil v Korintu. Jeho hlavním dílem je údajně epos \"Korintaka\", který se zabývá milostným příběhem Médeie a Iásóna. Z tohoto textu a některých dalších děl se dochovaly pouze fragmenty. Složil také hymny k procesím v Délu. Mimo už zmiňovaé Korinthiaky jsou mu připisovány nedochované eposy \"Europia, Titanomachia\" a \"Návrat z Tróje\".\n"}
{"id": "444614", "url": "https://cs.wikipedia.org/wiki?curid=444614", "title": "Filammón", "text": "Filammón\n\nFilammón (údajně kolem 1290 př. n. l.) byl bájný řecký rapsód. Není známo, jestli vůbec reálně existoval a o jeho životě se také dochovalo poměrně málo zpráv, např. u Eusébia. Měl být synem boha Apollóna nebo rapsóda Chrysothemida, jeho synem měl být pěvec Thamyridos. Žil v Delfách, kde zavedl chrámové dívčí sbory a složil hymny k poctě bohyně Artemis a boha Apollóna. Údajně padl v boji s Thráky.\n"}
{"id": "444615", "url": "https://cs.wikipedia.org/wiki?curid=444615", "title": "Paronychodon", "text": "Paronychodon\n\nParonychodon (\"vedle drápu a zubu\") byl rod teropodního dinosaura, žijícího v období svrchní křídy na území dnešní Montany v USA. Je znám jen podle nálezů fosilních zubů, jeho velikost tedy nelze přesněji určit.\n\nTypový druh \"P. lacustris\" byl popsán paleontologem Edwardem D. Copem v roce 1876. Je však považován za nejistý druh vzhledem k fragmentárnosti dochovaného fosilního materiálu. Synonymem tohoto dinosaura je také \"Zapsalis abradens\", podle studie z roku 2013 nejspíš samostatný druh.\n\n\n"}
{"id": "444616", "url": "https://cs.wikipedia.org/wiki?curid=444616", "title": "Libeček lékařský", "text": "Libeček lékařský\n\nLibeček lékařský (\"Levisticum officinale\") je mohutná rostlina z čeledi miříkovité (\"Apiaceae\"), využívaná hlavně v gastronomii.\n\nJe 100-200 cm vysoká, celerově aromatická rostlina s tlustým rozvětveným oddenkem a dlouhými kořeny. Lodyhy jsou přímé, tlusté, duté a oblé, se střídavými, k vrcholu vstřícnými až přeslenitými větvemi po třech. Listy jsou střídavé, dolní s řapíkem, nejhořejší přisedlé s blanitě lemovanými pochvami. Květenstvím je okolík z 12 – 20 okolíčků, na tlustých paprscích, s obalem i obalíčky. Květy jsou obojaké, paprsčité, kromě pestíku pětičetné, s volnými obaly. Kalich je nezřetelný. Plodem je žlutohnědá, elipsoidní hladká dvounažka. Kvete v červenci až srpnu.\n\nPěstuje se na zahrádkách jako koření. Ke gastronomii se využívají všechny její části. Listy jako koření do polévek, omáček, salátů, do pečení. Plody do nakládané zeleniny i některých druhů pečiva. Oddenky lze kandovat.\nPůsobí silně močopudně – je součástí čajových směsí, odstraňuje plynatost a zlepšuje trávení.\n\n\n"}
{"id": "444617", "url": "https://cs.wikipedia.org/wiki?curid=444617", "title": "Fabliau", "text": "Fabliau\n\nFabliau (z fr. fabliau [čti fablijó] = bajka, mn. č. fabliaux) je literární žánr mimořádně oblíbený ve středověké francouzské literatuře, zejména 12.–14. století. Jde o krátké vtipné veršované povídky (nejčastěji ve sdruženě rýmovaném osmislabičném verši). Fabliaux byly většinou lidového či pololidového původu (někdy jsou známa jména autorů, např. Ruteboueuf, Jean de Boves, Jean de Condé) a byly recitovány na veřejných místech či při soukromých oslavách specializovanými přednašeči, tzv. fableory. Příběhy fabliaux čerpaly z všedního městského života, někdy jsou převzaty ze starší literatury, např. z Gesta Romanorum a středověkých sbírek exempel, často jde o satiry na nemravný život kněžstva. Bývají formálně a stylisticky špatné, podávají erotické příhody s příliš hrubým humorem, patří ale k základním dílům francouzské literatury. Jsou vynikajícím svědectvím o reáliích francouzského středověku. Jejich děj a náměty často využívali pozdější autoři pro svou původní tvorbu, např. Molière či La Fontaine.\n"}
{"id": "444625", "url": "https://cs.wikipedia.org/wiki?curid=444625", "title": "Gaspar Núñez de Arce", "text": "Gaspar Núñez de Arce\n\nGaspar Núñez de Arce (4. srpna 1834 – 9. června 1903) byl španělský básník a politik. \n\nVystudoval v Toledu filosofii, na studiích psal příležitostné básně a málo úspěšné divadelní hry. Od roku 1865 byl poslancem, velmi rychle získal maximálně konzervativní názory, byl monarchistou a podporovatelem bourbonské dynastie. \n\nV roce 1875 napsal své nejslavnější literární dílo dílo, sbírku velmi majestátních politických básní vynikajících bombastickým stylem, \"Výkřiky boje\" (\"Gritos del combate\"). Tyto básně ovlivnila revoluce v roce 1868, která otřásla jeho smýšlením a vyvolala v něm pochyby a nejistotu ohledně dalšího vývoje. Jeho básně vynikají spojením nových (byť převážně politických a příležitostných) prvků a klasického způsobu zpracování. \n\nK dalším jeho dílům patří básnické skladby:\n\nMéně úspěšná byla jeho dramata, např. \"El haz de teńa\".\n"}
{"id": "444626", "url": "https://cs.wikipedia.org/wiki?curid=444626", "title": "Morris Rosenfeld", "text": "Morris Rosenfeld\n\nMorris Rosenfeld (vlastním jménem Moše Jacob Alter, 28. prosince 1862 – 22. července 1923) byl židovský básník, píšící v jazyce jidiš. Narodil se ve vsi Bokša poblíž města Suwałki v tehdejším ruském Polsku. Pracoval jako krejčí v Londýně a brusič diamantů v Amsterodamu. V roce 1886 se usadil v New Yorku, kde pracoval v různých židovských časopisech. Měl relativní úspěch, přednášel na univerzitách a účastnil se sionistických kongresů. Jeho poezie, převážně sociální, přibližuje těžký život židovských emigrantů z východní Evropy v Americe. Několik jeho básní, které jsou v jidiš poezii velmi známé a uznávané, bylo přeloženo do češtiny.\n\n"}
{"id": "444627", "url": "https://cs.wikipedia.org/wiki?curid=444627", "title": "Eicca Toppinen", "text": "Eicca Toppinen\n\nEino Matti „Eicca“ Toppinen (* 5. srpna 1975 Vantaa) je finský cellista, metalový hudebník, skladatel a producent, známý především pro své působení v metalové skupině Apocalyptica. Narodil se ve městě Vantaa. Jeho přezdívka Eicca vznikla už v dětství, protože jeho rodné jméno Eino je snadno zaměnitelné se jménem jeho sestry Äinö. Na cello začal hrát v devíti letech, vystudoval Sibeliovu akademii v Helsinkách, kde se také seznámil se svými budoucími spoluhráči z Apocalypticy. Hrál v různých symfonických orchestrech, je zakládajícím členem cellového sextetu Sibeliovy akademie. S metalovou hudbou se začal seznamovat v roce 1993. V roce 1996 vzniklo první CD Apocalypticy \"Plays Metallica by Four Cellos\". Na tomto CD hrají čtyři klasičtí cellisté, Eicca Toppinen, Paavo Lötjönen, Antero Manninen a Max Lilja, upravené verze skladeb od Metallicy. Album mělo velký úspěch a skupina funguje dodnes. Toppinen i ostatní členové skupiny dále působí jako klasičtí cellisté a věnují se i jiným projektům, Toppinen například složil hudbu k filmu \"Musta jää\" (\"Černý led\", 2007). V roce 1997 si Toppinen vzal finskou herečku Kirsi Ylijokiovou, mají spolu dvě děti a žijí na venkově poblíž města Sipoo.\n\n"}
{"id": "444629", "url": "https://cs.wikipedia.org/wiki?curid=444629", "title": "Johann Christian Günther", "text": "Johann Christian Günther\n\nJohann Christian Günther (8. dubna 1695 – 15. března 1723) byl německý barokní básník z Dolního Slezska.\n\nNarodil se ve městě Strzegom (Striegau) jako syn lékaře, vystudoval gymnázium ve Svídnici (Schweidnitz), v roce 1715 byl svým otcem vyslán studovat medicínu ve Wittenbergu. Tu ale studovat nechtěl, proto odešel ze školy a s rodinou přerušil styky. V roce 1717 odešel do Lipska, kde začal publikovat poesii. Oslavnou básní na uzavření míru mezi Osmanskou a Habsburskou říší získal literární věhlas, jeho životní úroveň se ale zhoršovala. Vedl neuspořádaný život, opíjel se, upadal do čím dál větší bídy. \n\nKrátce před svojí promocí zemřel v Jeně, kam odešel, aby dokončil studium medicíny, a to ve věku 27 let. \n\nGoethe o něm řekl, že byl básníkem v nejhlubším smyslu toho slova. Jeho lyrické básně svědčí o velké a živé citlivosti, obrovské imaginační síle a zvukovém citu, důmyslu, a přestože je v nich mnohdy přítomen vulgární cynismus, dokazují velmi bohatou fantasii. \n\nGermanista Vojtěch Jirát ho co do životního stylu i tematiky srovnává s Villonem, Ludvík Kundera ho označuje za \"barokního proklatce\" a poukazuje na to, že se jeho dílem inspirovali někteří básníci expresionistické generace. Výbor z Güntherových veršů vyšel v českém překladu Josefa Hiršala pod názvem \"Krvavý rubín\" v roce 2003.\n\n"}
{"id": "444631", "url": "https://cs.wikipedia.org/wiki?curid=444631", "title": "Zvrhlé umění", "text": "Zvrhlé umění\n\nZvrhlé umění ( ) byl termín užívaný nacistickým Německem pro většinu moderního umění. Umělecká díla, která podle nacistické ideologie spadala do této skupiny, byla zakazována jako „židobolševická“ nebo svou podstatou neněmecká; autorům, jejichž dílo bylo takto označeno, byla zakázána další tvůrčí činnost. Termín vychází z německého slova \"Entartung\" (degenerace), které se v lékařství prosadil na konci 19. století, a zpopularizovala ho propagandisticky koncipovaná výstava stejného názvu pořádaná roku 1937 v Mnichově, kde se vystavovalo přes 5000 děl moderních výtvarníků včetně autorů dnes uznávaných, jako jsou Marc Chagall, Henri Matisse, Pablo Picasso nebo Vincent van Gogh. Za zvrhlá byla označována i literární (převážně expresionistická) a hudební (především jazzová) díla, která byla zakázána.\n\nJako zdegenerované umění nacisté označovali také novou věcnost, dadaismus, surrealismus, kubismus nebo fauvismus. V roce 1936 začal platit úplný zákaz moderního umění. Stovky uměleckých děl, zejména v oblasti malířství, byly odstraněny z muzea, buď zabaveny pro výstavu „Zvrhlé umění“, prodány do zahraničí nebo zničeny. Malíři, spisovatelé a skladatelé měli – pokud neemigrovali do zahraničí – zákaz pracovat a vystavovat. Již existující zákon z roku 1933 zpřísňoval nebo zcela zakazoval nákup neindoevropského a moderního umění. Postupné zabavování majetku židovského obyvatelstva způsobil, že mnoho uměleckých děl z židovského soukromého majetku přešlo do rukou státu a bylo označeno za „zdegenerované“ a poté bylo zničeno nebo prodáno do zahraničí.\n\n\n"}
{"id": "444633", "url": "https://cs.wikipedia.org/wiki?curid=444633", "title": "Arnald z Villanovy", "text": "Arnald z Villanovy\n\nArnold z Villanovy (latinsky Arnoldus de Villa Nova či Villanovanus, katalánsky Arnau de Vilanova, vlastním jménem Arnoldo Bachuone, 1235/1240 — 1311 na moři u Janova) byl lékař, diplomat a podle mnohých autorů také alchymista katalánského původu.\n\nNení jisté, zda Vilanova, z níž pocházel, leží v Aragónu nebo Valencii. Kolem roku 1260 studoval medicínu v Montpellier, kde později ke konci století přednášel. Brzy po získání jména v alchymistických kruzích začal být pronásledován inkvizicí pro údajnou astrologii a magii. Uprchl zprvu do Paříže, později do Itálie. V roce 1312 byl (přes církevní pronásledování) vyslán jako lékař k těžce nemocnému papeži Klementovi V., při cestě na moři ale zemřel. \n\nJsou mu připisovány rozsáhlé alchymistické spisy, zejména \"Filosofický růženec\" (\"Rosarius philosophorum\"), který patří k základním dílům alchymické nauky. Tyto texty velmi ovlivnily koncept kamene mudrců a poprvé mu připisovaly léčivé vlastnosti. Díky drobnějším spisům v katalánštině (ač běžně psal spíše v latině) patří také k zakladatelům katalánské prózy.\n\nPreisner, Claus – Figala, Karin: \"Lexikon alchymie a hermetických věd\". Praha: Vyšehrad, 2006. Heslo „Arnald z Villanovy“.\n"}
{"id": "444637", "url": "https://cs.wikipedia.org/wiki?curid=444637", "title": "Laminát", "text": "Laminát\n\nLaminát (z lat. \"lamina\", vrstva) je druh kompozitního materiálu, který tvoří několik vrstev ze stejného nebo různého materiálu, impregnovaných a slepených vhodnou pryskyřicí nebo jiným pojivem. Vyrábí se často lisováním za vyšších teplot, tento proces se nazývá laminování.\n\nVrstvením materiálů lze zlepšovat jeho vlastnosti, případně kombinovat žádoucí vlastnosti různých materiálů. Běžná překližka, kde se vrstvy dýhy kladou napříč a případně kryjí dýhou z ušlechtilého dřeva, nepraská po letech a má lepší pevnost ve všech směrech. Laminátová podlaha kombinuje mechanickou pevnost a izolační vlastnosti podkladu s odolností a pěkným vzhledem povrchové vrstvy. Laminátové desky a výrobky se skleněnými nebo uhlíkovými vlákny spojují pevnost vláken či tkaniny s neprodyšnosti tvrzených pryskyřic. Čelní skla automobilů a letadel se skládají ze dvou povrchových vrstev skla s vlepenou silnou fólií z umělé hmoty, která brání tříštění skla a zvyšuje jeho neprůstřelnost.\n\n\nLamináty jsou pevné, odolné a dobře se tvarují, takže mají velmi široké použití, například jako podlahový a dekorační materiál, ve výrobě letadel a vozidel, nábytku, sportovního náčiní (lodi, lyže, tyče, luky atd.), ve výrobě plošných spojů atd.\n\n\n\n"}
{"id": "444638", "url": "https://cs.wikipedia.org/wiki?curid=444638", "title": "Ezio Pinza", "text": "Ezio Pinza\n\nEzio Pinza (18. května 1892 – 9. května 1957) byl světoznámý italský operní zpěvák (bas).\n\nNarodil se v Římě a studoval na konzervatoři v Boloni. Ve 20. létech zpíval na přední italské operní scéně La Scala jako basový sólista. Jeho další kariéra pak byla spjata s New Yorkem: účinkoval po 22 sezón v Metropolitní opeře, kde celkem odehrál 750 představení 50 různých oper. Byl často obsazován do Mozartovských rolí jako Don Giovanni, Sarastro či Figaro, známé je také jeho ztvárnění titulní role v Musorgského opeře Boris Godunov.\n\nV Americe byl velmi oblíbený a po ukončení operní kariéry začal účinkovat na Broadwayi v populárně-hudebních muzikálech, za což dostal roku 1950 cenu Tony.\n"}
{"id": "444640", "url": "https://cs.wikipedia.org/wiki?curid=444640", "title": "Oviraptorosauria", "text": "Oviraptorosauria\n\nOviraptorosauři byli rozsáhlou skupinou primárně dravých teropodních dinosaurů, žijících v období křídy na území většiny tehdejších kontinentů (zejména Asie a Severní Ameriky). Jejich společným znakem je přítomnost zkrácené předočnicové části lebky, často bezzubý zobák a celkově jakoby \"papouščí\" tvar lebky. Mnohé druhy vykazovaly také výrazný hřeben na hlavě.\n\nOviraptorosauři (od rodu \"Oviraptor\" - v překladu \"zloděj vajec\") byli spíše malí dinosauři, jejichž rozměry kolísaly od délky 1 metru až k velkým formám, přičemž zdaleka největší byly rody \"Gigantoraptor\" a \"Beibeilong\" s délkou kolem 8 metrů a hmotností asi 1,4 až 3,2 tuny. Tato skupiny byla vývojově velmi blízká ptákům a podle některých fylogenetických analýz (Osmólska, 2004) možná dokonce šlo o primitivní nelétavé ptáky. Mozkovna těchto dinosaurů byla skutečně v mnoha anatomických znacích podobná mozkovně současných ptáků.\n\nVýzkumy hnízd s fosilními vejci dokládají, že tito dinosauři seděli na svých snůškách a zahřívali je. Dokonce i zástupci velkých druhů vajíčka nerozmačkali, protože je kolem sebe dokázali velmi pečlivě seřadit. Vejce těchto dinosaurů (v případě obřích druhů) často dosahovala ohromujících rozměrů, dosud rekordní exemplář z Číny o délce 61 cm (oodruh \"Macroelongatoolithus xixianensis\") je největším známým vajíčkem všech dob.\n\nDo této skupiny jsou v současnosti zahrnovány celkem čtyři čeledi, podle abecedy: Avimimidae, Caenagnathidae, Caudipteridae a Oviraptoridae. Šlo o velmi početnou a diverzifikovanou skupinu teropodů.\n\n\n"}
{"id": "444643", "url": "https://cs.wikipedia.org/wiki?curid=444643", "title": "Senátní obvod č. 55 – Brno-město", "text": "Senátní obvod č. 55 – Brno-město\n\nSenátní obvod č. 55 – Brno-město je podle zákona č. 247/1995 Sb. tvořen západní částí okresu Brno-venkov ohraničenou na severovýchodě obcemi Doubravník, Borač, Kaly, Dolní Loučky, Předklášteří, Tišnov, Hradčany, Sentice, Chudčice, na jihu a na východě obcemi Kupařovice, Malešovice, Odrovice, Medlov, Ledce, Hrušovany u Brna, Unkovice, Žabčice, Přísnotice, Nosislav, Sobotovice, Syrovice, Želešice, Modřice, a západní částí okresu Brno-město tvořenou městskými částmi Brno-Kníničky, Brno-Bystrc a Brno-Žebětín.\n\nSoučasným senátorem je od roku 2010 Jan Žaloudík (nestraník za ČSSD), který v roce 2016 svůj mandát obhájil.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "444649", "url": "https://cs.wikipedia.org/wiki?curid=444649", "title": "Taťána Golovinová", "text": "Taťána Golovinová\n\nTaťána Golovinová (rusky: \"Татьяна Головина\"; narozená 25. ledna 1988 Moskva) je bývalá francouzská profesionální tenistka ruského původu, která na okruhu WTA hrála v letech 2002–2008. Spolu s krajanem Richardem Gasquetem vyhrála smíšenou čtyřhru na pařížském French Open 2004. Čtvrtfinále dvouhry si zahrála na US Open 2006. Nejvýše postavená na žebříčku WTA byla pro dvouhru v únoru 2008 na 12. místě.\n\nProfesionální kariéru ukončila předčasně ve dvaceti letech, během sezóny 2008, pro zánětlivé onemocnění bederní páteře. Po skončení aktivní dráhy působí jako tenisová expertka pro francouzskou veřejnoprávní televizi a Canal+.\n\nNarodila se v Moskvě, ale přestěhovala se s rodiči do Paříže. Následně získala francouzské občanství. Má dvě sestry Olgu a Oxanu. Šest let strávila jako talentované dítě v Tenisové akademii Nicka Bollettieriho na Floridě. V roce 2009 ji trénovala bývalá světová jednička Mats Wilander. Před ním jejími kouči byli Brad Gilbert a Dean Goldfine. K roku 2012 žila v Hampsteadu, severně od Londýna, s přítelem Samirem Nasrim, fotbalistou Manchester City FC.\n\n"}
{"id": "444652", "url": "https://cs.wikipedia.org/wiki?curid=444652", "title": "Slovácké muzeum v Uherském Hradišti", "text": "Slovácké muzeum v Uherském Hradišti\n\nSlovácké muzeum v Uherském Hradišti je regionální muzeum zaměřené na národopisný region Slovácko.\nHlavní budova muzea a některé další objekty se nacházejí v Uherském Hradišti, ostatní též v okolních obcích .\nMuzeum bylo založeno v roce 1914.\nNení koncipováno jako typicky vlastivědné, od počátku se věnuje etnografii a archeologii, později se záběr rozšířil o výtvarné umění a historii.\nÚzemní působnost se vzhledem k orientaci muzea na oblast celého Slovácka vztahuje na části Zlínského kraje i Jihomoravského kraje.\n\nMuzeum zahrnuje více budov, areálů a lokalit.\n\nHlavní budovu ve Smetanových sadech v Uherském Hradišti užívá administrativa muzea, útvar ekonomie, oddělení etnografie, historie a dokumentace.\nV budově se nachází nová moderní multimediální stálá národopisná expozice Slovácko. Pořádají se zde výstavy.\nNa tomto místě má muzeum též knihovnu.\n\nTuto budovu střeleckého spolku a pozdější restaurace, postavenou v letech 1801 až 1803 na místě dřevěné střelnice, zakoupilo v roce 1929 město pro potřeby muzea. K muzejním účelům je využívána od roku 1931. Moderní přístavbu ke starší budově provedenou v letech 1936-1937 v rámci přípravy na Výstavu Slovácka 1937, na níž se muzeum významně podílelo, navrhl mezinárodně respektovaný architekt Bohuslav Fuchs. V roce 1964 byla budova muzea prohlášena za architektonickou památku.\n\nNásledující léta patří v historii muzea k nejvýznamnějším, došlo k značnému obohacení sbírkového fondu, rozvoji odborné činnosti i výstavbě nového křídla budovy muzea. Finanční prostředky ke stavbě byly získány z výtěžků Výstavy Slovácka 1937, na jejíž přípravě se muzeum významně podílelo.\n\nV Galerii Slováckého muzea je umístěna umělecká sbírka.\nJe zde expozice Umění jihovýchodní Moravy, pořádají se tu umělecké výstavy, občas i výstavy jiného druhu.\nVe výstavních programech jsou prezentována díla domácích i zahraničních autorů. Vedle výstav se v galerii pořádají různé kulturní programy, např. koncerty a divadelní představení.\n\nJedná se o budovu bývalé vojenské zbrojnice. Tento barokní objekt byl vystavěn v letech 1721 až 1723. Nalézá se v Otakarově ulici v Uherském Hradišti. Po zrušení pevnosti za císaře Josefa II. došlo ke změně účelu na c.k. poštu.\nDalším využitím bylo skladiště. Stav neudržované budovy se stal havarijním. Ke konci 50. let 20. století bylo započato s rekonstrukcí. Celkové rekonstrukce byly dokončeny v roce 1992.\nPři povodních v roce 1997 byly podmáčeny pilíře a popraskaly klenby. Ke statickému zajištění kleneb byl využit nový systém zajišťování stavebních konstrukcí - Helifix.\nZáchraně památky se dostalo ocenění udělením titulu Stavba roku 1998. Objekt byl prohlášen za nemovitou kulturní památku.\n\nNachází se v obci Vlčnov. Bylo otevřeno v roce 2010. Expozice seznamuje s historií výroby lihových nápojů se zvláštním aspektem na ilegální destilaci na moravsko-slovenském pomezí. Najdeme zde téměř padesát mnohdy kuriózních destilačních přístrojů, různé potřeby na pálení, nádoby, láhve, viněty apod. Toto ojedinělé muzeum je sídlem Společnosti přátel slivovice České republiky, kterou založili autoři expozice PhDr. Ivo Frolec (dlouholetý ředitel Slováckého muzea v Uherském Hradišti) a jeho kolega Mgr. Jiří Severin.\n\nZahrnuty jsou dvě zemědělské usedlosti - č.p. 90 a č.p. 93 - v obci Topolná.\nJedná se o selské usedlosti s patrovou komorou.\nDům č.p. 90 má hospodářskou část, již ukončuje výměnek a kovárna. Kovárna je zpřístupněna od roku 1998. Roku 1996 byl objekt doplněn o kopii stodoly, 1998 byla přidána roubená studna.\nDům č.p. 93 zahrnuje hospodářský trakt a výměnek. Nachází se zde expozice lidového bydlení a původní chlévy se zemědělským nářadím. V patře komory jsou vystaveny předměty vztahující se k praní a mandlování a expozice rybářství.\n\nVe čtyřech archeologických lokalitách se nacházejí rekonstruované základy velkomoravských chrámových staveb. Tyto lokality jsou národními kulturními památkami.\n\nJedná se o tyto objekty:\n\nZa zvláštní zmínku stojí Památník Velké Moravy ve Starém Městě „Na Valách“, vybudovaný na základech hřbitovního kostela z 9. století, odkrytých při výzkumu v roku 1949. Stavbu obklopovalo rozsáhlé pohřebiště. Některé hroby jsou zachovány in situ.\nJe zde umístěna stálá archeologická expozice vztahující se k velkomoravské aglomeraci.\nVýstavu doplňují kreslené i trojrozměrné rekonstrukce. Prezentovány jsou i výsledky aktuálních archeologických výzkumů.\n\nNacházejí se v budově bývalých kasáren, opuštěných armádou v roce 2001, získaných městem v následujícím roce. Objekt byl v dalších letech zrekonstruován.\nKromě Archeologického oddělení a Přednáškového centra je zde fotolaboratoř a další prostory potřebné k provozu muzea.\n\nLetecké muzeum vzniklo v roce 1970. Založili jej členové \"Slováckého aeroklubu\". Zpočátku se zaměřovalo výhradně na letouny vyráběné v Kunovicích, později byly přidávány i stroje jiných výrobců.\nMuzeum bylo dříve umístěno v prostorách podniku Let Kunovice, odkud bylo přemístěno roku 1985. Od roku 1991 se nachází v těsné blízkosti \"Slováckého aeroklubu\".\n\nSlovácké muzeum pořádá též výstavy v areálu zámku Buchlovice.\n\nNárodopisná expozice Slovácko je situována v hlavní budově muzea.\nSkládá se z částí:\n\nTato expozice je situována v Galerii Slováckého muzea.\nSoustřeďuje díla významných osobností od konce 19. století do druhé třetiny 20. století. Dokumentuje charakteristické rysy výtvarné kultury oblasti.\nPrezentováni jsou tito umělci:\n\nMuzeum plní funkce: \n\nToto pracovní setkání medailérů se koná v ateliérech Střední uměleckoprůmyslové školy od roku 1988, a to zpravidla jednou za dva roky.\nOrganizátory jsou Slovácké muzeum, Střední uměleckoprůmyslová škola Uherské Hradiště a Město Uherské Hradiště.\n\nSlovácko : společenskovědní sborník pro moravsko-slovenské pomezí je vydáván Slováckým muzeem od roku 1959. Vychází jedenkrát ročně. ISSN: 0583-5569, jednotlivé svazky mají ISBN.\nPřináší informace o počinech v oborech: národopis, archeologie, historie, dějiny umění. Publikuje studie, články, zprávy, recenze. Struktura odpovídá odbornému zaměření muzea.\n\n\n"}
{"id": "444663", "url": "https://cs.wikipedia.org/wiki?curid=444663", "title": "Eldorado", "text": "Eldorado\n\nEldorado, El Dorado (ze španělského \"zlatý\" nebo \"pozlacený\") původně přezdívka bájného jihoamerického panovníka. Později – a tento význam je dnes nepoměrně známější – se tak začalo přezdívat jeho městu u rovněž smyšleného jezera Parime. Podle legend ze sebe tamní indiánští náčelníci smývali zlatý prach, jímž byli rituálně posypáni. Akt měl symbolizovat enormní výskyt zlata v okolí – bylo ho tolik, že se mohl vyhazovat do větru. Pověst vzbuzovala zejména v Evropě zájem celé 16. a 17. století a mnoho cestovatelů se oblast pokoušelo najít. Teorie, kde hledat, se lišily. Třeba španělský dobrodruh a dobyvatel Francisco Orellana sebevědomě prohlašoval, že bezpečně ví, že El Dorado se nachází mezi Orinokem a Amazonkou, načež se s bratrem Francisca Pizzarra v roce 1541 vypravil z Quita, aby svá slova potvrdil. Jejich posádka čelila těžkým existenčním problémům, potraviny si opatřovali olupováním domorodců. Cesta přinesla významné cestovatelské a současně zeměpisné objevy, ale El Dorado nalezeno nebylo.\n\nNepřeberné množství nadšenců na cestách za El Doradem po staletí likvidovaly neúspěchy, deziluze, strasti, bída, fyzické i mentální vyčerpání a šípy indiánů. V 18. století nadšení razantně ochladlo a na počátku 19. století v existenci zlatého města El Dorada věřilo už jen pár jedinců s nezlomnými ideály a bujnou fantazií.\n\nJméno El Dorado prošlo postupem času jazykovým vývojem zvaným apelativizace proprií, při němž se z vlastního jména stává obecné a zpravidla tím rozšiřuje svůj význam. Kromě počeštěného Eldoráda (např. v písni Waldemara Matušky), jež stále nese význam bájného zlatého města, se dnes používá i eldorado, resp. eldorádo, které označuje vysněné cíle, materiální bohatství nebo také vnitřní bohatství (ostatně už také v písni W. Matušky).\n"}
{"id": "444678", "url": "https://cs.wikipedia.org/wiki?curid=444678", "title": "Obléhací věž", "text": "Obléhací věž\n\nObléhací věž (ve středověku nazývána zvonice) je speciální zařízení používané ke zničení či překonání opevnění. Věž byla často opatřena koly (většinou čtyřmi), po kterých byla posouvána k hradbám. Byla vyšší než hradby, aby lučištníci, umístění na vrchu věže, měli možnost vyčistit svou palbou cimbuří. V některých případech byly nižší patra obléhací věže opatřena beranidly, která ničila hradby. Protože byla věž většinou ze dřeva, byla velmi náchylná k vzplanutí. Z toho důvodu se k ochraně věže používaly kovové pláty či surové kůže.\n\nObléhací věže se používaly přibližně od 10. století př. n. l. až do konce středověku. Věž se vůbec nehodila k obraně, takže byla vždy k vidění na straně útočníků. Co se týče účinnosti věže, ta se lišila podle dokonalosti konstrukce. Pokud byla věž dobře postavena, stala se vskutku hrozivým nástrojem, jsou však známy i případy, kdy se věž převrhla kvůli síle větru.\n\nNa věži byli často přítomní vojáci, od šermířů po lučištníky. Samotná velikost věže z ní činila snadný cíl pro katapulty nepřátel, avšak v tom případě byla vybavena rovněž katapulty, díky nimž ji bylo možno bránit.\n\nJako první začali obléhací věže používat Asyřané a to v 9. století př. n. l. Asyřané si obléhacích věží velice vážili a brzy se staly jejich nejsilnější zbraní používanou při obléhání. Věže byly několikaposchoďové, měly čtyři kola a otočnou věž na vrcholu. Častým jevem u těchto věží byla beranidla, která byla umístěna v nižších částech věže. Pro plné využití věže bylo zapotřebí mnoho vojáků. Lučištníci byli na obléhací věži nepostradatelní, což dosvědčují četné střílny. Posádku tvořili různí vojáci, např: muži, kteří hasili případné požáry, muži, kteří obsluhovali berany. Dále museli být přítomni muži zajišťující pohyb věže k hradbám (někdy byla k těmto účelům použita zvířata). Samozřejmostí bylo krytí věže kůží či kovem. Nedochoval se žádný záznam o velikosti asyrských věží, ale většina odborníků se shoduje na výšce mezi 8 až 12 metry. Obléhací věže byly často kombinovány s obléhacími rampami, po kterých byly přesouvány k hradbám. Po zničení Asyrské říše se vývoj obléhacích technik úplně zastavil a to až ke konci 5. století př. n. l. Ti, kdo se zasadili o rozvoj obléhacích strojů, byli Řekové pocházející ze Sicílie. Avšak Řekové se zaměřili spíše na rozvoj mechanické artilérie, než na obléhací věže. Ty se sice staly součástí obléhacího zařízení, ale neměly zdaleka takové pole působnosti jako u Asyřanů. Řecké obléhací techniky později převzali Makedonci, kteří uplatňovali věže při mnoha příležitostech. V tomto ohledu se stalo přímo legendární obléhaní ostrova Rhodos (305 – 304 př. n. l.). Démétrios I. Poliorkétés zde oblehl již zmíněný ostrov, protože válčil s Ptolemaiem I. (Rhodos byl Ptolemaiovým spojencem). Démétrios při tomto obléhání spoléhal skoro výhradně na obléhací věže. Nejdříve se pokusil vniknout do města od moře, přičemž spojil lodě, na kterých byly obléhací věže. Rozpoutal se lítý boj, ale Démétrios se nakonec musel dát na ústup. Poté byl podniknut pozemní útok, který však také nevyšel. Démétrios se tedy rozhodl postavit tu nejsilnější obléhací věž, kterou kdy svět viděl. Věž dostala název Helepolis (uchvatitelka měst) a jednalo se vskutku o monstrum. Tato věž měřila 43 metrů a její základna činila 430 m². Ve spodní části byl umístěn hnací systém, jenž za pomocí vratidla obsluhovaného 200 muži otáčel osmi koly. Věž měla velkou spoustu pater, ve kterých byla umístěna artilerie. Samotná věž byla chráněna železnými pláty. Démétriovi se podařilo s touto věží strhnout hlavní hradbu a i když bylo obléhání nakonec neúspěšné, představuje tato věž vrchol, na který se již nikomu nepodařilo dosáhnout. Římané, kteří převzali umění obléhání od Řeků, si obléhací věže také oblíbili. Římané čerpali z asyrských obléhacích technik, přičemž na ně udělala velký dojem kombinace rampy a obléhací věže. Rampy byly většinou stavěny ze zeminy, byly vyztuženy dřevem a v některých případech se na ně umisťovaly železné desky (obléhání Masady).\n\nByzantská říše používala své obléhací věže s velkým efektem proti nepřátelským opevněním. Nepřátelé této říše se však rychle naučili stavět své vlastní obléhací věže. Již v roce 626 je neúspěšně použili Avaři při obléhání Konstantinopole. V raném středověku byl nedostatek zkušených inženýrů, kteří by byli schopni sestrojit účinnou artilérii, takže byly ve velké míře používány žebříky, beranidla a obléhací věže. Výška těchto věží nebyla nijak specifikována, protože záleželo na výšce hradeb (věže byly sestavovány až na místě). Věž byla postavena ze dřeva a stejně jako ve starověku byla chráněna buď kůží nebo kovem. Samozřejmostí bylo beranidlo v nižším patře, ale na rozdíl od starověku nebyly tyto věže většinou vybaveny mechanickou artilérií. Častou praxí bylo stavění ramp. I když se postupem času začalo ve středověku využívat přesných katapultů, neztratila obléhací věž na významu. Nejvíce se obléhacích věží využívalo ve vrcholném středověku. Tyto věže se vyznačovaly zlepšenou konstrukcí a větší odolnosti než jejich raně středověké předchůdkyně. Obléhací věže byly taženy lidmi, zvířaty a nebo bylo dokonce využíváno kladek. Na rozdíl od starověku měly věže většinou více než čtyři kola. Už v roce 885 bylo při obléhání Paříže Vikingy použita věž s 16 koly. Konstrukce věže byla zdokonalena, avšak stržení či převrácení věže nebylo výjimkou. Opravdu nešťastnou událostí bylo zřícení věže, v takovém případě v troskách zahynulo mnoho vojáků. Věže byly nasazovány ve větších počtech, aby byla znásobena jejich šance na úspěch. S nástupem éry střelného prachu se věže buď přestaly využívat nebo se z nich staly tzv. dělové věže. Tyto věže měly za úkol svojí palbou z děl zničit nepřátelské hradby. S úspěchem byly nasazeny např. při obléhání Kazaně roku 1552. Ovšem, tyto věže byly stále velmi pomalé, což z nich činilo velmi dobrý terč pro rozmáhající se artilerii. Od konce 16. století se obléhacích věží již dále nevyužívá.\n"}
{"id": "444680", "url": "https://cs.wikipedia.org/wiki?curid=444680", "title": "Wacław Berent", "text": "Wacław Berent\n\nWacław Berent (28. září 1873, Varšava – 19. nebo 22. listopad 1940, tamtéž) byl polský spisovatel konce 19. a začátku 20. století. Spolu s Władysławem Reymontem představoval realistické křídlo spisovatelů hnutí \"Mladé Polsko\" (\"Młoda Polska\").\n\nNarodil se ve varšavské měšťanské rodině. Absolvoval soukromé gymnázium Wojciecha Górskiego ve Varšavě. Pak studoval přírodní vědy v Curychu a v Mnichově a studia zakončil v roce 1896 doktorátem v oboru ichtyologie. Vedle toho se zabýval sociologií, filosofií, historií a literaturou. Po ukončení studií cestoval po Evropě (Francie, Německo, Rakousko, Itálie). Ovládal několik jazyků: ruštinu, němčinu, francouzštinu, dále italštinu, angličtinu a středověkou latinu. krátce pracoval v Krakově. Stal se jedním ze členů skupiny Mladé Polsko. Pak přesídlil do Varšavy a věnoval se literatuře. V letech 1920-1921 byl redaktorem časopisu \"Nowy Przegląd Literatury i Sztuki\" (Nový přehled literatury a umění). Od roku 1929 byl redaktorem časopisu \"Pamiętnik Warszawski\". V roce 1933 byl přijat do Polské literární akademie (\"Polska Akademia Literatury\").\n\nV prvních románech popisuje prostředí dekadentní bohémy a měšťácké společnosti.\n\nByl jedním ze spisovatelů, kteří vytvořili moderní polský historický román. Ve svých historických románech se zabýval nejčastěji osobnostmi polských dějin období osvícenství.\n\nVedle vlastní spisovatelské tvorby rovněž překládal: Johann Wolfgang von Goethe, Stendhal, Friedrich Nietzsche (Tak pravil Zarathustra), Henrik Ibsen (Nepřítel lidu), Knut Hamsun, Guy de Maupassant, Romain Rolland.\n\n\n\n\n\n"}
{"id": "444684", "url": "https://cs.wikipedia.org/wiki?curid=444684", "title": "Wimbledon 2009 – smíšená čtyřhra", "text": "Wimbledon 2009 – smíšená čtyřhra\n\nVítězem se stal 9. nasazený bahamsko-německý pár Mark Knowles a Anna-Lena Grönefeldová.\n\nVšechny nasazené páry měly v 1. kole volný los. V závorce je kolo, ve kterém pár vypadl.\n\n"}
{"id": "444686", "url": "https://cs.wikipedia.org/wiki?curid=444686", "title": "Libor Tafat", "text": "Libor Tafat\n\nLibor Tafat (* 12. prosince 1986, Plzeň) je český fotbalový útočník momentálně působící v českém klubu FC Chomutov.\n\nLibor Tafat začínal s fotbalem v sedmi letech v Dobřanech, odkud přestoupil ještě v žákovském věku do sousedních Chlumčan. Z nich v roce 2006 přestoupil do Chanovic, odkud na podzim 2008 hostoval v Karlových Varech. V lednu 2009 se objevil na zkoušce v B-týmu Slavie, trenéra zaujal a jaro tak odehrál na hostování ve Slavii. V létě uplatnila Slavia opci na přestup, vykoupila jej a byla s ním podepsána šestiletá smlouva. Trenér Karel Jarolím dal hráči příležitost na letním soustředění A týmu Slavie v Krkonoších. Hned v prvním startu za A tým Slavie vstřelil Tafat v přátelském utkání proti Hradci Králové branku a trefil se i v dalším přátelském utkání proti Kladnu. Ligovou premiéru si odbyl 2. srpna 2009 v zápase druhého kola Gambrinus ligy v Brně, když odehrál posledních 13 minut. Nastoupil také do předkola Ligy mistrů proti Sheriffu Tiraspol, kde v závěru utkání vyrobil obrovskou hrubici a nastartoval tak 8 let trápení. Pražského velkoklubu. V zimě 2009 odešel na hostování do Mladé Boleslavi výměnou za Jana Kyselu. Sezonu 2010/2011 strávil v týmu FC Graffin Vlašim a následující sezonu v FK Kunice. V půlce sezóny 2012/2013 se stěhoval do Chomutova.\n\n"}
{"id": "444688", "url": "https://cs.wikipedia.org/wiki?curid=444688", "title": "Hlavní města Severozápadních teritorií", "text": "Hlavní města Severozápadních teritorií\n\nSeverozápadní teritoria zaznamenala od svého vzniku v roce 1870 složitý územní vývoj, který se odráží i na poměrně častých přesunech jejich hlavních měst. Celkem jich prostřídala sedm, posledním a současným je od roku 1967 Yellowknife.\n"}
{"id": "444692", "url": "https://cs.wikipedia.org/wiki?curid=444692", "title": "Barevné revoluce", "text": "Barevné revoluce\n\nBarevná revoluce je pojem, který se využívá k vyjádření tendencí, které se vyvinuly v postkomunistických společnostech ve východní Evropě a ve střední Asii na začátku 21. století. Účastníci barevných revolucí většinou využívali nenásilný odpor jako formu protestu proti vládám, které shledávali zkorumpované, či autoritářské. Její stoupenci, volající po demokracii, si vždy přivlastnili specifickou barvu, či květinu jako symbol revoluce. Při organizování barevných revolucích hráli významnou roli nevládní organizace a studenti.\n\nDosud se tyto revoluce úspěšně uskutečnily v bývalé Jugoslávii (Bělehradská demonstrace 5. října 2000, hovorově také \"Buldozerová revoluce\"), v Gruzii (\"Růžová revoluce\", či \"Revoluce růží\" v roce 2003), na Ukrajině (\"Oranžová revoluce\" v listopadu 2004) a v Kyrgyzstánu (poněkud více násilná Tulipánová revoluce v roce 2005). Pokaždé byly tyto pouliční protesty následkem sporných voleb a vedly k rezignaci či svržení vůdců, oponenty považovanými za autoritářské.\n\nZa jednu z prvních demonstrací, které v rámci série pokojných barevných revolucí následovaly, je většinou považována Bělehradská demonstrace 5. října 2000, která vedla ke konci vlády Slobodana Miloševiče. Nicméně tyto politické změny v bývalé Jugoslávii jsou spíše přirovnávány k podobným situacím v jiných zemích (pád vlády v Bulharsku v roce 1997, konec Mečiarovy vlády na Slovensku v roce 1998 a konec vlády prezidenta Franjo Tuđmana v Chorvatsku v roce 2000), které byly charakterizovány politickou předvolební kampaní na zmobilizování občanů k vyšší volební účasti a sjednocením politické opozice. Tyto celonárodní protesty si neosvojily žádnou barvu, ani specifický symbol, nicméně následným symbolem oslavujícím ukončení celé situace se stal slogan \"Gotov je\" (srbsky \"Готов је\", česky \"Skončil\"/\"Je \"hotový\"\"). Demonstrace byly podporovány hnutím \"Otpor!\" (srbsky \"Отпор!\", česky \"Odpor!\"), jejíž někteří členové byli zapojeni i v pozdějších revolucích v jiných zemích. Navzdory společným rysům považují mnozí za jednoznačný začátek série barevných revolucí spíše revoluci v Gruzii.\n\n\nNásledující události jsou mnohdy považovány za součást série barevných revolucí, i když se místo v postkomunistických zemích Evropy a střední Asie odehrály na Blízkém východě. Navržení jména revolucí vyjadřuje i jistou kontinuitu v této sérii. Od základního pojetí barevných revolucí se však liší, a proto jejich začlenění do série barevných revolucí není zcela akceptováno.\n\nMnozí považují za ovlivňující faktor sérii revolucí, které proběhly v roce 1989 v zemích Východního bloku ve střední a východní Evropě, zejména pak Sametová revoluce v Československu, avšak kořeny názvu spojeného s květinou mohou sahat až k pokojné Karafiátové revoluci v Portugalsku v 70. letech.\n\nZa ovlivňující faktory revolucí jsou též považovány mnohé studentské organizace a hnutí. První z těchto nesl název \"Otpor!\" (srbsky \"Отпор!\", česky \"Odpor!\"). Založili ho studenti z Bělehradské univerzity v říjnu 1998 a následně začali protestovat proti politice Slobodana Miloševiče během války v Kosovu. Mnoho členů tohoto hnutí bylo pozatýkáno a zmláceno policií. Navzdory tomu, během kampaně k prezidentským volbám v září 2000, nasadilo hnutí slogan \"Gotov je\" (srbsky \"Готов је\"; česky „Skončil“, „Je hotový“), který povzbudil nespokojenost srbské veřejnosti s Miloševičem, což mělo za následek jeho porážku ve volbách.\n\nČlenové \"Otporu\" ovlivnili a pomáhali členům mnohých dalších, podobně zaměřených hnutí, včetně hnutí \"Kmara\" v Gruzii, \"PORA!\" na Ukrajině, \"Zubr\" v Bělorusku a \"MJAFT!\" v Albánii. Tyto skupiny jsou známé pro své prosazování nenásilného odporu. Tyto názory již obhajoval a vysvětloval ve svých knihách politolog Gene Sharp. Masivní protesty, které zorganizovaly, byly nezbytné k úspěchu barevných revolucí, jež byly charakteristické svým užitím barevné symboliky a výsměšnou formou humoru vůči neoblíbeným politikům.\n\nKritici barevných revolucí často obviňují nadaci amerického finančníka George Sorose \"Soros Foundations Network\" a vládu USA z podporování, a dokonce i plánování těchto revolucí za účelem svých vlastních zájmů. Za povšimnutí stojí události z mnohých zemí střední Asie, kdy tyto země začaly krátce po Oranžové revoluci z důvodu obav vzniku veřejné nespokojenosti podnikat různými způsoby kroky proti společnosti \"Open Society Institute\" George Sorose. Uzbekistán si například vynutil uzavření tamní regionální pobočky \"Open Society Institute\" a v Tádžikistánu obvinila státem ovládaná média tádžickou pobočku \"Open Society Institute\" z korupce a nepotismu.\n\nDůkazy také hovoří o zapojení vlády USA, součástí jejíž vlivu měl být i středoasijský server \"Freenet\" , podporovaný americkou vládní agenturou \"United States Agency for International Development\" \"(USAID)\" a \"Rozvojovým programem OSN\". Tyto společnosti jsou známé pro svou podporu internetových serverů ve střední Asii, mimo jiné také i v Kyrgyzstánu, zemi, ve které probíhala Tulipánová revoluce.\n\nList \"The Guardian\" tvrdí, že společnosti \"USAID\", \"National Endowment for Democracy\", \"International Republican Institute\", \"National Democratic Institute for International Affairs\", a \"Freedom House\" jsou přímo zapojeny do těchto událostí. \"Washington Post\" a \"The New York Times\" také zmiňují značné zapojení západního vlivu v některé z těchto událostí.\n\n\n"}
{"id": "444695", "url": "https://cs.wikipedia.org/wiki?curid=444695", "title": "Animax", "text": "Animax\n\nAnimax (アニマックス) je japonská noční anime kabelová a satelitní televizní společnost, která spadá do TV rodiny společnosti \"Animax Japan\" a jejíž odnož Animax Eastern Europe. (アニマックス東ヨーロッパ) Vysílala v zemích střední Evropy (Rumunsko, Maďarsko, Česko, Slovensko a Polsko). Tato stanice nahradila kanál \"A+\", čímž se společnost Animax jako první zapsala na evropském trhu. Část názvu společnosti pochází ze slov \"anime\" (アニメ) a \"max\" (マックス, makkusu). Animax se zaměřuje na vysílání anime seriálů (př. \"Naruto\", \"Bleach\", \"Yu Yu Hakusho\", \"Fullmetal Alchemist\" atd.). Dne 31. března 2014 ukončil Animax vysílání v zemích střední Evropy.\n\nAnimax sídlí v Tokiu a její zakladatelé jsou členové z následujících společností: Sony Pictures Entertainment, Sunrise, Tóei Animation, TMS Entertaiment a NAS (Nihon Ad Systems).\n\nPůvodně byl v roce 2004 spuštěn ve střední Evropě kanál s názvem A+ (také znám i jako \"Anime\" či \"Anime Plus\") a vysílal v Česku, Slovensku a Rumunsku. Kanál se dal naladit na kabelové a satelitní televizi.\n\nV roce 2006 tento kanál zakoupila společnost Sony Pictures Television International (SPTI). Většina pořadů byla kvůli zisku předabována do zdejších jazyků. Nepředabované seriály obsahovaly japonský zvuk a titulky ve zdejších jazycích. Většina takto otitulkovaných pořadů však pocházela právě z původního A+. Nutno podotknout, že se společnost nikdy nenamáhala opravit překlepy a chyby v časování, které se v těchto dříve otitulkovaných pořadech vyskytovaly dále.\n\nOd roku 2010 pak Animax přestal být výhradně anime kanálem a zařadil do vysílání i pořady z americké tvorby (\"Flash Forward\", \"Trinity\", \"Amazing Race\" a další). Postoj společnosti byl od této doby vůči svým divákům rozporuplný. Na jednu stranu česká verze internetových stránek kanálu od té doby neměla funkční fórum a taky komunitní oblast (na konci září 2013 byla stránka úplně zrušena), přičemž počet novinek z oblasti anime za rok 2010 se dal spočítat na prstech jedné ruky; na stranu druhou společnost dále podporovala i zapůjčovala anime na fanoušky konané srazy, jako je např. brněnský Animefest.\n\nKoncem roku 2013 se začalo spekulovat o ukončení Animaxu, což se v prosinci 2013 i neoficiálně potvrdilo. Původně mělo být vysílání ukončeno 31. ledna 2014, ale nakonec se společnost SPTI rozhodla vysílat dál. 23. ledna 2014 se pak SPTI oficiálně vyjádřila k ukončení stanice a datum ukončení stanovila na 31. března 2014. K oficiálnímu ukončení stanice v tento den nakonec skutečně došlo.\n\nProgram byl nahrazen novou stanicí C8, která k Silvestru 2015 také ukončila vysílání.\n\nTyto televizní kanály Animax a C8 se střídali na dětském kanálu Minimax, a to od 20. do 02. hodiny ráno.\n\n\n\n"}
{"id": "444699", "url": "https://cs.wikipedia.org/wiki?curid=444699", "title": "Seznam měst v Japonsku", "text": "Seznam měst v Japonsku\n\nToto je seznam měst v Japonsku. \n\nZdaleka největší aglomerací v Japonsku je Tokio, kde 1. ledna 2006 žilo 36 769 213 obyvatel, což představuje asi 30% obyvatelstva celé země.\n\nV následující tabulce jsou uvedena města nad 100 000 obyvatel (názvy v latince i kandži), výsledky sčítání obyvatelstva (SO) z let 1995, 2000 a 2005 (1. října) a prefektury, do nichž města náleží. Počet obyvatel se vztahuje na město v politických hranicích bez předměstí. Města jsou seřazena podle velikosti. \n\nHvězdičkou (*) jsou označena správní střediska prefektur.\n\n\n"}
{"id": "444700", "url": "https://cs.wikipedia.org/wiki?curid=444700", "title": "Toxoid", "text": "Toxoid\n\nToxoid (též anatoxin) je bakteriální toxin (obvykle exotoxin), jehož toxicita byla snížena nebo odstraněna buď chemicky (např. formaldehydem) nebo tepelně, přičemž jiné vlastnosti, typicky imunogenicita, zůstávají zachovány. Toxoidy se používají ve vakcínách, protože vyvolávají imunitní reakci na původní toxin nebo posilují reakci na jiný antigen.\n\nNapříklad tetanický toxoid je odvozen od tetanospasminu produkovaného bakterií \"Clostridium tetani\" a způsobujícího tetanus. Tetanický toxoid se používá v mnoha plazmacentrech v USA k vývoji plazmaticky bohatých vakcín.\n"}
{"id": "444704", "url": "https://cs.wikipedia.org/wiki?curid=444704", "title": "Žlučové kyseliny", "text": "Žlučové kyseliny\n\nŽlučové kyseliny jsou steroidní sloučeniny, které vznikají oxidací cholesterolu. Jak název napovídá, jsou obsaženy ve žluči a tvoří její největší organickou složku. Tyto kyseliny hrají významnou roli při trávení lipidů, v metabolismu cholesterolu a jeho odstraňování z organismu.\n\nPrimárními žlučovými kyselinami jsou kyselina cholová a chenodeoxycholová. Tyto kyseliny vznikají v hepatocytech syntézou z cholesterolu. Regulace jejich vzniku je založena na principu zpětné vazby, pokud je jejich koncentrace vysoká, jejich syntéza je brzděna a naopak je urychlena jejich sekrece do žluče.\n\nV krvi se žlučové kyseliny transportují vázané na bílkoviny. V portální krvi je vysoká koncentrace žlučových kyselin, která se však snižuje činností jater. Pokud pracují správně, dokáží odstranit z krve až 80 % kyseliny cholové a 60 % kyseliny chenodeoxycholové během jednoho průtoku. Tato schopnost je využívána jako indikátor jaterní funkce.\n\n\n"}
{"id": "444715", "url": "https://cs.wikipedia.org/wiki?curid=444715", "title": "Marsden Hartley", "text": "Marsden Hartley\n\nMarsden Hartley (4. ledna 1877 Lewiston, Maine, USA – 2. října 1943 Ellsworth, Maine, USA), původním jménem Edmund Hartley, byl americký malíř, básník a spisovatel.\n\nKdyž mu bylo dvaadvacet let, přestěhoval se do New Yorku, kde navštěvoval \"National Academy of Design\" a studoval malířství na \"Art Students League of New York\" pod vedením Williama M. Chase. Jako velký obdivovatel Alberta P. Rydera navštěvoval jeho ateliér v Greenwich Village tak často, jak to jen bylo možné. Během pobytu v New Yorku se seznámil s Alfredem Stieglitzem a stal se členem skupiny Stieglitzovy Galerie 291. Hartley měl první velkou samostatnou výstavu v galerii \"291\" v roce 1909 a další o tři roky později. Byl součástí kulturního předvoje jako byli Gertrude Steinová, Hart Crane, Charles Demuth, Georgia O'Keeffeová, Fernand Léger, Ezra Pound, Arnold Ronnebeck a další.\n\nByl gay, namaloval \"Portrét německého důstojníka\" (1914), který byl ódou na Karla von Freyburga, bratrance jeho přítele Arnold Ronnebecka a pruského poručíka, do kterého byl zamilován před von Freyburgovou smrtí v první světové válce.\n\nNa počátku 20. století cestoval po Spojených státech a po Evropě. Je považován za raného modernistu, který byl po valnou část svého života kočovným malířem. Maloval od Maine po Massachusetts, v Novém Mexiku, Kalifornii, New Yorku a západní Evropě. Nakonec, po mnoha letech strávených mimo svůj rodný stát, se do Maine vrátil a zůstal zde po zbytek svého života. Chtěl se stát „malířem Maine“ a zobrazovat americký místní život. Tak se stal členem regionalistů, skupiny výtvarníků od počátku do poloviny 20. století, kteří usilovali reprezentovat zřetelně „americké umění.“\n\nKromě toho, že je považován za jednoho z předních amerických malířů první poloviny 20. století, psal také verše, eseje a povídky.\n\n\"Cleophas and His Own: A North Atlantic Tragedy\" je povídka napsaná na základě dvou pobytů s rodinou Masonových v letech 1935 a 1936 v Lunenburg County v Novém Skotsku, rybářské komunitě na East Point Island. On sám, zralý padesátník, zde našel nevinnou i bouřlivou lásku a smysl rodiny, který hledal od doby svého nešťastného dětství v Maine. Dopad této zkušenosti trval až do jeho smrti v roce 1943 a pomohl rozšířit rozsah jeho vrcholného díla, které zahrnovalo řadu obrazů Masonových.\n\nV \"Cleophas and His Own\", napsaném v Novém Skotsku na podzim 1936 a přetištěném v \"Marsden Hartley and Nova Scotia\", Hartley vyjadřuje svůj nesmírný zármutek nad tragickým utonutím Masonových synů. Nezávislý filmař Michael Maglaras natočil film \"Cleophas and His Own\", který měl premiéru v roce 2005. \n\n"}
{"id": "444724", "url": "https://cs.wikipedia.org/wiki?curid=444724", "title": "Sudetenland (provincie, 1918)", "text": "Sudetenland (provincie, 1918)\n\nSudetsko ( ) byla jednou z Němci vyhlášených provincií vzniklých po vyhlášení samostatného Československa. Byla vyhlášena dne 30. října 1918 německými poslanci ze Slezska a severní Moravy. Důvodem jeho vytvoření byla naděje zde žijících Němců, že tímto vystoupením dají najevo svůj nesouhlas s vytvořením Československa a že poté mírová konference rozhodne k jejich přičlenění k Rakousku či Německu. Kromě území západního Rakouského Slezska a částí severní Moravy sem byly přičleněny i některé německé oblasti (Králíky a Lanškroun) ve východních Čechách. Za hlavní město byla zvolena Opava.\n\nPředsedou zemské vlády Sudetska se stal Robert Freissler. Ten spolu s bývalým poslancem Říšské rady Hansem Joklem převzal z rukou slezského zemského prezidenta Widmanna svůj mandát pod záštitou autority Německého Rakouska. Bylo taktéž vytvořeno Zemské shromáždění (), jakýsi prozatímní parlament. Mělo 54 členů - 37 ze Slezska, 5 z východních Čech a 12 předválečných poslanců Říšské rady, zvolených v roce 1911 na území současného Sudetska. K ochraně Sudetska byl povolán nově zřízený \"Volkswehr\", který měl na 6700 mužů.\n\nV prosinci 1918 začala československá armáda s obsazováním Sudetska. Nenarazila na odpor a dne 18. prosince obsadila Opavu. Představitelé Sudetska neuprchli ze země, ale naopak setrvali v Opavě, odkud vyhlásili, že se podřizují československé moci.\n\n"}
{"id": "444732", "url": "https://cs.wikipedia.org/wiki?curid=444732", "title": "Exotoxin", "text": "Exotoxin\n\nExotoxin je toxin vylučovaný mikroorganismy, například bakteriemi, houbami, řasami a prvoky, do okolního prostředí. Exotoxiny mohou způsobovat poškození hostitele ničením jeho buněk nebo narušováním normálního buněčného metabolismu. Jsou velmi potentní a mohou hostiteli způsobi vážnou újmu.\n\nVětšinu exotoxinů lze zničit zahřátím. Jejich účinek se projevuje místně nebo systémově. Mezi známé exotoxiny patří botulotoxin produkovaný bakterií \"Clostridium botulinum\" nebo exotoxin bakterie \"Corynebacterium diphtheriae\" produkovaný při život ohrožujícím onemocnění záškrtem.\n\nExotoxiny jsou citlivé na protilátky produkované imunitním systémem, nicméně mnoho exotoxinů je tak jedovatých, že mohou být smrtelné dříve, než má imunitní systém šanci vybudovat proti nim obranu.\n\n"}
{"id": "444733", "url": "https://cs.wikipedia.org/wiki?curid=444733", "title": "Ć", "text": "Ć\n\nĆ (minuskule ć) je písmeno latinky. Nazývá se C s čárkou. Používá se v polštině, dolnolužické a hornolužické srbštině, vilamovštině, srbštině, chorvatštině, bosenštině a při přepisu textu z cyrilice do latinky (makedonština). Byl původně vymyšlen pro potřeby zápisu polštiny, ale v průběhu 19. století se rozšířil do abeced jihoslovanských národů.\n\nV polštině a jihoslovanských jazycích je vyslovuje jako měkké – „patlavé“ C, čili něco na způsob „změkčeného T“. IPA: [ʨ]. Ve vilamovštině znamená [tʃ] (české č). Srbština zapisuje tuto hlásku znakem „Ћ“, makedonština „Ќ“. Pokud tuto hlásku (třeba při přepisu) potřebuje znázornit nějaký jiný národ používající cyrilici, učiní tak pomocí kombinace „ЧЬ“ – Č a měkký znak.\n\nU+0106 – Ć U+0107 – ć\n"}
{"id": "444734", "url": "https://cs.wikipedia.org/wiki?curid=444734", "title": "Rakytník řešetlákový", "text": "Rakytník řešetlákový\n\nRakytník řešetlákový (\"Hippophae rhamnoides\"), syn. rakytník úzkolistý), je opadavá dřevina z čeledi hlošinovitých, tvořící keře nebo malé stromy s nažloutlými květy a oranžovými plody.\n\nRakytník řešetlákový se přirozeně vyskytuje v Eurasii. Jeho areál rozšíření se v Evropě táhne od Skandinávského poloostrova na severu, směrem na jih jeho populace zasahuje až do Španělska a dále přes východní Evropu (Ukrajina) a Turecko až do Asie, kde roste až po Čínu, severozápad Indie a sever Pákistánu. V 21. století je široce pěstován v Evropě a Asii. V Česku se pěstuje jako okrasná a ovocná rostlina. V Polsku je chráněný.\n\nVětrosnubná opadavá dřevina. Listnatý, trnitý až 6 m vysoký dvoudomý řídký keř či keřovitý strom.\n\nMladé větve jsou porostlé hvězdovitými trichomy, jsou zprvu stříbřitě chlupaté, později rezavé. Borka na starších větvích je černohnědá, šupinatá. Osa květu se u samičích stromů se mění ve větvičku nebo v trn, u samičích stromů obyčejně opadává.\n\nRakytník řešetlákový má kořeny povrchové. V kořenech se vyskytují symbiotické bakterie v hlízkách. Kořenové hlízky mohou dosahovat velikosti golfového míčku. Symbiotické bakterie na kořenech vážou vzdušný dusík, který je součástí metabolismu rostliny.\n\nKořeny rostou do hloubky maximálně 10-60 cm. Samičí rostliny tvoří mnoho kořenových výběžků, takže vytvářejí samovolně souvislé porosty. Výmladky z kořenů lze použít pro další množení rostliny.\n\nList je krátce řapíkatý, úzký, stříbřitě zelený, celokrajný, kopinatý. Listy jsou na větvičce střídavé. Čepel dosahuje délky 3-8 cm, šířky 3-10 mm.\n\nRostlina je dvoudomá a větrosnubná. Samčí pupeny jsou až 2-3 krát větší než pupeny samičí. Samčí květy mívají také odlišnou barvu než samičí. Samičí jsou žlutavé, samčí mají zelenavě stříbřitou barvu.\n\nKvete od března do května. Květy vyrůstají na větvičkách z minulého roku. Květy jsou bezkorunné a ve květu je nálevkovitý kalich se dvěma kališními cípy, v němž je skrytý pestík. Samčí květy vyrůstají v krátkých hroznech nebo kláscích a obsahují čtyři tyčinky složené z podélných prašníků a krátkých nitek.\n\nPlody jsou peckovice 5-10 mm velká a přibližně 3-5 mm široká žluté, oranžové až červené barvy. Plody vyrůstají s krátkou stopkou stěsnané na větévkách. Mají někdy kulovitý ale často elipsoidní až vejčitý tvar. Olejovitá dužina má oranžovou barvu. Chuť je od kyselé přes hořkou až nasládlou. Plody zrají od srpna do září a vydrží dlouho do zimy.\n\nSemeno je hladké lesklé, temně hnědé elipsoidního až vejčitého tvaru. Může být dlouhé 4-7 mm. Je patrná podélná rýha.\n\nVyžaduje slunné stanoviště. Půdy jsou nejvhodnější lehčí, písčité, propustné a bohaté na vápník. Uspokojivě však roste i na vlhčím a třeba i slaném stanovišti. V našich podmínkách je otužilý (pouze ve zvláště tuhých zimách, pod -50 °C, a na vlhčích stanovištích namrzají). Dobře snáší i přísušek i zakouřené ovzduší. Pro zajištění násady krásných a dekorativních plodů vysazujeme samčí i samičí rostliny, poměr 1 : 6. Pohlaví se pozná i na tříletých semenáčích – samčí rostliny mají větší a hustší pupeny. Rakytník se hodí pro solitérní i skupinovou výsadbu. Je nenáročnou pionýrskou dřevinou pro osazování neplodných a devastovaných půd nebo výsypek. Stejně dobře se uplatní na exponovaných svazích nebo na březích vodních ploch.\n\nU rakytníku se mohou vyskytnou fyziologické choroby způsobené nevhodnými půdními nebo klimatickými podmínkami, jenž se projevují žloutnutím rostliny. V důsledku toho může docházet k sekundárnímu napadení a to uchycením bělorůžových spor hub na rostlinné orgány, což může vést ke vzniku houbových onemocnění. Rakytník je také napadán některými chorobami a škůdci, avšak jen minimálně, častější je jen endomykóza plodů. Výjimečně je napadán škůdci zavlečenými z jiných rostlin, např. s puklicemi či sviluškami.\n\nNapadení endomykózou se objevuje v letních měsících během července a srpna. Plody jsou na osluněných místech rostliny posety světlými skvrnami. Napadení se projevuje jako úpal, avšak pod mikroskopem je jasně patrné mycelium hub. Plody hnijí.\n\nNapadení patogeny rodu Fusarium a Verticillium se projevuje předčasným dozráváním plodů, což snižuje jejich kvalitu. Napadení se může projevit i žloutnutím listů nebo vadnutím celé rostliny. Podhoubí patogena prorůstá do cévních svazků a ucpává je, což je zřetelné na řezu. Následkem ucpání svazků cévních je usychání napadených větví v následujícím roce. Patogen je nebezpečný i pro další druhy rostlin, šíří se na stanovišti.\n\nChoroba se objevuje jako tmavé šedé až černé skvrny na listech, plodech a výhoncích rakytníku. Dochází ke žloutnutí a opadání listů, plody se mumifikují. V dalším roce jsou listy a mumifikované plody zdrojem šíření choroby.\n\nZelená mšice rakytníková (\"Capitophorus hippophaes hippophaes\" Walker, 1852) je okřídlená mšice světle zelené barvy s červenýma očima, která v letních měsících naklade vajíčka do míst, kde raší nové pupeny. Vylíhnutí jedinci se živí právě těmito pupeny. Důsledkem je zkrucování a žloutnutí listů rakytníku. Patogen se nevyskytuje v ČR.\n\nRakytníkový mol se vyskytuje v oblasti Altaje a Zabajkalí. Housenky tvoří zámotky na vrcholcích listů, jimiž se živí. Obvykle se housenka na začátku července zakuklí v půdě. Na konci července se líhne motýl, který po spáření naklade nová vajíčka na větve, kde přezimují do dalšího roku.\n\nPatogen klade vajíčka pod pokožku plodů, kde se vylíhnou larvy, které se živí jejich dužinou. Kuklí se v zemi, kde také přezimují. Patogen je považován za vážné nebezpečí, s ohledem na výšku sklizně.\n\nProvádí u rostlin starších deseti let, kdy jsou již přírůstky malé, seřezává se na tříleté dřevo.\nRakytník je využíván právě pro vitamíny obsažené v dužině jeho plodů. Plody se bohužel špatně česají, jsou poměrně malé a visí na krátkých stopkách. Doporučuje se proto spíše soukromé pěstování. Nejlehčí a osvědčenou metodou sklízení je zmrazování plodů. V době, kdy byl rakytník nejvíce využíván na Sibiři, se tato metoda praktikovala v přírodních podmínkách. Rakytník se i s plody nechal ladem a vzhledem k místnímu podnebí plody příchodem zimy zmrzly. Následně se plody z rakytníku sklepaly do pytlů umístěných pod ním a ihned se zpracovaly. V našich podmínkách je tato metoda hůře uskutečnitelná. Během sklizně se ostřihávají větve, na kterých jsou plody ve snopečcích. Je možné odstřihnout maximálně 30% rostliny, když se tato hranice přesáhne může dojít k radikálnímu zásahu do jejího životního cyklu. Následuje zmražení větví, v mrazácích pro to určených, na teplotu -18 °C. Poté se plody setřepou a zpracují.\n\nV lidovém léčitelství Mongolska, Sibiře i některých oblastech Číny byl rakytník známý již v dávné minulosti. Užíval se při léčbě onemocnění plic, jater i kloubních onemocněních, dále také v místní kosmetice. Pomáhal proti zahlenění i zánětům plic, hojil sliznice, žaludeční i dvanáctníkové vředy, reguloval krevní oběh. Urychloval proces hojení ran, stimuloval regenerační procesy, měl pozitivní vliv na choroby jater. V tibetské tradiční medicíně patří mezi vysoce efektivní regenerační prostředek, který se používá i při intoxikacích a kardiovaskulárních chorobách.\n\nRakytník byl v Rusku nazýván \"sibiřským zázrakem\" nebo \"citroníkem severu\". V bývalém Sovětském svazu byl dokonce z důvodů velkovýroby šlechtěn, takže zde vzniklo i několik dalších odrůd. Rakytník je využíván v potravinářství (sirupy, kompoty, marmelády, džemy), medicíně (léčba kožních onemocnění, sliznice, vředů, zažívacích potíží, rakoviny, gynekologických problémů), v kosmetice a dokonce i v zemědělství, jako ochrana před půdní erozí.\n\nBarva plodu je obvykle oranžová až červená, záleží na množství karotenoidů v každém z nich. Chuť, jakou jednotlivá bobulka má, je zase vytvářena podle množství sacharidů a způsobuje sladší nebo trpčí chuť. Dále rakytník obsahuje vitamín B – B1, B2, B6, B3 (nikotinamid, vitamin PP) udržující harmonickou funkci centrální nervové soustavy, B9 (kyselina listová) způsobující syntézu nukleových kyselin, krvetvorbu, růst a vývoj plodu.\nVitamín C (kyselina askorbová), tento vitamín se uchovává i v produktech z plodů již vyrobených.\nVitamín D přispívá ke správnému růstu a vývoji kostí a zároveň reguluje množství vápníku a fosforu v krvi.\nVitamín E je antioxidantem a ochráncem esenciálních mastných kyselin. Využívá se při nemocech jako je mužská sterilita, svalová dystrofie a také u kardiovaskulárních poruch.\nVitamín K, ovlivňující krevní srážlivosti.\n\nOprané bobule jsou rozmixovány a přecezeny. Slupky jsou někdy dále sušeny pro přípravu rakytníkového oleje nebo ovocného čaje. Šťáva s dužninou je po zahřátí (maximálně na 80 °C) smíchána s cukrem. Sirup obsahuje vitamin C, provitamin A, vitaminy skupiny B, vitaminy D, F, K a P, železo a až 10 % oleje. Je používán při žaludečních potížích, chřipce, infekčních onemocněních, při nedostatku vitamínů, v rekonvalescenci a proti jarní únavě. Rakytník podle některých zdrojů posiluje imunitní systém, zvyšuje odolnost proti stresu a působí proti bakteriím a virům.\n\nSesbírané plody jsou nakládány do alkoholu na 8 -14 měsíců. Připravený macerát je doslazován. Likér má tmavě hnědou barvu, intenzivní vůni a medovou chuť.\n\nZ bobulí hlohu jednosemenného (\"Crataegus monogyna\") a rakytníku je doporučován recept kdy džemováním ze směsi 1 kg bobulí hlohu, 1 kg plodů rakytníku řešetlákového, 1 kg cukru, a 1. litru vody je vytvořena jedlá potravina. Při tomto postupu jsou čisté bobule hlohu zality vodou a vařeny na mírném ohni do změknutí. Rovněž dobře omyté plody rakytníku jsou propasírovány přes husté síto nebo plátno, stejně jako plody hlohu. Z obou ingrediencí je vytvořena směs která je doslazena a ochucena, doplněna dalšími přípravky a vařena na rosol. Tato potravina nemůže být požívána dlouhodobě nebo nadměrně.\n\nSlovo \"Hippophae\" má původ ve staré řečtině a v překladu znamená třpytící se kůň. Staří Řekové prý totiž věděli, že zvířata pasoucí se v oblastech, kde rostla tato dřevina, tloustla a jejich srst dostávala lesklý nádech.\n\nDusík poutající bakterie v jeho kořenech obohacují půdu dusíkem a podporují rakytník v růstu i na nehostinných místech.\n\nMá 10x více vitamínu C než pomeranč a mnoho dalších léčivých látek (vědci uvádějí, že denní doporučenou dávku vitaminu C pokryje jedna jediná bobulka).\n\nOproti jiným rostlinám se dají použít všechny jeho části, tj. kořen, kůru, listy, květy, plody, semena i dřevo.\n\nRakytníkový olej byl používán ruskými kosmonauty jako vitamínový doplněk a ochrana před zářením.\n\nO rakytníku se zmiňuje už tibetské historické dílo \"„rGyud bzi“\" (čtyři knihy lékopisů), od Yu Tuo Yuan Dan Kong Bu, psané mezi 773 – 783 našeho letopočtu.\n\nRakytníkový olej působí baktericidně a buď ničí nebo omezuje bakterii \"Helicobacter pylori\",\nkterá je, při stresové zátěži, původcem vředového onemocnění žaludeční sliznice a možného\nnádorového onemocnění.\nV lidovém léčitelství se uvádí 3x denně čajová lžička na lačno a nemoc ustoupí.\n\n\"Hippophae rhamnoides\" 'Dar Katuni'\n\"Hippophae rhamnoides\" 'Jantarnaja'\n\"Hippophae rhamnoides\" 'Masličnaja'\n\"Hippophae rhamnoides\" 'Novost Altaja'\n\"Hippophae rhamnoides\" 'Oranževaja'\n\"Hippophae rhamnoides\" 'Velikan'\n\"Hippophae rhamnoides\" 'Vitaminnaja'\n\"Hippophae rhamnoides\" 'Zolotistaja'\n\"Hippophae rhamnoides\" 'Zolotoj počatok'\n\"Hippophae rhamnoides\" 'Leikora'\n\"Hippophae rhamnoides\" 'Hergo'\n\"Hippophae rhamnoides\" 'Sluníčko'\n\"Hippophae rhamnoides\" 'Krasavice'\n\nToxikologické informační středisko u plodů uvádí „\"…téměř nejedovaté plody – nebezpečná může být dávka nad 20 plodů (bobulí, semen) po větším požitém množství se podává aktivní uhlí, nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže.\"“\n\nNěkteré další zdroje uvádějí, že je vhodné se vyhnout konzumaci během těhotenství. Popisují, že podle některých zpráv jsou plody jedovaté. Jiné zdroje jedovatost nepotvrzují, naopak popisují protektivní a léčivý účinek i při otravách některými jedy.\n\n\n\n \n"}
{"id": "444735", "url": "https://cs.wikipedia.org/wiki?curid=444735", "title": "Wetherby", "text": "Wetherby\n\nWetherby je městys v metropolitním distriktu Leeds, metropolitním hrabství West Yorkshire v Anglie. Městys má 22 000 obyvatel a je známý svým dostihovým závodištěm. Městem protéká řeka Wharfe. Jediným partnerským městem Wetherby je francouzská obec Privas.\n"}
{"id": "444738", "url": "https://cs.wikipedia.org/wiki?curid=444738", "title": "Ward", "text": "Ward\n\nWard [\"uód\"] může znamenat:\n\n\n\n\n"}
{"id": "444740", "url": "https://cs.wikipedia.org/wiki?curid=444740", "title": "Toxifikace", "text": "Toxifikace\n\nToxifikace je přeměna chemické sloučeniny na toxičtější formu. Tato přeměna může probíhat jak přímo v těle, tak v substrátech, jako je půda nebo voda. Ke konverzi může docházet enzymatickým metabolismem v těle nebo v mikroorganismech, ale také abiotickou chemickou reakcí. Tento koncept souvisí s proléčivy (resp. obecně prodrogami), které jsou neaktivními látkami aktivovanými až v těle.\n\nMezi příklady toxifikace patří:\n\n\n"}
{"id": "444743", "url": "https://cs.wikipedia.org/wiki?curid=444743", "title": "Sešit", "text": "Sešit\n\nSešit, zdrobněle sešítek, je předmět denní potřeby. Jsou to listy papíru, spojené v ohybu svorkami nebo sešité (odtud název sešit). Stránky sešitu mohou být čisté, nebo mít předtištěnou předlohu, nejčastěji linky nebo čtvercovou síť (tzv. čtverečkované sešity). Linkované sešity mívají červené motivy, čtverečkované zelené a čisté modré. Sešity mají nejširší použití ve školách, kde žákům a studentům slouží pro diktáty, zápisky učiva a domácí úkoly. Používají se ale i v administrativě, v domácnostech i jinde.\n\nMohou být vyrobeny jak z nového, tak z recyklovaného (downcyklovaného) papíru — z toho lze získat měkčí a poddajnější papír, ovšem za cenu jeho menší čistoty. Ekologický aspekt šetření přírody je ovšem značný — 177 sešitů ze starého papíru ušetří jeden vzrostlý strom. Přesto poslední dobou recyklované sešity ustupují (v 90. letech neexistovaly jiné).\n\nSešity vyrobené v Česku jsou značeny kódem ze tří číslic, ze kterého lze vyčíst jejich velikost (formát), počet listů a tištěnou předlohu. První číslice značí formát a nabývá hodnot:\nDruhá číslice označuje počet listů:\nTřetí číslice značí předtištěnou předlohu:\n\nExistují i tlusté sešity o 100 a více stranách, obvykle s lepenou vazbou a opatřené tuhými deskami. Takovéto sešity bývají označovány jakožto zapisovací kniha. Sešity se speciálním slabým a průsvitným papírem se nazývají průpisníky. Sešity bez předtištěné předlohy, z kvalitnějšího papíru (nejčastěji o formátu A4 a větších), které mají sloužit pro kreslení, se nazývají skicáky. Ty mají ale většinou lepenou vazbu. Předtištěná předloha se nemusí omezovat pouze na linky a čtverečky, lze běžně koupit i sešity s předtištěnými vzory pro různou administrační agendu (např. různé evidence, výkazy, návštěvní záznamy, apod.) nebo sešity s jednotlivými dny v roce – jejich funkce pak částečně splývá s funkcí kalendáře.\n\nPodobné výrazy k výrazu sešit jsou poznámkový blok nebo notes (ve zdrobnělé formě, notýsek).\n\n\n"}
{"id": "444745", "url": "https://cs.wikipedia.org/wiki?curid=444745", "title": "Ra'anana", "text": "Ra'anana\n\nRa'anana ( רַעֲנָנָה, doslova „Svěží“, v oficiálním přepisu do angličtiny Ra'annana) je město v Centrálním distriktu Státu Izrael, sídlo Otevřené univerzity.\n\nLeží v jižní části Šaronské planiny v nadmořské výšce 40 metrů. Na západním okraji města začíná vádí Nachal Rišpon, na severním okraji je to vádí Nachal Ra'anana. Je napojeno na souvislou aglomeraci Guš Dan v zázemí Tel Avivu. S městem sousedí na východě Kfar Saba a z jihozápadu Herzlija. Ra'anana byla označena jako město s nejvyšší kvalitou života v Izraeli a jako nejbezpečnější místo na Blízkém východě.\n\nRa'anana je na dopravní síť napojena soustavou četných silničních tahů. Jde zejména o dálnici číslo 4, která prochází přímo městem. Po jižním okraji Ra'anany byla trasována nová dálnice číslo 531 a podél ní i železniční trať Tel Aviv – Ra'anana. Jsou na ní zde železniční stanice Ra'anana ma'arav a železniční stanice Ra'anana darom (obě v provozu od roku 2018).\n\nRa'anana byla založena roku 1921. Podle jiných zdrojů až roku 1922. Už v roce 1912 se v USA zformovala organizace \"Achuzat Alef New York\" (אחוזה א' – ניו-יורק), jejímž cílem bylo podpořit vystěhovalectví Židů do tehdejší turecké Palestiny, kteří tam měli zřídit zemědělskou osadu. První světová válka tyto plány zpozdila, ale počátkem 20. let byl záměr realizován. 2. dubna 1922 vyrazily z Tel Avivu dva povozy, které zamířily do této lokality. Osadnický předvoj sestával ze čtyř členů organizace Achuzat Alef, tří nájemních dělníků a dvou ozbrojených strážců. Po příjezdu na místo zde postavili první stan. Nová osada byla zpočátku nazvána Ra'ananija (רענניה), později bylo jméno upraveno do nynější podoby. Arabové z okolních vesnic ji mezi sebou nazývali \"Amrikija\" (podle amerického původu prvních obyvatel).\n\nPůvodní zemědělská osada se pak rychle rozrůstala a v době války za nezávislost v roce 1948 měla již okolo 3000 obyvatel. V 2. polovině 20. století pak rychle nabývala městského charakteru. V roce 1982 byla dosavadní místní rada (malé město) povýšena na město.\n\nPodle údajů z roku 2009 tvořili naprostou většinu obyvatel Židé – cca 67 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 68 300 osob).\n\nJde o velkou obec městského typu s dlouhodobě mírně rostoucí populací. K 31. prosinci 2014 zde žilo 70 200 lidí.\n\n\"* údaje za rok 2001 a od roku 2010 jsou zaokrouhleny na stovky\"\n\n\n"}
{"id": "444764", "url": "https://cs.wikipedia.org/wiki?curid=444764", "title": "Iva Majoliová", "text": "Iva Majoliová\n\nIva Majoliová Marićová (* 12. srpna 1977, Záhřeb, Jugoslávie, dnes Chorvatsko) je bývalá chorvatská profesionální tenistka, vítězka grandslamového turnaje French Open 1997, v němž ve finále porazila Martinu Hingisovou. Na okruhu WTA získala osm titulů ve dvouhře a jeden ve čtyřhře. Nejvýše postavená na žebříčku WTA ve dvouhře byla na 5. místě (5. února 1996).\n\nProfesionálkou se stala v roce 1991, ve svých 14 letech. Navštěvovala Tenisovou akademii Nicka Bollettieriho. Největšího úspěchu dosáhla vítězstvím na French Open 1997. Většina odborníků předpokládala, že titut získá šestnáctiletá Hingisová, ovšem agresivní hrou ze základní čáry jí nedala Chorvatka šanci a přerušila její sérii 37 zápasů bez porážky.\n\nNejlepších výsledků dosáhla v teenagerovském věku. Poté její postavení na žebříčku mělo neustále zhoršující se tendenci. V roce 2003 klesla až na 131. místo. V posledním roce její kariéry byla limitována řadou vleklých zranění, nejvážnější byly komplikace s ramenním kloubem, které jí dlouhodobě omezovaly. Ke konci hraní také přispěl její životní styl celebrity, který byl dokumentován tiskem. 12. června 2004 oznámila ukončení sportovní kariéry.\n\n9. září 2006 se provdala za podnikatele Stipe Mariće za přítomnosti Jennifer Capriatiové a Mary Pierceové. Na konci října se jí narodila dcera Mia.\n\nV roce 2007 se zúčastnila televizní taneční soutěže \"\"Dancing With the Stars\"\", obdoby \"Stardance\", ve které vypadla společně s Marko Hercegem ve čtvrtém kole. Na počátku roku měla v Záhřebu autonehodu, ze které vyvázla bez poranění.\n\n\n\nA = absence, turnaje se nezúčastnila.\n\nSP = poměr grandslamových turnajů vyhraných k počtu odehraných v sezóně.\n\n"}
{"id": "444770", "url": "https://cs.wikipedia.org/wiki?curid=444770", "title": "Hnutí pro-life", "text": "Hnutí pro-life\n\nHnutí pro-life, hnutí za právo na život (right-to-life movement) či hnutí pro život (pro-life movement) je souhrnné označení pro stoupence a iniciativy na ochranu lidského života od početí po přirozenou smrt. Jelikož nejstarším a hlavním jednotícím tématem hnutí, které se začalo konstituovat na počátku druhé poloviny 20. století, je boj proti interrupcím, používal se dříve pojem protipotratové hnutí, na přelomu 20. a 21. století se však objevila nová témata, která v době jeho vzniku nebyla ještě aktuální, především euthanasie a výzkum a používání embryonálních kmenových buněk, takže jeho stoupenci začali upřednostňovat pojmenování odpovídající novému, širšímu záběru.\n\nMimo tato generalizující témata existují i další, která organizace pro-life prosazují, byť už často ne tak důrazně a všeobecně, především pak jde o ochranu tradiční rodiny a nesouhlas se sňatky homosexuálů, odpor proti antikoncepci, prosazování přirozeného plánování rodičovství a odmítání trestu smrti a válek.\n\nČinnost hnutí zahrnuje protestní a nátlakové akce a politický lobbying, vzdělávací a osvětové akce i rozsáhlé sociální programy na poskytování, podporu a propagaci pomoci matkám v nouzi, adopčních programů či paliativní péče.\n\nNejvětšími světovými pro-life organizacemi jsou \"International Right to Life Federation\" a \"Human Life International\", největší českou pak Hnutí Pro život ČR.\n\nObecně bývá v evropském a americkém civilizačním prostoru pro-life postoj častěji spjat s konzervativním politickým názorem, avšak existuje i řada pro-choice konzervativců, stejně jako pro-life liberálů a libertariánů.\n\nČlenové a stoupenci hnutí pro-life mohou být motivováni mnoha různými způsoby: osobní zkušeností, náboženstvím, filosofií, vědeckou argumentací o počátku života, kulturou, politickou orientací či prostě přesvědčením, že interrupce škodí společnosti a ženám.\n\nZastoupení příznivců pro-life se liší podle regionů, pohlaví, věku a politického názoru. V USA v roce 2009 podle výzkumu Gallupova ústavu stranilo v roce 2007 postoji pro-life 51 % obyvatel a pro naprostý zákaz interrupcí bylo 23 % dotázaných, zatímco pro úplný přístup k interrupcím bylo 22 % respondentů. Mezi pro-life stoupenci převažují voliči Republikánské strany, voliči Demokratické strany se ze 60 % kloní k postoji pro-choice, přičemž je trend pro-life stoupající. V České republice v roce 2007 v otázce umělého přerušení těhotenství je 72 % obyvatel pro úplné právo volby, 19 % podmiňuje interrupci přihlédnutím ke stavu matky, 5 % podmiňuje interrupci pouze ohrožením života matky a jen 1 % obyvatel je pro úplný zákaz interrupcí (stav z roku 2007), přičemž trend počtu odpůrců interrupce je klesající. Mezi stoupenci pro-life postoje k interrupcím převažují lidé věřící, starší 60 let, muži a lidé se základním vzděláním.\n\nKřesťanství má od svého počátku k interrupcím striktně odmítavý postoj. Bible se sice k otázce interrupcí přímo nevyjadřuje, nicméně odpůrci interrupcí z řad křesťanů poukazují přímo na desatero a přikázání nezabiješ (resp. nebudeš vraždit), které podle nich tuto otázku plně řeší. Ostré odsouzení interrupcí obsahují už raně křesťanské spisy z 1. století, především Didaché, dokument církevně-právního charakteru, který zakazuje křesťanům jednak zabíjet nenarozené děti, jednak stýkat se s těmi, co potraty provádějí, a List Barnabášův.\n\nJako těžký zločin či vraždu odsuzuje interrupci celá řada kazatelů a církevních otců, nejznámější jsou v tomto ohledu pasáže z učení Tertulliana, sv. Basila Velikého a sv. Řehoře z Nyssy, který sice nepovažoval ranou fázi zárodku za plnohodnotného člověka, neboť podle něj do něj duše vstupovala později, nicméně potrat i tak považoval za smrtelný hřích. Sv. Augustin v různých pracích postuloval různá stanoviska ohledně toho, odkdy je duše v těle a nakonec prohlásil, že rozřešit tuto otázku je nad síly jeho rozumu. Ať už ale kladl příchod duše kamkoliv, potrat v jakémkoliv stadiu vývoje zárodku rovněž považoval za smrtelný hřích.\n\nOdmítavý postoj křesťanství k interrupcím přetrval v jeho hlavních proudech od jeho počátku až do dnešních dnů, byť v různých obdobích, v závislosti na oblibě Aristotelově teorie oduševnění plodu a vývoji poznání procesu lidského rozmnožování a vývoje jedince, se měnilo nazírání na závažnost uměle vyvolaného potratu v časných stadiích těhotenství a v souladu s tím byly modifikovány i církevní tresty za tento druh interrupce udělované. Jako vážný hřích však byly interrupce vnímány vždy. Vývoj lidského poznání v oblasti genetiky a embryologie vedl v 19. a 20. století k zaujetí či potvrzení přísnějších postojů v této věci.\n\nInterrupce dnes ostře odmítají katolická církev, pravoslavné církve i drtivá většina evangelikálních větví protestantismu, jakož i konzervativních a fundamentalistických protestantských odnoží. V liberální větvi protestantismu existují významná společenství, které se k interrupcím staví shovívavě. Hlavní katolickou patronkou pro-life hnutí je sv. Gianna Beretta Molla.\n\nPodobné názorové rozdělení panuje ve věci euthanasie. Katolická církev, pravoslavné církve i drtivá většina evangelikálních, konzervativních a fundamentalistických odnoží protestantismu euthanasii odmítá. Katechismus katolické církve klasifikuje euthanasii jako mravně nepřijatelnou, ať už jsou důvody a prostředky jakékoliv. Na druhé straně však přiznává pacientovi právo v beznadějných případech odmítnout „léčbu za každou cenu“, což se vejde do některých širších definic tzv. pasivní euthanasie (které však nejsou obecně přijímány). Lékaři dává právo používat za určitých hraničních okolností prostředky k mírnění bolesti, i když tím bude riskovat krácení dnů pacienta, „\"pakliže to odpovídá lidské důstojnosti, není-li smrt chtěna ani jako cíl, ani jako prostředek, nýbrž jen předvídána a připouštěna jako nevyhnutelná\"“. U liberálního protestantismu se vyskytují i stanoviska euthanasii za určitých okolností akceptující.\n\nPředměty činnosti hnutí se mohou lišit v závislosti na místě, čase, místních podmínkách a aktuálním společenském dění. Hnutí tak vstupuje do nejrůznějších morálně etických a často i kontroverzních společenských témat jako jsou například ochrana lidského života (interrupce, povolení pokusů na lidských embryích, euthanasie), podpora rodiny (definice rodinného práva, domácí vzdělávání, výživné od státu, životní minimum, registrované partnerství, domácí násilí), pohřebnictví, antidiskriminační zákon, definice občanského a trestního práva, svoboda víry a projevu, legalizace prostituce a vyrovnání se s komunistickou minulostí.\n\nČinnost hnutí je velmi pestrá, zahrnuje protestní a nátlakové akce a politický lobbying, vzdělávací a osvětové akce i rozsáhlé sociální programy na poskytování, podporu a propagaci pomoci matkám v nouzi, adopčních programů či paliativní péče. Na druhou stranu se k hnutí pro život hlásí i extrémisté, kteří k dosažení svých cílů používají násilí.\n\n\n\n\n\n\n\n\n\nPřímé násilné akce proti poskytovatelům interrupcí jdou od obyčejného fyzického napadení přes pokusy o vraždu a úspěšné vraždy lékařů a lékařského personálu až po žhářství a pumové útoky na veřejná místa a potratové kliniky. G. Davidson Smith z kanadské výzvědné služby označuje pro-life extrémisty (spolu s extrémními bojovníky za práva zvířat a eko-teroristy) za „monotematické teroristy“. V Severní Americe byla tato forma odporu proti potratům na vzestupu do poloviny 90. let 20. století. Podle výzkumu z roku 2005 provedeném americkou pro-choice feministickou organizací Feminist Majority Foundation je cílem vážných útoků pouze 18,4 % interrupčních klinik a zařízení, což je nejnižší hodnota od roku 1994. Studie americké Národní interrupční federace ukazuje, že násilí proti aborčním klinikám trvale klesá od roku 2001.\n\nVětšina obhájců pro-life názorů, stejně jako organizace z hlavního proudu pro-life odmítají použití násilí jako prostředku pro podporu svých cílů, neboť i interrupci vnímají jako násilí, resp. vraždu. Největší pro-life organizace v USA, National Right to Life Committee, prohlásila, že „\"jednoznačně odsuzuje jakékoli násilí páchané jednotlivci bez ohledu na jejich motivace\"“.\n\nOndřej Jež v článku \"Protipotratový terorismus\" uvádí, že \"„extremisté představují pouze malou část hnutí proti potratům“\". Konkrétně vyslovuje domněnku, že \"Pro-Life Virginia\" podporuje teroristickou \"Army of God\". Také uvádí případ Josepha Scheidlera, předsedy \"Pro-Life Action League\", který byl opakovaně vězněn a pokutován za útoky na kliniky a též podezříván z bombových útoků. V Česku se podle autora potratový extremismus nevyskytuje (k datu 2003).\n\nJiné pro-life organizace, například Operation Rescue, jdou střední cestou, kdy sice přímo nepáchají násilí na interrupčních pracovnících, ale pravděpodobně ho podněcují, když zveřejňují jejich soukromé informace a zároveň si veřejně přejí, aby „\"byli souzeni (...) a popraveni\"“, případně aby „\"přijali Boha nebo je stihlo neštěstí\"“. Někteří pro-choice kritikové hnutí pro život tvrdí, že extrémní násilí je přímým následkem jazyka, taktiky a argumentů, které používají odpůrci potratů.\n\nVýznamným příkladem proti-interrupčního násilí je vražda jednoho z nejvýznamnějších poskytovatelů pozdních interrupcí George Tillera.\nČelní představitelé hnutí pro život a pro-life skupiny vraždu odsoudili.\n\n27. listopadu 2015 zaútočil Robert Dear (57 let) vyzbrojený útočnou puškou na kliniku Planned Parenthood v Colorado Springs. Tři lidé byli zabiti a devět dalších zraněno. Útočník se vzdal polici. Po svém činu odkázal k výše zmíněnému videu.\n\n"}
{"id": "444771", "url": "https://cs.wikipedia.org/wiki?curid=444771", "title": "Prvočíslo Sophie Germainové", "text": "Prvočíslo Sophie Germainové\n\nJako prvočíslo Sophie Germainové je označováno v teorii čísel každé prvočíslo formula_1, pro které platí, že i formula_2 je prvočíslem. Tato prvočísla byla pojmenována po francouzské matematičce Sophii Germainové. Příslušnému prvočíslu formula_3 se říká bezpečné prvočíslo, vzhledem k možnému využití v kryptografii.\n\nNěkolik prvních prvočísel Sophie Germainové jsou 2, 3, 5, 11, 23, 29, 41, 53, 83, 89, 113, 131, 173 atd.\n\nPředpokládá se, že prvočísel Sophie Germainové existuje nekonečně mnoho, ale zatím se to nepodařilo dokázat. Je však známo, že prvočíslem Sophie Germainové nemůže být žádné prvočíslo končící na číslo 7, jelikož po jeho vynásobení dvěma vyjde číslo končící na 4, a po přičtení 1 vyjde číslo končící na 5, a tato čísla jsou vždy dělitelná alespoň číslem 5.\n\nNejvětší dosud známé prvočíslo Sophie Germainové je 2618163402417 × 2 − 1, které má 388342 desítkových číslic a bylo nalezeno v únoru 2016 sítí PrimeGrid. Druhé největší je 18543637900515 × 2 − 1, které má 200701 číslic a bylo nalezeno Philippem Bliedungem (PrimeGrid) v dubnu roku 2012.\n\n"}
{"id": "444772", "url": "https://cs.wikipedia.org/wiki?curid=444772", "title": "Mark Philippoussis", "text": "Mark Philippoussis\n\nMark Anthony Philippoussis (* 7. listopadu 1976) je australský profesionální tenista. Otec je původem Řek, matka má italské kořeny. Největších tenisových úspěchů dosáhl finálovou účastí na dvou grandslamech ve Wimbledonu 2003 a US Openu 1998. Obě dvě prohrál. Krátkou dobu pracoval v modelingu a v roce 2007 se také zúčastnil americké televizní reality show \"Age of Love\", ve které si vybíral partnerku. Prošel slavnou Tenisovou akademií Nicka Bollettieriho na Floridě. Má jedno z nejrychlejších podání na okruhu (229,0 km/h). Austrálii reprezentoval na třech letních olympijských hrách LOH 1996, LOH 2000 a LOH 2004.\n\n\n"}
{"id": "444785", "url": "https://cs.wikipedia.org/wiki?curid=444785", "title": "Mary Joe Fernandezová", "text": "Mary Joe Fernandezová\n\nMaria Jose „Mary Joe“ Fernandezová Godsicková (rodným jménem: \"María José Fernández\", narozená 19. srpna 1971, Dominikánská republika) je bývalá americká profesionální tenistka, která má kubánské a španělské kořeny.\n\nTřikrát se probojovala do finále grandslamového turnaje ve dvouhře (Australian Open 1990, 1992, French Open 1993), získala dva grandslamové tituly v ženské čtyřhře (Australian Open 1991, French Open 1996) a je dvojnásobnou olympijskou vítězkou v téže kategorii. Za svou kariéru vyhrála 7 turnajů ve dvouhře, 17 ve čtyřhře na okruhu WTA, mimoto 2 turnaje ITF.\n\nProšla známou Tenisovou akademií Nicka Bollettieriho na Floridě. V roce 1985, ve věku čtrnácti let a osmi dnů, se stala historicky nejmladší hráčkou, která vyhrála zápas hlavní soutěže na US Open, když v prvním kole porazila Saru Gomerovou 6–1, 6–4.\n\nPo ukončení kariéry působila jako spolukomentátorka televizní stanice ESPN a přidružené CBS Sports v tenise. V současnosti vede jako nehrající kapitánka Fed Cupový tým Spojených států amerických.\n\n\"Grandslamové turnaje tučně.\"\n\n"}
{"id": "444792", "url": "https://cs.wikipedia.org/wiki?curid=444792", "title": "Fernández (příjmení)", "text": "Fernández (příjmení)\n\nPříjmení Fernández nosí více různých osobností:\n\n\n"}
{"id": "444793", "url": "https://cs.wikipedia.org/wiki?curid=444793", "title": "Jurské bojiště", "text": "Jurské bojiště\n\nJurské bojiště (v anglickém originále Jurassic Fight Club) je paleontologicky laděným trikovým televizním dokumentem, vysílaným od srpna 2008 na televizním kanálu \"History\". \n\nV tomto americkém dokumentu vyprávějí odborníci o hypotetických soubojích dinosaurů i jiných pravěkých tvorů a za pomoci počítačových animací a forenzních metod výzkumu se snaží dobrat odpovědi na otázku, kteří živočichové by v takovém souboji nejspíše zvítězili. V dokumentu se objevuje několik faktických chyb, celkově je však úroveň prezentovaných informací uspokojivá. Na webu history.com byla také umístěna hra s názvem \"Turf Wars\", která ilustruje hlavní myšlenku dokumentu (umožňuje souboje dinosaurů a jiných pravěkých tvorů).\n\n\n\n"}
{"id": "444801", "url": "https://cs.wikipedia.org/wiki?curid=444801", "title": "Pérez", "text": "Pérez\n\nPérez nebo Perez může znamenat:\n\n\n\n"}
{"id": "444808", "url": "https://cs.wikipedia.org/wiki?curid=444808", "title": "Pietro d'Abano", "text": "Pietro d'Abano\n\nPietro d'Abano neboli Petr z Abana (1250 Abano – 1316 Řím) byl italský filosof, astrolog a profesor medicíny v Padově. Narodil se v italském městě z něhož získal své jméno Abano, nyní Abano Terme. Proslavil se napsáním \"Conciliator differentiarum, quœ inter philosophos et medicos versantur\". Byl obviněn z hereze a ateismu, a dostal se před inkvizici. Zemřel ve vězení před skončením procesu.\n\nVe svém díle vysvětloval a obhajoval lékařský a filosofický systém Averroa a ostatních arabských spisovatelů. Jeho nejznámější práce jsou \"Conciliator differentiarum quae inter philosophos et medicos versantur\" (tiskem vyšlo např. v Mantově, 1472; či v Benátkách, 1476), a \"De venenis eorumque remediis\" (1472), jejichž francouzské překlady byly publikovány v Lyonu roku 1593.\nJiž předtím se pokusil srovnat řeckou přírodní filosofii a arabskou medicínu.\nPetr z Abana také sepsal grimoár zvaný Heptameron. Koncizní knihu magických rituálů pro vyvolávání specifických andělů sedmi dnů týdne (od toho titul). Nesmí být zaměňováno s Heptameronem Markéty Navarrské.\n\n\n"}
{"id": "444810", "url": "https://cs.wikipedia.org/wiki?curid=444810", "title": "Vartari", "text": "Vartari\n\nVartari je řemínek, jímž sešil skřítek Brokk Lokimu rty. Loki se totiž vymluvil z toho, že měl přijít o svoji hlavu. Tak mu skřítek aspoň sešil rty, které mu před tím proděravěl šídlem, aby se nemohl již více chvástat. Loki si však stehy vytrhl i s masem. \n"}
{"id": "444812", "url": "https://cs.wikipedia.org/wiki?curid=444812", "title": "Edward Douglass White", "text": "Edward Douglass White\n\nEdward D. White (3. listopadu 1845, Lafourche Parish, Louisiana – 19. května 1921, Washington, D.C.) byl americký právník, voják a předseda Nejvyššího soudu USA.\n\nZa občanské války bojoval na straně Konfederace. Roku 1868 si otevřel advokátní praxi v New Orleans, ve 33 letech se stal soudcem Nejvyššího soudu státu Louisiana.\n\nV roce 1889 se dostal do Senátu USA. Roku 1894 jmenován soudcem Nejvyššího soudu USA a jeho předsedou byl potvrzen 12. prosince 1910. Byl druhým katolíkem v této funkci.\n\nDo jeho rukou složili přísahu tito prezidenti USA:\n"}
{"id": "444819", "url": "https://cs.wikipedia.org/wiki?curid=444819", "title": "Skídbladni", "text": "Skídbladni\n\nSkídbladni je Freyova loď, kterou přinesl Loki od Synů Ívaldiho. Dopluje kamkoliv a vždy dostane, po vykasání plachet, příznivý vítr. Celá loď se může složit jako šátek a uložit do měšce. Normálně je však tak velká, že se na ní nalodí všichni Ásové i s veškerou svojí výstrojí a výzbrojí.\n"}
{"id": "444821", "url": "https://cs.wikipedia.org/wiki?curid=444821", "title": "Zirkelstein", "text": "Zirkelstein\n\nZirkelstein je nízká stolová hora v Saském Švýcarsku na území obce Reinhardtsdorf-Schöna. Skládá se ze zalesněné kuželovité základny, na jejímž vrcholu ční asi 40 m vysoká pískovcová skála.\n\nZirkelstein, česky „Oblý kámen“, získal své jméno podle charakteristického tvaru. Toto jméno se objevuje poprvé roku 1592 jako „Circkelstein“.\n\nHora se nachází asi šest kilometrů jihovýchodně od Bad Schandau v Saském Švýcarsku. V blízkosti se nachází obec Reinhardtsdorf-Schöna a přes Labe na české straně pak Hřensko.\n\nNejlepší přístup k Zirkelsteinu je po žluté turistické trase od Schöny. Na vrcholek Zirkelsteinu vede cesta ze schodů a žebříků.\n\n"}
{"id": "444822", "url": "https://cs.wikipedia.org/wiki?curid=444822", "title": "John Nash (architekt)", "text": "John Nash (architekt)\n\nJohn Nash (18. leden 1752 – 13. květen 1835) byl anglický architekt a autor většiny staveb postavených v Londýně v regentském slohu.\n\nNashovy architektonické návrhy upoutaly prince regenta (později britského krále Jiřího IV.), který ho roku 1811 najal, aby navrhl úpravu území známého jako Marlylebone park. Nashův plán realizovaný od roku 1818 zahrnoval výstavbu Regent Street, Regent's Parku a úpravu okolních ulicí, teras a množství elegantních vil a domků. Nash byl později i architektem královského pavilónu v Brightonu, který se dochoval až do současnosti a jehož vzorem byl Tádž Mahal.\n\nNash byl také ředitelem společnosti Regentského kanálu založené roku 1812, která měl a zajistit vybudování vodní cesty spojující západní Londýn s Temží. Nash navrhl, aby kanál vedl kolem severního okraje Regent's Parku a jako i u jiných projektů nechal zpracování konkrétních detailů jiným architektům. První část regentského kanálu byla otevřena roku 1816.\n\nDalšími zakázkami v Londýně byla přestavba Buckinghamského domu na honosnější Buckinghamský palác, rekonstrukce královských stájí a mramorový oblouk.\n\nMezi Nashovy londýnské a brightonské projekty patří například Trafalgarské náměstí, St. James's Park, královský pavilón, Haymarket Theatre, Chester Terrace, Carlton House Terrace a Cumberlan Terrace.\n\n"}
{"id": "444823", "url": "https://cs.wikipedia.org/wiki?curid=444823", "title": "Sykesova–Picotova dohoda", "text": "Sykesova–Picotova dohoda\n\nSykes-Picotova dohoda, oficiálně nazvaná Maloasijská dohoda, byla tajná smlouva mezi Francií, Velkou Británií uzavřená se souhlasem Ruské říše. Dohoda navrhovala budoucí sféry vlivu v jihozápadní Asii. Smlouva byla založena na předpokladu, že země, které podepsaly Trojdohodu v roce 1907, porazí v průběhu první světové války Osmanskou říši. Jednání o smlouvě probíhala mezi listopadem 1915 a březnem 1916 a byla podepsána 16. května 1916, aniž se zvažovalo případné pověření ve formě mandátu od budoucí Společnosti národů. Na veřejnost se dostala po otištění v ruských \"Izvěstijích a Pravdě\" 23. listopadu 1917 a v britském \"Guardianu\" 26. listopadu 1917.\n\nVzhledem k současnému vývoji situace v tomto regionu je smlouva často zmiňována.\n\nVelké Británii byla svěřena kontrola nad pobřežním pásem mezi Středozemním mořem a řekou Jordán, Jordánskem, jižním Irákem a menšími oblastmi kolem přístavů Haifa a Akko kvůli přístupu k moři. Francii byla svěřena kontrola nad jihovýchodní částí Turecka, Sýrií a Libanonem. Rusko mělo dostat Istanbul, turecké úžiny a Arménii. Mocnosti měly volnou ruku při vytyčování hranic jednotlivých států v této oblasti. Předpokládalo se, že proběhnou další konzultace o nevyřešených otázkách s Ruskem a jinými účastníky včetně šerifem z Mekky Hussajnem bin Alím.\n\nPo porážce v roce 1918 a následném rozpadu Osmanské říše smlouva efektivně rozdělila Osmanské arabské provincie kromě Arabského poloostrova na oblasti britského a francouzského vlivu. Pro Palestinu byla navržena \"mezinárodní správa.\" Britové nad ní získali úplnou kontrolu v roce 1920 a jako Mandátní Palestinu ji ovládali až do roku 1948. V letech 1920 až 1932 také ovládali Mandátní Irák. Francouzský mandát nad Sýrií a Libanonem trval v letech 1923 až 1946. Tyto podmínky byly vyjednány dvěma diplomaty, za Francii François- Georges Picotem a za Velkou Británii Sirem Markem Sykesem. Vlastní dohodu ovšem podepsali ministři zahraničí, za Velkou Británii Edward Grey a za Francii Paul Cambon. Ruská carská vláda byla minoritním účastníkem této dohody a když byla po Říjnové revoluci tato dohoda uveřejněna, byli \"Britové rozpačití, Arabi ohromení a Turci potěšení\".\n\nSmlouva bývá považována za zlomový bod vztahů mezi Západem a Araby. Popřela britské sliby, kdy vláda prostřednictvím plukovníka T.E.Lawrence (´Lawrence z Arábie´) přislíbila Arabům jejich národní stát v oblasti Velké Sýrie jako odměnu za jejich boj po boku britských sil proti Osmanské říši. V poslední době se objevily argumenty, že geopolitická architektura oblasti založená na Sykes-Picotově dohodě vyhořela v červenci 2014 spolu s relativní ochranou náboženských a národnostních menšin na Středním Východě. Islámský stát v Iráku a Levantě (ISIL) považuje za jeden z cílů svého boje zrušení důsledků této smlouvy.\n\nSmlouva navazovala na předchozí tzv. Konstantinopolské dohody uzavřené v březnu 1915 a následná jednání z dubna 1916. V době finálního francouzsko-britského vyjednávání paralelně v Petrohradě diskutoval francouzský velvyslanec Paléologue s ruským ministrem zahraničí Sazonovem o Malé Asii. K této rusko-francouzské dohodě došlo 16. dubna 1916, kdy Rusko mělo získat prostor kolem Úžin Bospor a Dardanely, a také vilájety Erzerum, Trabzon, Bitlis, Van a část Kurdistánu (tedy oblasti v severovýchodní Anatolii), Francie pak měla obdržet právo na Kilíkii, regiony na jih od Sivasu a Diyarbakiru a horní Mezopotámii.\n\nV rámci francouzsko-britského jednání došlo k uzavření dohody, která Francii přiznávala přímo syrské (od Tyru po Alexandrettu) a libanonské pobřeží. Sféru vlivu pak měla mít ve vnitrozemské Sýrii, severní Mezopotámii a jižní části anatolských oblastí až po Sivas a Diyarbakir.\n\nVelké Británii bylo přiděleno území střední a jižní Mezopotámie s Basrou, Bagdádem a ústím řek Eufrat a Tigris, za sféru vlivu pak měla získat Jordánsko.\n\nNa správě Palestiny se měly obě velmoci podílet společnými silami a mezi sférami vlivu měl vzniknout blíže nedefinovaný \"„arabský stát“\", pod dohledem obou signatářů s přednostním právem získávání koncesí a poskytování půjček.\n\nPřestože Francie neprosadila kompletně svůj záměr, totiž získání celé Velké Sýrie, tak byla tato dohoda pro ni velmi lukrativní. Následně byla podpisem dohody ze \"St. Jean de Maurienne\" z dubna 1917, přislíbena Itálii možná anexe jihozápadní části Malé Asie, tedy jižní části Anatolie až po Sivas a Diyarbakır. Tak se Sykes-Picotova dohoda zkompletovala o „zelenou“ italskou zónu. Fakticky ovšem byla dohoda v protikladu s britskými sliby Arabům, které se Spojenci snažili získat k účasti na protitureckém povstání.\n\nPo Říjnové revoluci byl obsah dohody vyzrazen poté, co Lev Davidovič Trockij zveřejnil tajné smlouvy carského Ruska, čímž došlo k diskreditaci signatářských zemí. Znamenalo to pobouření Arabů a šeríf Hussajn ibn Alí al-Hášimí chtěl po Londýnu, aby Britové podali vysvětlení. Ministr zahraničí Lord Arthur Balfour jej ubezpečil, že dané dohody jsou falešné. V další deklaraci ze 16. června 1918 se Anglie zavázala poskytnout svobodu automaticky všem oblastem, které vymaní z područí nesvobody hidžázská armáda a na celém ostatním území a pak bude respektovat zásady souhlasu obyvatelstva s formou vlády, tak jak to definovalo Čtrnáct Wilsonových bodů.\n\nO sionismu se poprvé diskutovalo na vládní úrovni 9. listopadu 1914, čtyři dny po vyhlášení války Osmanské říši. Tehdejší ministr financí David Lloyd George se zmínil \"o budoucím osudu Palestiny\". Jeho právní kancelář \"Lloyd George, Roberts and Co\" již celou dekádu zpracovávala pro Federaci sionistů Velké Británii a Irska plán na zřízení židovské domoviny v Ugandě. V debatě po jednání ujistil LLoyd George prezidenta místní sionistické rady Herberta Samuela, že \"by se mu zamlouvalo zřídit židovský stát v Palestině\". Samuel potom tuto myšlenku rozvinul šířeji v rozhovoru s ministrem zahraničí Edwardem Greyem. Mluvil o touze vytvořit v Palestině židovský stát a o jeho postavení v rámci Britského impéria. Ve svých pamětech píše: \"Zdůraznil jsem dvě zásadní věci - že stát bude neutrální, protože nebude dost velký na to, aby se ubránil sám a že zaručí volný přístup všem křesťanským poutníkům. Také jsem tvrdil, že bude výhodné, když Francie anektuje zbytek Sýrie, protože pro nový stát bude určitě lepší, když bude mít za souseda evropskou mocnost než Turka\". Ještě téhož večera ministerský předseda Herbert Henry Asquith se svém projevu prohlásil, že cílem války bude rozdělení Osmanské říše na jednotlivé části. \"Je to vláda Osmanské říše a ne my, kdo zazvonil umíráčkem osmanské nadvládě nejen nad Evropou, ale i nad Asií.\"\n\nPo projednání s Lloydem Georgem a Chajimem Weizmannem předložil v lednu 1915 Samuel kabinetu sionistické memorandum nazvané \"Budoucnost Palestiny.\" 5. února 1915 měl Samuel další rozpravu s Greyem: \"Když jsem se ho ptal na jeho řešení, řekl, že by bylo možné vyhlásit neutralitu země s mezinárodními zárukami...a svěřit vládu země nějaké Radě zřízené Židy.\" Po dalším projednání s Lloydem Georgem a Greyem koloval revidovaný text vládou a oficiálně byl projednán 13. března 1915.\n\nSionismus a židovská otázka nebyly ale obsaženy ve zprávě De Bunsenovy komise předložené v červnu 1915, která měla určovat britskou válečnou politiku vůči Osmanské říši.\n\nV memorandu z 12. ledna 1916 náčelník námořní rozvědky William Reginald Hall kritizuje návrh smlouvy s tím, že \"Židé tam mají silný vliv a existuje velký politický zájem o budoucnost země...a že by měla být také brána v úvahu britská kontrola všech železnic v Palestině ve vztahu k Egyptu.\"\n\nPřed odjezdem na setkání s ruským ministrem zahraničí Sergejem Dmitrijevičem Sazonovem v Petrohradě, které se konalo 27. února 1916, si Sykes pročetl Samuelovo memorandum, uložil jej do paměti a dokument prozíravě zničil. Navrhl také Samuelovi, že kdyby se Belgie uvolila převzít správu Palestiny, bylo by to pro Francii stravitelnější než mezinárodní správa, kterou sice Francie akceptovala, ale sionisté nikoliv. Na téma stanovení hranic na mapě přiložené k memorandu napsal:\n\n\"Vyjma Hebronu a východního břehu Jordánu není s muslimy o čem diskutovat, protože pro ně existuje jediná skutečně důležitá věc a to Omarova mešita v Jeruzalémě a tím také skončí jakýkoliv kontakt s beduíny, kteří kromě obchodních cest nikdy nepřekročí řeku. Představuji si, že základním cílem sionismu bude zřízení fungujícího národního státu než rozšiřování jeho hranic. Až se vrátím, dám vědět, jak na to nahlížejí v Petrohradě.\"\n\nGeorge Curzon zastával názor, že velmoci by se stále měly řídit smlouvou \"Reglement Organique\", která byla uzavřena na ochranu jednotlivých maronitských, ortodoxních, drúzských a muslimských komunit v Bejrútském vilájetu (byla podepsaná v červnu 1861 a znovu v září 1864) a která by nebyla kompatibilní s právy Francie v přidělené tmavěmodré zóně podle Sykes-Picotovy smlouvy.\n\nV květnu 1915 napsal William Ormsby-Gore, britský důstojník a politik (který mimochodem konvertoval k judaismu):\n\n\"Francouzské plány v Sýrii jsou naprosto neslučitelné s poválečnými cíli spojenců tak, jak je předložili ruské vládě. Pokud má být základem princip sebeurčení národů, tak zásahy Francouzů do výběru poradců pro ustavení Arabské samosprávy a jejich náznaky emírům, aby se rozlišovalo mezi Araby v Mosulu, Aleppu nebo Damašku, jsou naprosto neslučitelné s naší myšlenkou osvobození celého arabského národa a vytvoření svobodného a nezávislého Arabského státu. Britská vláda autorizovala dopisy, které ještě před vypuknutím arabského povstání proti Osmanské říši prostřednictvím Sira Henry McMahona poslala šerifovi z Mekky (pozdějšímu králi Hussajnovi). Nyní vznikají pochybnosti, jestli sliby v nich obsažené, jsou v souladu s záměry Francouzů vytvořit ze Sýrie a Horní Mezopotámie nový Tunis. Pokud naše podpora králi Hussajnovi a ostatním nižším arabským náčelníkům má něco znamenat, měli bychom být připraveni uznat plnou suverenitu všech Arabů v Arábii a Sýrii. Bylo by na čase detailně seznámit Francouze s našimi sliby králi Hussajnovi a dát jim jasně najevo, že později on nebo možná i někdo jiný bude vládnout Damašku, což je jediné možné hlavní město Arabského státu, odkud se dá vynutit poslušnost ostatních arabských emírů.\"\n\nV mnoha zdrojích se tvrdí, že Sykes-Picotova dohoda byla v rozporu s korespondencí Hussajn - McMahon z let 1915-16 a že její zveřejnění v listopadu 1917 způsobilo rezignaci Sira Henry McMahona. Dohoda sama o sobě popisovala, že Francie a Velká Británie byly připraveny uznat a ochraňovat nezávislý Arabský stát, nebo nějakou Konfederaci arabských států rozkládajících se v zónách A a B (viz mapa) pod vládou nějakého arabského vůdce. A také nic v ní nebránilo arabské vládě v ostatních oblastech. Konflikty, které vznikly následně až těsně po válce, způsobila Anglo-francouzská dohoda z 1. až 4. prosince 1918 podepsaná britským ministerským předsedou Lloydem Georgem a francouzským ministerským předsedou Georges Clemenceaum, která zneplatnila mnoho záruk smlouvy Husajn - McMahon a která nebyla součástí Sykes-Picotovy dohody. Sykes sice nespolupracoval s úřadem v Káhiře, který byl ve styku s Hussajnem, ale Picot i Sykes diskutovali s Hussajnem při jejich návštěvě Hidžázu v roce 1917. Ve stejném roce on a zástupci francouzského ministerstva zahraničí předali v Paříži memorandum Ústřednímu Syrskému kongresu všech ne-tureckých národů (včetně svobodného Jeruzaléma) z celé Osmanské říše. V něm se konstatovalo, že po osvobození Hidžázu je téměř nemožné , aby byla odepřena reálná a účinná autonomie také Sýrii.\n\nNejvětší příčinou konfliktu ovšem byla Balfourova deklarace , což byl dopis britského ministra zahraničí Lorda Arthur Balfoura, jehož adresátem byl Lionel Walter Rothschild, druhý baron Rothschild, vůdce britské židovské komunity. V něm se mimo jiné praví:\n\n\"Vláda jeho Veličenstva pohlíží příznivě na zřízení národní domoviny židovského lidu v Palestině a vynasnaží se, aby tohoto cíle bylo dosaženo, přičemž se jasně rozumí, že nebude učiněno nic, co by mohlo poškodit občanská a náboženská práva nežidovských společenství v Palestině nebo práva a politické postavení Židů v jakékoliv zemi.\"\n\nV průběhu Pařížská mírová konference vydal Balfour memorandum, v němž se praví, že: \"...doslovné splnění všech spojeneckých závazků je nemožné, protože zčásti jsou navzájem neslučitelná a zčásti jsou neslučitelná se skutečností...\" I když z jeho hlediska Spojenci popřeli Sykes-Picotovu dohodu už přijetím systému Mandátních území vyhlášených Společností národů, který vylučoval jakoukoliv anexi území, obchodní preference nebo jiné výhody. Balfour prohlásil, že \"Velká spojenecká čtyřka je věrná myšlence sionismu. A sionismus je, ať už je to správné nebo chybné, dobré nebo špatné, zakotven v odvěkých tradicích, v současných potřebách i v budoucích nadějích. Má mnohem hlubší význam, než jsou tužby a předsudky 700,000 Arabů, kteří teď obývají tuto prastarou zemi.\"\n\nOsmdesátčtyři let později, v roce 2002, v interview pro \"New Statesman\" poznamenal britský ministr zahraničí Jack Straw:\n\n\"Mnoho problémů, se kterými se teď musíme potýkat, jsou následky naší koloniální minulosti...Balfourova deklarace a protichůdné záruky, které byly tehdy slíbeny Palestincům, byly ve stejnou dobu mezi čtyřma očima přislíbeny Izraelcům. Jsou to důležité úseky dějin, na které nemůžeme být zrovna pyšní.\"\n\nRuské požadavky vůči Osmanské říši popřeli po bolševici hned po vypuknutí Ruské revoluce (1917) a ihned zveřejnili (kromě jiných tajných smluv) i Sykes-Picotovu dohodu. Plný text dohody byl otištěn v ruských \"Izvěstijích a Pravdě\" 23. listopadu 1917 a poté v britském \"Guardianu\" 26. listopadu 1917. Způsobilo to značné rozpaky mezi spojenci a začala narůstat nedůvěra mezi nimi a Araby. Také byli znepokojeni sionisté, protože k prozrazení došlo jen tři týdny po zveřejnění Balfourovy deklarace.\n\nAnglo-francouzská deklarace z listopadu 1918 slibovala, že Velká Británie a Francie \"budou pomáhat při ustavení místních vlád a úřadů v Sýrii a Mezopotámii\" tím, že \"zřídí národní vlády, jejichž autorita bude odvozena ze svobodné iniciativy a vůle místního lidu.\" Francouzi s vyhlášením této deklarace po mírném britském nátlaku zdráhavě souhlasili. Zápisy z jednání Britského válečného kabinetu však odhalují, že Britové raději použili vojenské termíny jako třeba dobytí a okupace, aby se vyhnuli společné civilní správě s Francouzi. Brity ale tížilo, že články deklarace nahrazovaly podmínky Sykes-Picotovy dohody proto, aby ospravedlnily právě probíhající jednání o teritoriálním rozdělení Sýrie, Mezopotámie a Palestiny.\n\n30. září 1918 vyhlásili v Damašku účastníci arabského povstání proti Osmanské říši vládu, která byla loyální šerifovi z Mekky Hussajnovi. Poté byl hrstkou náboženských vůdců a místních prominentů vyhlášen v Mekce ´Králem Arabů´ třetí Hussajnův syn Fajsal. 6. ledna 1920 podepsal Fajsal s Clemenceauem smlouvu, která uznávala \"práva Syřanů vytvořit samostatný národ, který si bude vládnout sám.\" 8. března 1920 pak Všesyrský kongres vyhlásil v Damašku suverénní Sýrii. Tento nový stát v sobě zahrnoval části Sýrie, Palestiny a Severní Mezopotámie a jeho králem byl vyhlášen král Fajsal I. Současně byl jeho bratr Princ Zeid prohlášen Mezopotámským regentem.\n\nNarychlo byla proto na duben 1920 svolána konference do San Rema. Velká Británie, Francie a Belgie odsouhlasily provizorní uznání Sýrie a Mezopotámie, ale současně vyžadovaly tato mandátní území pod svou správu. Palestina byla složena ze sandžaku Akron, části sandžadku Balqa a Nezávislého sandžaku Jeruzalémského, což byly jihozápadní oblasti vilájetu Jižní Sýrie podle původní osmanské správy reorganizované v roce 1888. Podle tehdejšího mezinárodního zvykového práva by bylo předčasné uznání její samostatnosti hrubou urážkou vlády nově vyhlášeného mateřského státu. A díky neschopnosti Společnosti národů vyhlašovat jakékoliv sankce by to mohlo být považováno za nepřátelský akt. V každém případě nepadala nezávislost Palestiny v úvahu a zůstala stále mandátním území typu A.\n\nFrancie se rozhodla ujmout se přímé vlády nad Sýrií v rámci Francouzského mandátu Sýrie a Libanonu ještě dříve, než byly podmínky mandátu schváleny Valným shromážděním Společnosti národů. Francie dala králi Fajsalovi ultimátum a aniž by vyčkala na odpověď, zaútočila a v bitvě v Maysalunském průsmyku 24. července 1920 porazila syrskou armádu a následujícího dne obsadila Damašek. Sesadila domácí vládu a donutila krále Fajsala, aby v srpnu 1920 opustil Damašek. Velká Británie jmenovala jako vysokého komisaře pro Palestinu Herberta Samuela a zavedla ve svém mandátu režim také bez schválení Valným shromážděním Společnosti národů ai bez formální cese území od bývalého vládce oblasti Turecka. Pokusy, jak vysvětlit toto chování Spojenců byly předloženy na konferenci v San Remu a jsou obsaženy v Churchillově bílé knize z roku 1922, která vyčlenila Palestinu jako ´Syrské území ležící na západ od Damašku´.\n\nBěhem jednání McMahon-Hussajn byl ministrem zahraničí Lord Grey. Ve své řeči ve Sněmovně Lordů 27. března 1923 prohlásil, že osobně měl vážné pochybnosti o platnosti interpretace britských příslibů, které musel on jako ministr zahraničí dát Hussajnovi v roce 1915. Vyzval také, aby byly zveřejněny veškeré závazky týkající se Palestiny.\n\nMnoho důležitých dokumentů z Národního archivu bylo později odtajněno a zveřejněno. Byla mezi nimi různá ujištění budoucí nezávislosti Arabů přislíbené ministrem války Lordem Kitchenerem a jinými členy Válečného kabinetu. V záznamu ze zasedání kabinetu 5. prosince 1918, kterému předsedal Lord Curzon, jasně vyplývá, že Palestina nebyla vyčleněna ze smlouvy s Hussajnem. Tohoto jednání se účastnili generál Jan Smuts,\n\nLord Balfour, Lord Robert Cecil, náčelník Generálního štábu impéria generál Sir Henry Wilson a představitelé ostatních ministerstev. Jednání se také zúčastnil Thomas Edward Lawrence. Podle zápisu podal Lord Curzon toto vysvětlení:\n\n\"Když si seřadíme naše závazky, s Palestinou se to má takto: Nejprve jsme v říjnu 1915 dali slib Hussajnovi, že Palestina bude součástí oblasti, v které bude v budoucnu existovat nezávislý Arabský stát. Odsouhlasila to Francie, později i Itálie s tím, že nad Palestinou bude mezinárodní správa, což bylo také prokonzultováno i s naším tehdejším spojencem Ruskem. Do záležitosti se ovšem v listopadu 1917 vlomil se souhlasem Válečného kabinetu pan Balfour svou proslulou deklarací, že ´Palestina bude židovskou domovinou´, ale dál už se ve věci nic nedělo. A v tom byl ovšem kámen úrazu - že tím došlo k poškozování občanských a náboženských práv nežidovských komunit žijících na území Palestiny. A pokud vím, toto jsou v současnosti naše jediné závazky v Palestině.\"\n\n20. března 1920 se v Paříži konala schůzka Velké čtyřky, které se účastnil Woodrow Wilson, George Clemenceau, Vittorio Emanuele Orlando a samozřejmě Lloyd George a Lord Balfour. Na ní Lloyd George vysvětlil britské stanovisko k Sykes-Picotově dohodě.\n\nZ něj plyne, že tmavěmodrá zóna, ve které bylo Francii \"dovoleno vytvořit takovou formu přímé nebo nepřímé vlády, která by byla v souladu s tužbami Arabů\" neobsahovala podle britského názoru Damašek, Homs, Hamá a Aleppo. Ve světlemodré zóně A byla Francie \"připravena uznat a dále podporovat nezávislý Arabský stát nebo nějakou konfederaci Arabských států.\"\n\nMandátní systém Společnosti národů byl přijat až po uzavření Sykes-Picotovy dohody. Pokud měl být tento mandát uplatněn na tato území, Francie by tuto jeho část ignorovala. Lloyd George řekl, že Společnost národů nebyla schopna porušit podmínky britské smlouvy s Hussajnem. Řekl, že když se Francouzi pokusí obsadit Damašek, bude to hrubé porušení této smlouvy. Francouzský ministr zahraničí Stéphen Pichon odpověděl, že Francie žádnou smlouvu s Hussajnem nemá. Lloyd George ale prohlásil, že celá Sykes-Picotova dohoda je vlastně založena na korespondenci McMahon-Hussajn, na základě které král Hussajn vyčlenil své síly, které pomohly Británii porazit Osmanskou říši v první světové válce. Francie z praktických důvodů tuto smlouvu mlčky akceptovala a stvrdila to vlastně podpisem Sykes-Picotovy dohody. Pokud by teď britská vláda souhlasila s přičleněním Damašku, Homsu, Hamá a Aleppa do francouzské sféry vlivu, bylo by to věrolomné nedodržení slibu Arabům a toto Británie rozhodně nemá v úmyslu.\n\nSykes-Picotova dohoda, ve které Francie uznala arabskou nezávislost, byla podepsána až po dopisu Hussajnovi, ve kterém se píše: \"Existuje plný soulad mezi britskou a francouzskou vládou, že jsou obě připraveny uznat a dále podporovat nezávislý Arabský stát nebo nějakou konfederaci Arabských států v zónách A a B na mapě přiložené ke smlouvě pod nadvládou nějakého Arabského vůdce.\" Tímto podle britské argumentace prakticky uznala britskou dohodu s Hussajnem, tudíž vyčlenění Damašku, Homsu, Hamá a Aleppa ze světlemodré zóny přímé francouzské vlády ukazuje, že tato města mají být zahrnuta do nezávislého Arabského státu. Pinchon odpověděl, že Francie nemůže být vázána pro ně neznámou smlouvou a že sice přislíbila, že uzná a bude podporovat \"nezávislý Arabský stát nebo nějakou konfederaci Arabských států\", ale že to pro ni neznamená Království Hidžáz a když už jim byl přislíbem mandát nad Sýrií, mohou jednat pouze s Arabským státem nebo nějakou konfederaci Arabských států.\n\nIslámský stát v Iráku a Levantě (ISIL) považuje za jeden z hlavních cílů svého povstání vyrušit následky Sykes-Picotovy dohody. Ve videu nazvaném \"Konec Sykese-Picota\" varují džihádisté: \"Toto není první hranice, kterou boříme, zrušíme i jiné hranice.\" Ve své řeči z července 2014 pronesené ve Velké mešitě al-Nuri v Mosulu vůdce ISIL Abu Bakr Baghdadi přísahal, že \"náš posvátný pochod se nezastaví, dokud nezatlučeme poslední hřebík do rakve Sykes-Picotova komplotu.\"\n\nFrancouzsko-německý geograf Christophe Neff napsal, že geopolitické uspořádání založené na Sykes-Picotově dohodě se rozpadlo v červenci 2014 a s ním i ochrana etnických a náboženských minorit na Středním Východě. Potvrdil také, že ISIL zásadně změnil geopolitickou strukturu Středního východu, hlavně Sýrie a Iráku. Bývalý francouzský ministerský předseda Dominique de Villepin publikoval podobnou geopolitckou analýzu v časopiseu \"Le Monde\".\n\n\n\n"}
{"id": "444829", "url": "https://cs.wikipedia.org/wiki?curid=444829", "title": "Offpage faktory", "text": "Offpage faktory\n\nOffpage faktory je termín používaný v optimalizaci pro vyhledávače. Jako offpage faktory (off-page) webové stránky označujeme vnější vlivy působící na danou stránku. Mezi známé off-page faktory patří tzv. zpětné odkazy (hypertextové odkazy mířící z jiných stránek), jejich množství a síla, texty těchto odkazů, případně text odkazující stránky, respektive relevance dané stránky (případně webu) vůči odkazované stránce. \n\nSíla jednotlivých zpětných odkazů může být daná rankem odkazující stránky, počtem odkazů na této stránce, stářím odkazu, umístění na stránce, důvěryhodností stránky, důvěryhodností domény, použitím rel=\"nofollow\", typem odkazu (html, JavaScript atp.), různorodostí odkazujících stránek, penalizací stránky atd.\n\nMezi off-page faktory se obvykle řadí také odkazy směřující z jiných stránek domény, do které patří odkazovaná stránka.\n\nKromě off-page faktorů vyhledávače používají i on-page faktory jako kritéria pro řazení stránek ve výsledcích vyhledávání. Jejich přesné použití ve vyhledávacím algoritmu není známo, protože jej vyhledávače obvykle nepublikují.\n\n"}
{"id": "444839", "url": "https://cs.wikipedia.org/wiki?curid=444839", "title": "Obyvatelná zóna", "text": "Obyvatelná zóna\n\nObyvatelná zóna je v astronomii užívaný termín pro oblast kolem hvězdy, v níž by se mohl vyskytovat život. Jinými slovy jedná se o oblast, v níž nacházející se planeta přijímá takové množství sluneční energie, které povrch planety nepřehřívá ani naopak nenechává přespříliš chladným.\n\nVe sluneční soustavě se v obyvatelné zóně nachází planeta Země. Sousední planety (Venuše a Mars), které jsou Zemi natolik podobné, že by mohly nést život, jsou však již na hranicích tohoto pásma a tak se ani na jedné nemůže voda udržet v kapalném stavu. Na Venuši panují teploty tak vysoké, že s pozemským životem jsou neslučitelné, zatímco naopak Mars se potýká s nízkými teplotami (také i kvůli velmi řídké atmosféře) a značnými teplotními rozdíly mezi dnem a nocí.\n\nŠíře zóny a její vzdálenost od hvězdy se mění v závislosti na velikosti hvězdy a emisi energie. Jak obrázek zobrazuje, hvězdy s nižším výkonem než Slunce mají obyvatelnou zónu na mnohem bližších oběžných drahách, odpovídajících přibližně Venuši či dokonce Merkuru, zatímco planety ve vzdálenosti Země by se potýkaly s nedostatkem tepla a byly by proto jen s obtížemi obyvatelné či vůbec.\n\nNaopak hvězdy větší mají obyvatelnou zónu na vzdálenějších oběžných drahách, sahajících až na úroveň našich plynných obrů, zatímco planety ve vzdálenosti Země by byly žhavé a neobyvatelné. Existence života na samotných plynných obrech se nepředpokládá, obyvatelná zóna na úrovni plynných obrů by však mohla znamenat vznik života na některém z jejich měsíců.\n\nTo, zda bude povrch planety zásoben vhodnou teplotou příhodnou pro život však není závislé výlučně na energii přijaté z centrální hvězdy ale může zde působit více vlivů.\n\nAčkoliv se teplota směrem od jádra k povrchu snižuje (teplota zemského jádra činí cca 5 800 Kelvinů), přesto je vnitřní teplo planety schopno částečně prohřívat i její povrch a v případě potřeby dát povrchu tolik dodatečného tepla, že na něm budou podmínky vhodné pro vznik života, třebaže by se planeta samotná (či případně měsíc) nacházel v takové vzdálenosti od své hvězdy, že by jen její energie k tomuto nepostačovala.\n\nDalším důležitým faktorem pro teplotu povrchu planety je působení atmosféry, které lze pozorovat i na naší planetě. Ačkoliv se stále vedou spory o příčině, rostoucí množství skleníkových plynů v atmosféře Země způsobuje zvyšování průměrné teploty. A podobně je tomu i na Venuši, jejíž atmosféra je tvořena ze značné části (96%) oxidem uhličitým. Ten v této koncentraci způsobuje silný skleníkový efekt, jehož důsledkem má povrch planety teplotu v průměru přes 450 °C. Naopak Mars má atmosféru velmi řídkou (atmosférický tlak při povrchu se pohbuje v rozmezí 600 až 1000 Pa, tedy zhruba 100 až 150 krát méně než na Zemi) a její schopnost zadržovat teplo je minimální. To zapříčiňuje i značné teplotní výkyvy mezi osvětlenou a od slunce odvrácenou stranou planety (rozdíl mezi dnem a nocí dosahuje až 80 °C).\n\nVlastní teplota plynného obra (vnitřní teplota Jupiteru dosahuje až 20 000 Kelvinů) by mohla svým dodatečným teplem dodávaným na povrch měsíce protáhnout obyvatelnou zónu, či dokonce vytvořit druhou, a umožnit tak na svém měsíci život, třebaže by se ten (v závislosti pouze na energii z centrální hvězdy) nacházel již za hranicí zóny. Takovéto protažení či vytvoření druhé zóny však může nastat jenom tehdy, pokud by energie z hvězdy a z plynného obra tvořila v souhrnu dostatečné množství pro vytvoření podmínek podporujících život. Případný tepelný vliv plynného obra se však vztahuje pouze na jeho vlastní měsíce, nikoliv na okolní planety.\n\nI zde může k obyvatelnosti dopomoci i vnitřní energie měsíce, takže výsledná teplota na povrchu může být úhrnem čtyř faktorů: hvězda, plynný obr, vlastní jádro a vlastní atmosféra.\n\nObyvatelná zóna, tak jak je vymezována v současnosti, odpovídá životu podobnému pozemskému. O formách života založeného na odlišných podmínkách a principech, než je život pozemský, se zatím nelze než dohadovat, neboť žádná taková forma života není zatím známa. Jejich existenci však nelze zatím ani vyloučit a tak je možné, že se někde ve vesmíru může vyskytovat život i mimo oblast vymezenou obyvatelnou zónou.\n\n"}
{"id": "444848", "url": "https://cs.wikipedia.org/wiki?curid=444848", "title": "Vistárie", "text": "Vistárie\n\nVistárie (také wistérie, wistárie, wistarie, modrý déšť) je rod rostlin z čeledi bobovité. Zahrnuje 7 druhů a je rozšířen ve východních oblastech USA, Číně a východní Asii. Jsou to dřevnaté liány s bohatými hrozny motýlovitých květů. Některé druhy jsou pěstovány jako okrasné dřeviny.\n\nRoste na východě USA a východoasijských států Čína, Korea a Japonsko. V Evropě pěstována asi od roku 1816, v ČR se poprvé objevuje kolem roku 1913.\n\nRod byl pojmenován po Casparu Wistarovi (1761–1818), což byl anatom, chemik, lékař a prezident americké filozofické společnosti. V angličtině je používán chybný název wisteria, chyba je ale všeobecně zavedená jako název pro tuto rostlinu a chybný název je používán stejně jako správný.\n\nRodu Wisteria pojmenoval po něm jeho přítel, anglický botanik Thomas Nuttall z Harvardu, a z nějakého důvodu rodu jméno zapsal jako ‚Wisteria‘ s ‚e‘. To je jeden z těch případů, kdy rod jména a obecný název jsou stejné. Občas je napsáno ‚Wistaria‘, podle uznaného pravopisného tvaru jména „Wistar“, jako například slavný Sierra Madre Wistaria Festival a rostliny často nesou společný název \"Wistaria\".\n\nPodle pravidel Mezinárodního kodexu botanické nomenklatury, protože původní název rodu botanik Nuttall zapsal jako ‚Wisteria‘, musí být akceptován jako správný latinský název rodu rostlin \"Wisteria\" bez ohledu na rozpor.\n\nPravotočivě, nebo levotočivě vystoupavá liána, dřevina. Mohou vyšplhat do 20 m nad zem a rozprostírat se do 10 m šířky.\nListy střídavé, 15–35 cm dlouhé, lichozpeřené, s 9–19 lístky. Raší v dubnu až květnu, listí opadává v listopadu.\nKvěty rostou v převisajících hroznech 10–80 cm dlouhých a jsou podobné hroznům květů rodu čilimník, \"Laburnum\" nebo akát. Jsou namodralé, fialové, purpurové, růžové nebo bílé, nikdy žluté. Asijské druhy kvetou na jaře (těsně před nebo po olistění), \"W. japonica\" a americké druhy pak v polovině roku koncem léta. Květy jsou složeny z pětizubého kalichu, člunku a pavézy, typické pro bobovité. Hořejší tyčinka je volná, čnělka zakřivená, s koncovou kulovitou bliznou. Všechny květy na rostlině rozkvétají současně. Květy některých druhů jsou vonné.\n\nPlodem je stopkatý chlupatý lusk 7–15 cm, obsahující 1–3 semena, zvolna pukající.\n\nV zahradictví jako okrasná popínavá dřevina. Je velice populární v Číně a Japonsku. Vistárie jsou jedovaté. Vývar z kořenů užívali Číňané proti bolestem svalů a kloubů. Upravené listy sloužily v Číně k výrobě čaje.\n\nVistárie, zejména \"Wisteria sinensis\", je velmi odolná a rychle rostoucí dřevina. Stejně jako ostatní bobovité může růst v poměrně chudé půdě, ale preferuje úrodné, vlhké, spíše vápenité půdy, ale především půdy propustné. Vistárii se daří na výsluní i v polostínu.\n\nMnoží se vegetativně řízkováním, vyzrálými i bylinnými řízky a také kořenovými řízky, hřížením výhonů na jaře, odrůdy štěpujeme (kopulace, nebo na kozí nožku). \"Wisteria chinensis\" se snadno množí i generativně, semeny.\n\nZahradníci častěji pěstují a prodávají rostliny, které byly množeny řízkováním, protože ušetří nejméně dva roky práce, nebo atraktivní kultivary které jsou zpravidla naštěpované. Semenáčům běžně trvá deset let, než poprvé vykvetou, jako u amerických druhů vistárie, nebo téměř dvacet, u čínské vistárie. Zrání může být vynuceno fyzicky, poškozením hlavního kmene, prořezáváním kořenů, nebo vlivem stresu ze sucha. vistárie spolupracuje s bakteriemi, které mají schopnost vázat vzdušný dusík, takže rostliny mohou mít prospěch z přihnojování draslíkem a fosforem, ale ne dusíkem. Za přihnojování fosforečnými hnojivy se odmění dobrou násadou květů.\n\nVistárie lze sice pěstovat bez opory jako keř, ale je nejlepší, když dovolíme vistárii šplhat nahoru po stromech, obloucích, pergolách, zdech, trelážích nebo jiných nosných konstrukcích. Na její visící hrozny je nejlepší pohled zespodu. Opora, opěrná konstrukce musí být ale velmi pevná, protože staré vistárie mají nesmírně silné a těžké větve s tlustými kmeny. Rozerve dřevěné mřížoví a může dokonce zardousit velké stromy. Vistárie na domech mohou způsobit poškození okapových žlabů, střešní krytiny a podobných struktur.\nVistárie mohou být pěstovány i v nádobách. V takovém případě je třeba ji pravidelně řezat.\n\nVistárie můžeme řezat dvakrát v roce. Květní pupeny vistárie se tvoří na začátku loňských větví, takže prořezávání postranních výhonů na počátku jara zviditelní květy. V lednu řežeme výhony kolem hlavní větve a silných větví na 2–4 cm, nebo na tři až čtyři očka. Pokud je žádoucí kontrolovat velikost rostliny, boční výhonky lze zkrátit na délku 20 až 40 cm v polovině léta, a poté ještě jednou silně zkrátíme na 10 až 20 cm koncem léta. Květy se u \"Wistaria sinensis\" objevují vždy na slabých postranních větévkách, které je třeba chránit hlavně při prořezávání. U starších, dlouho neošetřovaných vistárií koncem zimy odstraníme všechny vedlejší výhony, necháme jen silné větve omotané okolo opory. Když jarní výhonky dosáhnou délky 40–60 cm, seřízneme je nad třetím nebo pátým pupenem, terminální výhonky seřízneme kolem 20. července, když už přestaly růst.\n\nObvykle chorobami a škůdci netrpí, avšak poškozené, oslabené rostliny, nebo rostliny na nevhodném stanovišti mohou napadat houbové choroby např. \"Verticillium\" a \"Botrythis\", nebo mohou trpět fyziologickými chorobami. Proti askomycetám z rodu \"Verticilium\" mohou pomoci systémové fungicidy, avšak vhodnější je prevence – rozmnožovat zdravé jedince, zvolit vhodné stanoviště, napadené jedince odstranit, desinfikovat nářadí, v případě napadení se doporučuje vyměnit velké množství půdy.\n\nV některých oblastech je považována za invazivní druh.\n\nObsahuje betulin, kyselinu betulinovou.\n\nObsahuje toxické lektiny. Otrava se projevuje zvracením, průjmem a bolestmi břicha, postiženému je třeba podat aktivní uhlí (živočišné uhlí) a zajistit výplach žaludku. Nejčastějším důvodem otravy je požití plodů u dětí.\n\n\n\n\n\n"}
{"id": "444850", "url": "https://cs.wikipedia.org/wiki?curid=444850", "title": "Chaïm Soutine", "text": "Chaïm Soutine\n\nChaïm Soutine (pův. \"Хаим Соломонович Сутин\", 13. ledna 1893 Smiloviči, Ruské impérium, dnes Bělorusko – 9. srpna 1943 Paříž, Francie) byl malíř židovského původu.\n\nNarodil se v židovském ghettu poblíž Minsku jako desáté dítě z jedenácti potomků chudého krejčího. Jeho rodina byla silně ortodoxní a řídila se pravidly Talmudu, proto si nepřála, aby se jejich syn věnoval umění a maloval (zde zejména lidské postavy). Přesto se mu podařilo studoval v letech 1910 až 1913 na malířské akademii ve Vilniusu. V roce 1913 se odebral do Paříže, aby zde dále studoval. Bydlel na Montparnassu a maloval zde expresionistická zátiší a portréty. Zde se postupně seznámil s celu řadou výtvarníků, kteří zde žili, největší vliv na měj měl patrně Marc Chagall a Amedeo Modigliani. Jeho tehdejší styl byl hodně ovlivněn pracemi Vincenta van Gogha.V roce 1919 odejel z popudu Leopolda Zborowskiho do Céret v Pyrenejích, kde pracoval další tři roky a namaloval zde asi 200 obrazů. Jednalo se často expresionisticky laděné obrazy krajin. V roce 1922 se vrátil zpět do Paříže, kde se věnoval portrétní tvorbě. V roce 1923 americký sběratel Paul Barnes koupil šedesát jeho obrazů.\n\nV roce 1925 přesídlil do Cagnes, zde se nervově zhroutil a zničil větší množství svých tehdejších děl. Celý život trpěl velkými depresemi, několikrát se pokusil o sebevraždu. Jeho stav se zlepšil v roce 1929, kdy mu bohatý mecenáš a obchodník Marcellin Castaing nabídl jako podporu pobyt na jeho zámku nedaleko Chartres.\n\nMezi jeho nejznámější díla patří obraz s námětem hromady hnijícího mrtvého masa – \"Mrtvola\" z roku 1925, který je znám tím, že v době jeho tvorby své sousedy na Montmartru šokoval neskutečným zápachem hnijícího hovězího masa (poznámka: tento obraz lze vidět, mimo jiné, např. v americkém filmu \"Úsměv Mony Lisy\" z roku 2003), což musela nakonec tehdy vyřešit přivolaná policie.\n\nJeho tvorba byla velice charakteristická svým osobitým stylem, ze kterého čišel zvláštní smutek, melancholie a pocit osamění. \n\nPo vpádu nacistických vojsk do Francie v roce 1940 musel jako Žid uprchnout z Paříže a skrývat se provizorně na venkově. To mělo velký vliv na jeho celkový zdravotní stav, vinou strádání, stresů a neustálému strachu mu prasknul žaludeční vřed. Musel v Paříži narychlo absolvovat operaci, kterou nepřežil.\n\nJeho dílem se zabýval švýcarský spisovatel a překladatel z ruštiny Ralph Dutli.\n\n"}
{"id": "444851", "url": "https://cs.wikipedia.org/wiki?curid=444851", "title": "Světové atletické finále", "text": "Světové atletické finále\n\nSvětové atletické finále (oficiálně: IAAF World Athletics Final) bylo pořádáno v letech 2003 – 2009, kdy nahradilo původní Finále Grand Prix IAAF. Jednalo se o dvoudenní atletický mítink, který vždy v září uzavíral letní atletickou sezónu. Na startovní listinu se mohli dostat jen ti atleti, kteří posbírali co nejvíce bodů na mítincích Zlaté ligy, Super Grand Prix a také Grand Prix. \n\nV každé disciplíně startovalo osm atletů s výjimkou běhů na delší tratě (deset až dvanáct závodníků). K prvním sedmi byl vždy doplněn závodník, kterému IAAF udělila tzv. divokou kartu. Muži a ženy startovali od roku 2005 v osmnácti atletických disciplínách. Na prvních třech ročnících v Monaku nebyl hod kladivem v hlavním dvoudenním programu, ale tato disciplína se konala vždy o týden (v roce 2004 o dva týdny) dříve v maďarském městě Szombathely. \n\nV roce 2010 se měl konat další ročník v marockém městě Rabat. Nová koncepce IAAF však již dále s tímto závodem nepočítala a po zániku tzv. Zlaté ligy skončilo i světové atletické finále. V roce 2010 bylo nahrazeno Diamantovou ligou, která se skládala ze 14 závodů, přičemž poslední finálový se konal v belgickém Bruselu.\n\n"}
{"id": "444854", "url": "https://cs.wikipedia.org/wiki?curid=444854", "title": "J. D. Sumner", "text": "J. D. Sumner\n\nJohn Daniel Sumner (19. listopadu 1924 - 16. listopadu 1998) byl americký gospelový zpěvák a od roku 1983 držitel Guinnessova světového rekordu za nejnižší člověkem zazpívaný tón (subkontra G).\n\nNarodil se na Floridě a již od dětství chtěl být gospelovým basistou. To se mu také splnilo a jeho mocný hlas byl využit například ve vokálních uskupeních\n„The Stamps“, „Blackwood Brothers“ či „Masters V“. Spolupracoval také s Elvisem Presleym.\n\nZemřel v Jižní Karolíně ve věku nedožitých 74 let.\n"}
{"id": "444855", "url": "https://cs.wikipedia.org/wiki?curid=444855", "title": "Aquapark Olomouc", "text": "Aquapark Olomouc\n\nAquapark Olomouc je první adrenalinový aquapark na Moravě. Byl otevřen 1. 6. 2009 a jeho provozovatelem je město Olomouc.\n\nAreál na ploše přibližně dvou hektarů je situován v lokalitě Pod Vlachovým nedaleko výpadovky na Brno.\n\nCelý areál je rozdělen na venkovní a vnitřní část, které dohromady čítají 1 150 m² vodní plochy. V areálu se nachází občerstvení, atrakce pro nejmenší a restaurace. Teplota vody se pohybuje v rozmezí 28 – 36 stupňů. V areálu je možno využívat bezhotovostních úhrad pomocí speciálních „čipových hodinek“, kterými se platí i vstupné.\n\n\nV létě jsou provozovány dva venkovní bazény (dospělý i dětský). Dominantou venkovního bazénu je tobogan dlouhý 115 metrů. U bazénů se nachází hřiště pro beachvolejbal, lanové atrakce anebo jungleland pro děti. Celý areál je bezbariérový.\n\n"}
{"id": "444857", "url": "https://cs.wikipedia.org/wiki?curid=444857", "title": "Národní hřebčín Kladruby nad Labem", "text": "Národní hřebčín Kladruby nad Labem\n\nNárodní hřebčín Kladruby nad Labem v okrese Pardubice je chovnou stanicí běloušů českého plemene starokladrubských koní. Vraníci stejného plemene se chovají v hřebčíně ve Slatiňanech. V hřebčíně je chováno přibližně 300 starokladrubských koní, probíhají v něm zkoušky výkonnosti hřebců, drezúrní i jiné závody a řada akcí pro veřejnost. Praxi v tomto hřebčíně zde získávají i studenti Středního odborného učiliště zemědělského v Kladrubech nad Labem, které je zaměřeno na chov koní a jezdectví. \n\nAreál hřebčína s okolní krajinou je od roku 2019 zařazen na Seznam světového dědictví UNESCO.\n\nChovu koní se v Kladrubech nad Labem věnovali již Pernštejnové, kteří zdejší panství zakoupili v roce 1491. Součástí panství byla i obora, kterou Maxmilián II. dostal darem od českých stavů v roce 1560 a později zde vybudoval hřebčinec. Rudolf II. udělil hřebčínu statut císařského dvorního hřebčína. V roce 1918 získal hřebčín do vlastnictví československý stát. V roce 1995 byl starokladrubský kůň vyhlášen za kulturní památku a v roce 2002 bylo kmenové stádo běloušů vyhlášeno za národní kulturní památku.\n\n\nSoučástí hřebčína jsou i rozsáhlé pozemky v okolí s výběhy pro koně. Samostatnou pobočku tvoří Hřebčín Slatiňany.\n\nNárodní hřebčín Kladruby nad Labem se zaměřuje na chov starokladrubských koní, ve Slatiňanech chovají starokladrubské vraníky, v Kladrubech nad Labem bělouše. Jde o teplokrevné plemeno vzniklé křížením starošpanělských a staroitalských koní. Od doby Rudolfa II. byli koně z Kladrub využíváni jako kočároví koně pro rakouský císařský dvůr. Chov starokladrubských koní byl téměř zničen úsilím československého státu po roce 1918, kdy bylo rozhodnuto o jeho likvidaci. Do roku 1931 se chov podařilo téměř zničit rozprodejem a převody chovného stáda. S regenerací chovu začal až profesor František Bílek ve 40. letech 20. století. Podle mnoha odborníků na poslední chvíli. K regeneraci museli být využiti zčásti i koně jiných plemen. Od roku 2001 je kmenové stádo bílých starokladrubských koní národní kulturní památkou. Plemeno je určeno především pro zápřah do kočáru a k ceremoniální a reprezentativní službě, ale používá se i pro rekreační ježdění. Jde o unikátní plemeno, které je dnes chováno v tomto rozsahu jen v České republice. Dnes je celkem ve světě chováno přibližně 1100 až 1200 koní tohoto plemene.\n\n\n"}
{"id": "444864", "url": "https://cs.wikipedia.org/wiki?curid=444864", "title": "Scotiabank Fan Fav Award", "text": "Scotiabank Fan Fav Award\n\nScotiabank Fan Fav Award je cena každoročně udělována lednímu hokejistovi hrajícímu v kanadsko-americké lize ledního hokeje NHL, který je považován na základě hlasování fanoušků za nejoblíbenějšího hráče v sezóně NHL. Tato trofej se uděluje od sezóny 2008/2009.\n"}
{"id": "444867", "url": "https://cs.wikipedia.org/wiki?curid=444867", "title": "NHL Lifetime Achievement Award", "text": "NHL Lifetime Achievement Award\n\nLifetime Achivement Award je cena každoročně udělována lednímu hokejistovi, který hrál v Kanadsko-americké lize ledního hokeje NHL a je udělována za celoživotní přínos této lize. Tato trofej se uděluje od sezóny 2007/2008.\n"}
{"id": "444868", "url": "https://cs.wikipedia.org/wiki?curid=444868", "title": "Leštění drahých kamenů", "text": "Leštění drahých kamenů\n\nLeštění drahých kamenů patří mezi základní proces zušlechťování drahých kamenů. \n\nV praxi postupujeme velice podobně jako při broušení.\n\nLesk a třpyt kámen získá použitím brusiva, či prášku. Lesk může být: diamantový, kovový, či skelný.\n\nMaximální míra nerovnosti povrchu, by před leštěním neměla přesahovat 4 mikrometry.\n"}
{"id": "444869", "url": "https://cs.wikipedia.org/wiki?curid=444869", "title": "Jiří Plachý mladší", "text": "Jiří Plachý mladší\n\nJiří Plachý (* 23. září 1946 v Praze) je český herec a dabér. Pochází z umělecké rodiny, jeho otec Jiří Plachý starší byl český herec, hercem byl i jeho strýc Vojta Plachý Tůma.\n\nHerectví se věnuje již od mládí, již během studia na gymnáziu byl členem dramatického kroužku, další lekce mu uděloval herec Ota Sklenčka, což byl jejich rodinný přítel. Již v dobách svých studií na pražské DAMU hostoval v Národním divadle a Městských divadlech pražských. Po ukončení studia na DAMU získal své první angažmá v Divadle Vítězslava Nezvala v Karlových Varech. V roce 1970 se stal členem souboru Divadla na Vinohradech, kde hraje doposud.\n\nV československém filmu se objevoval pouze sporadicky, mnohem více příležitostí dostal v Československé televizi, kde vystupoval v různých televizních inscenacích a televizních filmech.\n\nJedná se také o významného dabéra, který propůjčil svůj hlas např. postavě pana Spocka v seriálu , dále daboval Jeana Reno a Jackieho Chana. Pracuje i jako voiceover.\n\n\n\n"}
{"id": "444870", "url": "https://cs.wikipedia.org/wiki?curid=444870", "title": "Pátá hora", "text": "Pátá hora\n\nPátá hora je román vyprávějící o proroku Eliášovi a jeho cestě životem. Děj se odehrává kolem roku 800 př. n. l. v zemi zvané Fénicie, v Izraeli nazývané Libanon.\n\nPříběh vychází ze starozákonního vyprávění o proroku Elijáši (1. královská; kap. 17–19). Spisovatel příběh v mnohém pozměnil a obohatil.\n\nZačátek knihy nás zavede do galádské stáje, kde čekají dva muži na smrt. Jeden z nich je prorok Eliáš. Nakonec už to duševní trýznění nevydrží a vnitřně vyrovnaní s blížícím se koncem jejich dnů na zemi se vydávají vstříc vojákům. Jdou ulicemi a tu náhle jeden z nich padne mrtev k zemi. Eliáš se otočí na střílejícího útočníka a očekává stejný konec. Leč lukostřelec se zalekne toho co se stalo. On nejlepší lukostřelec z mužstva nezasáhl na deset metrů cíl a zastřelil osobu vedle. Mířil totiž na Eliáše. Pomyslí si, že bůh asi nechce aby ho zastřelil a tak uklidí šíp zpět do toulce otáčí se a jde pryč. Nechce aby ho stihlo neštěstí, protože jednal proti přání toho nejvyššího.\n\nEliáš se pomalu vzpamatovává z šoku, poslechne hlas svého anděla strážce a jde se schovat k břehům potoka Karit. U potoka přemýšlí co se vlastně stalo. Jednou ráno pracoval v dílně a zrovna dodělával jeden stůl. Náhle se mu zjevil Anděl Páně a říká. \"Jdi k králi Achabovi a řekni mu, že jestli bude násilně obracet lidi od víry v boha, tak v Izraeli nebude pršet, dokud se nesjedná náprava\"\n\nEliáš udělal co mu bylo řečeno. Při slyšení u krále byla také nová královna Jezabel, původně Sidonská princezna, která v Eliášovi viděla nepřítele a rozhodla se ho zbavit pomocí vojáků. To ona přesvědčila krále, aby místo Hospodina byli uctívání bohové libanonští. A věřila že bůh Baal jí poslal na svět, aby obrátila na jeho víru celé národy. Chytře a trpělivě pracovala na tomto úkolu a teď v Eliášovi viděla hrozbu pro její celoživotní dílo.\n\nPo krátkém čase stráveném u břehů potoka, povídáním si sám se sebou nebo směrem k havranovi se Eliášovi opět zjevil anděl a povídá. \"Znič Jezabel. Ale nemůžeš ničit dřív, než se naučíš obnovovat. Teď jdi do Sarepty Sidonské, vyhledej vdovu a buď tam. Ženě jsem přikázal aby tě živila, za to jí v misce neubude mouky a v nádobě neubude oleje i když z nich bude brát.\"\n\nŘadu dní Eliáš putoval k údolí, kde leželo město Sarepta, svými obyvateli nazývané Akbar. Setkal se s vdovou a ta ho přes zjevnou nevoli ubytovala u sebe. Přece jen to byl nepřítel jejich královny Jezabel, ale tradice jí přikazovala poskytnout útočiště cizincům.\n\nJednoho dne se vdově těžce roznemohl syn a nakonec umřel. Všichni z toho neštěstí vinili cizince. Vykonali s ním soud, kde ho odsoudili k smrti. Nejdříve však měl vyjít na Pátou horu a žádat tamější bohy o odpuštění. Poté ho buď zabijí bohové a když ne, tak až se vrátí, tak ho popraví vesničané. Jak rozhodli tak vykonali. Odvedli Eliáše na Pátou horu a čekali co se bude dít. Eliáš vystoupal do kopce, žádné bohy nenašel. Sedl si na kámen a začal plakat, že zrovna ženě u níž byl ubytován musel zemřít syn. Nechápal souvislosti. Náhle se mu zjevil Anděl a povídá. Až se vrátíš do města požádej tři krát, aby chlapec ožil. Potřetí tě Pán vyslyší. Eliáš udělat co mu bylo řečeno a chlapec ožil. Od té doby si lidé ve vesnici Eliáše považovali a zároveň se báli jeho moci.\n\nEliáš dále žil u vdovy a jejího syna a pomáhal kde se dalo. Tu radou tu rozřešením pře mezi sousedy. Vesničané si ho začali vážit pro jeho moudrá rozhodnutí. Zanedlouho se po vesnici roznesla zpráva, že u vstupu do údolí nedaleko vesnice se utábořili Asyřané. Vojáci, jež kudy prošli, tudy pustošili. Nejdříve tomu lidé nevěnovali žádnou pozornost, ale když se vojenské ležení rozrostlo a už se schylovalo k válce. Přece jenom se snažili vycvičit své vojáky na obranu. Eliáš se snažil mezi oba tábory nastolí mír, ale zdejší kněz nebyl míru nakloněný a přesvědčil vojevůdce, že je válka nevyhnutelná. Kněz k tomu měl své důvody. Věřil, že když zničí obyvatele Akbaru, tak se vynález zde objevený nerozšíří do celého světa. Tím vynálezem bylo písmo z Byblu, jež Řekové pojmenovali alfa-beta. Velice jednoduché písmo, jemuž se může naučit každý. Kněz věřil, že jednou z nejničivější, nejstrašnější a nejmocnější zbraní je slovo.\n\nPo půl roce čekání začala válka. Netrvala dlouho. Vycvičení Asyřané rozmetali nepřipravenou Akbarskou armádu během jediného dne. Ostatní obyvatelé z Akbaru utekli ještě před útokem. Po boji ve vesnici zůstali jen staří lidé, děti a vdovy. Ale vdova u níž byl Eliáš ubytován a do níž se zamiloval umřela v troskách domu. A když umírala prosila Eliáše a jejího syna aby se o sebe pěkně starali. Její poslední věta zněla. Já jsem Akbar. Vždy když půjdete jeho ulicemi, tak si na mě vzpomeňte. Eliáš se zrovna chtěl vydat na dalekou cestu jinam. Ale vdovčin syn ho přesvědčil aby vypálené město postavili znova aby na matku mohl vzpomínat jako na něco krásného. Když ona prohlásila Já jsem Akbar, tak aby nebyla poničená. Eliáš se nechal přemluvit a spolu s vesničany, kteří zůstali a přežili, začala obnova města. Nejdříve se do práce nikomu nechtělo, když viděli, že nezbyl kámen na kameni, ale později se do obnovy zapojovalo stále více lidí až se jim podařilo město obnovit. Vládcem města se stal Eliáš.\n\nJednoho dne se do města začali sjíždět lidé, jež uprchli před útokem. I vládce se vrátil a chtěl znovu vládnout. Ale lidé mu to nedovolili. Po čase se Eliášovi opět zjevil Anděl a řekl mu, že je načase opustit Akbar a vrátit se do Izraele vykonat zázrak, aby osvobodil svůj lid. Eliáš předal vládu nad vesnicí synovi vdovy u níž byl prvně ubytován a vydal se na cestu.\n\nKdyž dorazil do Izraele tak shromáždil proroky u řeky Karmel. Tam je pořádal aby se rozdělili na dva tábory. Na uctívače Baala a na věřící v Hospodina. První skupině předal jednoho volka a žádal je aby jejich bůh přijal jejich oběť. Nedostalo se jim žádné odpovědi. Tak tedy Eliáš vzal své zvíře a obětoval ho podle ponaučení Anděla. V tom oběť vzplála a hned na to se hojně rozpršelo a skončilo čtyřleté období sucha.\n\nOd té chvíle vypukla občanská válka. Syřané napadli zemi a zabili krále Achaba. Jeho manželka Sidonská princezna Jezabel, byla po několika vzestupech a pádech různých vládců zajata a raději se vrhla z okna, než aby se vydala nepříteli.\n\nEliáš zůstal na hoře až do konce svých dní a poté vstoupil do nebe.\n\n"}
{"id": "444871", "url": "https://cs.wikipedia.org/wiki?curid=444871", "title": "NHL/Sheraton Road Performer Award", "text": "NHL/Sheraton Road Performer Award\n\nNHL/Sheraton Road Performer Award je cena každoročně udělována lednímu hokejistovi hrajícímu v Kanadsko-americké lize ledního hokeje NHL, který si dokázal připsat nejvíce kanadských bodů na hřištích soupeřů. Tato trofej se uděluje od sezóny 2003/2004.\n"}
{"id": "444875", "url": "https://cs.wikipedia.org/wiki?curid=444875", "title": "VK UP Olomouc", "text": "VK UP Olomouc\n\nVolejbalový klub Univerzity Palackého Olomouc (VK UP Olomouc), dříve Sportovní klub Univerzity Palackého v Olomouci (SK UP Olomouc), je ženský volejbalový klub v Olomouci.\nOddíl žen byl založen v roce 1953. V dnešní době má celkem 11 družstev v soutěžích, je 4 násobným mistrem samostatné ČR, 3 násobným vítězem poháru a účastníkem poháru mistryň (v roce 1994 dokonce 4. místo). Sídlí v moderní sportovní hale Univerzity Palackého na ulici U Sportovní haly. Základna žákyněk je ve sportovní škole Terera a Helsinská.\n\n\n\"Funkci B-týmu žen plní farmářský oddíl TJ Sokol Šternberk (1. liga).\"\n\n\n\n\n"}
{"id": "444876", "url": "https://cs.wikipedia.org/wiki?curid=444876", "title": "Vilemína Luisa Bádenská", "text": "Vilemína Luisa Bádenská\n\nVilemína Luisa Bádenská (německy \"Wilhelmine Luise von Baden\") (10. září 1788 v Karlsruhe – 27. ledna 1836 v Rosenhöhe) byla dcera dědičného prince Karla Ludvíka Bádenského a jeho manželky Amálie Hesensko-Darmstadtské a jako žena Ludvíka II. Hesenského velkovévodkyně hesenská (\"von Hessen und bei Rhein\").\n\nVilemína byla posledním z osmi dětí bádenského vévody Karla Ludvíka a jeho ženy Amálie Frederiky Hesensko-Darmstadtské. Princezna byla vychovávána v izolaci od vnějšího světa, vyrůstala ve vřelém a intimním rodinném prostředí. Její starší sestra Karolína se stala bavorskou královnou, další Luisa byla jako Jelizaveta Alexejevna ruskou carevnou (manželka ruského cara Alexandra I., třetí, Frederika, manželkou švédského krále Gustava IV. Adolfa.\n\n19. června roku 1804 se Vilemína provdala v Karlsruhe za hesenského korunního prince, pozdějšího hessenského velkovévodu Ludvíka II. Hesenského.\n\nMilostné aféry jejího manžela způsobily, že manželský pár posléze začal žít odděleně – po narození dvou dětí se Vilemína v roce 1820 usadila na zámku Heiligenberg u Jugenheimu. Podle historicky ověřených zpráv (korespondence řady ministrů, vyslanců i panovníků včetně např. královny Viktorie nebo cara Mikuláše I.) tam záhy navázala milostný poměr se svým komořím Augustem Ludwigem von Senarclens-Grancym; ze vztahu, který lze označit za druhé manželství, se narodily čtyři děti, z nichž však jen dvě se dožily dospělosti. Ludvík II. Hesenský ve snaze uniknout skandálu uznal všechny tyto děti své manželky Vilemíny za svoje.\n\nSenarclens-Grancy je tedy označován za biologického otce Vilemínina druhého syna Alexandra Hesenského, zakladatele domu Battenbergů. Na tomto základě je také považován za \"\"nelegitimního tušeného pána domu Battenbergů\"\", k jehož potomkům mezi jinými náleží i Philip Mountbatten, vévoda z Edinburghu, manžel britské královny Alžběty II. a otec následníka britského trůnu prince Charlese.\n\nStejně tak je Senarclens-Grancy považován za otce dcer Vilemíny Luisy – Alžběty (1821-1826), která zemřela v dětském věku, a Marie (1824-1880). V roce 1838 cesarevič Alexandr Nikolajevič (pozdější car Alexandr II.) cestoval po Evropě a hledal manželku; seznámil se s tehdy čtrnáctiletou Marií, zamiloval se do ní a po třech letech (16. dubna 1841) se s ní i přes námitky své matky Alexandry Fjodorovny oženil, jsa si plně vědom skvrny na jejím původu. V té době ovšem již byla Mariina matka Vilemína pět let po smrti.\n\n\n\n\"Egon Cäsar Corti: \"Unter Zaren und gekrönten Frauen...\" 1949\"\n\n"}
{"id": "444878", "url": "https://cs.wikipedia.org/wiki?curid=444878", "title": "TNF", "text": "TNF\n\nTNF může označovat:\n"}
{"id": "444879", "url": "https://cs.wikipedia.org/wiki?curid=444879", "title": "Nedokončené příběhy", "text": "Nedokončené příběhy\n\nNedokončené příběhy (celým názvem \"Nedokončené příběhy Númenoru a Středozemě\", ) je kniha J. R. R. Tolkiena, obsahující doplňkové, vedlejší a alternativní verze příběhů, popsaných ve třech hlavních Tolkienových knihách - Hobitovi, Pánu Prstenů a Silmarillionu. Kniha byla vydána až po autorově smrti v r. 1980. K vydání ji připravil, uspořádal a opatřil poznámkami Tolkienův syn Christopher. V češtině poprvé vyšla v r. 1994.\n\nKnihu netvoří jeden příběh, zahrnuje mnoho různých příběhů, které rozšiřují informace z ostatních Tolkienových knih. Ani tyto jednotlivé příběhy nejsou ucelené, mají různý rozsah i strukturu, a u většiny z nich některé části chybí. Přesto tvoří zajímavé doplnění středozemské historie, pomáhají ji lépe pochopit, vysvětlují některá nejasná místa - dozvíme se například, jak by vypadal příběh Hobita, kdyby jej nevyprávěl Bilbo, ale Gandalf, nebo tu najdeme nové informace o Istari (čarodějích). Pro lepší orientaci je kniha chronologicky rozdělena na \"věky\", tedy dlouhá časová období Středozemě.\n\nKniha vychází z Tolkienovy pozůstalosti, většinou jde o původní autorův doslovný text (s výjimkou jmen postav a míst, která sám Tolkien velmi často měnil i v průběhu psaní), doplněný o vysvětlující poznámky Christophera Tolkiena. Pouze v několika příbězích (\"Příběh Galadriel a Celeborna\") byly původní Tolkienovy poznámky natolik útržkovité, že je Christopher musel uspořádat do jednotného příběhu.\n\nTyto příběhy rozšiřují informace o Prvním věku, tzn. o době před Válkou Hněvu a potopením Beleriandu. Tolkien z tohoto období plánoval napsat tři tragické romány, „Pád Gondolinu“, „Beren a Lúthien“ a „Příběh Húrinových dětí“. Z druhého jmenovaného se nezachovalo nic, zlomky z druhých dvou jsou publikovány následovně:\n\n\n\nČtvrtá část zahrnuje několik pojednání.\n"}
{"id": "444880", "url": "https://cs.wikipedia.org/wiki?curid=444880", "title": "Rundista", "text": "Rundista\n\nRundista (rundišek, německy \"Rundiste\", anglicky \"girdle\") je hrana diamantu nebo drahého kamene mezi horním a dolním výbrusem. Vede po celém obvodu kamene, je to oblast kde má diamant největší průměr. Nachází se na všech fasetových výbrusech. Je tam především proto, aby se při zasazování neoštípaly hrany a kámen pevně držel na místě. Rundista také zvyšuje brilianci, protože světlo neuniká z fasování. Správný rozměr je 1 - 2% z celkové výšky diamantu. Bývá hrubě broušená nebo fasetová, někdy může být i leštěná. Občas se na ní nachází až 4 naturals - zbytky původních krystalových ploch.\n"}
{"id": "444889", "url": "https://cs.wikipedia.org/wiki?curid=444889", "title": "Zavidovići", "text": "Zavidovići\n\nZavidovići jsou město a sídlo stejnojmenné opštiny v centrální části Bosny a Hercegoviny. Nacházejí se mezi Dobojem a Zenicí, administrativně je město součástí Zenicko-dobojského kantonu Federace Bosny a Hercegoviny. Městem protékají řeky Krivaji, Bosna a Gostovića. Podle sčítání lidu ve městě Zavidovići a jeho okolí žilo 12 947 obyvatel. Vzhledem k válečným událostem je však tento počet značně nepřesný.\n\nZpočátku malé sídlo se rychle začalo měnit po roce 1878, kdy se Bosna a Hercegovina stala součástí Rakousko-Uherska. Rakouské firmy začaly budovat závody na zpracování dřeva; vznikaly pily a úzkorozchodné dráhy. V pozdější době se město Zavidovići stalo významným dopravním uzlem v údolí Bosny a v Bosně a Hercegovině vůbec. Konflikt v 90. letech však vedl k rozvratu dřevozpracujícího průmyslu a kdysi rozvíjející se město se tak dostalo do značných problémů.\n\n"}
{"id": "444891", "url": "https://cs.wikipedia.org/wiki?curid=444891", "title": "Obruba na kámen", "text": "Obruba na kámen\n\nObruba na kámen je součást šperku s kamenem. Účelem obruby je, aby kámen držel na místě a mohl být zasazen do šperku.\nVelikost a druh obruby se přizpůsobuje danému kameni. Zasazují se nejčastěji fasetové výbrusy. Jsou dva druhy obrub, rovné a zúžené:\n\nPři výrobě šperků hrají obruby důležitou roli. Jestli má být drahokam zasazen do šperku, je třeba vyrobit takovou obrubu, která bezpečně drží kámen a zároveň zabraňuje jeho ztrátě.\n\nVětšina obrub musí pasovat přesně okolo rundisty, nebo v některých případech se dělají obruby menší, aby na nich kámen seděl a obruba nebyla vidět. V tom případě se kámen přichycuje krapnami.\n"}
{"id": "444893", "url": "https://cs.wikipedia.org/wiki?curid=444893", "title": "Sampsa Astala", "text": "Sampsa Astala\n\nSampsa Astala (* 23. ledna 1974, Vantaa, Finsko) je finský bubeník. Od roku 2000 do roku 2010 působil ve finské hard rockové/heavy metalové skupině Lordi. Fanoušci ho znají pod jménem Kita.\n\nSvé dospívající roky trávil ve městě Karkkila.\n\nJako jediný ve skupině neměl svoji originální masku. Převzal ji od Sami Keinänena (přezdívaný G-Stealer, první baskytarista Lordi), jen mírně ji upravil a hrál v ní asi do roku 2004. Poté ji pozměnil výrazněji a další změny přicházeli při každém novém albu Lordi. Protože první maska Kity a maska G-Stealera byla velmi podobná, není ze starších fotek Lordi jisté, jestli se na nich objevuje Kita nebo G-Stealer. Poslední maska Kity měla podobu „vesmírného cizince“.\n\nU Lordi vytvářel veškerou hudbu, co se týče bicích. Zpíval zadní hlasy na všech albech, ale při koncertech nemohl zpívat, jelikož mu to nedovolovala jeho maska. Vlastní nahrávací studio, ve kterém byla nahrána některá alba Lordi. Pracuje také jako manažer některým menším skupinám. Na turné rád trávil volné chvíle s Jussi Sydänmaanem (Amen) v barech.\n\n4. října 2010 Lordi oznámili, že Kita opustil kapelu z důvodu porušení základního pravidla Lordi, a to vystupování bez masky při velké pozornosti médií – na Eurovision vystupoval ještě se svou druhou kapelou Stala & So, a to bez masky. Kita vystoupil s jeho kapelou na konferenci finské Eurovision Song Contest. Kita odešel těsně před zahájením turné \"Europe for breakfast\". Lordi však brzy získali nového bubeníka, kterým se stal Otus.\n"}
{"id": "444894", "url": "https://cs.wikipedia.org/wiki?curid=444894", "title": "Chirostenotes", "text": "Chirostenotes\n\nChirostenotes (z řečtiny \"štíhlá ruka\") byl rod teropodního oviraptorosaurního dinosaura, žijícího na území Severní Ameriky (provincie Alberta) v období svrchní křídy (asi před 80 mil. l.). Charakteristikou rodu byla bezzubá lebka, výrazný hřeben, mohutné drápy a dlouhé končetiny. \"Chirostenotes\" byl zřejmě všežravec nebo méně pravděpodobně býložravec, živící se rozmanitou živočišnou a rostlinnou potravou nebo vejci.\n\nTypovým druhem je \"C. pergracilis\", popsaný v roce 1924 Gilmorem. V roce 1933 byl popsan další druh \"C. elegans\", který je dnes obvykle řazen do samostatného rodu \"Elmisaurus\" (\"E. elegans\"). Taxonomická historie chirostenota je značně zmatečná, neboť v průběhu minulého století k němu bylo přiřazeno značné množství fosílií jiných druhů. Jen dodnes tak bylo vytvořeno asi 6 neplatných synonym.\n\nV únoru roku 2020 byla publikována vědecká studie o novém fosilním materiálu druhu \"C. pergracilis\", objeveném v sedimentech geologického souvrství Dinosaur park na území kanadské provincie Alberty. Tvar dochovaných čelistích kostí dokládá, že tento druh byl pravděpodobně odlišný od druhu \"Caenagnathus collinsi\".\n\nZaživa byl tento dinosaurus dlouhý asi 2 až 2,5 metru, mohl však být také podstatně větší. V bodě pánve dosahoval výšky asi 1 metru a hmotnost se pohybovala nejspíš kolem 50 až 100 kilogramů. Přesto šlo pro hmyz o potenciálně nebezpečného dinosaura, schopného rychle útočit nebo unikat predátorům, zejména drobným masožravým savcům.\n\n\n"}
{"id": "444896", "url": "https://cs.wikipedia.org/wiki?curid=444896", "title": "Geoda", "text": "Geoda\n\nGeoda je dutina v hornině, která je obvykle po vnitřním obvodu vyplněna menšími či většími krystaly minerálů, směřujícími dovnitř dutiny. Dutina může být vyplněna krystaly křemene, zeolitů, apod. \n\nNázev tvaru je odvozen z řečtiny, v překladu znamená „zemní“. Základem ke tvorbě geod byly unikající plyny, které vytvořily v chladnoucích horninách bubliny, které byly posléze vyplněny minerálními roztoky. V některých případech čas, teplota, tlak, a další veličiny byly v takové rovnováze, že docházelo ke tvorbě geod. Geody s krystaly se vyskytují zejména ve vulkanických horninách jako jsou bazalty a tufy, ale také v uhličitanových sedimentech (vápence, dolomity), vzácněji i v jiném prostředí. Pokud jde o geody vulkanického původu, vznikají v důsledku toho, že horká láva obsahuje nemalý podíl vulkanických plynů. Tyto plyny způsobují vznik dutin, které jsou při tuhnutí lávy prostřednictvím hydrotermálních roztoků či podzemní vody částečně nebo zcela vyplňovány různými odrůdami křemene (ametyst, achát, chalcedon, opál) či jinými minerály. \n\nJe třeba rozlišovat pojmy \"geoda\" a \"drúza\" – zatímco geoda vzniká vykrystalováním minerálů na stěnách dutiny, jako drúzu označujeme skupinu krystalů, narostlých na společném podkladě.\n\nObřích rozměrů dosahuje geoda, která byla objevena v roce 2000 ve starých stříbrných dolech Mina Rica ve Španělsku. Tyto doly se nacházejí nedaleko pobřeží Středozemního moře ve španělské provincii Almería. Geoda je dlouhá 8 metrů, na šířku měří 2,6 metrů a na výšku 1,7 metrů, mohlo by se tedy do ní vejít až 10 lidí. Geoda je vyplněna až půl metru velkými, zcela průhlednými a dokonale tvarovanými krystaly sádrovce. \n"}
{"id": "444897", "url": "https://cs.wikipedia.org/wiki?curid=444897", "title": "Úsměv Mony Lisy", "text": "Úsměv Mony Lisy\n\nÚsměv Mony Lisy, v americkém originále Mona Lisa Smile je americký film vyprodukovaný společnostmi Revolution Studios a Columbia Pictures, režiséra Mike Newella z roku 2003 s Julií Robertsovou v hlavní roli. Hlavním námětem filmu je otázka ženské emancipace a úlohy ženy-intelektuálky ve společnosti, druhým hlavním tématem filmu jsou otázky vnímání a hodnocení současného a moderního umění.\nHořký romanticko-psychologický snímek vypráví o mladé vysokoškolské učitelce Katherine Ann Watson (Julia Roberts), která v roce 1953 přijíždí z daleké Kalifornie v akademickém roce 1953-1954 učit dějiny umění na dívčí univerzitu ve Wellesley College v Massachusetts. Očekává, že na jedné z nejlepších amerických dívčích vysokých škol bude moci uplatnit své moderní představy o výuce mladých žen. Narazí zde však na vysoce konzervativní až nepřátelské prostředí, které jejím snahám a představám nepřeje. Většina studentek má představu o tom, že již brzy provdá a založí rodinu. Katherine se jim snaží vnutit svoji vlastní představu o tom, že tato jejich tužba není zcela správná a že je možné a nutné dále studovat zároveň s tím i založit rodinu. Kromě toho její výuka moderního umění naráží nejen na nepochopení vedení školy a katedry dějin umění, ale zprvu jí nepochopí ani samy studentky. Největší odpor vzbudí i studentky Betty Warren (Kirsten Dunst), redaktorky školních novin a dcery předsedkyně školní rady, kterou si zprvu znepřátelí. Betty se 2. listopadu 1953 provdá, nicméně její manželství se do konce školního roku rozpadne. Betty se s Katherine v samotném závěru akademického roku usmíří a Betty pozná, že Katherine má pravdu. Na závěr filmu se ukáže, že Katherine opravdu ovlivnila myšlení všech svých studentek tak, jak si ona sama před třičtvrtě rokem předsevzala a to přesto, že Joan Brandwyn (Julia Stiles) se během školního roku také provdala a nevyužila možnost studia práv na univerzitě v Yale.\n\nDruhá dějová osa filmu je tvořena milostnými a partnerskými vztahy všech hlavních představitelek včetně Katherine, která se o Vánocích 1953 zasnoubí a vzápětí se rozejde se svým kalifornským přítelem Johnem Slatterym (Paul Moore), brzy poté naváže intimní vztah s profesorem italštiny Billem Dunbarem (Dominic West), tento vztah se také před koncem akademického roku rozpadne. Problematika partnerských vztahů je zde také představena ve smyslu nedávno skončené druhé světové války, která velmi tvrdě zasáhla do životních osudů nejen samotné Katherine, ale i její kolegyně a spolubydlící profesorky Nancy Abbey (Marcia Gay Harden), studentky Giselle Levy (Maggie Gyllenhaal) i profesora Bila Dunbara.\n\nKatherine po roce výuky nepřijímá konzervativně pojatou nabídku k dalšímu setrvání na univerzitě a odchází učit kamsi do Evropy.\n\n"}
{"id": "444903", "url": "https://cs.wikipedia.org/wiki?curid=444903", "title": "Jordan (město)", "text": "Jordan (město)\n\nMěsto Jordan leží v Garfield County ve východní části Montany v USA. Zároveň je sídlem správních orgánů tohoto řídce osídleného okresu. Jde o poměrně malé město, v roce 2010 mělo jen asi 343 stálých obyvatel a 93 usedlých rodin.\n\nPrvní trvalá osada zde vznikla v roce 1896, o tři roky později pak získala svou vlastní poštovní stanici. Status města má však Jordan až od roku 1951. Oblast je významná pro paleontologický výzkum v souvrství Hell Creek, jde o jedno z center výzkumu v této geograficky rozsáhlé oblasti Montany. Jordan také bývá nazýván \"Branou do Hell Creeku\". Nedaleko města byl roku 1902 objeven první a později i druhý (1908) rozeznaný exemplář dravého dinosaura druhu \"Tyrannosaurus rex\".\n"}
{"id": "444907", "url": "https://cs.wikipedia.org/wiki?curid=444907", "title": "Boing", "text": "Boing\n\nBoing je italský televizní kanál patřící do skupiny Turner Broadcasting System, součásti společnosti Time Warner.\n\nKanál je určen mladým divákům od 6 do 16 let.\n\nKromě seriálů vysílá i rodinné filmy a soutěže pro děti.\n\n"}
{"id": "444910", "url": "https://cs.wikipedia.org/wiki?curid=444910", "title": "Chyše (zámek)", "text": "Chyše (zámek)\n\nZámek Chyše je hrad přestavěný na zámek ve stejnojmenném městě v Karlovarském kraji. K zámku patří park, který byl založen už v 17. století. Zámek je chráněn jako kulturní památka.\n\nPůvodně vladycké sídlo a ves, poprvé připomínané v letech 1169–1192 bylo od roku 1254 sídlo rodu Odolenoviců. V letech 1361–1365 byly Chyše s rabštejnským panstvím majetkem královské koruny Karla IV., ale v letech 1370–1378 patřily ke žlutickému panství a od roku 1397 byly v držení bratří Smetánků z Hradišťan. Roku 1422 se Chyší pravděpodobně zmocnil Jindřich z Plavna, po něm je Jan Calta z Kamenné Hory připojil k Rabštejnu. První písemná zmínka o hradu pochází z roku 1473, kdy jej král Vladislav Jagellonský propustil z manství Burianovi z Gutštejna.\n\nBurian z Gutštejna opevnil městečko, neobyvatelný hrad nechal obnovit a v roce 1487 založil karmelitánský klášter. Posledním mužským potomkem byl Viktorín z Gutštejna. Sňatkem s jeho dcerou Anežkou získal Mikuláš z Lobkovic roku 1566 její dědictví, zahrnující kromě Chyší též statky Podbořany, Kryry a Lubenec. Mikuláš nechal hrad přestavět na renesanční zámek, avšak už v roce 1579 prodal zámek a město Chyše s vesnicemi Ferdinandu Renšpergerovi z Ronšperka a Držkovic.\n\nRoku 1587 koupila tento majetek Griselda, vdova po Adamovi I. ze Švamberka, rozená z Lobkovic, a po ní ho vlastnil její syn Bohuchval Berka z Dubé, na Bělé a Kuřívodách. Ten byl považován za jednoho ze strůjců stavovského povstání z let 1618–1620, proto po prohrané bitvě na Bílé hoře uprchl ze země, v nepřítomnosti byl pak odsouzen k trestu smrti, ztrátě cti a jeho jméno bylo přibito na staroměstskou šibenici. Celý jeho majetek byl zkonfiskován.\n\nV roce 1622 byly Chyše bez odhadu levně prodány císařskému apelačnímu radovi Jiřímu Vilému Michnovi z Vacínova. Rodu Michnů z Vacínova zůstaly Chyše do roku 1664, kdy zadlužený Vilém Bedřich zemřel a jeho majetek koupil v dražbě Vilém Albrecht I. Krakovský z Kolovrat pro svou dceru Annu Ludmilu.\n\nAnna Ludmila Kolovratová-Krakovská se poprvé vdala za Julia Albrechta Kolovrata-Libštejnského, podruhé za Jiřího Viléma Michnu z Vacínova, synovce Viléma Bedřicha. Zprvu převzala jen polovinu panství, majitelkou celých Chyší se stala až v roce 1672, když zdědila i druhou polovinu, kterou mezi tím získali její otec Vilém Albrecht a strýc Arnošt Abund Kolovrat-Libštejnský. Brzy poté věnovala scelené panství svému manželovi Jiřímu Vilémovi.\n\nLudmila dala přestavět zámek v barokním stylu a za městem na kopci nově postavit kostel Zvěstování Panny Marie s rodinnou hrobkou. Když roku 1718 zemřela, dědil po ní její bratr Jan František Kolovrat-Krakovský a po něm jeho syn Vilém Albrecht a jeho syn Jan Josef. Od něho Chyše roku 1747 koupil Václav Leopold Putz z Breitenbachu. Putzové však panství zadlužili a roku 1766 je v dražbě získal hrabě Prokop Lažanský z Bukové.\n\nProkop III. pověřil v letech 1856–1858 pražského architekta Ignáce Ullmanna rozsáhlou úpravou zámku ve stylu tehdy moderní tudorovské gotiky a dal tak zámku současnou podobu. Bezdětný Prokop v roce 1868 zemřel a Chyše zdědili synové jeho bratrů Vojtěcha a Leopolda, bývalého moravského místodržitele, Alexandr († 1870) a poté Leopold († 1891), říšský poslanec za stranu mladočeskou a pak svobodomyslnou.\n\nRoku 1891 se majitelem Chyší stal Leopoldův bratr, Vladimír Lažanský, významný představitel české kulturní a politické scény na přelomu století, mj. prezident Národopisné výstavy českoslovanské v Praze roku 1895. Jeho syn Prokop (IV.) vlastnil velkostatek od roku 1925 až do roku 1945, kdy byl podle Benešových dekretů zestátněn.\n\nKdyž po 2. světové válce přešel zámek do vlastnictví státu, sídlilo v něm několik státních institucí, které se o zámek nestaraly, takže v roce 1967 musel být uzavřen a plánovaných oprav se do roku 1989 už nedočkal.\n\nZačátkem roku 1996 zchátralý zámek koupil Vladimír Lažanský s manželkou Marcelou a téhož roku zahájili jeho celkovou obnovu. Oprava zámku byla zařazena do Programu záchrany architektonického dědictví ČR při Ministerstvu kultury. Z fondu tohoto programu byly poskytovány finanční dotace. 30. května 1999 byla otevřena první zámecká expozice, včetně stálé expozice \"Karel Čapek a západočeský kraj.\"\n\nSoučástí areálu je i zámecký pivovar vystavěný v letech 1839–1841. Vaření piva však má však v Chyších tradici od roku 1580. Výroba zámeckého piva byla obnovena po 74 letech v roce 2006. V historických interiérech pivovaru se nachází restaurace a pivnice.\n\nNejstarší panské sídlo mělo podobu kurie. Podoba vrcholně středověkého hradu není jasná, ale dochovaný zámek se pravděpodobně kryje s původním hradním jádrem, které vymezovaly příkopy zasypané při zámeckých přestavbách. Podle stavebně historického průzkumu mělo jádro lichoběžníkový půdorys se dvěma paláci, branskou věží a jinou menší věží. Polygonální věž v severovýchodním nároží pochází až z doby po roce 1841. Z pozdně gotické přestavby realizované v letech 1473–1482 pocházejí tři klíčové střílny v nejnižší úrovni východní věže. U jedné z nich se dochoval trám k zaklesnutí zbraně a dřevěný kryt určený k uzavírání střílny. Kryt je opatřený průhledítkem, kolečky usnadňujícími manipulaci a zlomkem závory.\n\nV roce 1917 působil v Chyších krátce jako vychovatel tehdy třináctiletého Prokopa (IV.) spisovatel Karel Čapek, který zde po ukončení univerzitních studiích získal první zaměstnání.\n\nKrátký pobyt na zámku ovlivnil Čapka natolik, že se promítl hned do několika jeho děl – románu \"Krakatit\", divadelní hry \"Věc Makropulos\" a povídek \"Modrá chryzantéma\" a \"Na zámku\". Hrdina románu \"Krakatit\" se jmenuje Prokop, ve věžní místnosti zámku podle pověsti bydlela stará dáma, která sice vypila elixír mládí, ale skončila jako obyčejný smrtelník, a její duch v místnosti přetrvává a bloudí dodnes. K napsání povídky \"Modrá chryzantéma\" z \"Povídek z jedné kapsy\", která se odehrává v nedalekém Lubenci, inspiroval autora zámecký zahradník. Podle povídky knížecí zahradník objevil v Lubenci světově unikátní modré chryzantémy. Pointou téhle povídky může být skutečnost, že od té doby se kraji kolem Lubenecka říká „kraj modré chryzantémy“, ačkoliv se tu (ani jinde) žádná modrá chryzantéma nikdy nevyskytovala.\n\nRoku 1967 byla před zámkem odhalena busta Karla Čapka, dílo akademického sochaře Josefa Adámka a architekta Jaroslava Zbořila, připomínající zdejší Čapkův pobyt.\n\nO pobytu mladého Karla Čapka na zámku a jeho inspiraci zde, pojednává v nadsázce 7. díl II. řady cyklu České televize Historické minipříběhy a kuriozity v režii Pavla P. Riese. Tento příběh s názvem Chyše aneb o plnosti času a věčném životě můžete na uvedeném odkazu zhlédnout.\n\n\n\n"}
{"id": "444913", "url": "https://cs.wikipedia.org/wiki?curid=444913", "title": "Caenagnathidae", "text": "Caenagnathidae\n\nCaenagnathidi (\"cénagnatidi\") byli skupinou obvykle menších a zřejmě opeřených teropodních maniraptoranů (dravých dinosaurů), patřících mezi oviraptorosaury. Byli vývojově primitivnější než jejich příbuzní oviraptoridi a původně byli považováni za skupinu pokročilých nelétavých ptáků. Tomu odpovídá také název skupiny (odvozený od rodového jména \"Caenagnathus\" = \"současná čelist\"), protože první fosilní čelist byla považována za pozůstatek dávného ptáka. Dnes však považujeme \"ptačí\" znaky těchto dinosaurů za výsledek konvergentního vývoje.\n\nLebku měli tito teropodi relativně delší než oviraptoridi, jejich končetiny však byly velmi štíhlé a gracilní, podobné ptačím. Ocas byl obvykle velmi krátký a mohl být zakončen pygostylem, podobně jako u rodu \"Nomingia\". Tito dinosauři byli téměř s jistotou opeření. Obvykle měli skromné tělesné rozměry, největší z nich dosahovali délky jen kolem 3 metrů (například rod \"Anzu\"). \"Beibeilong\" a \"Gigantoraptor\" (pokud patřil do této skupiny) z Číny byli však ještě mnohem větší, tyto rody dosahovaly délky kolem 8 metrů.\nVýzkum počítačovým tomografem ukazuje, že u těchto dinosaurů pokračoval vývoj směrem ke ztrátě dentice a vytvoření ramfotéky na konci čelistí, která zuby z funkčního hlediska nahradila. Objevy fosilií cénagnatidů ze svrchnokřídového kanadského souvrství Horseshoe Canyon ukazují, že již mláďata těchto dinosaurů byla velmi aktivní a potravu si zřejmě hledala sama (ornitologickou terminologií řečeno, byla nekrmivá).\n\n\n"}
{"id": "444917", "url": "https://cs.wikipedia.org/wiki?curid=444917", "title": "Muzeum Jana Amose Komenského", "text": "Muzeum Jana Amose Komenského\n\nMuzeum Jana Amose Komenského je muzeum v Uherském Brodě zaměřené na studování života a díla J. A. Komenského a na historii a etnografii regionu Uherskobrodska.\nTematické výstavy muzeum pořádá dle ročního výstavního plánu. V komeniologickém oboru shromažďuje dokumenty o životě a díle J. A. Komenského a umělecká díla k němu se vztahující.\nÚzemní působnost v tomto oboru zahrnuje území celé České republiky, významná je i spolupráce se zahraničními institucemi. Rozsáhlá komeniologická literatura se nalézá v knihovně muzea.\nKromě expozic a výstav patří k činnosti muzea oslavy Dne učitelů a mezinárodní komeniologická kolokvia, pořádaná od r. 1971.\nOd roku 1998 se zde koná každoroční nesoutěžní přehlídka videofilmů muzeí - MUSAIONFILM.\n\nMuzeum sídlí v části dochovaného městského opevnění ze 14. až 16. století s barokním sálem z konce 17. století.\n\nMuzeum vzniklo v roce 1898 s názvem Jubilejní krajinské muzeum a zaměřením na regionální historii.\nFinančním přispěním se o něj zasadili: město Uherský Brod, arcibiskup olomoucký ThDr. Theodor Kohn, zemský výbor Markrabství moravského rozhodnutím z r.1898, starosta města Ignát Seichert.\nTehdejší sbírky představoval historický materiál: archeologické nálezy z okolí města, numismatická sbírka, umělecké předměty, hrnčířské výrobky, národopisná sbírka, rukopisné památky, historické církevní předměty.\nSprávu muzea vykonávala \"Musejní společnost pro jihovýchodní Moravu\", založená 1899, od roku 1904 byl název změněn na \"Musejní společnost pro Moravské Slovácko\".\n\nČasem se vyvinulo oddělení \"Comenianum\", které shromažďovalo díla J. A. Komenského ve starých tiscích i nových edicích a literaturu o něm. V roce 1920 se muzeum přestěhovalo do Panského domu; do té doby užívalo prostor odsvěceného kostela sv. Jana Křtitele, dnešní chrám Mistra Jana Husa, jenž byl právě toho roku předán Církvi československé. Kvůli nedostačujícímu prostoru bylo žádáno o přidělení dalších místností. Posléze muzeum dostalo tzv. Baraník, součást Zámku, tam se však vyskytly potíže s vlhkostí. Proto byl zbudován nový výstavní sál mezi Baraníkem a Zámeckou branou, předán do užívání v roce 1932.\n\nVýznamné bylo konání výstavy bratrských tisků a děl J. A. Komenského v r. 1935.\nRoku 1944 bylo výborem Společnosti sjednáno, aby muzeum dostalo jméno J. A. Komenského, což se oficiálně uskutečnilo r. 1945.\nNově zřízeno bylo oddělení kaunicián a Síň JUDr. Václava hraběte z Kounic.\nV roce 1951 došlo k nahrazení Musejní společnosti pro moravské Slovácko tzv. muzejní komisí při MěstNV v Uherském Brodě.\nZkušenosti z \"Výstavy životního díla J. A. Komenského\" r. 1950 a výstavy \"Komenský v umění\" r. 1952 posloužily k ustavení stálé expozice, nazvané \"Památník Jana Amose Komenského\". Roku 1954 muzeum získalo statut okresního muzea, po zrušení okresu Uherský Brod r. 1960 přešlo do správy odboru kultury při ONV v Uherském Hradišti.\n\nPrvním placeným odborným pracovníkem muzea se roku 1955 stal významný muzeolog Josef Beneš, dřívější předseda muzejní komise, který zastával funkci ředitele. Roku 1956 byl povolán na ministerstvo kultury do funkce inspektora muzeí.\n\nV oblasti komeniologie se ustavilo Komeniologické dokumentační středisko transformací předešlé Komise pro prostudování archivů. Jeho úkoly v r. 1965 převzalo muzeum samotné, a tak bylo zařazeno do muzeí 1. kategorie. Z důvodů speciálního komeniologického zaměření přešlo muzeum v roce 1990 do správy Ministerstva kultury ČR.\nNově zrekonstruované muzeum bylo veřejnosti představeno u příležitosti oslav 400. výročí narození J. A. Komenského - 28. března 1992.\n\nV muzeu se nacházejí či jsou jím spravovány mimo hlavní budovu tyto stálé expozice:\n\nTuto expozici 28. března 1992 slavnostně zahájil prezident republiky Václav Havel.\nExpozice je pod záštitou UNESCO.\n\nSestává z těchto částí:\n\nStudia Comeniana et historica : \"Časopis Muzea J.Á. Komenského pro komeniologii, historii 16., 17. a 18. století a regionální dějepis moravsko-slovenského pomezí\" je vydáván Muzeem J. A. Komenského od roku 1971. Vychází nepravidelně, dříve vycházel dvakrát ročně. ISSN: 0323-2220.\nToto periodikum nahradilo dřívější \"Zprávy Muzea J. A. Komenského\".\n\nMuzeum J. A. Komenského spolupracuje s Muzeem J. A. Komenského v Naardenu v Nizozemsku. Obě muzea uzavřela smlouvu o spolupráci v oboru komeniologie dne 1. prosince 2004. Města Uherský Brod a Naarden jsou partnerskými městy.\n\n"}
{"id": "444929", "url": "https://cs.wikipedia.org/wiki?curid=444929", "title": "Václav Štulc", "text": "Václav Štulc\n\nVáclav Svatopluk Štulc (20. prosince 1814, Kladno – 9. srpna 1887, Vyšehrad) byl český spisovatel, překladatel a vlastenecký kněz. Přední člen vyšehradské kapituly, který se zasazoval o obnovení významu pražského Vyšehradu.\n\nNarodil se 20. prosince 1814 v Kladně. V Praze vystudoval Akademické gymnázium. Teologická studia absolvoval v letech 1835–1839 také v Praze, na kněze byl vysvěcen 4. srpna 1839. Od mládí byl českým vlastencem a podporoval finančně České muzeum a Matici českou. Byl literárně činný, psal básně, přispíval do časopisů \"Jindy a nyní\", Květy, Světozor, Časopis katolického duchovenstva. Redigoval periodikum \"Blahověst\" (1847–1862), kalendář \"Poutník z Prahy\" (1850–1864), \"Besedy katolické\" (1860), \"Pozor\" (1861–1862) a překládal z němčiny a polštiny.\n\nV roce 1860 se stal vyšehradským děkanem a pocity ze svého zvolení vyjádřil tímto čtyřverším směrovaným i ke své osobě:\nZa své vlastenecké, protihabsburské postoje byl děkan Václav Štulc dokonce odsouzen na dva měsíce do žaláře, trest si odpykal v dubnu a květnu 1863.\n\nPo celý svůj život se věnoval vzkříšení slávy Vyšehradu. Proto byl také po smrti dosavadního probošta Vojtěcha Ruffera roku 1870 jednomyslně zvolen vyšehradským proboštem. Slavnostní instalace se konala 30. července 1871. V této vysoké církevní funkci se mimo jiné zasloužil o výstavbu budovy nové proboštské rezidence, Nového proboštství čp. 89/4 v dnešní Štulcově ulici, u severního vchodu na Vyšehradský hřbitov. V souvislosti se stavbou Václav Štulc založil po její severní straně menší park, nazývaný tehdy Svatováclavské sady (dnes Štulcovy sady), protože do něj dal přemístit původní barokní jezdeckou sochu sv. Václava z Koňského trhu (Václavského náměstí) po té, co byla v roce 1879 z náměstí odstraněna a uložena na čas do obecního skladiště Na Františku.\nVáclav Štulc ji vlastním nákladem nechal dopravit na Vyšehrad a umístil v proboštském sadě pod okna své rezidence. Po roce 1950 byla v sadech nahrazena kopií od Jiřího Nováka, ale ponechán strý podstavec z 19. století.\n\nZasloužil se spolu s Františkem Ladislavem Riegrem a Mikulášem Karlachem o proměnu Vyšehradského hřbitova v \"národní pohřebiště\".\n\nProbošt Václav Štulc zemřel v roce 1887 a byl na Vyšehradském hřbitově pohřben.\n\nK poctě Václava Štulce byly vyšehradské sady nazvány Štulcovými a v roce 1910 byl do nich umístěn jeho pomník.\nNa pískovcovém podstavci ve tvaru odstupněného hranolu mezi dvěma pylony je umístzěna bronzová polopostava Václava Štulce držícího v ruce svazek listin. Poprsí je dílem sochaře Štěpána Zálešáka. Nápis na podstavci oznamuje: „Proboštu Václavu Štulcovi, křisiteli zašlé slávy hory Vyšehradu věnoval probošt Mikuláš Karlach 1910“.\n\n\n\n\n\n\n\n"}
{"id": "444934", "url": "https://cs.wikipedia.org/wiki?curid=444934", "title": "Kronosaurus", "text": "Kronosaurus\n\nKronosaurus (\"Kronův ještěr\") byl velkým rodem křídového mořského plaza (pliosaura). Tento velký dravec žil asi před 125-99 miliony let (stupně apt a alb) v mořích nedaleko dnešní Austrálie a Jižní Ameriky (a nejspíš i jinde). Měl stejně jako jiní pliosauři ploutvovité končetiny a hydrodynamický tvar těla. Typový druh \"K. queenslandicus\" byl popsán Longmanem v roce 1924. Další druh \"K. boyacensis\" byl popsán z Kolumbie v roce 1992.\n\nVelikost kronosaura byla dlouho nadsazována (uvádělo se rozpětí zhruba 12-18 metrů). Dnes předpokládáme, že délka tohoto velkého plaza činila asi 9-10 metrů, z toho lebka kolem 2,5 m. Zuby byly dlouhé kolem 7 centimetrů.\n\n\"Kronosaurus\" se objevuje v roli jakési \"vraždící bestie\" například v románu Roberta T. Bakkera \"Červený raptor\". Dále byl tento rod proslaven také dokumentem \"Predátor X\". Jako nebezpečný dravec vystupuje také v románu Steva Altena \"Hlubina\" - \"Trench\".\n\nNejslavnější exemplář byl roku 1958 vystaven v Harvardském muzeu srovnávací zoologie (Harvardské muzeum přírodní historie). Tento obří exemplář byl objeven americkým vědeckým týmem, vyslaným do Austrálie v roce 1931.\n\n\n"}
{"id": "444936", "url": "https://cs.wikipedia.org/wiki?curid=444936", "title": "HLA", "text": "HLA\n\nZkratka HLA může označovat:\n\n"}
{"id": "444955", "url": "https://cs.wikipedia.org/wiki?curid=444955", "title": "Josef Sigmond", "text": "Josef Sigmond\n\nProf. Dr. Ing. Josef Eduard Sigmond (18. dubna 1868 Červený Hrádek – 6. ledna 1956 Plzeň) byl městský lesní rada a profesor lesnické fakulty v Praze, který se stal výraznou osobností plzeňského i celoevropského lesnictví.\n\nJosef Sigmond absolvoval roku 1891 v lesnickém ústavu vysoké školy zemědělské v Mariabrunnu v Rakousku. Po působení ve slezském Těšíně a v Haliči se v roce 1898 stal vedoucím hospodářem městských lesů v Plzni. Roku 1910 obhájil v lesnickém ústavu doktorát (jako první český lesník). O rok později se stal lesním radou a v roce 1917 pak vrchním lesním radou města Plzně. Ve 20. letech 20. století působil současně na vysokých školách v Praze a v Brně. V roce 1926 pak Josef Sigmond opustil plzeňskou lesní správu, aby se mohl naplno věnovat pedagogické činnosti. Při výchově nových lesníků zdůrazňoval praktickou činnost v lese.\n\nJeho velkou zásluhou proběhla obnova plzeňských lesů. Zhruba 3 300 ha lesa, jež mu město svěřilo do péče, bylo kvůli předchozímu nevhodnému hospodaření v poměrně špatném stavu. Působením nového správce se plzeňské polesí stalo vzorovým úsekem z hlediska hospodaření (výnosu), zdraví i rekreace. Sigmond pochopil místní obtížnější podmínky – chudé písčité půdy a slabé srážky i četné svahy s nízkou vrstvou zvětralin – a přizpůsobil jim hospodaření s jemu svěřenými lesy. Zavedl vhodnější maloplošné pěstování s podporou přirozené obnovy.\n\nV městských lesích založil více než 20 pokusných ploch, kde ověřoval různé dřeviny (původní i nepůvodní druhy) i lesnické postupy. Nejvíce lesnických pokusů bylo provedeno v letech 1909 – 1915 a Josef Sigmond se při nich zaměřoval právě na pěstování lesa v místních obtížných podmínkách. Zkoumal různé způsoby přípravy půdy pro zalesňování, možnosti zvyšování obsahu živin i vhodnost využití pionýrských dřevin a cizích, zejména amerických druhů. Dále studoval různé způsoby přirozené obnovy pasek náletem semen a věnoval se i možnostem omezení škod, způsobených houbovou chorobou sypavkou. Pokusy přinášely především negativní výsledky, přesto však ukazovaly na správný způsob lesního hospodaření. Plzeňské lesnictví získalo v té době dobré jméno i ve vzdálenějších krajích a Sigmondovy pokusné plochy byly dokonce zapojeny do rozsáhlého výzkumu Vysoké zemědělské školy ve Vídni, který probíhal v rámci celého Rakouska-Uherska.\n\nJosef Sigmond nezapomněl ani na záměrné využívání příměstských lesů k rekreaci, kde navrhl zřízení mnoha procházkových cest, a také prosazoval výsadbu zeleně, sadů a alejí přímo ve městě. Místem posledního odpočinku tohoto významného lesnického odborníka se stal hřbitov v Plzni-Bolevci\"\".\n\nJeho předkové se již v 17.–18. století věnovali lesní správě. Jeho rodiče byli Josef Sigmond (1826 – 1921\"\") a Marie Nemelková z Křimic (1830 – 1873), kteří měli sedm dětí (Emmanuela Jana, Berta Jenovéfa, Robert Josef Ignác, Emma Marie, Jan Alois, Emmanuela a Josef Eduard) z nichž čtyři přežili do dospělosti. V roce 1880 se jeho otec Josef oženil s čtyřiceti čtyřletou vdovou Emanuelou Pytlíkovou roz. Petzeltovou (1835 – 1929\"\"), sestřenicí jeho první manželky. Rodina žila původně ve Smědčicích, poté v Červeném Hrádku a nakonec v Plzni.\n\nProfesor Josef Sigmond se oddal s Karolínou Kestřánkovou z Jihlavy (1878 – 1971\"\") a měl šest dětí (Josefa Marie, Marie Emmanuela, Helena Karolína, Karel Josef, Zdeňka Marie a Robert). Josef, Emanuela, Josef Eduard, Karolína, Karel a Zdeňka jsou pohřbeni na hřbitově v Bolevci\"\", nedaleko naučné stezky věnované práci profesora Sigmond v okolních lesích.\n"}
{"id": "444956", "url": "https://cs.wikipedia.org/wiki?curid=444956", "title": "Mostecká pánev", "text": "Mostecká pánev\n\nMostecká pánev (dříve Severočeská hnědouhelná pánev, SHP) je geomorfologický celek v Podkrušnohorské oblasti Krušnohorské subprovincie.\n\nTektonická sníženina se nachází v severních Čechách na území okresů Chomutov, Most, Teplice a Louny. Ze severu je lemována městy Klášterec nad Ohří, Kadaň, Chomutov, Jirkov, Litvínov, Teplice, Krupka a Ústí nad Labem, proti nim pak Bílina a Most. V prostoru mezi Kadaní a Mostem, resp. mezi Doupovskými horami a Českým středohořím se pánev rozšiřuje k jihu až za Žatec (který ještě geomorfologicky k pánvi patří na rozdíl od východněji ležících Loun).\n\nTřetihorní příkopová propadlina plná jezer a močálů se vyplňovala sedimenty převážně v období miocénu. V době před 22 až 17 miliony let se zde nahromadila až 500 metrů silná vrstva jílů a písků a také organické hmoty, která se stala základem uhelných slojí dosahujících mocnosti 25–45 metrů. Výchoz uhelné sloje na povrch v současné době vymezuje plochu pánve. V místech, kde do močálu ústily řeky, se usadily vrstvy jílu a písku, což je typické především pro oblast Žatecké pánve.\n\nOd druhé poloviny 17. století zde probíhá soustavná důlní činnost, která změnila původně plochý až pahorkatinný reliéf pánve. Především po roce 1948, kdy se upřednostnila povrchová těžba na rozsáhlých územích.\n\nV současné době se zde uhlí těží v několika povrchových lomech.\n\nMostecká pánev je tak poznamenaná silnou antropogenní činností: těžebními jámami, důlními propadlinami zaplněné vodou, výsypky ve tvaru tabulových vyvýšenin apod. Po rozsáhlé devastaci krajiny probíhá rekultivace, jejímiž úspěšnými příklady jsou Kopistská nebo Velebudická výsypka.\n\n\n"}
{"id": "444973", "url": "https://cs.wikipedia.org/wiki?curid=444973", "title": "Muzeum J. A. Komenského v Naardenu", "text": "Muzeum J. A. Komenského v Naardenu\n\nMuzeum J. A. Komenského v Naardenu, oficiálním názvem Comenius Museum, se nalézá v severovýchodní části města v místě, kde je pochován Jan Amos Komenský, který posledních 14 let svého života prožil v Nizozemí.\n\nKomenský byl pochován v kapli valonského kostela v Naardenu, na hrob se ale zapomnělo poté, co byl kostel počátkem 19. století zrušen. V roce 1929 byly jeho ostatky znovu objeveny a za spolupráce nizozemského a československého státu byla kaple upravena jako mauzoleum, jehož interiér vybavili čeští umělci v roce 1937.\n\nMuzeum vzniklo v roce 1992.\n\nOd 24. května 2006 je zde umístěna stálá expozice \"Vivat Comenius\" s podtitulem \"Posel vzdělanosti, lidskosti a tolerance\". Klade si za cíl ukázat Komenského z netradičního úhlu a podnítit zájem o jeho rozsáhlé dílo a nadčasové myšlenky. Stěžejní část expozice představuje osm panelů v kruhu umístěných, z nichž každý se vztahuje k určitému životnímu období Komenského. Tento kruh uzavírá obrazová projekce, doplňující obsah panelů.\nNázvy panelů a příslušná období: Syn tolerance (1592–1614), Naděje (1614–1620), Truchlivý (1620–1628), Nový domov (1628–1641), Cesta světla (1641–1642), Ztracené naděje (1642–1648), Hrozny zklamání (1648–1656), Anděl míru (1656–1670).\n\nMuzeum každoročně pořádá několik výstav.\n\nMuzeum má vlastní knihovnu s původními výtisky knih Komenského a literatury o něm.\n\nMuzeum J. A. Komenského v Naardenu spolupracuje s Muzeem Jana Amose Komenského v Uherském Brodě. Obě muzea uzavřela smlouvu o spolupráci v oboru komeniologie dne 1. prosince 2004. Města Naarden a Uherský Brod jsou partnerskými městy.\n\nPamětní deska na stěně muzea v Naardenu:\n\n\n"}
{"id": "444982", "url": "https://cs.wikipedia.org/wiki?curid=444982", "title": "Josef Dlask", "text": "Josef Dlask\n\nJosef Dlask (12. července 1782 – 20. května 1853) byl český písmák, sedlák, rychtář na Bukovině žijící na Dlaskově statku v Dolánkách u Turnova.\n\nJosef Dlask se narodil na rodinném statku (čp. 12) 12. července 1782. Dostalo se mu vzdělání v domácké škole a později se vyučoval v Turnově hudbě, především hře na klavír. Později hrál na varhany v turnovském klášteře. Okolo roku 1800 začal zapisovat svoje paměti. V roce 1805 se oženil s Marií roz. Formánkovou z Modřic a 1813 převzal hospodářství. V roce 1818 se přimluvil u rohozeckého hraběte, aby bylo možno využívat rybářský domek v Dolánkách jako školu. Od roku 1821 byl rychtářem v Bukovině. Pod bukovinskou rychtu krom Bukoviny spadaly také Dolánky, Vazovec, Kobylka a Loužek. Na svém statku často hostil pána z Hrubého Rohozce, hraběte Františka Antonína Des Fourse († 1831), se kterým měl, v rámci poddanských konvencí, přátelský poměr. V roce 1831 se dostal kvůli odvodu na vojnu do křížku Benešem z Loužku č. 5 (a jeho ženou), který se ho snažil zabít, ale byl od Dlaska sám notně zbit. Toho roku také složil svoji rychtářskou hodnost a odevzdal hospodářství synovi (také proto, aby nebyl odveden). Na jaře (podle matriky 20. května) roku 1853 se utopil při lovu ryb v Jizeře, rozvodněné po zimě. Pochován byl 23. května na hřbitov v Jenišovicích.\n\nKrom nadprůměrného vzdělání mu bylo umožněno nezvykle široce poznat svůj kraj při poutních slavnostech, byl ve Vambeřicích, Staré Boleslavi, Praze a na Táboře. Byl také dobrý řemeslník, investoval a dokázal velkoryse přestavět rodový statek do podoby, v jaké je znám dodnes. Na vlastní náklady postavil spínací most přes Jizeru, jehož plán si přivezl z Vambeřic. Peníze na tyto projekty získával ze zemědělství, které bylo obzvlášť výnosné po napoleonských válkách. Dle jeho zápisků mu nejvíce vynášel len, prodej jetelového semínka a ovocnářství, které mělo na rodovém statku dlouhou tradici. Byl také novátor, který roku 1827 ve svém kraji poprvé použil úspěšně umělé hnojivo. Známý je také jeho pokus o létání s křídly z husího peří, které sestrojil po porovnání husí a lidské váhy. Tento pokus nedopadl úspěšně.\n\nDnes je znám především jako autor zápisků, jež zachycují život na doláneckém statku, záznamy však obsahují i poznámky staršího data, z nichž nejstarší je z roku 1500 (poslední zápis je z 19. února 1853). Nevyhýbá se ani událostem celoevropského významu, jako je popis bitvy u Lipska, převzatý z dopisu vojáka – kaprála jménem František Smrt, který měl manželku v Turnově. Jako pramen pro historické události Dlaskovi krom vyprávění pamětníků posloužil \"Vejtah\" (1765) kněze Josefa Václava Paroubka, \"Kronika česká\" kronikáře Václava Hájka z Libočan, \"Kalendář historický\" pražského měšťana Jana Rulíka a paměti turnovského rodáka Václava Antonína Meissnera.\n\nJeho zápisky jsou dodnes ceněny díky jedinečnému svědectví prostého (i když na svoji dobu notně vzdělaného) sedláka v době napoleonských válek a nedlouho po reformách Marie Terezie a Josefa II. Z Dlaskova díla je také patrná skepse starší generace k novým hnutím v období revolučního roku 1848. Pekař ve své studii tuto lidovou kroniku přirovnává k dílu písmáka Františka Jana Vaváka a dodává: „Sloh je svěží, lehký, takřka moderní, jako nedotčený těžkopádnou, složitou slohovou strukturou naší starší literatury.“ Kutnar toto nadšení nesdílí a modernost připisuje pozdějším úpravám prvního editora pamětí Vaňka.\n\nKnižně byl text vydán pod názvem \"Zápisky Josefa Dlaska, rolníka v Dolánkách u Turnova\", k vydání jej připravil v roce 1898 Václav Vaněk, turnovský řídící učitel ve výslužbě. Text stylisticky upravil a doplnil životopis autora na základě výpovědí K. Javůrka, přítele Dlaskova vnuka Josefa. K této příležitosti vypracoval Josef Pekař studii \"Paměti sedláka Josefa Dlaska\" (1898 německy jako \"Memoiren des Bauers Dlask\"). Neupravený text spolu s poznámkami, doslovem a Pekařovou studií připravil k vydání v roce 1941 František Kutnar. Originál zápisků se dnes nachází v knihovně Muzea Českého ráje.\n\n\n"}
{"id": "444988", "url": "https://cs.wikipedia.org/wiki?curid=444988", "title": "Řeka (typografie)", "text": "Řeka (typografie)\n\nV typografii se jako řeka označuje pás volného místa, který vizuálně v textu vznikne, když se na několika následujících řádcích dostanou k sobě mezislovní mezery (případně jiná nepotištěná místa). Řeky jsou považovány za nežádoucí, takže se při sazbě pokud možno odstraňují. Nejčastěji řeky vznikají při sazbě do bloku, kdy se mezislovní mezery roztahují, případně při sazbě neproporcionálním písmem, kde jsou mezery poměrně široké.\n\nŘeka nalezená při korektuře se vyznačuje načrtnutím jejích „břehů“ a značkou přeškrtnutých rovnoběžných čar na okraji stránky. K odstranění řeky je potřeba přesadit několik sousedních řádků, případně provést drobné redakční úpravy (přesun, vypuštění, vložení či změna slova).\n"}
{"id": "444990", "url": "https://cs.wikipedia.org/wiki?curid=444990", "title": "Leandro Fernandez de Moratín", "text": "Leandro Fernandez de Moratín\n\nLeandro Fernandez de Moratín (pseudonym Inarco Celenio, 1760-1828) byl španělský dramatik.\n\nByl synem významného dramatika Nicoláse Fernándeze de Moratína, už v mládí získal v literárních soutěžích několik cen, mimo jiné za hrdinské básně o dobytí Granady a satiry na nešvary soudobé poesie. Odjel do Paříže, setkal se s Goldonim a dalšími významnými literáty. V roce 1786 napsal svou první dramatickou práci, komedii \"Stařec a dívka\" (\"El viejo y la nińa\"). Pro ódu na právě nastupujícího krále Karla IV. získal doživotní rentu, která ho zbavila hmotných starostí a Moratín se proto mohl věnovat pouze literární a dramatické práci: vytvořil prozaické i veršované komedie podle molièrovských vzorů \"El Baron\" (1803), \"La Mojigata\" (1804), \"El si de las nińas\" (1806), na sklonku života odešel do Francie, kde pracoval jako královský knihovník. Mimo dramatické spisy napsal také neukončený, ale rozsáhlý historický spis o dějinách španělského dramatu.\n\n"}
{"id": "444991", "url": "https://cs.wikipedia.org/wiki?curid=444991", "title": "Nicolás Fernández de Moratín", "text": "Nicolás Fernández de Moratín\n\nNicolás Fernández de Moratín (1737–1780) byl španělský klasicistní básník a dramatik. \n\nPocházel ze šlechtické rodiny, studoval francouzskou a italskou klasicistní literaturu a podporoval rozvoj španělské literatury v duchu jejich nejnovějších tradic. Stal se profesorem poetiky, mimo teoretickou práci a studium se věnoval také praktické literární činnosti, převážně na poli dramatu. Jeho veršovaná dramata v duchu Molièra, Racina a Corneilla \"Módní žena\" (satirická komedie, \"La Pentimera\", 1762), \"Lukrécie\" (antická tragédie, \"Lucrecia\", 1763), \"Hormesinda\" (tragédie, 1770), \"Guzman el Bueno\". Psal také samostatné básně, většinou delší skladby lyrické, epické a didaktické. Jeho syn Leandro Fernandez de Moratín byl také velmi významným dramatikem.\n"}
{"id": "444993", "url": "https://cs.wikipedia.org/wiki?curid=444993", "title": "Luis de León", "text": "Luis de León\n\nLuis Ponce de Leon (1527 nebo 1528 Belmonte, provincie Cuenca – 23. srpna 1591 Madrigal de las Altas Torres, Provincie Ávila) byl španělský básník, teolog, augustinián, profesor Univerzity v Salamance.\n\nNarodil se kolem roku 1527 v Belmonte v provincii Cuenca v rodině židovského původu advokáta Lope de León a Inés de Varela. Vystudoval v Salamance teologii, stal se knězem a augustiniánským mnichem, a také profesorem na salamancké universitě. Získal velkou pověst jako biblický exegeta a překladatel, jeho vývody byly někdy kontroverzní a pro svůj překlad Písně písní byl také na pět let uvězněn inkvizicí, později se ale vrátil do učitelské funkce, a stal se velmi slavným pedagogem. Známou se stala věta jeho úvodní přednášky po osvobození z inkvizičního vězení: \"Dicebamus hesterna die\" (včera jsme říkali).\n\nVe vězení napsal svá hlavní teologická díla, zejména \"O jménech Krista\" (\"De los Nombres de Cristo\", komentář ke \"Chvále znamenité ženy\" z Přísloví 31 \"Dokonalá žena\" (\"La perfecta casada\"), \"Výklad Joba\" (\"Exposicion de Job\"), dále vytvářel velmi kvalitní básnické překlady. Jeho básně jsou především náboženské, věnované různým svatým, patří k formálně nejdokonalejším španělským básním, např. \"Óda na sv. Jakuba, Óda na všechny svaté, Nanebevstoupení, Ukřižovaný Kristus\".\n\n\n\n"}
{"id": "444995", "url": "https://cs.wikipedia.org/wiki?curid=444995", "title": "Fernando de Herrera", "text": "Fernando de Herrera\n\nFernando de Herrera (zvaný el Divino – Božský, 1534–1597) byl španělský básník a kněz počátku baroka.\n\nŽil na malé faře na španělské venkově, studoval italskou a latinskou literaturu a sám se věnoval literární tvorbě. Přestože žil v ústraní, přátelil se s mnoha významnými umělci své doby (mj. s Cervantesem). Mimo drobnějších historických a literárněhistorických spisů psal především poesii. Patří k nejvýznamnějším básníkům své doby, vynikal velmi bohatým stylizovaným jazykem (je pokládán za předchůdce kulteranismu a řadí se k literárnímu manýrismu), vzletnou lyrickou silou a bohatou obrazností biblického charakteru. Tvořil především milostné elegie o fiktivní dámě, napodobující Petrarcu, a vysoce ceněné hrdinské ódy, zejm. \"A la batalla de Lepanto\" (Na bitvu u Lepanta).\n\n"}
{"id": "444998", "url": "https://cs.wikipedia.org/wiki?curid=444998", "title": "Juan Boscán Almogáver", "text": "Juan Boscán Almogáver\n\nJuan Boscán Almogaver (kolem 1490, Barcelona – 1542, tamtéž) byl španělský básník. \n\nCestoval po západní Evropě, seznámil se s humanistickou kulturou, vstoupil později do vojenských služeb, žil na královském dvoře. Díky přátelství s italskými diplomaty se seznámil se soudobou situací v italské literatuře. Měl přirozený zájem o básnictví a talent k němu, proto se brzy začal věnovat napodobování prvků nové italské literatury ve španělštině. Shromáždil kolem sebe celou básnickou školu. Jeho básně nejsou příliš originální z hlediska myšlenkového a umělecky nijak zvlášť nevynikají, zavedly ale do španělské literatury celou řadu italských literárních forem, například endekasylab, sonet, kanzónu, tercínu a osmiveršové sloky. Jeho básně, převážně kratší milostné lyrické básně dle petrarcovských vzorů, byly vydány až po jeho smrti v roce 1543.\n\n"}
{"id": "445000", "url": "https://cs.wikipedia.org/wiki?curid=445000", "title": "Meleagros z Gadar", "text": "Meleagros z Gadar\n\nMeleagros z Gadar (první století př. n. l.) byl řecký básník židovského původu. Žil na ostrovech Týros a Kós, jeho otec se jmenoval Eukratés, jinak je o jeho životě známo velmi málo. Uspořádal první antologii epigramů, známou jako \"Anthologia graeca\" (později bylo několik jiných děl vydáváno pod stejným názvem). Jeho vlastní epigramy, kterých se v antologii dochovalo více než 130 (v té době se pod pojmem epigram rozuměla jakákoliv velmi krátká báseň na libovolné téma, napsaná v elegickém dvojverší, jejich tematika byla satirická jen zřídka) opěvují velmi lehkým jazykem a s velkou metrickou dokonalostí krásné ženy, Meleagros je proto někdy označován za řeckého Ovidia. Napsal také satirické a filosofické skladby a prózou psané eseje o filosofii, ty se ale nedochovaly.\n"}
{"id": "445001", "url": "https://cs.wikipedia.org/wiki?curid=445001", "title": "Juan de Mena", "text": "Juan de Mena\n\nJuan de Mena (1411–1456) byl španělský básník. \n\nVystudoval v Salamance a v Římě, pracoval na dvoře kastilského krále Jana II. jako jeho latinský sekretář (tj. vyřizoval latinsky psanou dvorskou agendu, tato funkce byla na středověkých dvorech v době všeobecného rozšíření latiny velmi obvyklá). Jeho básně byly ve své době velmi ceněné pro svou učenost, někdy až příliš květnatý styl a bohatou obraznost, často jsou to nápodoby italských vzorů, zejména Danta. Mena uvedl do španělštiny celou řadu slov a také literárních prvků převážně z italštiny a italské literatury, čímž významně ovlivnil španělskou renesanční literaturu. Mimo drobnějších příležitostných skladeb, často satirického nebo naopak oslavného charakteru jsou hlavní součástí filosofické a teologické alegorie podle dantovských vzorů (někdy také přímo čerpají z Dantových motivů a témat) \"Sloky o sedmi smrtelných hříších\" (\"Coplas de los siete pecados capitales\") a \"Labyrint\" (\"Labirinto\").\n"}
{"id": "445003", "url": "https://cs.wikipedia.org/wiki?curid=445003", "title": "Jorge Manrique", "text": "Jorge Manrique\n\nJorge Manrique (asi 1440, Paredes de Nava –1479) byl španělský básník. \n\nŽil na dvoře kastilského krále Jana II., padl při potlačování povstání v Katalánsku, jinak je o jeho životě známo jen málo. Psal především krátké příležitostné básně. Jeho hlavním dílem je rozsáhlá (asi pět set veršů) elegická skladba \"Sloky na smrt mého otce\" (\"Coplas a la muerte de mi padre\", poprvé vydáno až po autorově smrti v roce 1492). Tato po umělecké stránce vynikají skladba, v níž se hluboký žal z otcovy smrti mísí s již humanisticky laděnými úvahami o světské pomíjivosti, velmi ovlivnila a předznamenala celou nadcházející epochu španělské renesance, byla přeložena do mnoha jazyků a patří k nejčastěji antologizovaným básním španělské literatury.\n\n\n"}
{"id": "445004", "url": "https://cs.wikipedia.org/wiki?curid=445004", "title": "Lope de Rueda", "text": "Lope de Rueda\n\nLope de Rueda (zemřel 1567) byl španělský dramatik a herec. \n\nPůvodně byl v Seville zlatníkem, přidal se ale ke kočovné herecké společnosti. Mimo jiné i díky Ruedově velkému hereckému talentu byla jeho společnost velmi úspěšná, jeho herecké i dramatické umění chválili i král Filip II. a sám Cervantes. Rueda se později stal ředitelem společnosti a jako takový začal psát také vlastní divadelní hry, kterých napsal celou řadu. Jde převážně o komedie nebo mezihry, často veršované (např. \"Eufemia, Armelina, Medora, Los Engańos, Timbria, Camila, Prendas da Amore\"), které přes často nepůvodní zápletku, převzatou z jiného díla, líčí velmi vtipně, s propracovanou charakteristikou postav a bohatým lidovým jazykem život v soudobém Španělsku. Mnoho z jeho her se samozřejmě ztratilo. Ve své době byly velmi ceněny také jednotlivé lyrické nebo bukolické pasáže z jeho her. Rueda patří k zakladatelům španělského dramatu, jeho hry vycházejí z latinských a renesančních italských tradic a velmi ovlivnily celou pozdější španělskou dramatiku.\n"}
{"id": "445006", "url": "https://cs.wikipedia.org/wiki?curid=445006", "title": "ES-NUTS", "text": "ES-NUTS\n\nNUTS:ES je zkratka pro normalizovanou klasifikaci územních celků ve Španělském království pro potřeby Eurostatu.\n\n\n"}
{"id": "445007", "url": "https://cs.wikipedia.org/wiki?curid=445007", "title": "Ignacio de Luzán", "text": "Ignacio de Luzán\n\nIgnacio de Luzán Claramunt de Suelves y Gurrea (28. března 1702 Zaragoza – 18. května 1754 Madrid) byl španělský klasicistní básník a literární teoretik.\n\nVystudoval práva v Miláně, filosofii v Catanii a pak se usadil v Neapoli. Od roku 1737 žil ve španělském Monzónu, v letech 1747–1750 byl v diplomatických službách v Paříži, po návratu byl zvolen do Poetické akademie v Madridu, zastával vysoké úřady ve finanční správě, byl ředitelem královské mincovny a pokladníkem královské knihovny.\n\nJeho literární význam netkví ani tak v jeho vlastním díle, které je malé rozsahem a nijak výjimečné kvalitou: napsal vedle několika drobných ód a jiných básní s vlasteneckou a hrdinskou tematikou ještě nepříliš kvalitní komedii ve francouzském stylu \"La Virtud honrada\" a paměti. Pověst si získal kritickou prací \"Poetika\" (\"La poetica\" 1737), jíž se stal svým způsobem teoretikem španělského klasicismu, do kterého vnesl vlivy soudobé francouzské literatury. Také překládal, především francouzská dramata a starořeckou poesii (Anakreón).\n"}
{"id": "445008", "url": "https://cs.wikipedia.org/wiki?curid=445008", "title": "Odborná literatura", "text": "Odborná literatura\n\nOdborná nebo také naučná literatura je literární žánr, který slouží k prezentaci deklarativně přesných poznatků vědeckého charakteru získaných vlastním výzkumem nebo odvozených z dřívějších prací. \n\nNaučná literatura klade důraz zejména na správnost a ověřitelnost údajů, proto by u vědecké práce měl být uveden autor, a veškeré prameny, ze kterých práce vychází, by měly být řádným způsobem citovány. Vychází-li práce z vlastního výzkumu, měly by být co nejpodrobněji popsány jeho podmínky, průběh a výsledky. Styl odborné práce by měl být přesný a jasný, ale podrobný, neměl by obsahovat žádné zbytečné literární ozdoby, ale ani dvojznačnosti a nejasnosti, a pochopitelně ani očividné stylistické chyby. Vědecká práce u čtenáře předpokládá určitou znalost tématu, a proto používá odborné termíny a určité předpoklady považuje za samozřejmé. Čtivost, poutavost nebo literární krása textu není hlavním cílem odborné literatury, přestože některá díla jimi, i za splnění definice odborné literatury, vynikají (např. historické spisy Theodora Mommsena, filosofické práce Ludwiga Wittgensteina, některé texty Stephena Hawkinga). Konvence odborné literatury se v jednotlivých zemích liší (např. v českém prostředí je běžné používání autorského plurálu, v anglofonním světě je naopak považováno za nevhodné až arogantní) a vyvíjí se spolu s rozvojem vědy.\n\nOdborná literatura je mimo knižní publikace vydávána ve specializovaných časopisech, většinou zaměřených na konkrétní vědní obor. V současnosti je nejrozšířenější formou odborné literatury studie. Odbornou literaturu je třeba důsledně rozlišovat od beletrie a také populárně vědecké literatury, která se snaží odborné poznatky zpopularizovat a zpracovat je co nejčtivější formou, ač je to často na škodu jejich přesnosti a někdy i věcné správnosti. Sem patří například i některé učebnice a různé dějepisné knihy, které přibližují minulost dětem. Schopnost produkovat odborné texty musí v Česku dokázat každý absolvent vysoké školy formou závěrečné práce. Naučná literatura není určena jen dospělým, ale i dětem. \n"}
{"id": "445012", "url": "https://cs.wikipedia.org/wiki?curid=445012", "title": "Asterix a Olympijské hry", "text": "Asterix a Olympijské hry\n\nAsterix a Olympijské hry (francouzsky: \"Asterix aux Jeux Olympiques\") je francouzský film z roku 2008, natočený na námět komiksu z roku 1968.\n\n"}
{"id": "445013", "url": "https://cs.wikipedia.org/wiki?curid=445013", "title": "Josef Fiala (právník)", "text": "Josef Fiala (právník)\n\nJosef Fiala (* 1953 Měřín) je vysokoškolský učitel na Právnické fakultě Masarykovy univerzity v Brně, vedoucí katedry občanského práva. Od prosince 2015 působí také jako soudce Ústavního soudu.\n\nVystudoval Právnickou fakultu Univerzity Jana Evangelisty Purkyně v Brně (dnes Masarykova univerzita) v roce 1976, kde v roce 1978 získal titul doktora práv. Věnuje se především právním vztahům k nemovitostem. Vědeckou hodnost kandidáta věd získal za práci \"Věcná břemena\" (1984), habilitoval se v roce 1995 s prací \"Bytové vlastnictví v České republice\". V roce 2006 byl jmenován profesorem.\n\nProf. Fiala patří k nejvýznamnějším aktivně působícím českým civilistům a krom svých pedagogických činností působil také jako asistent ústavních soudců Ivany Janů, Miloše Holečka a Evy Zarembové. Publikoval mnoho monografií, popularizačních příruček, řadu odborných článků a podílí se na učebnicích občanského práva hmotného. Za své vědecké dílo v oblasti občanského práva hmotného získal mnoho desítek ocenění vědeckou komunitou po celém světě.\n\nPůsobí také jako rozhodce a je členem Legislativní rady vlády. Na konci října 2015 se prezident Miloš Zeman rozhodl jmenovat jej soudcem Ústavního soudu, k čemuž získal i nutný souhlas Senátu. Jmenován byl 17. prosince 2015.\n\n\n"}
{"id": "445023", "url": "https://cs.wikipedia.org/wiki?curid=445023", "title": "Jiří Sedláček", "text": "Jiří Sedláček\n\nJiří Sedláček může být:\n\n"}
{"id": "445026", "url": "https://cs.wikipedia.org/wiki?curid=445026", "title": "BB", "text": "BB\n\nSpojení písmen B a B může mít různé významy:\n\n\n\n\n\n"}
{"id": "445029", "url": "https://cs.wikipedia.org/wiki?curid=445029", "title": "Mojmír Mazálek", "text": "Mojmír Mazálek\n\nMojmír Mazálek (4. listopadu 1907, Brankovice – 27. května 1954, Praha) byl český archeolog.\n\nMojmír Mazálek se narodil v Brankovicích na Moravě v učitelské rodině. Mládí prožil ve Vícemilicích u Bučovic. Ve svém deníku vzpomínal, jak již jako dvanáctiletý nalezl v roce 1919 pazourkovou sekerku. Alois Procházka mu tehdy nabízel „výměnou tolik špendlíků, kolik unesu. Když jsem ale tehdy odolal sladké lákavosti nabídky, poprvé si asi uvědomil, že můj zájem je více než přechodný.“\n\nStudoval na francouzském gymnáziu v Dijonu a na právnické fakultě v Brně, kterou dokončil roku 1931, poté vstoupil do notářské praxe, působil v Bučovicích, Kroměříži či Brně. Ve volném čase se věnoval archeologii v praxi, zároveň soustavně studoval archeologickou literaturu a navazoval styky s předními moravskými archeology. Od svých 21 let psal archeologické deníky (uloženy v archivu MZM Brno).\n\nAž ve svých 42 letech se přihlásil ke studiu prehistorie na Filosofické fakultě Karlovy univerzity. Jeho hlavním zájmem byla starší a střední doba kamenná,z tohoto okruhu byla i jeho disertační práce Vzájemné vztahy mesolitu a neolitu se zvláštním zřetelem ke kamenné industrii; na podkladě této práce byl Mojmír Mazálek roku 1952 prohlášen doktorem filosofie.\n\nV té době byl již členem Archeologického ústavu a vedl výzkum paleoliticko-mesolitického sídliště v Putimi - Ražicích u Písku. Předběžné zprávy o výsledcích tohoto výzkumu publikoval v Archeologických rozhledech v letech 1951 – 1953. Mezi další jeho práce patří studium slovenského mezolitu (Mesolitické nálezy ze Slovenska, AR VI – 1954), výzkum mousterského sídliště s buližníkovou a křemennou industrií na buližníkovém hřbetu u Lobkovic, kde spolupracoval s Karlem Žeberou, Zdenkěm Zázvorkou a Vojenem Ložkem. Mojmír Mazálek zemřel velmi mladý roku 1954 ve svých 47 letech. Rozloučit se s ním přišli zástupci české a slovenské archeologie a jménem archeologického ústavu jeho učitel Jan Filip.\n"}
{"id": "445034", "url": "https://cs.wikipedia.org/wiki?curid=445034", "title": "Modchip", "text": "Modchip\n\nModchip (zkráceno z anglického \"modification chip\", někdy se v češtině píše také modčip) je elektronická součástka, který se montuje do herní konzole, aby změnil nebo vyřadil různé funkce konzole, například digital rights management, ochranu před nelegálním kopírováním, kontrolu regionu a spouštění nelicencovaného softwaru (homebrew).\n\nModchipy se převážně používají v konzolích přehrávajících CD nebo DVD, protože média jsou snadno dostupná (na rozdíl od konzolí, které používají jako paměťové médium cartridge). Modchipy se také používají do některých DVD přehrávačů, aby vyřadily ochranu proti přehrávání disků z jiného regionu.\n\nModchip integrovaný obvod (mikročip, FPGA, CPLD) obvykle doplněný o další diskrétní součástky a umístěný na plošném spoji v takové velikosti a tvaru, aby jej šlo namontovat do konzole. Existují některé modchipy, které je možné znovu naprogramovat pro různé účely, ale většina modchipů je navržena tak, že fungují pouze s jediným druhém konzole nebo dokonce s jedinou její verzí.\n\nInstalace modchipu typicky vyžaduje jistou dávku technické zručnosti, protože se musí funkčně připojit do obvodu konzole, většinou připájením drátových vývodů na určité nožičky čipů nebo cestičky plošného spoje. Některé modchipy se mohou instalovat jen přesným uložením do konzole bez pájení a ve výjimečných případech jen zapojením do konektoru konzole bez jejího rozmontování.\n\nPaměťové karty nebo cartridge někdy nabízejí podobnou funkcionalitu jako modchip, ale pracují na jiném principu. Využívají různých chyb zařízení, které se snaží přistupovat na paměťové médium. Tento druh se z technického hlediska nenazývá modchip, ale často se pod tímto populárním názvem prodává.\n\nKonzole na cartridge neměly modchipy, většinou ochranu proti kopírování obsahovaly v čtečce paměťových zařízení. Na překonání takové ochrany se používaly různé propojky, později začaly být dostupné cartridge s flash pamětí, na kterou se hry daly nakopírovat. V rané fázi přechodu na optické disky neměly konzole zabudovanou ochranu proti pirátským kopiím, protože se nepředpokládalo, že by někdo média kopíroval, neboť cena kopírování disků byla tehdy neúměrně vysoká.\n\nModchipy se objevily až s konzolí PlayStation, pro její vysokou popularitu a pro dostupnost vypalovaček disků. V té době byl jediným úkolem modchipu zabránit ochraně proti kopírování nebo importovaným hrám.\n\nV dnešní době jsou modchipy dostupné pro mnoho herních systémů, často v mnoha variantách od mnoha výrobců. Stále se zaměřují na možnost přehrávání importovaných nebo kopírovaných her, ale moderní modchipy mohou zahrnovat i další pokročilé funkce, jako je spouštění nelicencovaného softwaru (homebrew), rozšiřování hardwarových možností konzole, nebo dokonce nainstalovat alternativní operační systém, čímž se zcela změní použití konzole.\n"}
{"id": "445038", "url": "https://cs.wikipedia.org/wiki?curid=445038", "title": "Albstadt", "text": "Albstadt\n\nAlbstadt [] je německé velké okresní město v okrese Zollernalbkreis ve spolkové zemi Bádensko-Württembersko. Nachází se v pohoří Švábská Alba. Vzniklo v roce 1975 na základě reformy, při níž bylo sloučeno několik sousedících obcí v jeden celek.\n\n\n\n"}
{"id": "445041", "url": "https://cs.wikipedia.org/wiki?curid=445041", "title": "Toga", "text": "Toga\n\nToga (lat., od \"tegó\", pokrýt) byl svrchní oděv starověkého římského občana, který se nosil jen na veřejnosti (mimo dům). Člověk vyrábějící tógy se nazýval tógař. Ve starověkém Římě bylo toto povolání vysoce ceněné. Císařem Diokleciánem bylo povýšeno na takzvané vznešené povolání. Tógaři měli za jeho vlády přístup do senátu.\n\nToga byl obdélný, půlkruhovitý nebo oválný kus látky asi 5 m dlouhý a 2-3 m široký, který se přehazoval přes spodní košili (\"tunica\"). Jeden konec visel přes levé rameno dopředu asi do půli lýtka, druhý šel přes záda, pravý bok a prsa přes levé rameno, případně přes levý loket nebo přes hlavu. Obě paže tak zůstaly volné a vpředu se vytvořila široká kapsa (\"sinus\"). Na rozdíl od košile, kterou nosili všichni, togu nosili jen lidé – muži i ženy – kteří nemuseli pracovat a oblékali si ji jen když vycházeli z domu.\n\nTypická toga (\"toga virilis\", \"toga pura\") byla z bílé vlny, chudší občané nosili tmavou togu (\"toga pulla\"), která byla také znamením smutku. V létě se nosila toga z tenké, v zimě ze silnější látky. Vysocí hodnostáři nosili bílou togu s purpurovým lemem (\"toga praetexta\"), kterou nosili také neplnoletí chlapci. Vojenští vítězové v triumfálním průvodu nosili purpurovou \"toga picta\" se zlatými hvězdami a výšivkami. Uchazeči o úřady nosili zářivě bílou \"toga candida\" (odtud naše slovo „kandidát\"), obžalovaní u soudu togu tmavé barvy.\n\nToga byl snad původně královský oděv, za římské republiky se patrně zjednodušil a nejvíce kvetl za císařství; Římané se dokonce sami označovali jako \"togati\". Ke konci císařství se však toga přestala užívat a nahradila ji po stranách sešitá dalmatika, někdy i s rukávy. V současnosti je improvizovaná toga (obvykle z prostěradla) velmi oblíbený maškarní převlek, užívá se běžně na studentských večírcích v USA a odtud se zvyk šíří po světě.\n"}
{"id": "445042", "url": "https://cs.wikipedia.org/wiki?curid=445042", "title": "Kostel svaté Anny (Přibyslavice)", "text": "Kostel svaté Anny (Přibyslavice)\n\nKostel svaté Anny je filiální kostel Římskokatolické farnosti Přibyslavice a kulturní památka v Přibyslavicích. Těsně sousedí s novějším poutním kostelem Narození Panny Marie. Je pozůstatkem starého přemyslovského dvorce, a náleží proto k nejstarším stavbám na Moravě.\n\nHistorie kostela svaté Anny sahá do doby přemyslovského dvorce. Přibyslavice bývaly osadou na lovětínské stezce. Místního faráře Jeronýma zmiňuje listina Přemysla Otakara I. daná v Hulíně roku 1224. V kostele a nejbližším okolí byl v druhé polovině 20. století prováděn archeologicko-stavební výzkum Západomoravského muzea (1968–1973), na nějž navázal stavebně-historický průzkum Filozofické fakulty Univerzity Jana Evangelisty Purkyně v Brně (1977–1980). Z výzkumu vyplynulo, že stavba kostela je datována druhou třetinou nebo druhou polovinou 12. století. Zbudován byl v románském slohu jako jednolodní tribunový kostel s půlkruhovou apsidou. Pravoúhlý presbytář a možná i věž jsou pozdější. V bezprostředně sousedící patrové budově, taktéž rozšířené a datované k počátku 13. století, sídlila jak duchovní tak fiskální správa.\n\nVnitřní umělecká výzdoba měla vzít za své v době, když kostel spravovali před rokem 1622 evangelíci: odstraněny měly být všechny obrazy, sochy i oltáře a vnitřní a vnější kresby měly být zalíčeny vápnem. Gotický obraz Panny Marie držící Ježíška byl uctíván již v 16. století. I přes své zalíčení byl i nadále patrný. Lidé ho uctívali, a když nastala první zázračná uzdravení přisuzovaná moci tohoto obrazu, stal se prostor před obrazem poutním místem. Z roku 1715 se dochovalo svědectví, že jakkoliv byla ostatní vnější malba kostela zničená dešti, až byl vidět stavební kámen, posvátný obraz si malbu držel. Ochrany se obraz dočkal zbudováním kaple v roce 1724 a posléze poutního kostela.\n\nSoučasné patrocinium – anenské – kostela pravděpodobně není původní. Je možné, že bývalo mariánské. V 60. letech 17. století je doloženo patrocinium svatého Gotharda.\n\nMezi roky 2010 a 2018 byly postupně opraveny střechy a krovy obou spojených kostelů, cílem bylo zachování a oprava původních krovů. Byla sejmuta helmice kostelní věže a následně byla opravena. Ta byla po rekonstrukci navrácena na kostelní věž a byla instalována i korouhev. Následně by měla započít rekonstrukce vnějších fasád kostelů.\n\n"}
{"id": "445046", "url": "https://cs.wikipedia.org/wiki?curid=445046", "title": "Odula", "text": "Odula\n\nOdula (v originále \"Shelob\") je fiktivní postava z románu Pána prstenů, vystupuje v knize Dvě věže. Má podobu obřího pavouka a žije na okraji Mordoru v průsmyku Cirith Ungol. Jediný, kdo se s ní přátelí, je Glum. Je to nejnebezpečnější stvůra Třetího věku. Přestože je z podstaty zlá, nepodléhá Sauronovu vlivu. Je potomkem Ungolianty a je velmi stará.\n"}
{"id": "445047", "url": "https://cs.wikipedia.org/wiki?curid=445047", "title": "Glynis Barber", "text": "Glynis Barber\n\nGlynis Barber, rozená Glynis van der Riet (* 25. října 1955 Durban, Jihoafrická republika), je britská divadelní a televizní herečka původem z Jihoafrické republiky. \n\nNarodila se a vyrůstala v Durbanu v Jihoafrické republice. Její rodiče se v roce 1960 rozvedli. Ve stejném roce se s matkou a nevlastním otcem Alexandrem Maxem odstěhovala do Johanesburgu. Její matka zemřela v roce 1972. O rok později se odstěhovala do Anglie, začala studovat na Mountview Theatre School. V Británii nakonec zůstala. V roce 1976 potkala svého prvního manžela Paula Antonyho Barbera. Manželství vydrželo pouze 3 roky. \n\nAčkoliv hrála od roku 1978, zlom v její kariéře přišel s rolí Soolin v sci-fi televizním programu televize BBC \"Blake's 7\" v roce 1981. V roce 1982 přijala titulní roli v televizním seriálu \"Jane\" kde hrála postavu z období druhé světové války. \n\nPřesto je nejvíce známá svou rolí seržantky Harriet Makepeaceové v britském krimiseriálu \"Dempsey a Makepeaceová\", při jehož natáčení se seznámila i se svým druhým manželem, americkým hercem Michaelem Brandonem. Jejich svatba se konala 18. listopadu 1989. 21. listopadu 1992 se páru narodil syn Alexandr Max Brandon.\n\n"}
{"id": "445057", "url": "https://cs.wikipedia.org/wiki?curid=445057", "title": "Tunika", "text": "Tunika\n\nTunika (z lat. \"tunica\") byla starověká římská košile, často s krátkými rukávy. Nosili ji muži i ženy, doma i při práci, svobodní lidé přes ni na veřejnosti nosili togu. Ve středověku se tunika nosila jako svrchní oděv.\n\nTunika byly původně dva obdélné kusy látky, obvykle lněné nebo vlněné, na ramenou sepnuté sponami. Velmi brzy se však oba kusy na ramenou i po stranách sešívaly a často měla tunika i kratší nebo delší rukávy. Tunika sedláků, řemeslníků a vojáků sahala nad kolena, tuniky žen a svobodných občanů po kotníky, a v každém případě se v pase převazovaly provazem nebo opaskem. Bohatší lidé nosili tuniky barevné, případně i různě ozdobené – například římští senátoři měli vpředu na tunice svislý purpurový pruh. Zejména v chladnějších krajích se nosila tunika s dlouhými rukávy, římští legionáři někdy nosili přes spodní lněnou tuniku ještě svrchní vlněnou.\n\nJako tunika bývá označován dlouhý oděv používaný v katolické církvi, přes který se obléká svrchní řádový oděv, další součásti liturgického oblečení ap. Tunica alba (bílá tunika) je základní spodní oděv kněze, dlouhá bílá košile. Dalmatika má podobu kratší tuniky a bývá zdobená.\n\nTunika se podobala řeckému chitónu a pocházela snad z Indie. Ve středověku se tuniky staly svrchním oděvem, bývaly vlněné nebo lněné, často pestře barevné a vyšívané. Bohatí lidé mívali i hedvábné tuniky.\n\nV současnosti se tuniky nacházejí v dámských šatnících a představují rozvolněné halenky různých střihů a barev z různých materiálů. Prodloužená délka pod zadek nebo až po kolena opticky prodlužuje postavu a zakrývá její nedostatky. V současnosti se tuniky vyrábějí s dlouhými, tříčtvrtečními nebo krátkými rukávy. V obchodech lze najít i tuniky bez rukávů.\n\n\n\n"}
{"id": "445061", "url": "https://cs.wikipedia.org/wiki?curid=445061", "title": "Jordánka", "text": "Jordánka\n\nJordánka může být: \n"}
{"id": "445063", "url": "https://cs.wikipedia.org/wiki?curid=445063", "title": "Muzeum esperanta ve Svitavách", "text": "Muzeum esperanta ve Svitavách\n\nMuzeum esperanta ve Svitavách (v esperantu: \"Esperanto-Muzeo en Svitavy\") je kulturní zařízení Českého esperantského svazu fungující od roku 2008 v Ottendorferově domě ve Svitavách.\n\nÚčelem muzea je přiblížit veřejnosti mezinárodní plánový jazyk esperanto, určený k rovnoprávné mezinárodní komunikaci, pro usnadnění porozumění a přátelství mezi lidmi a ochranu minoritních kultur.\n\nMuzejní expozice mapuje vznik a historii esperantského hnutí v ČR i zahraničí a prezentuje všestranné praktické využití znalosti esperanta v současné době. Pozornost je věnována i dění okolo esperanta na Svitavsku a nechybí ani sběratelské kuriozity a unikáty.\n\nMuzeum se nachází v přízemních prostorách Ottendorferova domu ve Svitavách, historické budově, postavené roku 1892 za podpory svitavského mecenáše Valentina Oswalda Ottendorfera a dříve sloužící jako knihovna. Budova je ve správě Městského muzea a galerie ve Svitavách, s nímž je Český esperantský svaz v úzké součinnosti. Český esperantský svaz má v budově od října 2011 své oficiální sídlo (nikoliv však kancelář).\n\nMuzeum slavnostně zahájilo dne 20. září 2008. Zahájení se zúčastnili čestní hosté, mezi nimi např. Herbert Mayer, ředitel Mezinárodního esperantského muzea ve Vídni.\n\nČeský esperantský svaz delší dobu sháněl vhodné prostory. Muzeum esperanta ve Svitavách vzniklo úsilím svitavských esperantistů, za podpory vedení města Svitavy a Městského muzea a galerie ve Svitavách. Významně přispělo Ministerstvo kultury ČR a americká nadace Esperantic Studies Foundation.\n\nV souvislosti s umístěním muzea je zdůrazňována dostupnost města Svitavy, nacházejícího se v přirozeném středu České republiky, a kulturní tradice Ottendorferova domu. Ve městě aktivně působí Klub přátel esperanta ve Svitavách, založený v roce 1933, dobrovolnicky zajišťující provoz muzea a podílející se organizačně na pořádaných akcích. Z nedaleké Litomyšli pocházel Karel Píč, básník, esperantista, člen Akademie esperanta.\n\nV Městském muzeu v nedaleké České Třebové existuje oddělení \"Historie esperantského hnutí v českých zemích\", avšak pouze coby depozitář a archiv. Toto muzeum zapůjčilo pro muzeum ve Svitavách některé exponáty.\n\n14. 1. 1923 proběhla mimořádná valná hromada deutscher Esperanto - Vereine der tschechoslowakische Republik v Saaz (Žatec) za účasti svitavských delegátů\n\nr. 1923 15. Světového kongresu esperanta v německém Norimberku se zúčastnila svitavská esperantistka Muiller Mili\n\nr. 1923 kurz esperanta ve Svitavách Germana E-Ligo, Distrikta Asocio Mähr-Schönberg,navštěvovalo 25 dospělých osob\n\nr. 1924 Esperanto-Gruppe měla koncem dubna 1924 35 jednotlivých členů a 560 členů různých klubů mimo jiné i ze Svitav.\n\nr. 1925 Koncem května r. 1925 otevřel v Lanškrouně Er. Koblischke čtyř měsíční kurz pro pokročilé a začátečníky. Na společném výletě do Anenské Studánky se členové setkali s ostatními esperantisty z České Třebové, Moravské Třebové a Svitav.\n\nod 23. 4. 1933 začal kurz esperanta ve Svitavách vedený p. Kargerem, který navštěvovalo 15 osob.\n\nr. 1936 Účastníkům 28. Světového kongresu ve Vídni, byla nabídnuta možnost návštěvy u svitavských esperantistů, kteří měli připraveny výlety do Litomyšle, na hrad Svojanov a Budislav. Návštěvu organizoval Karlo Karger, prezidanto de la Verdstela Frataro kaj komitatano de Germano Esp.-Ligo.\n\nExpozici Muzea esperanta ve Svitavách utvářejí především vzácné knihy a tiskoviny vydávané v esperantu po celém světě a dokumentace esperantského hnutí v ČR a jinde ve světě. Postupně je budována i sbírka sběratelských materiálů s esperantskou tematikou. Panely a vitríny průběžně aktualizované stálé expozice představují stručně historii a jazyk samotný, zejména současné možnosti využití esperanta v oblasti cestování, získávání osobních kontaktů, vzdělávání, kultury, sběratelství, vědy a techniky i humanitárních projektů.\nSoučástí expozice je také multimediální interaktivní informační panel, knihovna esperantské literatury (zahrnující v roce 2014 přes 14 tisíc katalogizovaných knihovních jednotek) a badatelské pracoviště s počítačem a databází multimediálních dokumentů.\n\nMuzeum se též zabývá dějinami idejí mezinárodního jazyka všeobecně a jejich uskutečnění, což zahrnuje: \n\nNechybějí ani různé sběratelské kuriozity, jako např. sto let staré japonské časopisy psané na ručním papíře.\n\nKromě stálé expozice se 1-2x ročně v muzeu konají tematické výstavy:\n\n\nMuzeum rovněž pořádá pro veřejnost kulturní akce (např. v rámci červnové Muzejní noci, Marcipánové vánoce, pravidelné cestovatelské večery v součinnosti s Asociací Brontosaura Svitavy) a jazykové kurzy esperanta. Český esperantský svaz zde organizoval svoji konferenci (říjen 2009) a klubová školení, v září 2013 zde proběhly oslavy pěti let muzea a 80 let esperanta ve Svitavách. V říjnu 2011 hostilo muzeum akci Esperantská Wikimánie při příležitosti výročí 10 let od založení Esperantské Wikipedie. Konaly se zde i konference mezinárodních esperantských organizací (např. kulturní organizace OSIEK či Křesťanské ligy esperantistů – KELI).\n\n\n"}
{"id": "445064", "url": "https://cs.wikipedia.org/wiki?curid=445064", "title": "Dřevovláknitá deska", "text": "Dřevovláknitá deska\n\nDřevovláknitá deska (DVD) je velkoplošný materiál vyrobený na bázi dřeva. Vyrábí se z vláken dřeva nebo jiných lignocelulózových materiálů. Soudržnost je dána uspořádáním vláken a jejich inherentními a adhezními vlastnostmi. Pro zvýšení pevnosti, odolnosti vůči vlhkosti, ohni, hmyzu, hnilobě nebo pro zdokonalení jiných vlastností je možné v průběhu výroby přidávat pojiva a jiné komponenty. Tato definice se vztahuje na výrobu mokrým způsobem. Mokrým výrobním procesem se vyrábí měkká dřevovláknitá deska (hobra) určena k izolaci stěn.\n\nDřevovláknitá deska je aglomerovaný materiál vyrobený z dřevních vláken s přídavkem lepidla a aditiv zlepšujících vlastnosti desky. K lepení se používá částečně i lepící schopnost ligninu. Lignin má termoplastické schopnosti, tzn. zvýšenou teplotou změkne a přeskládáním vláken se opět slepí v nové formě.\n\n\n\n\n\nMěkké dřevovláknité desky jsou desky, jejichž hustota je nižší než 400 kg/m³. V současné době jsou nejčastěji vyráběny s hmotností kolem 250 kg/m³. Dřevní vlákna jsou v nich málo slisována a proto desky lze použít pouze jako výplňový nebo izolační materiál připevněný k nosné konstrukci.\nIzolace z dřevovláknitých desek má dobré akustické vlastnosti a je difúzně otevřená. Tato izolace je schopná zajistit teplotní fázový posun až 16 hodin. \n\nMDF (\"Medium Density Fiberboard\") jsou vláknité desky se střední hustotou od 350 do 850 kg/m³.\n\nVyznačují se stejnorodou strukturou slisovaných vláken v celém svém průřezu. Jsou vyráběny převážně jako jednovrstvé, ale mohou být i vícevrstvé. Užívají se především v nábytkářském průmyslu.\n\nHDF (\"High Density Fibreboard\") jsou vláknité desky s vysokou (high) hustotou (více než 850 kg/m³). Desky se užívají především v nábytkářském průmyslu (záda skříní, dna zásuvek). \nVyrábí se z jehličnatého dřeva pro zvýšení odolnosti proti vlhkosti se k vláknům přidává parafín (vosk), někdy se pro zvýšení pevnosti v ohybu také užívá močovinoformaldehydové (UF) lepidlo. Používají se místo překližek. Pro desky je charakteristické, že z jedné strany mají vylisované síto. \nVyrábí se z listnatého dřeva (BK), částečně se přidává také jehličnaté. K vláknům se přidává PF lepidlo a parafín. Tyto desky jsou oboustranně hladké. \nWPC (\"Wood Plastic Composite\") jsou kompozitní materiály vyráběné ze dřevních vláken, prachových pilin a polymeru. Optimální poměr dřeva a polymeru bývá kolem 2/3 dřeva a 1/3 polymeru. Používají se tam, kde jsou obtížné povětrnostní vlivy (podlahy teras, balkony)\n\n\n"}
{"id": "445073", "url": "https://cs.wikipedia.org/wiki?curid=445073", "title": "Gambetta (stanice metra v Paříži)", "text": "Gambetta (stanice metra v Paříži)\n\nGambetta je přestupní stanice pařížského metra mezi linkami 3 a 3bis. Linka 3 stanicí prochází, pro linku 3bis je zde konečná stanice. Nachází se ve východní části Paříže ve 20. obvodu na náměstí \"Place Gambetta\".\n\nStanice byla uvedena do provozu 25. ledna 1905, kdy sem byla prodloužena linka 3 ze stanice Père Lachaise. 27. listopadu 1921 byla do stanice \"Gambetta\" dovedena vedlejší větev ze stanice Porte des Lilas. Od 27. března 1971 je boční větev samostatná jako linka 3bis.\n\nStanice metra i náměstí jsou pojmenovány po francouzském politikovi Léonu Gambettovi.\n\n"}
{"id": "445080", "url": "https://cs.wikipedia.org/wiki?curid=445080", "title": "Pyren", "text": "Pyren\n\nPyren je polycyklický aromatický uhlovodík (PAU), jehož molekula se skládá ze čtyř spojených benzenových kruhů v plochém aromatickém systému. Tato bezbarvá pevná látka je nejmenším těsně propojeným polycyklickým aromatickým uhlovodíkem - takovým, kde jsou benzenová jádra spojena více než jednou stranou. Pyren vzniká při nedokonalém spalování organických sloučenin.\n\nVyužití nachází v biochemickém výzkumu - jeho deriváty se používají jako molekulární sondy ve fluorescenční mikroskopii. Používá se také jako výchozí materiál při výrobě barviv a může sloužit jako donor elektronů čímž zvyšuje tmavost tuhy.\n\nPyren byl poprvé izolován z uhelného dehtu, ve kterém tvoří až 2 % (hmotnostní). Jakožto PAU s těsně propojenými benzenovými jádry je pyren mnohem více rezonančně stabilizován než jeho izomer fluoranthen s pětičlenným kruhem. Proto vzniká za širšího rozsahu podmínek spalování. Například automobily produkují přibližně 1 μg/km.\n\nOxidace chromanem poskytuje perinaftenon a následně kyselinu naftalen-1,4,5,8-tetrakarboxylovou. Podléhá sérii hydrogenačních reakcí a je citlivý na halogenaci, Dielsovy–Alderovy adice a nitraci, vždy s proměnným stupněm selektivity.\n\nPřestože pyren není tak problematický jako benzo(a)pyren, studie prováděné na zvířatech ukázaly jeho toxicitu pro ledviny a játra. Také dráždí kůži a může způsobovat její chronické odbarvení.\n\n\n"}
{"id": "445082", "url": "https://cs.wikipedia.org/wiki?curid=445082", "title": "Jupiler League 2008/09", "text": "Jupiler League 2008/09\n\nSezóna 2008-2009 Jupiler League byla stošestou sezónou nejvyšší belgické fotbalové divize. Začala 16. srpna 2008 a skončila 16. května 2009.\n\nLigy se zúčastnilo celkem 18 celků, soutěž se hrála způsobem každý s každým doma-venku (celkem tedy 34 kol). Jelikož kluby RSC Anderlecht a Standard Lutych dosáhly stejného počtu bodů po odehrání všech kol (byť měl Anderlecht lepší skóre), následoval dodatečný dvojzápas, ze kterého vzešel vítězně Lutych.\n\nPoslední dva celky sestoupily přímo do druhé divize, týmy z 15. a 16. místa musely sehrát baráž o udržení v lize z důvodu snížení počtu účastníků na 16 pro příští sezónu.\n\nPoznámky:\n\nVítěz druhé divize, kterým se stal Saint-Trond VV, postoupil přímo do Jupiler League 2009-2010. Kluby z druhého a čtvrtého, respektive třetího a pátého místa druhé divize se nejprve utkaly mezi sebou ve dvojzápase. Vítězové dvojzápasu postoupili do čtyřčlenné skupiny, kterou dále utvořily celky z 15. a 16. místa první divize, tj. KSV Roulers a FCV Dender EH. V té sehrál zápas každý s každým doma a venku (celkem 6 kol).\n\nLigovou příslušnost pro nadcházející sezónu udržel klub KSV Roulers.\n"}
{"id": "445086", "url": "https://cs.wikipedia.org/wiki?curid=445086", "title": "Pueri gaudentes", "text": "Pueri gaudentes\n\nChlapecký sbor Pueri gaudentes pracuje při Základní umělecké škole v Praze 7 a sdružuje nyní okolo 200 dětských i téměř dospělých zpěváků ve čtyřech odděleních. Je jedním ze čtyř existujících českých chlapeckých sborů. Sbormistryní je od jeho založení v roce 1990 Zdena Součková. Od roku 2011 se na činnosti podílí sbormistr Ing. Mgr. Libor Sládek. Název souboru Pueri gaudentes je odvozen od kmenového názvu sboru Radost.\n\nSbor Pueri gaudentes má čtyři oddělení. V koncertním oddělení roku 2009 zpívá asi 50 chlapců 11 až 14letých a asi 30 mladých mužů 15 až 30letých, ve třech přípravných odděleních zpívá cca 110 chlapců 7 až 12letých. Cílem práce v těchto odděleních je naučit děti základům zpěvu i hudební teorie a připravit je tak na budoucí činnost v koncertním oddělení. \n\nVe sboru zůstávají podle starých tradic i mutující chlapci, i když nemohou vystupovat na koncertech a jejich pěvecké schopnosti jsou po nějaký čas omezené. V tomto kritickém období je velmi důležité, aby mutující chlapci neztratili se sborem kontakt, aby zůstali v kulturním prostředí sboru, chodili na zkoušky poslouchat a nacvičovat a zvyšovali své odborné znalosti. Po překonání mutačních potíží se stávají platnou posilou mužské části sboru. Téměř všichni mladí muži ve sboru prošli i jeho chlapeckou částí.\n\nChlapci se zúčastňují mnoha zajímavých akcí, mezi něž patří i zahraniční zájezdy. Při svých cestách po Evropě i zámoří chtějí ukázat na koncertech nejen své pěvecké umění, ale také prohloubit přátelské a kulturní svazky se svými hostiteli a poznat co nejvíce z přírodních krás, památek a kultury hostitelské země.\n\nPueri gaudentes již dlouhou dobu účinkují ve všech představeních opery Carmen ve Státní opeře Praha. Tato spolupráce byla později rozšířena i na opery Turandot, Boris Godunov, Bubu z Montparnassu a Českou mši vánoční, atd. Členové sboru účinkují ve vystoupeních s předními českými hudebními tělesy a zpěváky. Chlapci natáčejí různé pořady pro radio i televizi. Sbor také spolupracuje s hudebním skladateli Pavlem Jurkovičem a Emilem Hradeckým, kteří mu věnovali několik vlastních skladeb.\n\nRepertoár sboru je velmi pestrý, neomezuje se na určité druhy skladeb. Jsou v něm jak skladby pouze pro chlapecké hlasy (soprán a alt), tak i skladby pro muže (tenor a bas) a pro smíšený sbor. Sbormistryně se snaží seznámit chlapce se skladbami různých autorů, hudebních období i stylů. Jsou to skladby církevní i světské, lidové písně mnoha národů v různých úpravách, od gregoriánského chorálu, přes středověké písně a polyfonní skladby až po díla současných autorů. Mnozí členové sboru hrají na různé hudební nástroje, sami si obstarávají instrumentální doprovod.\n\nSbor Pueri gaudentes byl založen v září 1990 sbormistryní Zdenou Součkovou jako odezva na vzrůstající zájem chlapců a jejich rodičů o sborový zpěv. Díky velkému zájmu a přílivu chlapců a díky jejich vytrvalosti a vůli se prosadit byly překonány počáteční rozpaky a nedůvěra. Především však cílevědomá a neústupná práce sbormistryně potvrdila oprávněnost a užitečnost takového sboru. V říjnu 2010 oslavil sbor velkým koncertem v Rudolfinu 20 let své existence. Od roku 2011 se sborem spolupracuje jako druhý sbormistr Libor Sládek. Sbor neustále zvyšoval svou uměleckou úroveň, kterou potvrdil na četných koncertech v ČR i na zájezdech v Itálii, Rakousku, Francii, Německu, Belgii, Nizozemsku, Švédsku, Norsku, Japonsku, Řecku, Španělsku, Polsku, Finsku, Estonsku, Slovinsku, Lotyšsku, Litvě a Izraeli.\n\nMezinárodní premiéru si sbor odbyl v roce 1993. Cílem prvního zahraničního turné sboru byla Sicílie. Na mnoha koncertech sbor poznal pravý italský temperament, který umocnil překvapivý úspěch jednotlivých vystoupení. O dva roky později se sbor zúčastnil první mezinárodní soutěže ve své historii. Na festivalu dětských sborů v únoru 1995 v Nantes (Francie) chlapci postoupili až do semifinále. O rok později si Pueri gaudentes přivezli první ocenění. V Neerpeltu (květen 1996, Belgie) v samostatné kategorii chlapeckých sborů získali první cenu. Vánoční zájezd do Holandska pak uzavřel úspěšný rok. V červenci 1997 se sbor zúčastnil další soutěže chlapeckých sborů, tentokrát v Leccu (Itálie) a ani odtud neodjížděl bez ocenění, tentokrát získal druhé místo. V červenci 1998 Pueri gaudentes absolvovali čtrnáctidenní zájezd do Norska a Švédska. Rok 1999 položil před sbor největší výzvu - turné po Japonsku. I tento příjemný úkol chlapci zvládli. Výprava čítající 35 členů se vrátila ze sedmnáctidenního pobytu ověnčena mnoha úspěchy. Červenec 2000 byl ve znamení zájezdu do Řecka. Z mezinárodní soutěže pěveckých sborů v Preveze si Pueri gaudentes přivezli stříbrnou medaili. Úspěšný rok zakončilo vánoční turné do Španělska. Tím ovšem zahraniční cesty neskončily. V roce 2001 byli Pueri gaudentes na mezinárodním festivalu v Poznani, Polsko , v roce 2002 opět ve Španělsku, v Rakousku a Itálii. Pro rok 2003 bylo připraveno speciální turné „Cesta dobré vůle II“ do Japonska a mužská část sboru slavila úspěch na Pražských dnech sborového zpěvu, kde získala první cenu. V roce 2004 se Pueri gaudentes vydali na tzv. „Severskou cestu“ při které navštívili Německo, Polsko, Švédsko, Finsko, Estonsko, Lotyšsko a Litvu. Aby toho nebylo málo, v roce 2005 vyhrála mužská část koncertního sboru stříbro na mezinárodní soutěži v Lindenholzhausenu v Německu. V roce 2006 Pueri gaudentes získali na 54. ročníku mezinárodní soutěže v Neerpeltu v Belgii 1. cenu \"Cum laude\" a v červnu poprvé účinkovali na Pražském jaru. Konec roku byl ve znamení koncertů ve Státní opeře. V roce 2007 se chlapecký sbor potřetí vypravil do Japonska, tentokrát navštívili chlapci mimo jiné Tokio a Nagano. V roce 2008 se sbor vydal na turné po Dánsku a na zájezd s operou Turandot do rakouského Salzburku. V roce 2009 sbor v Praze hostil spřátelený sbor Hibiki z Japonska, se kterým koncertoval na schodech Národního muzea. Mužská část sboru se vypravila na turné po Norsku. Sbor účinkoval v České televizi v rámci tradičních adventních koncertů. Rok 2010 se nesl v oslavách 20. výročí vzniku sboru. V roce 2011 sbor navštívil Izrael a provedl zde dětskou operu Hanse Krásy Brundibár. V roce 2012 s touto operou koncertovali chlapci v ruském Sankt Petěrburgu.\n\nPueri gaudentes se také podílejí na nahrávání zvukových nosičů. Na jaře 1996 vydali své první profilové CD. V roce 1997 se podíleli na vydání CD Spirituály & gospely s mezzosopranistkou Evou Kriz-Lifkovou, v roce 1998 natočili společně s Pardubickou komorní filharmonií a dirigentem Bostockem Douglasem CD věnované G. Faurému, (mj. Requiem a Pavana) a v roce 1999 připravili pro své posluchače vánoční CD Sem, sem, sem, pastýři. Oslavy výročí založení sboru doprovodilo CD 10 let Pueri gaudentes. V roce 2002 se sbor podílel na nahrávce Pohádek z rozkvetlé louky a stříbrné tůňky s T. Medveckou a P. Soukupem. První multimediální CD Zkouška na koncert bylo vydáno v roce 2003. Diskografii uzavírá vánoční CD LAUDATE Pueri dominum natočené v roce 2007. Kromě těchto CD se sbor podílel i na mnoha dalších projektech s významnými českými umělci. Sbor také natáčí různé pořady pro radio i televizi.\n\nOd r. 1994 účinkují chlapci ze sboru ve všech představeních opery Carmen George Bizeta ve Státní opeře Praha. Tato spolupráce byla později rozšířena i na opery Turandot (od 1995), Boris Godunov (1996 - 1998), Bubu z Montparnassu (1999), Českou mši vánoční (od 1998), Dorian Gray (2000) a Fyzikové (2000), Kouzelná flétna (2002), Rusalka (od 2006). Členové sboru účinkovali s předními českými hudebními tělesy a zpěváky - např. v Rekviem Lloyda Webbera nebo ve slavném projektu Bernsteinovy Mše na Pražském hradě. Sbor také spolupracuje s hudebním skladatelem Pavlem Jurkovičem, který mu věnoval několik vlastních skladeb. Sbor se též angažuje v rámci různých benefičních akcí. V roce 2002 účinkoval na koncertě pro hnutí „Na vlastních nohou“ , v roce 2003 zpíval na koncertě „Voices for Hospices“ a v roce 2005 v lednu spolupořádal sbor Pueri gaudentes benefiční koncert „Kdo může, pomůže…“ na pomoc obětem ničivých vln tsunami v Jihovýchodní Asii.\n\n"}
{"id": "445096", "url": "https://cs.wikipedia.org/wiki?curid=445096", "title": "Katie O'Brienová", "text": "Katie O'Brienová\n\nKatie Jill O'Brienová (* 2. května 1986, Beverley, Yorkshire, Spojené království) je anglická profesionální tenistka. Dosud nevyhrála žádný turnaj WTA, v soutěžích pořádaných ITF získala čtyři tituly ve dvouhře a dva ve čtyřhře. Nejvýše klasifikovaná ve dvouhře byla na žebříčku žebříčku WTA na 84. místě (1. února 2010)\n\nNejlepším výsledkem na turnajích Grand Slamu je druhé kolo na domácím Wimbledonu 2007.\n\nKatie O'Brienová se zúčastnila 10 zápasů ve Fed Cupu za tým Velké Británie s bilancí 3-5 ve dvouhře a 1-3 ve čtyřhře.\n\n"}
{"id": "445107", "url": "https://cs.wikipedia.org/wiki?curid=445107", "title": "Cuando Cubango", "text": "Cuando Cubango\n\nCuando Cubango je druhou největší provincií Angoly. Leží v jihovýchodním cípu země na hranici se Zambií na západě a Namibií na jihu. Hlavní město provincie se jmenuje Menongue. Poblíž druhého největšího města této provincie Cuito Cuanavale byla mezi vládními vojsky a Kubánci na jedné straně a UNITA a Jihoafričany na straně druhé na podzim roku 1988 svedena největší tanková bitva od druhé světové války.\n"}
{"id": "445110", "url": "https://cs.wikipedia.org/wiki?curid=445110", "title": "Drslavice (okres Uherské Hradiště)", "text": "Drslavice (okres Uherské Hradiště)\n\nObec Drslavice () se nachází v okrese Uherské Hradiště ve Zlínském kraji. Žije zde obyvatel.\n\n\n\n"}
{"id": "445122", "url": "https://cs.wikipedia.org/wiki?curid=445122", "title": "Massiel", "text": "Massiel\n\nMassiel (* 2. srpna 1947, Madrid), vlastním jménem \"María de los Ángeles Santamaría Espinosa\", je španělská zpěvačka.\n\nDosavadní největší úspěch slavila v roce 1968, kdy s písní \"La, la, la\" vyhrála Velkou cenu Eurovize.\n\n"}
{"id": "445123", "url": "https://cs.wikipedia.org/wiki?curid=445123", "title": "Markéta Navrátilová", "text": "Markéta Navrátilová\n\nMarkéta Navrátilová (* 10. prosince 1972 Kyjov) je česká sportovní fotografka. Jako jediná žena-reportérka od roku 2002 dokumentuje celý cyklistický závod Tour de France.\n\nV dětství se do svých deseti let zabývala sportovní gymnastikou, mezi roky 1982–1993 hrála na vrcholové úrovni tenis. Další rozvoj její sportovní kariéry zastavila vážná dopravní nehoda.\n\nPo absolvování gymnázia ve Zlíně vystudovala ateliér průmyslového designu na Vysoké škole uměleckoprůmyslové v Praze.\n\nS fotografií poprvé přišla do styku v roce 1992, kdy společně se svým otcem vytvořila reportáž o závodu Tour de France. Začala pracovat pro anglickou agenturou Photosport International, od roku 1997 spolupracuje s nizozemskou tiskovou agenturou Cor Vos. Je jedinou ženou-fotografkou, která má možnost v rámci Tour de France fotografovat cyklisty z motocyklu. Po dvouletém pobytu v Londýně mezi roky 2001–2002 navázala na svou předchozí práci na profesionálních cyklistických závodech. Společně s dokumentací vrcholového sportu vytvořila soubory o londýnském metru nebo fotografické deníky z cest po světě. V současné době pracuje na dokumentu o české amatérské cyklistice nazvaný Kola pro život. V minulém roce vydala vlastním nákladem obrazovou knihu Re-cycling.\n\n"}
{"id": "445124", "url": "https://cs.wikipedia.org/wiki?curid=445124", "title": "Niello", "text": "Niello\n\nNiello či nielo (italská zkomolenina latinského \"nigellum\", „černavý, zčernalý“) je výzdobná inkrustační (vykládací) technika, při niž ryté nebo leptané rýhy (drážky) v povrchu kovu jsou vyplňovány opticky kontrastní šedou nebo černou hmotou (nikoliv vbíjením jiných kovů, jako např. v technice inlaye, taušírování). Tato technika se ovněž označuje termínem tula, podle stejnojmenného ruského města, speciazovaného na výrobu takto zdobených samovarů, kazet, tabatěrek a šperků. \nNiello bylo pospal ve své technické příručce zlatník a mnich Theofilus Presbyter již ve 12. století. Provádí se ve dvou krocích: za prvé se rydlem vyryje motiv do hloubky kovové destičky, nebo se prohlubně vyleptají.\nObvyklé složky niellové směsi jsou: stříbro (1 objemový díl), měď (2 objemové díly), olovo (3 obj. díly), síra (9 obj. dílů), vše tavené s přísadou tetraboritanu sodného (boraxu). Po rozemletí je prášková směs zpracována s chloridem amonným na jemnou pastovou hmotu. Ta je vpravena do rýh dekoru (0,3–0,4 mm) a žíháním jsou práškové kovy reakcí se sírou převedeny na sulfidy, jež mají šedou až černou barvu. Vzniklá pevná vrstva rizníku se zbrousí a leští (karborundem, pemzou). Estetický efekt vzniká v kontrastu se světlou barvou podložního stříbra.\nPři popisu románských a gotických evropských památek se často chybuje v identifikaci niella. Pokud se v ostrém osvětlení hmota inlaye ukaže jako modrá, pak jde o opaklní jamkový email, je-li černá nebo černošedá, je to niello. Je chybné určení starší zlatnické literatury, v níž se praví, že email v raném středověku nebyl znám, a proto všechny románské památky musí být zdobeny niellem. Nejstarší přihrádkový email v merovejských předmětech se datuje do 5. století n.l. \n"}
{"id": "445126", "url": "https://cs.wikipedia.org/wiki?curid=445126", "title": "Zrnkovací kolečko", "text": "Zrnkovací kolečko\n\nZrnkovací kolečko (slangově Zrnkovák) je vyrobeno z ocelových tyček, na jejichž zkoseném konci je upravena kulatá vyleštěná prohlubeň. \n\nTouto jamkou se nasazuje zrnkovák na zrnko, tlakem a otáčením se zaobluje a leští. Používají se celé sady zrnkováků, odlišujících se pouze velikostí jamek. Upevňují se zazašroubováním do univerzálního držátka aby jejich výměna byla pohodlná. \n\nZrnkováky lze zhotovovat na nástroji zvaném zrnkovadlo – granátová technika. Je to ocelová destička s vyleštěnými půlkulatými vyvýšenými nestejné velikosti a tvaru zrnka; na nichž pak naklepávají jamky do zrnkováků.\n\nZrnkovací kolečko se používá k ozdobě a zdůraznění okrajů obrub a linek. Mají tvar ocelových tyček jako zrnkováky; na jejich předním konci je ve vidlici upevněno kolečko s jamkami. Vedeme-li kolečko pod lehkým tlakem po ostré hraně obruby nebo linky, vytvoříme na ní pravidelnou řadu drobných zrnek.\n"}
{"id": "445128", "url": "https://cs.wikipedia.org/wiki?curid=445128", "title": "Tetování", "text": "Tetování\n\nTetování (slang./hov. kérka) je určitý druh kresby, při které jsou pomocí tetovací jehly nebo tetovací pistole vpichovány částečky inkoustu nebo jiného barviva pod kůži živočicha. V odborné terminologii jde o tzv. mikro-pigmentovou implantaci. Tetování samotné pak provádí tatér (slang. kérkař) v tetovacím studiu. Tetování je jednou z nejznámějších forem uměleckého zkrášlování těla.\n\nPůvod slova \"tetování\" se obvykle odvozuje od tahitského slova \"tatau\", což znamená \"označovat,\" samojského \"tautau, tedy kreslit\" nebo malajského \"tatu\", tedy výraz pro \"ránu (dá se použít i slovo zraněný),\" význam již odkazuje na prapůvodní metody nanášení kresby. V japonštině se pro pojmenování tradičních metod vytváření obrazů na kůži používá slovo \"irezumi\", jež může označovat i člověka, který toto provádí. Pro metody jiného než japonského původu se používá slovo \"tetování\", v angličtině se nejčastěji setkáme s výrazem \"tattoo\".\n\nSlovo \"kérka\" (kérovat znamená tetovat) je odvozeno z romštiny.\n\nTetování se stalo velmi oblíbeným v posledních desetiletích v mnohých částech světa, především pak v Severní Americe, Japonsku a v Evropě. V těchto zemích profesionální tatéři povýšili své výtvory na umělecká díla a povznesli tetování na seriózní a všeobecně uznávané umění. Důvodem, proč se tetování stalo formou zkrášlování těla poměrně brzy, je fakt, že se dnes, na rozdíl od předchozích generací, lidé cítí mnohem svobodnější, a volí tento druh zkrášlení sebe sama. Tetování se stalo běžnou součástí image filmových hvězd, populárních hudebníků, či sportovců. V tradičních kulturách jako je např. Japonsko, Čína, Korea, je avšak stále na tetování nahlíženo velice rozporuplně, až negativně (např. budoucí kariéra; práce ve veřejné sféře; vstup na veřejné koupaliště; člen mafie; kriminální minulost etc.). V rámci tradičních nebo domorodých kultur vyjadřuje tetování úctu ke svým kořenům a zvykům (viz Maorové, Nový Zéland), není zde vyjádřením vnitřního vzdoru.\n\nTetování má dlouhou tradici v různých částech světa. Původní obyvatelé Japonska Ainové se věnovali především tetování tváře, a to u žen i u mužů. Tetování trupu, rukou a končetin geometrickými motivy bylo velice rozšířené v oblasti Jihovýchodní Asie, zejména na Filipínách, Sulawsi a Borneu. Velmi rozšířené a propracované umění tetování se rozvinulo v Polynésii, především na Samoi, Markézech, Havaji a Novém Zélandu i na mikronéském souostroví Kiribati. Vyskytovaly se geometrické ornamenty i figurální motivy, Maorové z Nového Zélandu vynikali v tetování obličeje spirálovitými ornamenty. Nástroje k tetování se vyráběly z rostlinných trnů nebo ze zubů žraloka, barvivo se připravovalo ze sazí.\n\nPůvodní obyvatelé Ameriky se tetovali méně, obvyklé bylo spíš malování těla, které není trvalé. Nejvíc se tetovali indiáni Severozápadního pobřezí Kanady a Aljašky, zejména Haidové, kteří si zdobili hruď a ruce obrazy totemových zvířat. Tetovali se indiáni z jihovýchodu Spojených států včetně Kríků, Timukuú a Načezů, a to i z léčebných důvodů nebo aby se ochránili před démony. Ve Střední Americe si Mayové vedle tetování a malování těla oblíbili i jiné tělesné deformace včetně umělé šilhavosti. Z amazonských indiánů se nejvíc tetovali Tupinambové a Mundurukúové, ostatní kmeny dávají přednost malování červeným barvivem urucú nebo tmavě modrým, nesmyvatelným ganipapo, které vydrží na kůži i několik měsíců. Kaďuveové s pomocí genipapového barviva vytvářeli jemné a nesmírně propracované smyetrické ornamenty na obličejích, velmi podobné tetování.\n\nV Africe byla rozšířena spíše skarifikace, neboli umělé vytváření jizev, s ohledem na barvu pleti Afričanů lépe viditelná než pravé tetování, Tetování bylo známo od nejstarších dob ve Vietnamu a později v Číně, kde bylo ale spojené s označováním trestanců.\n\nNení známo, zda starověcí obyvatelé Skotska, Piktové a britští Keltové praktikovali tetování nebo pouze malování těla modrým barvivem z borytu barvířského. Tetování bylo běžné i u určitých náboženských skupin ve starověku v oblasti Středomoří, například u uctivačů bohyně Kybelé, což pravděpodobně vedlo k zákazu tohoto zvyku ve Starém Zákoně.\n\nTetování bylo zvykem v Eurasii od neolitu. Poukazuje na to i mumifikované tělo Ötziho nalezené v Alpách, jehož stáří se odhaduje na 5 300 let. Tento neolitický člověk měl na svém těle speciální terapeutické tetování – malé paralelní čáry na nohou (může souviset s akupunkturou). Potetované byly i tři mumie nalezené v permafrostu pohoří Altaj. Jejich tetování zahrnovala obrázky zvířat, která byla zobrazena pomocí křivek. Tetování \"Pazyrského muže\", jenž byl tetovaný kolem páteře, byla tvořena velkým počtem malých teček.\n\nVe starověké a středověké Číně bylo považováno za barbarské a někdy, stejně jako ve středověkém Japonsku, sloužilo k označování zločinců, podobně jako v Evropě cejchování. V klasickém Řecku bylo běžné jen mezi otroky. V době antického Říma bylo tetování používáno k označování vojáků (proti dezerci) a otroků. Pod vlivem křesťanství tetování zakázal postupně Konstantin I. Veliký a Druhý nikajský koncil jako pohanské.\n\nEvropané znovuobjevili tetování okolo roku 1770 v době dobývaní jižního Pacifiku kapitánem Jamesem Cookem. Až do první světové války byli průkopníky v tetování námořníci.\nZa druhé světové války bylo tetování používáno v koncentračních táborech.\n\nV současnosti je tetování populárnější než kdykoli předtím. Přestalo být stigmatem a stalo se módou. Statistické údaje ukazují, že až 1 ze sedmi obyvatel USA na přelomu tisíciletí měl jedno nebo více tetování. Do roku 2015 vzrostl podíl na necelých 30 procent. Tetují se častěji lidé s nižším vzděláním, mentálními a spánkovými problémy, homosexuálové, kuřáci či odsouzení.\n\nZa pomocí jehly se pod kůži vpichuje barvivo. Tetování se provádí tetovacím strojkem, do kterého se vloží jehla a elektromagnet ji uvnitř strojku rozkmitá (pohyb nahoru a dolů). Při tetování tatér průběžně jehlu namáčí do kalíšku s barvou. Vpichuje se do vrchní vrstvy kůže u některých jedinců i 5 mm hluboko. Profesionálové používají na tetování barviva v souladu s Evropskými normami a s patřičnými atesty, jejichž splnění zajistí minimální riziko alergických reakcí v podobě vypuzení částí barviva z kůže nebo hnisání. Před tetováním tatér místo očistí desinfekcí a nasadí si jednorázové rukavice. Během tetování stírá zbytky barvy, které se nedostaly pod kůži, papírovým ubrouskem. Po dokončení práce se tetování zakryje fólií.\n\nNejběžnějším druhem tetování je tetování permanentní. Když jde o stálé tetování, je důležité dobře se rozhodnout, jaký motiv člověk doopravdy chce. Tetování je pro každého určitým symbolem, vyjádřením vlastní individuality. Proto vše, co si člověk nechá zobrazit na svém těle, by ho mělo alespoň zčásti charakterizovat. Ženy a děvčata si nejčastěji nechávají tetovat různé ornamenty, květy nebo zvířata. \n\nNejčastějším místem je lopatka, okolí pupíku, bedra zad. Muži a chlapci si zase pro místo tetování nejčastěji vybírají ramena nebo záda. Bolest, kterou tetovaný při proceduře pociťuje, vnímá každý člověk jinak. Většinou jde o pocit pálení či svědění. Nejhorší jsou první minuty, potom se díky endorfinům stává tetování snesitelnějším. Nejvíc bolí tetování na spodní části zad, vnitřní části paží a stehen, krku nebo prstech. Vyskytuje se i tetování na genitáliích.\n\nUmístění tetování je poměrně důležité, je třeba si uvědomit, že tetování není krátkodobá záležitost, a to co se líbí dnes, nemusí se líbit o několik let později. Lidé by si měli uvědomit, že v budoucnosti jim tetování může vadit v práci, při výběru oblečení, ale také s postupným přibýváním věku. Tetovaní lidé jsou stále někdy považováni za pochybné existence, hlavně starší lidé mají vůči potetovaným předsudky. Je proto nanejvýš vhodné, aby člověk uvážil všechna pro a proti a dobře si rozmyslel, jaký druh a rozměr tetování si vybere a na jaké místo na těle si jej nechá umístit. \n\nNejvhodnější je dát se tetovat na podzim, v zimě nebo na jaře. Léto se nedoporučuje, protože místo se hůře hojí. Kvůli častějšímu pocení se místo může zanítit a vzniknout infekce. Také se nedoporučuje konzumace alkoholu v období jednoho dne před a po aplikaci tetování. To stejné platí pro léky proti bolesti a kávu, jelikož zvyšují krevní tlak a ředí krev, proto by mohly způsobit silnější krvácení. Permanentní tetování je od 1. ledna 2014 povoleno od 14 let podle nového občanského zákoníku §100; 2. Souhlas rodičů si mohou vyžadovat jednotlivá tetovací studia.\n\nUmění \"Mehndi\" je rozšířené nejvíce ve východní a severní Africe a v Asii. Jde o aplikaci různých složitých vzorů, hlavně na ruce a nohy. Tyto vzory jsou kreslené rukou pomocí tetovací pasty, ve které je hlavní složkou prášek z rostliny henna. Tetování hennou se stává stále populárnějším. Tetování vydrží jen několik dní, případně týdnů a je zcela bezbolestné.\n\nPermanentní make-up je vlastně tetování, které zvýrazňuje obočí, rty nebo oči. Taktéž sem patří i vytvoření mateřského znaménka, tzv. znaménka krásy. Ženy s takovým tetováním se nemusí každý den malovat, musí se však o svoje tetování speciálně starat a nepřekrývat ho klasickým make-upem. Takový make-up vydrží 3 až 5 let.\n\nPermanentní tetování s sebou vždy přináší i určitý druh rizika. Takovým rizikem může být např. infekce, alergie, stresová nebo fóbická reakce nebo různé nemoci, jako je např. žloutenka či AIDS. Tato rizika jsou ve značné míře redukovaná používáním rukavic a sterilních jehel.\n\nBolest při tetování je individuální záležitost a záleží na více faktorech. Co je pro někoho příjemné šimrání, může být pro druhého nesnesitelná bolest. \n\nPocitově by se dal samotný proces přirovnat k píchání špendlíkem. Problém ale je v tom, že při tetování je potřeba dostat inkoust pod kůži a nikoliv na ni. Tetovací strojek se tak desítkami vpichů za sebou snaží inkoust umístit do správné vrstvy. To může být trochu nepříjemné, protože tatér musí neustále bodat do stejného místa, aby měl požadovaný obrázek jasné barvy. Pokud navíc tatér dělá tetování, které obsahuje např. stínování, používá strojky, které obsahují jehel více, což člověk samozřejmě také pocítí.\n\nObecně však bolest při tetování závisí primárně na jeho umístění, velikosti vzoru a na citlivosti a aktuálním stavu tetovaného. Místa na těle, která mají nejvíce nervových zakončení, nebo je na nich tenká vrstva kůže, jako je např. hrudník, páteř, kotníky, lopatky, nárty, genitálie, jsou cítit nejvíce. Naopak místa jako jsou stehna, nebo ramena, by pro většinu lidí neměl být problém. \n\nVelikost vzoru je dalším faktorem, který ovlivňuje, jak moc samotné tetování bude bolet. Pokud si člověk nechá vytetovat středně velký nápis na rameno, který není graficky příliš komplikovaný a zabere pouze pár desítek minut, pravděpodobně to velký problém nebude. Pokud si ale nechá na hrudník vytetovat komplikovanější obrázek, jako je portrét, pak už bude bolest o dost intenzivnější. Tatéři s tím počítají a proto většinou velké tetování rozkouskují do několika sezení, aby si dotyčný mohl odpočinout, nabrat nové síly a tetování se zatím mohlo částečně zahojit. O několik týdnů později pak pokračují tam, kde přestali.\n\nPoslední důležitým faktorem je stav samotného zákazníka. Pokud dotyčný přijde na tetování nevyspalý, po nějaké párty, nebo např. ještě opilý, celý proces se tím dost komplikuje. Unavený člověk hůře snáší bolest, alkohol navíc ředí krev, takže tetování pak více krvácí a navíc opilý člověk má tendenci se více vrtět, což ztěžuje práci tatérovi, který pak snadno udělá chybu.\nPokud přijdou tetovací nástroje do kontaktu s krví nebo tělesnými tekutinami, vzniká riziko přenosu nakažlivé nemoci při jejich dalším použití bez sterilizování. Toto riziko je největší ve vězeních, a to kvůli tomu, že se zde tetuje bez oficiálního povolení a samotný akt tetování není vykonávaný za speciálních hygienických podmínek. Častý je přenos hepatitidy a AIDS. V renomovaných tetovacích salónech jsou používané jednorázové jehly pro každého klienta zvlášť a nástroje se sterilizují po každém použití. Riziko se ještě snižuje, když tatér používá latexové rukavice, často si myje ruce a nezanedbává pravidelné čištění a sterilizaci prostorů, ve kterých tetuje.\n\nBarevné tetovací pigmenty mohou být toxické (např. červená barva může obsahovat rtuť) a existují odůvodněné obavy z rizika onemocnění rakovinou.\n\nAlergické reakce na tetovací barviva se objevují zřídka, častěji se vyskytují alergické reakce jen na určité značky červeného a zeleného barviva. Osoby, které jsou citlivé nebo alergické na jisté kovy, můžou reagovat na barviva v kůži tím, že z tetovaného místa začne vytékat čirá kapalina nazývaná sebum. Taktéž lidé, kteří vědí o své alergii na zelené mýdlo, by na to měli tatéra upozornit. Tetovaná oblast je čištěna ještě před zahájením tetování, při kterém se můžou částečky zeleného mýdla dostat do kontaktu s tělními tekutinami. To může vyvolat alergickou reakci a následné zčervenání daného místa. To je pouze dočasné, ale může být velmi nepříjemné. Tatér by měl být také předem obeznámen s případnou alergií na latex.\n\nNebezpečí nákazy v tetovacím salónu může být redukováno několika opatřeními. Prostory tetovacího salónu by měly být udržované v čistotě, také by měla být zachována sterilita prostředí. V salónu by mělo být dostupné umývadlo s teplou vodou a mýdlem. Tatér by měl při práci používat latexové rukavice a dodržovat hygienické návyky. Podlaha a prostory, ve kterých se tetuje, by se měly pravidelně čistit dezinfekčními prostředky.\n\nKaždé nové tetování je vlastně zranění, o které je potřeba se vhodně starat. Bezprostředně poté, co bylo tetování dokončeno, je potřeba tetované místo zakrýt potravinovou fólií a zabránit tak vytékání tělních tekutin. Někteří tatéři doporučují tuto fólii po několika hodinách sundat, a potom jemně umývat danou oblast vlažnou vodou. Japonci však tetování namáčejí v horké vodě, aby ho tak vyčistili. Jak se na světě rozvíjelo tetování, rozvíjely se i kosmetické a farmaceutické produkty, které se používají pro následnou péči. Tyto produkty jsou bezpečné, účinné, a dermatologicky testované. Většina tatérů je svým zákazníkům doporučuje a také prodává.\n\nV dnešní době se lidé rozhodují pro tetování z estetických, kosmetických nebo náboženských důvodů, případně chtějí vyjádřit příslušnost k určité skupině. \n\nNěkteří maorští muži ještě stále dodržují starodávné tradice a jejich tvář zdobí složité tetování, tzv. moko. \"Moko\" se též využívalo i jako rodový zápis se záznamem událostí v životě, jejich úspěchy i neúspěchy se zapisovaly i na těla potomků. Lidé byli taktéž násilně tetováni z rozličných důvodů. Nejznámější je tetování \"ka-tzetnik\" - systém tetování používaný pro identifikaci Židů v koncentračních táborech v čase holokaustu. Evropští námořníci byli známí vyobrazením symbolu ukřižování Krista na zádech. Chtěli tak předejít bičování jako trestu na dlouhých zámořských cestách.\n\nTetovaná jsou taktéž i některá zvířata, avšak jen velmi zřídka z dekorativních důvodů. Tetování zvířat jsou prováděna veterináři a zvířatům jsou předtím podána anestetika, aby se tak předešlo bolesti.\n\nNěkteří zaměstnavatelé mají nepříznivý názor na potetované zaměstnance a jejich tetování považují za součást neprofesionálního vzhledu. Tetování proto může člověku výrazně zkomplikovat šanci na dobrou kariéru v některých oborech. Obzvláště když jsou umístěna na místech nekrytých oděvem, jako jsou např. ruce nebo krk. U některých lidí vyvolává tetování i přes svou rostoucí popularitu stále negativní pocity a v mysli veřejnosti je obyčejně spjato s kriminalitou. Proto ti, kteří se rozhodli pro tetování v takových zemích, jej obvykle schovávají pod oblečením ze strachu z reakce okolí. V Japonsku na mnohých veřejných prostranstvích, jako jsou např. koupaliště, tělocvičny nebo rekreační zařízení, stále platí zákaz vstupu pro lidi s tetováním. Je to způsobené i tím, že v myslích Japonců je tetování stále spojené s japonskou mafií – jakuzou.\n\nMetod odstranění tetování je mnoho - zbroušení (nebo častěji nazývaný jako výbrus), cover up (překrytí tetování jiným tetováním). Další metodou, avšak ne již tolik populární, je odstranění tetování chirurgickým zákrokem. Zákrok probíhá v lokální anestezii a dochází k vyříznutí tetování skalpelem. Nevýhodou metody zbroušení a metody odstranění chirurgickým zákrokem je vznik jizev na místě původního tetování. Dalšími metodami odstranění tetování jsou metody laserového odstranění tetování - buď alexandritovým, nebo Nd:YAG lasery. Výhody těchto depigmentačních laserů jsou nesporné - pigment je rozstřelován laserovým paprskem a tělo pak následně tento narušený pigment pohltí. \n\nV dnešní době bývá upřednostňováno odstranění tetování především Q-switch Nd:YAG lasery, které patří mezi tzv. zlatý standard pro laserové odstranění tetování. Alexandritové a rubínové lasery nejsou pro odstranění tetování již příliš vhodné, protože díky vyšší délce pulzu vzniká na pokožce nadměrné tepelné poškození, se kterým je spojen vznik hypopigmentace a jizev. Erbiové či CO2 lasery nelze doporučit nikdy a to především z důvodu vzniku permanentního zjizvení ošetřené oblasti. V případě odstranění tetování je také nutné dodržovat řádnou následnou péči o ošetřenou oblast a další omezení podobně jako po aplikaci nové tetováže. \n\nNa černé odstíny reaguje nejlépe a k pokožce nejšetrněji vlnová délka 1064 nm Nd:YAG laseru. Na tento barevný pigment reaguje poměrně dobře také vlnová délka 755 nm alexandritového laseru či 694 nm, kterou používají rubínové lasery, kde se však vyskytuje vyšší riziko vzniku nežádoucích účinků. Červené a růžové odstíny lze odstranit velmi dobře vlnovou délkou 532 nm. Pro odstranění zelených odstínů je určena výhradně vlnová délka 660 nm, kterou disponuje pouze laser Pastelle. Světle modré tetováže lze odstranit za pomoci hlavice s filterem o vlnové délce 585 nm, kterou disponují lasery Pastelle a Spectra.\n\n\n"}
{"id": "445129", "url": "https://cs.wikipedia.org/wiki?curid=445129", "title": "Prezident Maďarska", "text": "Prezident Maďarska\n\nPrezident republiky Maďarsko (: Magyarország köztársasági elnöke) je hlava Maďarska. Podle III. kapitoly Ústavy MR vyjadřuje jednotu národa a zajišťuje demokratické fungování státu. \n\nPo rezignaci prezidenta Pála Schmitta 2. dubna 2012 vykonával prezidentské pravomoci předseda parlamentu László Kövér. Dne 2. května 2012 byl novým prezidentem zvolen János Áder, který se úřadu oficiálně ujal 10. května 2012.\n\nPrezident je do svého úřadu volen parlamentem v tajných volbách na 5 let a může být zvolen na dvě po sobě následující období. Prezident MR může bez omezení iniciovat uspořádání referenda, jmenovat a odvolávat některé významné činitele a má právo udělit milost. Pro většinu jeho rozhodnutí je však potřebná kontrasignace (spolupodepsání) premiéra či příslušného ministra. Funkce prezidenta MR je především reprezentativní, neboť pro maďarský politický systém je charakteristická silná pozice předsedy vlády.\n\nSeznam prezidentů Třetí Maďarské republiky:\n\n\n"}
{"id": "445144", "url": "https://cs.wikipedia.org/wiki?curid=445144", "title": "Charles Evans Hughes", "text": "Charles Evans Hughes\n\nCharles Evans Huges (11. dubna 1862, Glens Falls, New York – 27. srpna 1948, Osterville, Massachusetts) byl americký republikánský politik, právník a předseda Nejvyššího soudu USA.\n\nRoku 1884 začal právnickou praxi na Wall Streetu, v letech 1907–1910 byl republikánským guvernérem New Yorku.\n\nJmenován soudcem Nejvyššího soudu USA byl v roce 1910. Pracoval v něm do roku 1916, kdy se postu vzdal ve prospěch republikánské kandidatury na prezidenta USA. Téhož roku prohrál prezidentské volby v poměru 254 ku 277 hlasů volitelů s demokratem Woodrowem Wilsonem. V letech 1921–1926 působil v úřadu ministra zahraničí USA, měl hlavní zásluhu na Washingtonské námořní konferenci.\n\nPředsedou Nejvyššího soudu USA byl jmenován 13. února 1930. Ve věci ústavní legislatury Franlina Delano Roosevelta, zaujal vyvážené stanovisko. Zasadil mu těžkou ránu rozhodnutím ve věci sporu \"Schechter Poultry Corporation vs. Spojené státy americké\", naopak nebyl proti prezidentskému programu Nový úděl. Na svou funkci rezignoval roku 1941.\n\nDo jeho rukou složil přísahu třikrát prezident Franklin Delano Roosevelt:\n\n"}
{"id": "445149", "url": "https://cs.wikipedia.org/wiki?curid=445149", "title": "Alejandro Falla", "text": "Alejandro Falla\n\nAlejandro Falla (* 14. listopadu 1983, Cali, Kolumbie) je profesionální kolumbijský tenista hrající levou rukou. Dosud nevyhrál žádný turnaj ATP. V roce 2007 se probojoval do semifinále turnaje Grand Prix de Tennis de Lyon. Ve Wimbledonu 2006 porazil 9. nasazeného Nikolaje Davyděnka. Je členem kolumbijského Davis Cupového týmu. V sérii Futures získal 3 tituly, na turnajích Challengers zvítězil pětkrát. Celkově má na kontě osm vítězství na turnajích ITF. Nejvýše postavený na žebříčku ATP ve dvouhře byl na 48. místě (1. únor 2010).\n\nŽádného finále na ATP se neúčastnil.\n\nAlejandro Falla se zúčastnil 3 zápasů v Davisově poháru za tým Kolumbie s bilancí 18-2 ve dvouhře a 9-5 ve čtyřhře.\n\n\"*A – turnaje se nezúčastnil\"\n\n\n"}
{"id": "445155", "url": "https://cs.wikipedia.org/wiki?curid=445155", "title": "Chryselefantinová plastika", "text": "Chryselefantinová plastika\n\nChryselefantinová plastika či technika (ze starořečtiny: χρυσός (\"chrýsos\") – zlato, ελεφάντινος (\"elefántinos\") – slon, slonovina) je sochařská metoda spočívající v kombinaci zlata a slonoviny. K největšímu rozmachu jejího použití došlo ve starověkém Řecku, kdy sloužila ke tvorbě velkých kultovních soch pro chrámy. \n\nZáklad těchto soch tvořilo dřevěné těleso, či kostra, na něž se nanášely vrstvy slonoviny a zlata. Slonovina byla umisťována na odhalené tělesné partie, jako byla hlava či ruce, a zlato na oděvy, zbroj a šperky. Sochy obvykle bývaly zdobeny i drahokamy, například místo očí či na špercích.\n\nMezi dvě nejznámější chryselefantinové sochy patřil Feidiův Zeus v Olympii a Athéna Parthenos od stejného autora na athénské Akropoli. Obě byly vytvořeny v 5. století př. n. l., ale ani jedna z nich se do současnosti nedochovala.\n"}
{"id": "445156", "url": "https://cs.wikipedia.org/wiki?curid=445156", "title": "Súkenická", "text": "Súkenická\n\nRozhledna Súkenická (též Čarták) stojí v nadmořské výšce 952 metrů na vrchu Čarták na pomezí Moravskoslezských Beskyd a Hostýnsko-vsetínské hornatiny, nedaleko česko-slovenské státní hranice. Je vysoká 27 m a je z ní výhled na Vsetínské vrchy, dále na Moravskoslezské Beskydy s vrchy Radhoštěm, Smrkem a Lysou horu. Vpravo pak na Malou a Velkou Fatru a při jasném počasí až k Tatrám a na celý hřeben Javorníků. V blízkosti rozhledny se nachází horský hotel Súkenická.\n"}
{"id": "445159", "url": "https://cs.wikipedia.org/wiki?curid=445159", "title": "Lenny Kuhr", "text": "Lenny Kuhr\n\nLenny Kuhr (* 22. února 1950 Eindhoven, Nizozemsko) je nizozemská zpěvačka.\n\nPrvní významný bod její kariéry přišel v roce 1967, kdy vyhrála soutěž talentů \"Cabaret der Onbekenden\". V roce 1969 zastupovala s písní \"De troubadour\" Nizozemsko na Velké ceně Eurovize a stala se jednou z vítězek. O vítězství se dělila se Španělkou Salomé, Britkou Lulu a Francouzkou Fridou Boccarou. V historii soutěže to byl jediný případ, kdy se vítězství dělilo mezi více písní. Pro Nizozemsko to bylo třetí vítězství v této soutěži. Nakonec nahrála množství titulů ve francouzštině. V roce 1974 se vdala za Gideona Bialijstocka a z tohoto manželství pocházejí dcery Sharon (* 1975) a Daphnu (* 1980). Od roku 1981 do roku 1993 byla partnerkou autora Hermana Pietera de Boera. V roce 2003 se vdala za Roba Franka. Konvertovala k judaismu a je stoupenkyní kabaly. Načas též žila v Izraeli. Má sestru (Ine Kuhr), která rovněž nazpívala několik desek.\n\n"}
{"id": "445165", "url": "https://cs.wikipedia.org/wiki?curid=445165", "title": "Seznam ředitelů FBI", "text": "Seznam ředitelů FBI\n\nToto je seznam ředitelů Federálního úřadu pro vyšetřování od jeho založení v roce 1908. \n\nÚřad pro vyšetřování (BOI, anglicky \"Bureau of Investigationí\") byl založen rozhodnutím Kongresu 26. července 1908. Ministr spravedlnosti najal 34 osob, jejichž velitelem (dnes nesoucím titul „ředitel“) byl jmenován Stanley Finch. I později bylo jmenování ředitele v kompetenci ministra spravedlnosti. \n\nV roce 1935 došlo k přejmenování na Federální úřad pro vyšetřování (FBI, anglicky \"Federal Bureau of Investigation\"), který se stal samostatnou agenturou podléhající Ministerstvu spravedlnosti. J. Edgar Hoover si podržel post ředitele. Od Hooverovy smrti v roce 1972 podléhá prezidentovo jmenování schválení Senátem. V roce 1976, jako odezvu na kontroverze spojené s J. Edgarem Hooverem a na aféru Watergate, schválil Kongres dodatek k zákonu \"Omnibus Crime Control and Safe Streets Act of 1968\", kterým délku trvání mandátu ředitele FBI omezil na 10 let. Od roku 1976 tak ředitelé FBI slouží desetileté období, pokud sami nerezignují, nejsou odvoláni či nezemřou. V praxi však celé desetileté období odsloužil pouze Robert Mueller, u kterého navíc v roce 2011 Senát schválil mimořádné prodloužení mandátu o dva roky.\n"}
{"id": "445166", "url": "https://cs.wikipedia.org/wiki?curid=445166", "title": "Robečský potok", "text": "Robečský potok\n\nRobečský potok je levostranný přítok řeky Ploučnice v okresu Česká Lípa. Potok dal vzniknout mimo jiné i národní přírodní památce Peklo. Místo vzniku potoka, tedy i jeho délka a název v různých částech toku jsou sporné.\n\nPodle některých zdrojů vzniká výpustí Máchova jezera ve Starých Splavech. a je dlouhý 15,8 km.\n\nPodle některých map je úsek mezi Máchovým jezerem a Novozámeckým rybníkem znám také jako \"Mlýnský potok\".\n\nPodle jiných zdrojů potok pramení nad Břehyňským rybníkem, 500 m od \"Bílého kamene\", tedy ještě před Máchovým jezerem v nadmořské výšce 277 m. Břehyňský rybník a Máchovo jezero (přesněji jeho tzv. \"Břehyňskou zátoku\") spojuje Břehyňský potok (dříve známý také jako \"Rohlevka\").\nDruhý, delší přítok Máchova jezera, ústící do jeho tzv. \"Dokeské zátoky\", tvoří rameno, jenž se v Doksech místně zve \"Dokský\" či \"Dokeský potok\". Jeho nejzazší pramen však leží až jižně od obce Okna, kde se místně nazývá \"Okenský potok\". Podle pravidel vymezení pramenné zdrojnice, podle zřejmě všech současných online map (zejména vodohospodářské mapy ČR), a podle jiných důležitých dokumentů, je právě toto rameno oficiálně považováno za počátek Robečského potoka, zatímco kratší břehyňské rameno je považováno jen za jeho přítok, jenž je celý až ke svému prameni evidován jako Břehyňský potok.\n\nMezi Okny a Doksy napájí Robečský potok rybníky Pateřinka, Poselský a Čepelský.\n\nPřed ústím do Novozámeckého rybníka Robečský potok přibírá zleva \"Jestřebský potok\" (známý také jako \"Liboška\"). Novozámecký rybník (přírodní rezervace od roku 1933) je napájen přes středověkou technickou památku Mnichovskou  průrvu od jihu také Bobřím potokem, který je největším přítokem Robečského potoka.\n\nV obci Zahrádky jižně od České Lípy potok vytéká z Novozámeckého rybníka další technickou památkou Novozámeckou průrvou a dál pokračuje pod mostem nad osadou Karba do údolí, národní přírodní památky Peklo. Zde byl v 19. století potok upraven pro plavbu hostí zámku Zahrádky. Po vyústěný ze skalní soutěsky Pekla Robečský potok napájí Horní a Dolní Pekelský rybník na jihovýchodním okraji České Lípy.\n\nRobečský potok se vlévá zleva do Ploučnice ve čtvrti Dubice města Česká Lípa ve výšce 241 m n. m.\n\nPodle vodáckého průvodce z roku 1978 se Robečským potokem nazývá až vytékající tok z Novozámeckého rybníka, je dlouhý jen 7,6 km. Splout se dá od Zahrádek, obtížnost je ZW-C, ale tok je zejména v údolí NPP Peklo často přehrazen stromy spadlými do koryta. Pořádal se zde každoroční podzimní vodácký sraz, který začínal v Zahrádkách a končil ve Stružnici na Ploučnici.\n\n\n\n"}
{"id": "445169", "url": "https://cs.wikipedia.org/wiki?curid=445169", "title": "Moieta", "text": "Moieta\n\nMoieta (z franc. \"moitié\", „polovina“) je sociologicko-etnografický termín označující jednu ze dvou částí nějakého příbuzenského společenství, nejčastěji kmene. Původ člena moiety je určován unilineárně, a to buď ve skupině otce (patrilinearita) nebo matky (matrilinearita). Zvláštností takto uspořádané společnosti je povinná exogamie mezi moietami navzájem, tj. jedinec si musí hledat partnera výhradně v druhé moietě, než ke které sám náleží a nikde jinde. Toto uspořádání lze nalézt u Indiánů nebo Austrálců, pokud se jim ovšem podařilo zachovat původní způsob života a nebyli začleněni do moderní společnosti s její atomizovanou strukturou.\n\n"}
{"id": "445170", "url": "https://cs.wikipedia.org/wiki?curid=445170", "title": "Alex Bogdanović", "text": "Alex Bogdanović\n\nAleksa \"Alex\" Bogdanović (srbsky: Aлeкca Бoгдaнoвић; narozený 22. května 1984, Bělehrad, Jugoslávie, dnes Srbsko), známý pod přezdívkami \"Boggo\" či \"A-Bog\", je britský profesionální tenista srbského původu hrající levou rukou. Do Velké Británie odešel s rodiči Dušanem a Amelií ve věku sedmi let. Dosud nevyhrál žádný turnaj ATP.\n\nV roce 2003 debutoval v britském daviscupovém týmu v zápase s Austrálií, když prohrál s Lleytonem Hewittem a zvítězil nad Toddem Woodbridgem. Celková statistika, stejně jako zápis ve dvouhře je na zápasy 1–7.\n\n"}
{"id": "445191", "url": "https://cs.wikipedia.org/wiki?curid=445191", "title": "Bradlo (Hanušovická vrchovina)", "text": "Bradlo (Hanušovická vrchovina)\n\nBradlo (600 m n. m.) je kopec nazývaný Moravský Blaník; je zároveň nejvyšším bodem Úsovské vrchoviny, která je geomorfologickým podcelkem Hanušovické vrchoviny. Nachází se na přechodu kulturní krajiny Hané a Jeseníků. Bradlo se nalézá mezi městečkem Úsov a obcí Libina. Nejbližší vesnicí je Lipinka.\n\nJasany a lípy budeme hledat spíše v dolních polohách a u vod, stejně jako modřín. Na některých místech se dá mluvit o smrkové monokultuře, protože zde smrk zcela dominuje.\n\n\nByla zde objevena i orchidej okrotice bílá a vemeník dvoulistý.\n\nNa vrcholu Bradla se nalézá kvarcitový skalní útvar, který je zajímavým turistickým cílem. Nedaleko se nacházejí tři jiné útvary, místním známé jako \"Tři kameny\". Na východním svahu rostl památný strom Král Bradla.\n\nSkála nabízí vyžití i horolezcům. Je tvořena z tvrdého kompaktního kvarcitu, dosahuje výšky asi 20 metrů a nachází se zde asi 50 cest. Na stejném hřebenu se nachází i oblast Tři kameny u Libiny.\n\nK Bradlu se vážou mnohé pověsti o jeho vzniku, ve skutečnosti je ale sopečného původu.\nBradlo bývalo pomyslnou hranicí mezi českým etnikem a sudetskými Němci. Proto se zde pořádaly manifestace, české i německé oslavy.\n"}
{"id": "445192", "url": "https://cs.wikipedia.org/wiki?curid=445192", "title": "Alfréd Wetzler", "text": "Alfréd Wetzler\n\nAlfréd Wetzler (pseudonym Jozef Lánik; 10. května 1918, Trnava – 8. února 1988, Bratislava) byl slovenský spisovatel, antifašista a vězeň koncentračního tábora Auschwitz-Birkenau, kterému se (spolu s Rudolfem Vrbou) podařilo utéct.\n\nNarodil se roku 1918 v Trnavě v dělnické rodině. V letech 1936–1940 pracoval jako dělník v Trnavě, V roce 1941 byl za provádění sabotáží v cihelně zatčen a 4 měsíce vězněn v Bratislavě. V letech 1942–1944 byl vězněm koncentračního tábora Auschwitz-Birkenau. Do Auschwitz byl přivezen z pracovního tábora v Seredi 13. dubna 1942. Byl zaregistrován pod číslem 29 162, a další den přemístěn do Birkenau. V prvních dnech svého pobytu byl zaměstnán jako nosič mrtvol. Později pracoval na různých pozicích, mj. jako písař bloku č. 7 v táboře B Ib nebo v márnici. Při práci v komandu vykonávajícím zemní práce se seznámil s polským vězněm Pawlem Gulbou (č. 7699), který mu později několikrát pomohl. Od léta 1943 pracoval jako písař v baráku č. 9 v táboře B IId. Z tábora se mu podařilo 7. dubna 1944 společně s Rudolfem Vrbou utéct. V dubnu 1944 informovali o hrůzách Osvětimi židovské představitele v Žilině a sepsali 32 stran výpovědi, která se stala známá jako \"Wetzlerova a Vrbova zpráva\".\n\nV letech 1945–1950 pracoval jako redaktor, v letech 1950–1955 jako dělník v Bratislavě, v letech 1955–1970 pracoval v obchodní sféře. Od roku 1970 byl v invalidním důchodě a žil v Bratislavě, kde 8. února 1988 zemřel.\n\n1. ledna 2007 mu prezident Slovenské republiky Ivan Gašparovič udělil státní vyznamenání Kříž Milana Rastislava Štefánika I. třídy in memoriam.\n\n"}
{"id": "445194", "url": "https://cs.wikipedia.org/wiki?curid=445194", "title": "Máximo González", "text": "Máximo González\n\nMáximo González Mereira (* 20. července 1983, Tandil, Argentina) je argentinský profesionální tenista. Dosud vyhrál jeden turnaj ATP ve čtyřhře společně s krajanem Juanem Mónacem v roce 2008 ve Valencii. Stejného roku se probojovali do semifinále čtyřhry na grandslamu US Open 2008. Ve dvouhře získal sedm titulů na turnajích nižší kategorie Challengers a sedm na soutěžích série Futures, žádný však na okruhu ATP. Nejvýše postavený na žebříčku ATP ve dvouhře byl na 58. místě (6. červenec 2009).\n\nŽádné finále dvouhry na ATP nevyhrál.\n\n"}
{"id": "445211", "url": "https://cs.wikipedia.org/wiki?curid=445211", "title": "Ondřej Höppner", "text": "Ondřej Höppner\n\nOndřej Höppner (* 11. říjen 1965 Praha) je český novinář, šéfredaktor, vydavatel i zakladatel a designér českých novin a časopisů, zejména s bulvárním zaměřením, ať už celostátního, či místního charakteru. Založil, řídil, nebo se podílel na realizaci či grafické podobě například těchto titulů: \"Večerník Praha\", týdeníky \"Spy\", \"Jackie\", \"Show!\", nedělník \"Aha!\", deníky \"SuperSpy\", \"Šíp\", \"Blesk\", lokální \"Malostranské noviny\", \"Staroměstské noviny\" či \"StaroBrněnské noviny\", dále webové projekty \"Protiproud.cz\" a \"Parlamentní listy\". Napsal např. knihy \"Zpověď bulvární hyeny\" (2005) či \"Případ Kramný: Všechno je jinak\" (2018).\n\nNarodil se 11. října 1965 v Praze. Po absolvování gymnázia Štěpánská vystudoval zahraniční obchod na Vysoké škole ekonomické a v roce 1988 získal titul inženýra. V roce 1992 byl redaktorem v \"Lidové demokracii\", v roce 1993 nastoupil do redakce \"Večerníku Praha\", kde se následujícího roku stal vedoucím zahraniční rubriky a v roce 1998 zástupcem šéfredaktora. V roce 1999 se stal šéfredaktorem společenského týdeníku \"Spy\" vydavatelství Stratosféra, kde působil do roku 2004. Za jeho vedení stoupl náklad na 150 tisíc výtisků, časopis v té době patřil k nejúspěšnějším českým titulům. Mezitím se mimo jiné v roce 2001 přihlásil do konkurzu na generálního ředitele České televize.\n\nVe vydavatelství Stratosféra se jako šéfredaktor a autor layoutu podílel na vzniku a vedení několika dalších časopisů, např. \"Show!\", \"Jackie\". V roce 2004 založil pod hlavičkou vydavatelství Ebika Sebastiana Pawlowského deník \"Aha!\" a stal se jeho šéfredaktorem. Na jaře 2005 však i se svým zástupcem Vladimírem Dundrem z redakce odešel podle vydavatele byly důvodem údajně rozdílné názory na řízení novin a na zodpovědnost plynoucí z novinářské profese. Höppner se pak vrátil k vydavatelství Stratosféra a stal se šéfredaktorem deníku \"SuperSpy\". Několik týdnů pracoval i pro vydavatelství Bauer Media. Od října 2007 do června 2008 byl šéfredaktorem deníku \"Šíp\" vydavatelství VLP, nástupnického projektu \"Večerníku Praha\". Pod jeho vedením došlo ke změnám v koncepci i formátu deníku a zastavil se dlouhodobě klesající trend prodeje, když v dubnu 2008 dosáhl 65 tisíc prodaných výtisků. Ředitel redakcí a člen představenstva společnosti Roman Gallo prosadil jeho odvolání, přičemž kritizoval Höppnerův styl řízení a „excesy, jež titul poškozují“, současně však ocenil „velkou pozitivní obsahovou změnu “.\n\nV roce 2007 mu nakladatelství Daranus vydalo knihu o české žurnalistice \"Zpověď bulvární hyeny\". V roce 2009 vytvořil grafiku portálu \"První zprávy.cz\". Od roku 2009 začal vydávat \"Malostranské noviny\", od roku 2010 přidal i \"Staroměstské noviny\" a od roku 2011 \"Starobrněnské noviny\". Přinejmenším k roku 2015 vydával vedle nich i \"Novoměstské noviny\".\n\nOd roku 2008 spolupracoval s portálem \"Blesk.cz\", podílel se i na jeho nové podobě. Od jara 2012 do prosince 2013 byl šéfredaktorem týdeníku \"Nedělní Blesk\" vydavatelství Ringier, pro nějž vytvořil i nový design a layout. Od května 2013 nastoupil ke společnosti Our Media, pro niž spoluzaložil internetový magazín \"Protiproud\" Petra Hájka, bývalého poradce prezidenta Václava Klause. Na přelomu června a července 2014 Nakladatelství Bondy vydalo jeho knihu \"Vražda v Egyptě\" o kauze Petra Kramného.\n\nPodílel se či ve svých médiích poskytoval mediální prostor pro kampaně různých politických subjektů, např. v rámci senátní kampaně Martina Bursíka (LES). Podle vlastních vyjádření z roku 2017 pomáhal s výrobou knihy \"Solární baroni – organizovaný zločin\" někdejší předsedkyně Energetického regulačního úřadu Aleny Vitáskové. Spolu s Janem Čížkem vytvořil volební noviny \"Na vlastní oči\" pro hnutí SPD pro parlamentní volby 2017 a komunální volby 2018.\n\nNa webu Hoppner.cz, provozovaném od jara 2019, jsou publikovány dezinformační články a konspirační teorie, které jsou dále šířené na sociálních sítích nebo v řetězových e-mailech. Nově články publikuje i na web Arfa.cz, který je však totožný s webem Hoppner.cz. V souvislosti s varováním BIS před ruskými aktivisty ho internetový magazín International Policy Digest jmenoval mezi autory, kteří píší zaujatě ve prospěch Ruska.\n\nMá dvě dcery. První ze vztahu s herečkou Ivanou Jirešovou. Druhou má ze vztahu s herečkou a novinářkou Monikou Zaťkovou, s níž se oženil v únoru 2008.\n\n\n"}
{"id": "445212", "url": "https://cs.wikipedia.org/wiki?curid=445212", "title": "Marek Žežulka", "text": "Marek Žežulka\n\nMarek Žežulka (* 7. března 1974 Praha) je český hudebník. Bubnoval léta v Arakainu, nyní u Divokýho Billa a Dana Landy, prošel si i black metalovou kapelou Törr. Účinkoval též v rockové úpravě W. A. Mozarta – Rockquiem.\n\nMarek Žežulka je firemním hráčem značky Zildjian a Gretsch. Používá bicí sadu New Classic a činely řady „A Custom“ a „Z Custom“.\n"}
{"id": "445219", "url": "https://cs.wikipedia.org/wiki?curid=445219", "title": "Tvindefossen", "text": "Tvindefossen\n\nTvindefossen je kaskádovitý vodopád s celkovou výškou přibližně 110 metrů. Nejdelší stupeň vodopádu je asi 85 metrů vysoký.\n\nTvindefossen se nachází na Evropské trase E16 mezi městy Voss a Stalheim v kraji Vestland na západě Norska.\n\n"}
{"id": "445224", "url": "https://cs.wikipedia.org/wiki?curid=445224", "title": "Petschek", "text": "Petschek\n\nPetschek je příjmení příslušníků známé židovské podnikatelské rodiny, usedlé v Čechách.\n\n\n"}
{"id": "445225", "url": "https://cs.wikipedia.org/wiki?curid=445225", "title": "W. S. Gilbert", "text": "W. S. Gilbert\n\nSir William Schwenck Gilbert (18. listopadu 1836, Londýn – 29. května 1911, Londýn) byl anglický dramatik, libretista, básník a ilustrátor známý zejména díky svým komickým operám zkomponovaným ve spolupráci se skladatelem Arthurem Sullivanem (viz Gilbert a Sullivan). Mezi nejznámější patří zejména \"HMS Pinafore\", \"The Pirates of Penzance\" a \"The Mikado\". Mezi jeho dílo patří také známé \"Bab Ballads\", rozsáhlá sbírka poezie doprovázená vlastními komickými ilustracemi. Za celý svůj život vytvořil přes 75 her a libret, množství příběhů, básní či nových anglických slovních spojení, které se používají dodnes, a svými hrami a realistickým stylem inspiroval množství jiných dramatiků, včetně Oscara Wilda nebo George Bernarda Shawa.\n"}
{"id": "445230", "url": "https://cs.wikipedia.org/wiki?curid=445230", "title": "Tramvajová doprava ve Štětíně", "text": "Tramvajová doprava ve Štětíně\n\nTramvajová doprava ve Štětíně je tvořena tratěmi o celkové délce 64 km, rozchod kolejí je normální (1435 mm). V lednu 2018 zde bylo v provozu 12 denních linek (noční byly zrušeny v roce 1997) a jedna linka turistická (č. 0, v provozu pouze v neděli v letní sezóně), na níž jsou vypravována historická vozidla; celková délka linek činila 112,7 km. Tramvaje jsou deponovány ve dvou vozovnách. Provozovatelem se společnost Tramwaje Szczecińskie.\n\nV lednu 2018 tvořilo vozový park 207 tramvají. Z velké části se jedná o vozy československé výroby, kloubové Tatra KT4D a standardní Tatra T6A2D, které byly v letech 2006 až 2013 zakoupeny jako ojeté z Berlína (celkem 152 vozidel).\n\nPrvní tramvajová trať byla ve Štětíně zprovozněna 23. srpna 1879, tehdy se ale jednalo o koňskou tramvaj. Tramvajová síť se postupně rozvíjela a mezi lety 1896 a 1900 byla celá elektrifikována. V roce 1973 byly zrušeny některé tratě v centru města (náměstí Dohody, alej Polské armády, ulice Jagellonská, ulice Ochránců Stalingradu). Později přibývaly tratě na samostatných tělesech (alej Varšavských hrdinů, ulice Boleslava Křivoústého). Roku 2015 byl zprovozněn první úsek tramvajové rychlodráhy.\n\nDne 21. října 1872 obdržel Johannes Büssing koncesi ke stavbě a provozování kolejové pouliční dráhy tažené koňmi — koněspřežné tramvaje. V roce 1879 založil tramvajovou společnost \"Stettiner Straßen-Eisenbahn Gesellschaftrachtenverkehr\" (česky Štětínská společnost pouličních železničních drah).\n\nDne 23. srpna 1879 byla ve Štětíně zprovozněna první linka koněspřežné tramvaje. Trať vedla z dnešního Gałczyńského náměstí k ulici Staszica. Po zahájení provozu bylo k dispozici 16 vozů. Dne 16. října téhož roku byla uvedena do provozu trať z ulice Wiszesława do ulice Potulické. Tramvaje byly deponovány ve vozovně v ulici Skargi, kde se nacházely i stáje. Další nové úseky vznikly v roce 1886: tramvaje začaly jezdit z hlavního nádraží do ulice Chmielewskiého a z ulice Wyszyńskiého do ulice Bulwar Piastowski. Byly vybudovány další tři vozovny, a to v ulicích Dębogórské, Dubois a Kolumba.\n\nV roce 1870 jezdily tramvaje na třech linkách (dnešní názvy):\n\n\nTramvajová síť byla mezi lety 1896 a 1900 elektrifikována. Elektrický proud byl odebírán z městských elektráren Pomorzany, Staré Město a z elektrárny na ulici Gdaňské.\n\nVedení linek v roce 1905 (v závorkách současné názvy):\n\n\nVozovna v ulici Dębogórské ukončila provoz v roce 1898; pro elektrickou tramvaj byly nově vystavěny vozovny Niemierzyn v ulici Niemierzyńské a Golęcin v ulici Wiszesława. V roce 1903 byly zprovozněny nové tratě přes Dlouhý most až k ulici Energetiků a přes most Kłodny k ulici Wendy na říčním ostrově Łasztownia. V roce 1927 byl zahájen provoz tramvají na letiště Dąbie. Trať vedla přes 4 mosty: Dlouhý, Přístavní, na řece Regaliczka (v současné době neexistuje) a Celní. Byla to první tramvajová trať v pravobřežní části města. Kolejová síť byla postupně rozšiřována do nových čtvrtí. V roce 1934 byla otevřena vozovna Pogodno.\n\nVedení linek v roce 1929 (v závorkách současné názvy):\n\n\nV roce 1943 dosáhla tramvajová síť délky 50,3 km, a za tento rok bylo elektrickými tramvajemi přepraveno 58,8 milionů cestujících.\n\nDruhá světová válka zničila část dopravní infrastruktury, včetně té tramvajové (zničeno bylo okolo 45 % tratí, 75 % trolejového vedení a 50 % vozového parku). Pravidelný provoz byl zahájen 12. srpna 1945 na trati spojující náměstí Přístavní brány a vozovnu Niemierzyn. Zrušeny byly tramvajové tratě v ulicích Rayskiého, Staszica, Plater, Wendy a na Celním mostě. Vznikla nová firma \"Tramwaje i Autobusy Miasta Szczecina\" (česky Tramvaje a autobusy města Štětína), která začala od roku 1950 používat název \"Miejskie Przedsiębiorstwo Komunikacyjne\" (česky Městský dopravní podnik ve Štětíně).\n\nVedení linek v roce 1946:\n\nVedení linek v roce 1948:\n\nVedení linek v roce 1964:\n\nV roce 1967 se ve Štětíně odehrála nejhorší tramvajová nehoda v dějinách Polska – souprava tramvaje Konstal 4N a dvou vlečných vozů na lince 6 při jízdě v ulici Wyszaka vykolejila a převrátila se. Bilance této nehody byla tragická: 15 lidí zahynulo, těžce zraněných bylo 42, lehce 100. Stejně jako v jiných městech, kterými byl například Gdaňsk nebo Vratislav, i ve Štětíně se ozývaly hlasy požadující zrušení tramvajové dopravy v centru města. Roku 1973 byly zrušeny tratě v ulicích Jagellonské (alej Polské armády – alej Piastovců) a Ochránců Stalingradu (současná ulice Bałuki), v aleji Polské armády (Leninovo náměstí, současné náměstí Szarych Szeregów – náměstí Vítězství) a na náměstí Dohody. Pravidelný provoz byl zahájen na nových úsecích tratí v aleji Varšavských hrdinů a v ulice Boleslava Křivoústého. Roku 1976 byl název společnosti \"Miejskie Przedsiębiorstwo Komunikacyjne\" změněn na \"Wojewódzkie Przedsiębiorstwo Komunikacji Miejskiej\" (český Vojvodský podnik městské hromadné dopravy).\n\nVedení linek v roce 1988:\n\nDne 30. dubna 1991 převzal tramvajový provoz \"Miejski Zakład Komunikacyjny\" (český Městský dopravní podnik). V roce 1996 byl ukončen provoz starých dvounápravových tramvají Konstal 4N a vozový park byl doplněn šestinápravovými tramvajemi Düwag GT6 z Düsseldorfu. V roce 2001 byl uveden do provozu první vůz Konstal 105Ng/S. Od roku 2001 jsou také v provozu tramvaje Konstal 105N2k/S/2000. První vlečný vůz Konstal 105N2k/D/2000 byl do pravidelného provozu zařazen v roce 2007. Ve stejném roce byly vyřazeny z provozu všechny zbylé dvoučlánkové tramvaje Konstal 102Na. V letech 2006−2008 zakoupil podnik celkem 53 vyřazených berlínských tramvají Tatra KT4Dt (21 kusů) a Tatra T6A2D (32 kusy). Roku 2008 byla zmodernizována první štětínská tramvaj 105Na na typ Moderus Alfa.\n\nVedení linek v roce 2008:\n\n\nRoku 2009 byl název společnosti \"Miejski Zakład Komunikacyjny\" změněn na \"Tramwaje Szczecińskie\" (česky Štětínské tramvaje). V roce 2010 byla do Štětína dodána první z 6 objednaných nízkopodlažních tramvají Pesa 120NaS, jejichž dodávky probíhaly do roku 2011. V letech 2010–2014 se objevily také české tramvaje typu Tatra KT4Dt, které byly pořízeny jako ojeté z Berlína. V letech 2013-2014 se vozový park rozšířil o další 22 vozy typu Pesa 120NaS2. V roce 2014 se v provozu poprvé objevila částečně nízkopodlažní novostavba vozu Moderus Beta MF15AC. Dne 29. srpna 2015 byla po dlouhé době opět otevřena nová trať Basen Górniczy – Turkusowa. Většina vozů 105N a 105Na byla z běžného provozu odstavena, po roce 2017 zůstala provozní jediná dvojice modernizovaných tramvají 105Na.\n\nBěhem historie existovalo ve Štětíně celkem 8 vozoven; některé z nich byly zbořeny, jiné zase změnily svůj účel.\n\nOd roku 1994 fungují tři vozovny, z nichž byla vozovna Niemierzyn v roce 2010 změněna na muzeum.\n\n\n\nV osobním provozu byly v lednu 2018 následující typy tramvají:\n\n"}
{"id": "445237", "url": "https://cs.wikipedia.org/wiki?curid=445237", "title": "Spliceozom", "text": "Spliceozom\n\nSpliceozom je drobná jaderná organela, v níž probíhá splicing, tedy odstraňování intronů z pre-mRNA. Je tvořena snRNP částicemi, tedy molekulami RNA (konkrétně tzv. snRNA) a různými proteiny. RNA zde má zřejmě funkci katalyzátoru (enzymu), jedná se tedy o ribozym.\n"}
{"id": "445247", "url": "https://cs.wikipedia.org/wiki?curid=445247", "title": "Audacious Media Player", "text": "Audacious Media Player\n\nAudacious je otevřený, malý a paměťově nenáročný audio přehrávač s podporou mnoha hudebních formátů. Je založený na GTK+ 2 knihovnách a podporuje mnoho pluginů s rozšiřujícími funkcemi. Se samotným programem se na většině systémech standardně nainstaluje i užitečná sada kodeků, která dovoluje přehrávat např. MP3, Ogg Vorbis a FLAC soubory.\n\nPrvní verze přehrávače byla vydána 24. října 2005.\n\nAudacious je vlastně větví přehrávače Beep Media Player ve verzi 0.9.7.1, který je sám větví XMMS přehrávače. William „nenolod“ Pitcock se rozhodl udělat větev Beep Media přehrávače, po tom co se původní vývojářský tým rozhodl ukončit jeho vývoj s cílem vytvořit další generaci, BMPx přehrávač. Důvodem pro oddělení byly čistě technické důvody, kdy se v Beep Media přehrávači vyskytovaly určité výstřednosti, které popuzovaly řadu uživatelů. Příkladem můžou být chyby při manipulaci s ID3v2 tagy, které hlásili někteří uživatelé. Vývojáři měli taktéž své nápady a představy o tom, jak by měl být přehrávač navržen. Kromě toho Beep Media přehrávač údajně postrádal funkce jako streamování audia na internet a podporu několika pluginů, které byly v XMMS přehrávači.\n\nAudacious ukazuje svoji sílu v jeho pluginech, které obsahují např. všechny audio kodeky.\n\nSoučasná verze jádra přehrávače Audacious obsahuje např. tyto skupiny pluginů:\n\n\nAudacious plně podporuje Winamp 2 skiny. Winamp skiny jsou tvořeny s příponou .wsz u názvu souboru a lze je použít přímo nebo je rozbalit do jednotlivých složek. Program může využít soubory typu Windows Bitmap (.bmp) pro grafiku z Winamp archivů, ačkoli nativní skiny pro Linux jsou poskytovány v Portable Network Graphics formátu (.png). Audacious verze 1.x umožňuje uživateli nastavit RGB barvy pro jakýkoli skin pro lepší barevné podání.\n\n"}
{"id": "445256", "url": "https://cs.wikipedia.org/wiki?curid=445256", "title": "Richardoestesia", "text": "Richardoestesia\n\nRichardoestesia (podle Richarda Estese) byl malý teropodní dinosaurus o délce kolem 2 metrů a hmotnosti zhruba 10 kilogramů. Přesné rozměry však nejsou známé. Žil v období svrchní křídy na území dnešní Severní Ameriky. Dochovaný fosilní materiál představuje pouze jeden pár spodních čelistí a izolované zuby. Čelisti jsou poměrně štíhlé a dlouhé, zuby drobné a vroubkované. Je pravděpodobné, že tito dinosauři se živili převážně rybami.\n\nVzhledem k nekompletnosti materiálu není možné stanovit přesné příbuzenství tohoto dinosaura s ostatními teropody. Jednalo se zřejmě o dromeosaurida. Je možné, že rod \"Paronychodon\" je ve skutečnosti stejné zvíře. Rodové jméno je odvozeno od Richarda Estese, který vykonal řadu významných výzkumů s tematikou drobných svrchnokřídových obratlovců. Původně mělo jméno znít \"Ricardoestesia\", postupně však byla přijata verze s \"ch\".\n\n\n"}
{"id": "445258", "url": "https://cs.wikipedia.org/wiki?curid=445258", "title": "Szózat", "text": "Szózat\n\nSzózat (\"Výzva\") je druhou hymnou Maďarska. Text napsal Mihály Vörösmarty v roce 1836, hudbu složil Béni Egressy v roce 1843. \n\nSzózat vznikl o pár let později nežli Himnusz. I když jsou si obě skladby velice podobné po vzniku samostatného Maďarska se stal státní hymnou Himnusz. Po pádu Maďarského povstání v roce 1956 se János Kádár pokusil nahradit Himnusz skladbou Szózat, ovšem selhal. Státní hymnou zůstal i nadále Himnusz a text byl opět vrácen. Po pádu komunistického režimu v roce 1989 se Himnusz stal oficiální státní hymnou současné Maďarské republiky.\n\nSzózat má stejně významné postavení jako Himnusz, ale na rozdíl od něj není zakotven v Maďarské ústavě. Protože jsou obě hymny velice významné, hrají se při oficiálních příležitostech Himnusz na začátku a Szózat na konci. \n\n"}
{"id": "445262", "url": "https://cs.wikipedia.org/wiki?curid=445262", "title": "Šimonosecká mírová smlouva", "text": "Šimonosecká mírová smlouva\n\nŠimonosecká mírová smlouva (japonsky: 下関条約, českým přepisem \"\"Shimonoseki Jōyaku\"\"; čínsky: 馬關條約; zjednodušené znaky: 马关条约; pinyin: Mǎguān tiáoyuē), známá také jako Maguanská smlouva byla podepsána 17. dubna 1895 mezi Japonskem a Čínou. Ukončila první čínsko-japonskou válku z let 1894–1895. Smlouva byla formulovaná ve smyslu jednoznačného vítězství Japonska. Mírová konference se uskutečnila v období od 20. března do 17. dubna 1895.\n\nČína se zavázala odstoupit vůči Japonsku Tchaj-wan \"(Formosa)\", Pescadorské ostrovy \"(Pcheng-chu lie-tao)\" a poskytnout pronájem Liao-tungského poloostrova na němž byla umístěna námořní základna Port Arthur. Dále se zřekla svých teritoriálních nároků na Koreu, čímž jí předala do japonské sféry vlivu a měla mu zaplatit 200 miliónů taelů. Obchodní smlouvy pak otevřely některé přístavy a říční plavbu v Číně pro japonské obchodníky.\n\nJaponsko bylo částečně připraveno o své územní zisky pod tlakem velmocí (Ruska, Francie a Německa). 3. května 1895 bylo donuceno odstoupit přístav Port Arthur, jehož vlastníkem se stalo Rusko formou pronájmu.\n\nPřetrvávající čínsko-japonské napětí a vleklé spory vyvrcholily o čtyřicet let později druhou čínsko-japonskou válkou.\n\n"}
{"id": "445265", "url": "https://cs.wikipedia.org/wiki?curid=445265", "title": "Boletice nad Labem", "text": "Boletice nad Labem\n\nBoletice nad Labem () jsou XXXII. část statutárního města Děčína v Ústeckém kraji. Leží v katastrálním území Boletice nad Labem. Západní částí protéká řeka Labe. V roce 2011 zde trvale žilo 4 683 obyvatel.\n\nPrvní písemná zmínka o obci pochází z roku 1407.\n\nPůvodně samostatná obec byla kolem roku 1981 připojena k Děčínu. Postupně zde bylo vybudováno nové panelové sídliště a s ním mnoho souvisejících prvků infrastruktury (chodníky, kanalizace, veřejné osvětlení) a dalších objektů jako základní a mateřská škola. Přibyla i střediska obchodů a služeb.\n\nByla vybudována nová hlavní silnice, jinak většina ostatních komunikací, veřejného osvětlení či panelových domů zůstává původní. Na stavbách a zastávkách MHD se často vyskytuje graffiti. Panelové domy jsou ale zateplovány, jsou jim měněna původní okna za plastová a mění se i fasády a další funkční prvky. Změny probíhají také v oblasti zeleně, jsou vysazovány nové stromky, trávníky a jsou udržovány živé ploty.\n\nDostupnost je zajištěna dvěma denníma linkami MHD (8, 9) a jednou noční linkou MHD (32) provozovanými Dopravním podnikem města Děčína a jednou linkou meziměstskou (450) provozovanou Dopravou Ústeckého kraje. Západně od zastavěného území prochází železniční trať Ústí nad Labem-Střekov – Děčín, na které je zřízena železniční stanice \"Boletice nad Labem\".\n\n\nJe zde průmysl strojírenský, textilní, potravinářský, chemický a konzervárenský. Dále zde také má svá tři odloučená pracoviště (obory fotograf, kadeřník a cukrář) SOU a SOŠ řemesel a služeb Ruská s hlavním sídlem v Děčíně-Podmoklech.\n\n\n"}
{"id": "445268", "url": "https://cs.wikipedia.org/wiki?curid=445268", "title": "DNáza", "text": "DNáza\n\nDNáza čili deoxyribonukleáza je hydrolytický enzym (tedy hydroláza a konkrétně nukleáza), který je schopen štěpit molekuly deoxyribonukleové kyseliny (DNA) na malé oligonukleotidy nebo přímo jednotlivé deoxyribonukleotidy. Enzymaticky působí DNázy na fosfodiesterových vazbách mezi sousedícími deoxyribózami.\n\nZahrnují exodeoxyribonukleázy, které štěpí vlákno DNA pouze od kraje a endodeoxyribonukleázy, jež štěpí vlákno kdekoliv.\n\n"}
{"id": "445277", "url": "https://cs.wikipedia.org/wiki?curid=445277", "title": "Domovina (spolek)", "text": "Domovina (spolek)\n\nDomovina (\"„spolek pro záchranu hynoucích žen a dívek“\") byl český spolek, který se zaměřil na záchranu dívek a mladých žen, jež propadly v Praze prostituci.\n\nSpolek existoval v letech 1886–1911. Byl založen z iniciativy členů Svobodné církve reformované a ideově navazoval na \"Jeruzalém\" Jana Milíče z Kroměříže. Se spolkem spolupracovala i Charlotta Masaryková.\n\n\n"}
{"id": "445278", "url": "https://cs.wikipedia.org/wiki?curid=445278", "title": "Alina Astafeiová", "text": "Alina Astafeiová\n\nAlina Astafeiová (do roku 1995 \"Galina Astafeiová\"; * 7. června 1969 Bukurešť, Rumunská socialistická republika) je bývalá rumunská a později německá atletka, stříbrná olympijská medailistka, halová mistryně světa a dvojnásobná halová mistryně Evropy ve skoku do výšky\n\nV roce 1986 získala na prvním ročníku MS juniorů v atletice v Athénách stříbrnou medaili. O rok později získala stříbro také na juniorském mistrovství Evropy v Birminghamu. V roce 1988 se stala v kanadském Sudbury juniorskou mistryní světa a reprezentovala na letních olympijských hrách v jihokorejském Soulu, kde ve finále překonala 193 cm a obsadila 5. místo. O rok později vybojovala v nizozemském Haagu výkonem 196 cm titul halové mistryně Evropy a získala zlatou medaili na světové letní univerziádě v Duisburgu.\n\nV roce 1990 brala bronz na halovém ME ve skotském Glasgow a na evropském šampionátu ve Splitu skončila v kvalifikaci. Na letních olympijských hrách 1992 v Barceloně získala stříbrnou medaili, když skočila napoprvé rovné dva metry. Olympijskou vítězkou se stala Němka Heike Henkelová, která překonala 202 cm a bronz brala Ioamnet Quinterová z Kuby. V roce 1993 skončila na halovém MS v Torontu i na světovém šampionátu ve Stuttgartu těsně pod stupni vítězů, na 4. místě.\n\nNa následujícím halovém MS 1995 v Barceloně již jako reprezentantka Německa ve finále jako jediná překonala dvoumetrovou hranici a výkonem 201 cm získala titul halové mistryně světa. Na MS v atletice 1995 v Göteborgu získala stříbrnou medaili, když překonala 199 cm. Ve finále nestačila jen na Bulharku Stefku Kostadinovovou, která skočila 201 cm. V roce 1996 se ve Stockholmu podruhé v kariéře stala halovou mistryní Evropy a skončila pátá na letních olympijských hrách v Atlantě. V roce 1998 získala stříbrnou medaili na halovém ME ve Valencii, bronzovou medaili na evropském šampionátu v Budapešti, obsadila druhé místo na evropském poháru v Petrohradu a skončila šestá na světovém poháru v jihoafrickém Johannesburgu.\n\nAlina Astafeiová je čtyřnásobnou mistryní Německa na dráze z let 1995 (198 cm), 1996 (194 cm), 1998 (188 cm) a 2001 (184 cm). Stejný počet titulů vybojovala v letech 1995–1998 i v hale , přičemž nejvýše skočila v roce 1995, to překonala laťku ve výšce 198 cm. Kromě titulů z Německa má tato bývalá atletka i čtyři tituly na dráze v barvách Rumunska, které pocházejí z let 1986 (193 cm), 1988 (192 cm), 1989 (190 cm) a 1992 (197 cm).\n\nV Německu závodila za atletický oddíl USC Mainz a od roku 1998 za MTG Mannheim.\n\nDvoumetrovou hranici a vyšší zdolala celkově dvacetkrát (desetkrát v hale, desetkrát pod širým nebem).\n\n\n"}
{"id": "445283", "url": "https://cs.wikipedia.org/wiki?curid=445283", "title": "Římskokatolická farnost Pavlovice", "text": "Římskokatolická farnost Pavlovice\n\nŘímskokatolická farnost Pavlovice (Něm. \"Pablowitz\") nedaleko Jestřebí v okrese Česká Lípa je územní společenství římských katolíků v Pavlovicích a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze. Farním kostelem je kostel Nanebevzetí Panny Marie v Pavlovicích.\n\n\n\nFarnost Pavlovice je poprvé připomínána ve 14. století. Podoba původního farního kostela není známa. Dnešní mohutnou podobu kostel získal v 18. století. Je to barokní stavba s věží nad vstupním průčelím a pětiboce uzavřeným presbytářem s dvěma patrovými přístavky po stranách, přičemž do jednoho dle stop v omítce vedlo vnější schodiště. V 90. letech 20. století byl kostel zdevastován. V současné době je uzavřen a probíhá vleklá rekonstrukce.\nV sousedství kostela se nachází bývalá kostnice, adaptovaná počátkem 21. století na kapli. Vnitřní vybavení je moderní, na věžičce je malý zvon s elektropohonem vyzvánějící denně v podvečer. Kaple slouží bohoslužbám po dobu rekonstrukce kostela. Bohoslužby jsou v kapli vždy 15. den v měsíci, obvykle v 18.00 hod.\nBudova fary naproti kostelu je barokní s poněkud sešlou fasádou. Za totality byla církvi zabavena a fungovala postupně jako bytový dům a depozitář okresního vlastivědného muzea v České Lípě. Po roce 1989 byla vrácena katolické církvi a v současné době je soukromá.\n\nVypráví se o místním faráři, který zde působil začátkem 2. světové války: Když Pavlovicemi procházeli nacističtí vojáci, žádali u faráře ustájení pro koně. Farář jim odpověděl, že dobytek je mu milejší než Hitler. Zanedlouho byl zatčen, a zemřel v koncentračním táboře.\n\nV Drchlavě se nachází původně gotický, v 18. a 19. století postupně barokně a empírově přebudovaný kostel zasvěcený sv. Mikuláši z Myry. Drchlava byla ve středověku sídlem plebanie (venkovské farnosti), která ale zanikla v roce 1573, poté byla Drchlava přifařena k Pavlovicím.\nV 90. letech byl kostel, podobně jako pavlovický, zdevastován, postupně se propadla v lodi část stropu a střecha se stala chatrnou. Posléze dokonce kdosi zcela rozřezal dřevěnou trojramennou kruchtu a odvezl ji. Jeden z místních zvonů byl posléze odvezen a dodnes visí na sanktusníku kostela sv. Ondřeje v Jestřebí, druhý byl roku 1970 odvezen do Litoměřic. Nyní se kostel pomaličku rekonstruuje.\n\nChlum, ležící cca 3 km od Drchlavy, byl původně filiálkou farnosti Bezděz, od které se osamostatnil ve 13. století. Zdejší plebán platil tři groše papežského desátku. Kněží se zde poměrně rychle střídali. Plebanie zanikla během řádění tzv. „božích bojovníků“ v prvé polovině 15. století. Od té doby je Chlum filiálkou farnosti Pavlovice (několikráte byl krátkou dobu filiální i k jiným farám).\nV dnešní podobě kostel existuje od roku 1739, pouze v 19. století byla k jeho západnímu průčelí přistavěna empírová věž, plnící úlohu zvonice. Na zvonici bývalo pět zvonů, dnes zde není ani jeden. V 90. letech 20. století byl kostel zdevastován. Od roku 2003 se opravuje a jednou měsíčně od dubna do října je zde sloužena mše svatá.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "445286", "url": "https://cs.wikipedia.org/wiki?curid=445286", "title": "Viktor Tietz", "text": "Viktor Tietz\n\nViktor Tietz (13. dubna 1859, Rumburk \"v části Nová Starost (Neusorge)\" – 8. prosince 1937, Karlovy Vary) byl německý šachista, organizátor šachového života, úředník a místní politik.\n\n"}
{"id": "445287", "url": "https://cs.wikipedia.org/wiki?curid=445287", "title": "Salomé (zpěvačka)", "text": "Salomé (zpěvačka)\n\nSalomé, vlastním jménem Maria Rosa Marco (* 21. června 1943, Barcelona) je španělská zpěvačka.\n\nSvou kariéru začala v \"Radio Barcelona\", vedle dráhy hudební se věnovala i profesi televizní moderátorky. Jen do roku 1963 nahrála více než čtyřicet písní.\n\nV roce 1969 zvítězila s písní „\"Vivo Cantando\"“ ve Velké ceně Eurovize kde se o vítězství dělila se zástupci Spojeného království (Lulu), Francie (Frida Boccara) a Nizozemí (Lenny Kuhr); v historii soutěže to byl jediný případ, kdy se vítězství dělilo mezi více písní. Ocenění přijala v Madridu z rukou Massiel, španělské zpěvačky, která získala Velkou cenu Eurovize rok předtím. Šaty, jež měla na sobě při prezentaci písně, byly kreací od španělského módního návrháře Manuela Pertegaze, vážily 14 kg a tvořily je trubičky z modrého porcelánu a tři límce, každý o váze 1 kg.\n"}
{"id": "445292", "url": "https://cs.wikipedia.org/wiki?curid=445292", "title": "Homeobox", "text": "Homeobox\n\nHomeobox („homeo“–stejný, pochází z výrazu homeóza, „box“–oblast) je specifická sekvence DNA dlouhá asi 180 nukleových bází, která se nachází na kraji některých genů. Tyto geny, jež homeobox obsahují, se označují jako homeoboxové geny (neplést s Hox geny, které jsou podmnožinou homeoboxových genů). Homeobox (který má vzhledem k počtu bází logicky 60 aminokyselin) je schopen se po své translaci navázat jako tzv. homeodoména\nna DNA a fungovat jako transkripční faktory. Jindy se homeodomény vážou na samotnou mRNA a regulují její translaci.\n\nHomeoboxové geny jsou obrovskou a různorodou skupinou, která se obvykle dělí na dvě fundamentální linie, AntP a PRD. K známým genovým rodinám, jež obsahují homeobox, patří:\n\nU rostlin jsou obdobou MADS-box geny řídící vývoj květin.\n"}
{"id": "445295", "url": "https://cs.wikipedia.org/wiki?curid=445295", "title": "František Dryje", "text": "František Dryje\n\nFrantišek Dryje (* 9. října 1951 Praha) je český básník, prozaik a esejista hlásící se k surrealismu.\n\nVystudoval Právnickou fakultu Univerzity Karlovy v Praze.\n\nOd roku 1979 je členem Surrealistické skupiny v Československu, od 1994 šéfredaktorem surrealistické revue Analogon.\n\n\n"}
{"id": "445306", "url": "https://cs.wikipedia.org/wiki?curid=445306", "title": "Křížová cesta (Most)", "text": "Křížová cesta (Most)\n\nKřížová cesta na Zahražanech je kulturní památka, která se nachází ve městě Most v bývalé čtvrti \"Zahražany\" v Žižkově ulici. Křížová cesta se skládá z deseti dochovaných kaplí.\n\nNa Zahražanech stál již od středověku ženský klášter magdalenitek, který se díky sošce Panny Marie stal poutním místem. V roce 1756 založil hrabě Johann Gottfried von Schmiedl nadaci 1000 zlatých na zřízení křížové cesty. 700 zlatých mělo být použito na stavbu 14 kaplí a 300 zlatých na jejich údržbu. Základní kámen byl položen nejspíš 15. července 1761. Jednotlivá zastavení vznikla podél tehdejší cesty z Mostu do Zahražan.\n\nPůvodně bylo postaveno tradičních čtrnáct zděných výklenkových kaplí s výjevy z Ježíšovy cesty na Golgotu a jeho ukřižování. První kaple se nacházela nad starým pivovarem u křižovatky ulic Na Ptáku (Vogelstange) a Gorenzovy (dnešní Žižkovy). Kaple pokračovaly Gorenzovou ulicí až k budově okresního sirotčince (dnes Nemocnice následné péče). Klášter magdalenitek byl zrušen za Josefa II., avšak křížová cesta zůstala.\n\nV roce 1856 byla původní výmalba kaplí nahrazena freskami. Další oprava kaplí proběhla v roce 1912. V roce 1939 vyobrazení obnovil kraslický malíř Franz Gruss. Ve druhé polovině 20. století kaple opět chátraly. Při likvidaci města byly v roce 1970 první čtyři kaple dokonce zbořeny, byť byla křížová cesta 3. května 1958 vyhlášena kulturní památkou.\n\nV letech 1990–1991 opravovala polská firma budovu léčebny dlouhodobě nemocných a při té příležitosti částečně opravila i poničené kaple.\n\nPoslední rekonstrukce kaplí křížové cesty proběhla v roce 2007 a financovalo ji město Most. Obrazy již obnoveny nebyly, neboť se z původních vyobrazení nic nedochovalo.\n\n\n"}
{"id": "445311", "url": "https://cs.wikipedia.org/wiki?curid=445311", "title": "Senátní obvod č. 56 – Břeclav", "text": "Senátní obvod č. 56 – Břeclav\n\nSenátní obvod č. 56 – Břeclav je podle zákona č. 247/1995 Sb. tvořen celým okresem Břeclav a jižní částí okresu Brno-venkov ohraničenou na severu obcemi Cvrčovice, Pohořelice, Přibice, Vranovice a na západě obcí Vlasatice.\n\nDo roku 2018 byl senátorem sociální demokrat Jan Hajda, ten však 27. února 2018 zemřel. Jeho nástupce bude zvolen na podzim 2018 při řádných senátních volbách.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "445319", "url": "https://cs.wikipedia.org/wiki?curid=445319", "title": "Překližka", "text": "Překližka\n\nPřekližky (PDP = překližovaná deska překližka) jsou kompozitní desky vyrobené ze tří nebo více vrstev loupaných nebo krájených dýh. Jednotlivé dýhy jsou na sebe lepeny křížem. Počet dýh je většinou lichý, ale může být sudý, když se dají dvě podélné nebo příční dýhy (vložky) na sebe. Tloušťka dýh se v desce může měnit, ale vždy musí být tloušťky souměrné od středové dýhy. Někdy se pro zvětšení pevnosti do středu překližky vkládá kovová vložka. Během druhé světové války se překližky využívalo jako náhradního materiálu za strategické suroviny, např. pro části letounů.\n\nOproti rostlému dřevu mají lepší rozměrovou a tvarovou stálost. Lze je zpracovávat běžnými dřevoobráběcími nástroji a stroji jako masivní dřevo. Jsou vyráběny jako velkoplošné desky o rozměrech 1,2 m × 2,4 m. V nábytkářském průmyslu se používají na velké rovné plochy, jako např. výplně a opláštění rámů, záda skříní a dna zásuvek. Používají se také tvarové překližky například na sedáky u židlí.\n\n\n\n\n\n\n"}
{"id": "445322", "url": "https://cs.wikipedia.org/wiki?curid=445322", "title": "Louis Lucien Bonaparte", "text": "Louis Lucien Bonaparte\n\nLouis Lucien Bonaparte (4. ledna 1813 – 3. listopadu 1891) byl francouzský jazykovědec, synovec Napoleona Bonaparta, jeden ze zakladatelů srovnávací lingvistiky a iniciátor baskického národního obrození.\n\nByl mladším synem Napoleonova bratra Luciena Bonaparta, talentovaného spisovatele a básníka, narodil se v Anglii, kde také strávil většinu života. Ze zájmu se věnoval chemii, mineralogii a především lingvistice, v níž patřil k nejvýznamnějším dobovým kapacitám. Po nástupu Napoleona III. nakrátko vstoupil do politiky, stal se senátorem, po jeho pádu ale opět odešel do Anglie a věnoval se vědě. Ve své vědecké práci se zaměřoval především na baskičtinu, byl jedním z prvních, kdo jí vědecky popsal. Jeho klasifikace baskických nářečí se používá dodnes, byl také prvním, kdo do baskičtiny přeložil bibli. Podnítil vznik mnoha literárních děl v tomto jazyce a dal vlastně popud k jeho kulturnímu využití. K jeho dalším význačným dílům patří srovnání úryvku z Nového zákona (podobenství o rozsévači) ve 72 jazycích.\n"}
{"id": "445325", "url": "https://cs.wikipedia.org/wiki?curid=445325", "title": "Ramón de Campoamor y Campoosorio", "text": "Ramón de Campoamor y Campoosorio\n\nDon Ramon de Campoamor y Campoosorio (24. září 1817, Navia (Asturie) – 11. února 1901, Madrid) byl španělský básník, člen Španělské královské akademie a také politik.\n\nPocházel z bohaté šlechtické rodiny, zprvu studoval medicínu, věnoval se ale literatuře a politice (byl velmi konzervativním poslancem, zastával monarchistické a silně protidemokratické názory), jeho básnické dílo bylo velmi populární. Tvořily je především básně politické, které svým sarkasmem a skepticismem připomínají přes zcela opačné politické smýšlení dílo Heinricha Heina. Typická je pro něj melancholická tematika, romantická ironie a filosofický podtext, založený na nemilosrdně skeptických názorech.\n\nVytvořil mimo rozsáhlé lyrické dílo (sbírky \"Ternezas y flores, Ayes del alma, Fabulas morales y politicas, Doloras, Pequeńos poemas\") také složité a myšlenkově bohaté epické skladby (\"Colon, El drama universal, El licenciato Toralba\") a veršovaná dramata (\"Dies irae, Asi sescribe la historia, Glorias humanas, Cuerdos y locos, El honor\"). Jeho dílo vyniká inovativností (mnohdy objevuje nové básnické formy) a patří k tomu nejvýznamnějšímu ve španělské poesii druhé poloviny devatenáctého století.\n\n"}
{"id": "445327", "url": "https://cs.wikipedia.org/wiki?curid=445327", "title": "Sony Ericsson W610i", "text": "Sony Ericsson W610i\n\nSony Ericsson W610i je mobilní telefon firmy Sony Ericsson z řady „W“ (Walkman). Má 2,0 megapixelový fotoaparát a dvoudiodové přisvětlení. Podle někoho je to nejlepší mobilní telefon pro přehrávání zvuku a hudby, problémem je, že konektor k přímému připojení k pc se velmi často a velmi snadno ničí a po čase nemůžete přenášet data. Tento telefon není vhodný pro připojování k PC. Má také tendenci \"sekat\" se při startu.\nŠpatné je ovládání bluetooth s PC jelikož se dá připojit jen \"na dobré slovo\". Po čase se vám nepodaří připojit telefon vůbec. \n"}
{"id": "445328", "url": "https://cs.wikipedia.org/wiki?curid=445328", "title": "Chlorbenzen", "text": "Chlorbenzen\n\nChlorbenzen je aromatická organická sloučenina se sumárním vzorcem CHCl. Tato bezbarvá hořlavá kapalina je běžně používaným rozpouštědlem a také meziproduktem pro výrobu dalších chemikálií.\n\nChlorbenzen se dříve používal při výrobě některých pesticidů, zejména DDT reakcí s chloralem (trichloracetaldehydem), ale toto použití již není aktuální, vzhledem k výraznému omezení používání DDT. V určité době byl chlorbenzen hlavním prekurzorem při výrobě fenolu:\n\nV roce 2005 bylo hlavní oblastí použití chlorbenzenu jeho využití jako meziprodukt pro výrobu herbicidů, barviv a pryže. Chlorbenzen se používá také jako vysokovroucí rozpouštědlo pro mnoho průmyslových aplikací a v laboratoři. Specifickým použitím je nitrace chlorbenzenu na nitrochlorbenzen, který se pak převádí na fenolové, anisolové a anilinové deriváty.\n\nChlorbenzen byl poprvé popsán v roce 1851, kdy byl připraven reakcí fenolu a chloridu fosforečného. Nyní se vyrábí chlorací benzenu za přítomnosti katalytického množství Lewisovy kyseliny, například chloridu železitého:\n\nKatalyzátor zesiluje elektrofilní účinek chloru. Protože je chlor elektronegativní, CHCl vykazuje sníženou citlivost na jiné elektrofily. Z tohoto důvodu vzniká při chloračním procesu pouze malé množství dichlor- a trichlorbenzenu.\n\nChlorbenzen vykazuje \"nízkou až mírnou\" toxicitu, jak odpovídá dávce LD 2,9 g/kg.\n"}
{"id": "445329", "url": "https://cs.wikipedia.org/wiki?curid=445329", "title": "Juan Manuel", "text": "Juan Manuel\n\nJuan Manuel (5. května 1282, Escalona – 13. června 1347) byl kníže z Villeny a spisovatel.\n\nByl vnukem krále Ferdinanda III. a Alžběty Štaufské, proslul svým hrdinstvím v bojích proti Maurům a především svou vzdělaností (patřil k největším učencům soudobého Španělska). Založil několik klášterů, kterým věnoval své poměrně početné spisy. Měly být v klášteře Peñafiel opsány do jedné velké knihy, ale dochovaly se z nich jen zlomky. Jeho texty, převážně s mravoučnou tematikou, patří k vrcholům španělské středověké prózy, byly přeloženy do mnoha jazyků.\n\nDochovala se především sbírka drobných povídek, podobenství a příhod \"Hrabě Lucanor\" (\"El conde Lucanor\"). Sbírka je spojena pozoruhodným rámcem - hrabě Lucanor klade svému rádci padesát otázek, převážně s etickou tematikou, rádce na každou z nich odpovídá drobným příběhem. Dalším dochovaným dílem je \"Spis o rytíři a zbrojnoši\" (\"Libro del Cavallero y del Escudero\").\n"}
{"id": "445330", "url": "https://cs.wikipedia.org/wiki?curid=445330", "title": "Yvan Goll", "text": "Yvan Goll\n\nYvan Goll (také Ivan Goll, vlastním jménem Isaac Lange, 29. května 1891 – 27. února 1950) byl německo-francouzský (alsaský) básník židovského původu (sám se popsal jako: „osudem žid, náhodou narozený ve Francii, na papíře Němec“). Psal německy i francouzsky, příslušel jak k německému expresionismu, tak k francouzskému surrealismu.\n\nNarodil se v alsaském Vosges, díky německé matce se ale stal německým občanem, žil v Metzu. Po vypuknutí první světové války emigroval do Švýcarska, seznámil se s dadaistickým hnutím.\n\nZa války napsal celou řadu básní, mimo jiné \"Rekviem za mrtvou Evropu\" a drama \"Nesmrtelný\" (1918). V roce 1921 si vzal svou múzu Clairu Aischmannovou, živil se jako překladatel mezi němčinou a francouzštinou – přeložil celou řadu zásadních uměleckých děl, seznámil se s celou řadou umělců (mj. s Picassem a Chagallem, kteří ilustrovali jeho básně), sám hojně tvořil, především surrealistické texty a milostné básně. V roce 1927 napsali se skladatelem Kurtem Weillem surrealistickou operu \"Královský palác\", Goll napsal i další texty k různým operám. Léta 1939–1947 strávil Goll v americkém exilu, redigoval francouzský exilový literární časopis \"Hémispheres\". V roce 1945 mu byla diagnostikována leukémie, jeho básně se postupně stávaly temnými a depresivnějšími.\n\nGoll zemřel v Paříži v roce 1950, je pohřben na hřbitově Père Lachaise. \n"}
{"id": "445331", "url": "https://cs.wikipedia.org/wiki?curid=445331", "title": "Else Lasker-Schülerová", "text": "Else Lasker-Schülerová\n\nElse Lasker-Schülerová (11. února 1869 – 22. ledna 1945) byla německy píšící židovská básnířka a dramatička, spojená s expresionistickým hnutím. \n\nNarodila se ve Wuppertalu, její rodiče, Jeanette Schülerová a bankéř Aaron Schüler, byli výraznou inspirací pro její pozdější dílo, zejména dramatické. V roce 1894 se vdala za lékaře Bertholda Laskera (bratra slavného šachisty Emanuela Laskera), přestěhovali se do Berlína. V roce 1899 se jí narodil syn Paul, v témže roce také publikovala své první básně. V roce 1902 publikovala básnickou sbírku \"Styx\". V roce 1903 se rozvedla a o několik měsíců později si vzala Georga Lewina. Začala publikovat prózy a básně, postupně se stala jednou z nejdůležitějších básnířek expresionistického hnutí. V roce 1913 navázala milostný vztah s básníkem Gottfriedem Bennem, kterému věnovala celou řadu básní. Velmi ji zasáhla smrt syna Paula v roce 1927. Po nástupu nacismu byla jako Židovka perzekvována, emigrovala do Švýcarska a v roce 1934 do Palestiny. V roce 1938 ztratila německé občanství, válku přečkala v Jeruzalémě. Její zdraví se zhoršovalo, v roce 1945 zemřela na infarkt. Je pohřbena na Olivetské hoře. \n\nLasker-Schülerová patří k nejoceňovanějším básníkům expresionistického hnutí, napsala celou řadu básní a několik divadelních her, některé sama ilustrovala. Jejím nejvýznamnějším dramatem je hra \"Die Wupper\" (1908). Její básně se z typu expresionistické poesie v mnohém vymykají, například častým využíváním prvků milostné poesie (které se expresionisté jinak často vyhýbají). Dalším neobvyklým prvkem jejích básní je náboženské ladění, často hraničí až s modlitbou, Lasker-Schülerová často využívá biblické a orientální motivy, její básně jsou formálně uvolněné, myšlenkově ale velmi hluboké a intenzivní. Nevyhýbala se ani jazykovým experimentům. K jejím nejčastěji uváděným básním patří \"Starý tibetský koberec\" (\"Ein alter Tibetteppich\").\n\n\n \n"}
{"id": "445332", "url": "https://cs.wikipedia.org/wiki?curid=445332", "title": "Georg Heym", "text": "Georg Heym\n\nGeorg Heym (30. října 1887 Hirschberg, Dolní Slezsko – 16. ledna 1912 Berlín) byl německý spisovatel, autor zejména raně expresionistické lyriky.\n\nNarodil se v Dolním Slezsku do rodiny vysokého úředníka. Měšťáčtí rodiče netolerovali jeho poněkud rebelské chování a touhu po odlišnosti, proto byl v roce 1900 vyslán do Berlína studovat. S velkými potížemi vystřídal několik středních škol (na střední škole začal psát poesii), kde byl velmi nespokojený, nakonec ale odmaturoval a začal studovat práva ve Würzburgu, kde se začal (neúspěšně) věnovat také dramatické tvorbě. V roce 1910 se setkal s básníkem Simonem Guttmanem a připojil se k tzv. Novému klubu, jehož členy byli básníci jako Jakob van Hoddis. Brzy se stal jedním z jeho hlavních představitelů. Heym se brzy spřátelil s autory, jako byla Else Lasker-Schülerová, Gottfried Benn nebo Karl Kraus. Heymovy básně byly velmi úspěšné v tzv. Neopatetickém kabaretu, který příslušel k Novému klubu. V roce 1911 vydal svou jedinou zaživa vydanou sbírku \"Věčný den\" (\"Der ewige Tag\"). Heym vystřídal několik zaměstnání v právní oblasti, nebyl ale příliš úspěšný. V roce 1912 se utopil při bruslení.\n\nHeym patřil k nejvýznamnějším expresionistickým básníkům, pro jeho poesii je typická vytříbená literární forma, pravidelný a tradičně rýmovaný verš. Nejčastějším motivem jeho poesie je symbolicky pojaté Světoměsto, inspirované Berlínem, které velmi podrobně popisuje. K jeho dílům patří sbírky \"Městský bůh\" (\"Der Gott der Stadt\", napsáno 1910), \"Věčný den\" (\"Der ewige Tag\", 1911), \"Umbra vitae\" (1912), \"Marathon\" (1914), sbírka novel \"Zloděj\" (\"Der Dieb\", 1913), esej \"Hledání nového náboženství\" (\"Versuch einer neuen Religion\", 1909) a několik dramat.\n\n\n\n"}
{"id": "445333", "url": "https://cs.wikipedia.org/wiki?curid=445333", "title": "Parnasismus", "text": "Parnasismus\n\nParnasismus je literární směr, charakterizovaný ideou „umění pro umění“, znovuobjevováním uvolněných forem romantické poesie, používání exotických a klasických prvků a vysoce stylizovaným jazykem. Objevoval se především ve francouzské literatuře druhé poloviny 19. století (na pomezí mezi romantismem a symbolismem). Jméno je odvozeno ze jména parnasistického časopisu \"Současný Parnas\" (\"Le Parnasse contemporain\", prapůvodní Parnas je sídlo múz z řecké mytologie). Parnasisté byli ovlivněni především dílem Théophila Gautiera, k parnasistům se řadí autoři jako Charles Leconte de Lisle, Théodore de Banville, Sully Prudhomme, Stéphane Mallarmé, Paul Verlaine, François Coppée a José-María de Heredia. V české literatuře je tento směr typický pro některé básníky lumírovské školy, např. pro Jaroslava Vrchlického.\n"}
{"id": "445334", "url": "https://cs.wikipedia.org/wiki?curid=445334", "title": "Macías", "text": "Macías\n\nMacías (asi 1340–1370) byl galicijský trubadúr, jeden z posledních a zároveň nejvýznamnějších galicijských středověkých básníků. O jeho životě je známo velmi málo důvěryhodných zpráv, jisté je prakticky pouze to, že pocházel z Galicie a tvořil ve druhé polovině 14. století. Je mu připisováno pět básní z tzv. \"Baenova zpěvníku\" (1445), jakési dobové antologie trubadúrské poezie a dalších šestnáct básní, převáně s milostnou tematikou. Je ale téměř jisté, že jeho poetická produkce byla rozsáhlejší, dochovalo se ale málo děl. Jeho básně jsou tak vlivné, že jméno Macías dlouhou dobu bylo synonymem ideálního milence, koluje o něm celá řada legend a je zmiňován v mnoha dílech španělské literatury. Je častým hrdinou středověkých alegorických „pekel lásky“, oblíbeného žánru milostné poezie francouzského pozdního středověku, v baroku byla jeho postava vnímána spíše záporně jako symbol smilníka ovládaného chtíčem, opět se do literatury vrátil v období romantismu jako symbol čisté a zcela nerozumové lásky.\n"}
{"id": "445335", "url": "https://cs.wikipedia.org/wiki?curid=445335", "title": "Gheorghe Asachi", "text": "Gheorghe Asachi\n\nGheorghe Asachi (také Asaki, 1. března 1788 - 12. listopadu 1869) byl rumunský osvícenský spisovatel, básník, malíř, historik a překladatel, jeden z nejvýznačnějších intelektuálů své generace. Ve své době byl respektovaným novinářem a politikem (přes své velmi konzervativní názory, zastávající se ruské přítomnosti v Rumunsku), jeho význam spočívá především v ustavení velmi vlivného časopisu \"Albina Românească\" a vytvoření první rumunské akademie \"Academia Mihăileană\", která nahradila výuku podle řeckých vzorů za rumunskou v západním duchu.\n\nJeho literární dílo je na pomezí romantismu a klasicismu, jeho jazyk je ale velmi stylizovaný, archaický a užívající tvary z moldavštiny. Jeho raná díla, rozsáhlé básně podle italských vzorů, se odehrávají ve fiktivní zemi zvané Dochia, založené na reáliích staré Dácie, fiktivní zápisy o činech Ivana Mazepy v Moldávii a podobně. Jeho čistě beletrická díla nejsou příliš kvalitní, jde především o napodobeniny cizích vzorů, přesto měly velký vliv. Je také pokládán za zakladatele rumunského jazykového purismu, podílel se také na vzniku rumunského divadla.\n"}
{"id": "445336", "url": "https://cs.wikipedia.org/wiki?curid=445336", "title": "Bernard le Bovier de Fontenelle", "text": "Bernard le Bovier de Fontenelle\n\nBernard le Bovier de Fontenelle (11. února 1657 Rouen - 9. ledna 1757 Paříž) byl francouzský filosof, religionista, astronom, básník a spisovatel.\n\nJe po něm pojmenován měsíční kráter Fontenelle.\n\nByl synovcem Pierra Corneille a Thomase Corneille, živil se jako právník. V traktátu \"O původu bájí\" (\"De l'origine des fables\"), v němž srovnává řeckou a indickou mytologii, předešel moderní religionistické metody. Publikoval také celou řadu osvícenských próz odborného charakteru (především jeden z prvních osvícenských spisů, \"Entretiens sur la pluralité des mondes\"), mnoho básní (\"Poésies pastorales\", dramatická tragédie \"Asper\"), podílel se na libretu k Lullyho opeře \"Bellérophon\". K jeho čistě beletristickým dílům patří \"Lettres galantes du chevalier d'Her\", kde v sérii dopisů podává barvitý obraz soudobé společnosti. Jeho význam spočívá mimo jiné v popularisaci osvícenské filosofie. Od roku 1691 byl členem Francouzské akademie a byl také jedním z prvních členů Francouzské akademie věd. Zemřel v Paříži ve věku 99 let. Svou dlouhověkost údajně připisoval časté konzumaci jahod.\n\n"}
{"id": "445337", "url": "https://cs.wikipedia.org/wiki?curid=445337", "title": "Antioch Dmitrijevič Kantemir", "text": "Antioch Dmitrijevič Kantemir\n\nAntioch Dmitrijevič Kantemir (azbukou \"Антиох Дмитриевич Кантемир\", 21. září 1708 – 11. dubna 1744) byl ruský básník rumunského původu, syn knížete a spisovatele Dimitrie Cantemira, který žil v ruské emigraci.\nByl zastáncem Petra I., kterého ve svých básních oslavoval, na sklonku života vstoupil do diplomatických služeb (byl velvyslancem v Paříži). Patřil ke klasicistním spisovatelům, používal sylabický verš a podílel se na reformách ruských veršových forem. K jeho hlavním dílům patří nedokončená epická báseň \"Petrida\" (Петрида), oslavující činy Petra Velikého, dále napsal několik rozsáhlých satir, bajky a epigramy dle klasicistní tradice. Dále překládal Anakreóna, Horatia, Bernarda Fontenelle.\n\n"}
{"id": "445348", "url": "https://cs.wikipedia.org/wiki?curid=445348", "title": "Microsound", "text": "Microsound\n\nMicrosound je hudební styl.\n\nObsahuje zvuky a hudební vzorky kratší než jedna desetina sekundy a delší než 10 mili-sekund. Audio frekvence microsoundu se pohybuje do 20 kHz. <br>\nV microsoundu se pracuje se zvuky jako např. počítačem tvořené infrazvuky, hudební signály, hudební vlnky, tóny typu \"pípání\", impulzy, FOF apod.\n\n\n"}
{"id": "445359", "url": "https://cs.wikipedia.org/wiki?curid=445359", "title": "Ohýbačka", "text": "Ohýbačka\n\nOhýbačka je tvářecí stroj, který slouží k tvarování kovu za studena.\n\n\nJedná se o jednoduché stroje na ohýbání plechu pod ostrým úhlem i různým rádiusem ohybu. Lze je použít v opravárenských, zámečnických a zejména v klempířských dílnách. Ohýbačka je vybavena nastavitelným dorazem, umožňující ohýbat pod nastaveným úhlem a také délkovým dorazem .Pro ohýbání stejných šířek ohybu je možno použít narážku šířky ohybu (zadní doraz). Stroj lze osadit segmentovými pravítky vhodnými pro výrobu krabiček.\n\nUmožňují ohýbání různých tvarů větších tloušťtek a průměrů materiálů.\n\nHodí se na sériovou výrobu. \n\nDají se k sobě připojit a tím prodloužit pracovní plochu.\n\n\n"}
{"id": "445368", "url": "https://cs.wikipedia.org/wiki?curid=445368", "title": "2. česká fotbalová liga 2009/10", "text": "2. česká fotbalová liga 2009/10\n\nSezóna 2009/10 2. ligy bude 17. sezónou v samostatné české fotbalové lize. Z minulého ročníku 1. české fotbalové ligy sestoupily tým FK Viktoria Žižkov a FC Tescoma Zlín. Naopak z nižších soutěží postoupili FC Graffin Vlašim jako vítěz ČFL 2008/09 a FC Hlučín jako vítěz MSFL 2008/09.\n\nPoznámky:\nPoslední aktualizace: 18. 4. 2009\n\nJiří Lindr (28/0/15),\nDavid Šimon (3/0/2) –\nPavel Černý (29/15),\nRadek Dorotík (16/0),\nJan Dvořák (1/0),\nPavel Dvořák (29/7),\nRoman Fischer (29/8),\nJaromír Grim (2/0),\nMiroslav Hečko (1/0),\nRadek Hochmeister (27/5),\nJakub Chleboun (26/0),\nJiří Janoušek (24/0),\nDavid Kalousek (5/0),\nVlastimil Karal (22/0),\nMartin Kasálek (25/1),\nJán Nemček (5/0),\nPavel Němeček (7/0),\nOndřej Pacák (1/0),\nVáclav Pilař (26/9),\nJiří Poděbradský (29/0),\nDavid Přibyl (10/1),\nTomáš Rezek (28/0),\nPetr Tomašák (12/1),\nRadek Voltr (1/0),\nRadim Wozniak (26/0),\nJaroslav Zelený (2/0) –\ntrenér Václav Kotal\n\nRadim Novák (29/0/11), \nRadek Porcal (1/0/0) –\nLadislav Benčík (27/0),\nVítězslav Brožík (10/0),\nLukáš Dvořák (22/0),\nPavel Džuban (27/4),\nJan Franc (30/0),\nAlois Hyčka (25/0),\nMartin Jindráček (30/4),\nPavel Karlík (24/8),\nTomáš Káňa (5/0),\nJan Martykán (29/5),\nAlen Melunović (10/2),\nPavel Mišák (2/0),\nJiří Pimpara (10/1),\nPavlo Rudnyckyj (16/2),\nJaroslav Šmrha (18/1),\nMichal Valenta (29/9),\nRichard Veverka (16/11)\nZdeněk Volek (27/3),\nMilan Zachariáš (21/1) –\ntrenér Svatopluk Habanec\n\nAleš Kořínek (15/0/2),\nJindřich Skácel (15/0/6),\nJiří Tobolík (1/0/0) –\nMartin Abraham (10/0),\nMartin Bača (16/2),\nMartin Bačík (14/0),\nPavel Elšík (17/0),\nRadek Görner (15/0),\nJan Jelínek (29/0),\nZdeněk Kroča (27/4),\nKarel Kroupa (27/14),\nAdam Křiva (7/0),\nPetr Kurtin (4/0),\nJosef Lukaštík (17/1),\nPavel Malcharek (18/2),\nMichal Malý (7/0),\nLukáš Motal (2/0),\nFilip Novák (26/1),\nLukáš Pazdera (16/2),\nTomáš Poznar (5/0),\nDavid Šmahaj (29/1),\nMichal Šrom (13/0),\nJaroslav Švach (4/0),\nPetr Švach (6/0),\nMartin Vozábal (25/4),\nMartin Vyskočil (2/0),\nIvo Zbožínek (27/5),\nLibor Žůrek (28/12) –\ntrenér Ladislav Minář, asistenti Jaroslav Švach a Marek Kalivoda\n\nMarcel Krajíček (2/0/0),\nMartin Štěpanovský (3/0/1),\nMaksims Uvarenko (14/0/8),\nVáclav Winter (11/0/3) –\nRobert Caha (14/1),\nTomáš Cihlář (8/0),\nRobin Demeter (5/1),\nPetr Dolejš (14/2),\nFilip Dort (12/6),\nKarel Franěk (9/1),\nJiří Gába (28/0),\nVittorio Da Silva Gabriel (23/0),\nPetar Gavrić (14/0),\nRadek Görner (14/1),\nJan Gruber (9/0),\nMichal Kadlec (16/3),\nKarol Karlík (25/4),\nDavid Korčián (9/0),\nJan Kosak (3/0),\nPeter Krutý (23/6),\nMichal Lovětínský (9/0),\nMuris Mešanović (17/13),\nJan Penc (8/1),\nVladimír Peška (3/0),\nPavel Simr (14/2),\nJan Šimáček (10/1),\nJiří Šisler (9/1),\nStanislav Tecl (16/5),\nPetr Tlustý (29/1),\nMichal Veselý (25/3),\nMatěj Vydra (15/3),\nMichal Vyskočil (2/0),\nKarel Zelinka (4/1) + 1 vlastní gól soupeře –\ntrenér Luboš Urban\n\nFilip Rada (12/0/2), \nJakub Jakubov (2/0/0),\nMartin Svoboda (16/0/1) –\nVadym Antipov (6/0),\nMartin Bayer (1/0),\nTomáš Berger (28/4),\nPatrik Gedeon (25/0),\nMarek Hanousek (23/0),\nPavel Hašek (10/1),\nDani Chigou (26/14),\nMin Kang (1/0),\nRobert Kokoška (10/0),\nMichal Kolomazník (3/1),\nOndřej Kučera (20/0),\nTomáš Kulvajt (17/4),\nDonát Laczkovich (2/0),\nMartin Macháček (8/0),\nPetr Malý (28/5),\nPeter Mičic (25/0),\nDavid Mikula (14/0),\nTomáš Pospíšil (20/1),\nJan Svatonský (27/3),\nOndřej Šiml (24/5),\nMichal Šmíd (11/1),\nJan Vorel (29/1),\nPavel Vrána (22/4) –\ntrenér Günter Bittengel\n\nJakub Kafka (21/0/7),\nTomáš Kučera (9/0/3) –\nJan Buryán (21/0),\nElvist Ciku (19/1),\nAdrian Čeman (12/0),\nOndřej Ficek (24/1),\nMichal Gottwald (3/0),\nJosef Hoffmann (27/1),\nFilip Juroszek (6/1),\nTomáš Jursa (26/4),\nTomáš Knötig (7/0),\nMarek Kostoláni (12/2),\nZdeněk Látal (1/0),\nDino Medjedović (4/0),\nVladan Milosavljev (29/5),\nVladimír Mišinský (30/11),\nJán Novák (4/0),\nMartin Opic (28/13),\nMarcel Pavlík (29/2),\nMarcin Pontus (18/2),\nMichael Reichl (1/0),\nRadek Slončík (8/0),\nVladimír Staš (23/0),\nMartin Suchý (13/0),\nJan Štajer (5/1),\nHervé Tchami (19/0),\nKarel Večeřa (1/0),\nJosef Zoller (1/0) –\ntrenér Leoš Kalvoda\n\nVáclav Bruk (2/0/0),\nMartin Lipčák (28/0/10) –\nMariusz Adaszek (7/0),\nMarcin Bednarek (22/0),\nOndřej Buzek (2/0),\nOndřej Byrtus (7/0),\nMiroslav Ceplák (25/1),\nMartin Doležal (24/2),\nPavel Eismann (28/1),\nFrantišek Hanus (14/2),\nTomáš Hrdlovič (14/0),\nMichael Hupka (18/1),\nJaroslav Chlebek (24/1),\nPetr Joukl (26/3),\nPetr Kobylík (5/0),\nRadek Kuděla (26/1),\nPetr Lisický (19/1),\nPavel Malíř (29/4),\nMartin Maroši (11/1),\nIvan Martinčík (8/0),\nLukáš Matůš (23/2),\nEbus Onuchukwu (17/9),\nPetr Stýskala (14/0),\nRadek Szmek (25/4) –\ntrenér Jiří Neček\n\nJan Hanuš (10/0/2),\nMichal Kosmál (16/0/6),\nRoman Valeš (4/0/0) –\nLukáš Bartošák (11/1),\nPetr Bogdaň (27/1),\nMarek Čelůstka (7/1),\nJiří Dobeš (26/2),\nJakub Dohnálek (28/0),\nPeter Drozd (9/0),\nŁukasz Dzierżęga (15/1),\nRadek Gulajev (11/6),\nOndřej Honka (10/0),\nJan Hošek (2/0),\nPetr Hošek (7/2),\nTomáš Hrtánek (24/1),\nPetr Javorek (30/2),\nRadoslav Juřátek (14/1),\nPetr Koubek (16/1),\nMichal Kovář (6/0),\nVáclav Mozol (6/0),\nPetr Ondrušík (5/1),\nLukáš Poštulka (2/0),\nHynek Prokeš (15/3),\nMichal Prokeš (1/0),\nJán Sokol (26/1),\nRonald Šiklić (6/0),\nFilip Štýbar (6/0),\nRoman Švrček (28/0),\nMartin Tomáš (5/0),\nTomáš Vlček (9/0),\nKarel Zelinka (7/1),\nPetr Žižka (28/1) –\ntrenéři Pavel Hajný (1.–16. kolo) a Václav Daněk (17.–30. kolo), asistenti Kamil Papuga (1.–16. kolo) a Peter Drozd (17.–30. kolo)\n\nJosef Květon (8/0/2),\nOtakar Novák (22/0/6) –\nOndřej Bíro (8/0),\nPatrik Breškovec (2/0),\nPetr Cigánek (23/3),\nVladimír Čáp (25/1),\nJiří Furik (11/0),\nMichal Gonda (14/2),\nMilan Halaška (24/3),\nLuboš Horka (9/0),\nRostislav Kiša (18/0),\nZdeněk Klesnil (12/4),\nJaroslav Kolínek (21/0),\nDavid Korčián (12/1),\nLukáš Krčmařík (2/0),\nOndřej Malohlava (5/0),\nRadek Mezlík (17/1),\nRadim Nepožitek (21/1),\nMartin Neubert (8/0),\nZdeněk Partyš (26/1),\nZbyněk Pospěch (6/3),\nVít Přecechtěl (9/0),\nDušan Půda (12/3),\nJan Schaffartzik (22/2),\nJan Tkadleček (1/0),\nMartin Uvíra (27/1),\nRobin Wirth (22/1),\nVáclav Zapletal (19/2) –\ntrenéři Radoslav Látal (1.–16. kolo) a Jaroslav Horák (17.–30. kolo), asistenti Vilém Axmann (1.–16. kolo) a Josef Mucha (17.–30. kolo)\n\nFilip Klepek (1/0/0),\nTomáš Vaclík (19/0/3),\nTomáš Vaško (11/0/1) –\nZbyněk Bednář (9/1),\nMichal Drábek (14/1),\nVáclav Cverna (23/1),\nMarek Čelůstka (13/0),\nBoris Förster (2/0),\nBoris Hesek (13/1),\nRichard Hritz (25/1),\nPetr Janda (8/0),\nFrantišek Jungmann (14/0),\nRadoslav Juřátek (9/0),\nLukáš Klimek (10/0),\nMichal Kovář (10/0),\nRadim Krása (10/0),\nPavel Krejčíř (11/0),\nRoman Kučerňák (10/2),\nJakub Lacina (3/0),\nRadovan Lokša (6/0),\nRoman Mach (29/0),\nTomáš Mikulenka (15/0),\nMartin Motyčka (25/6),\nJán Novák (6/0),\nJiří Pešek (3/0),\nJan Plešek (9/0),\nFilip Racko (7/0),\nPetr Reinberk (25/4),\nDaniel Rygel (9/1),\nThiago Silveira da Silva (5/0),\nPeter Sládek (23/5),\nRadek Štěpánek (1/0),\nMartin Švestka (15/0),\nRóbert Ujčík (8/0),\nRichard Vaclík (2/0),\nRadomír Vlk (10/0),\nJan Vybíral (1/0) –\ntrenéři Vlastimil Palička (1.–15. kolo), Patrik Krabec (16. kolo), Lubomír Vlk a Patrik Krabec (17.–30. kolo)\n\n14 branek:\n\n13 branek:\n\n12 branek:\n\n11 branek:\n\n"}
{"id": "445370", "url": "https://cs.wikipedia.org/wiki?curid=445370", "title": "Domovina", "text": "Domovina\n\nDomovina může být:\n\n\n\n\n"}
{"id": "445372", "url": "https://cs.wikipedia.org/wiki?curid=445372", "title": "David X. Cohen", "text": "David X. Cohen\n\nDavid X. Cohen (vlastním jménem David Samuel Cohen, 13. července 1966, Englewood, New Jersey, USA) je americký scenárista a výkonný producent seriálů Futurama a Simpsonovi.\n\nNarodil se jako David S. Cohen do židovské rodiny. Oba jeho rodiče byli biologové, odmala chtěl být vědcem, ale také rád psal a kreslil karikatury.\n\nAbsolvoval Dwight Morrow High School v Englewoodu, psal humoristické sloupky do školních novin a byl členem matematického týmu, který vyhrál několik cen.\n\nCohenova největší akademická publikace se týkala teoretické informatiky. Kromě toho, je Cohen zachycen jako a spoluautor několika dokumentů výzkumníka Alana Yuillea.\n\n"}
{"id": "445373", "url": "https://cs.wikipedia.org/wiki?curid=445373", "title": "Learning to Fly", "text": "Learning to Fly\n\n„Learning to Fly“ je desátý singl britské skupiny Pink Floyd, který vyšel ve Spojeném království. Byl vydán v září 1987 (viz 1987 v hudbě) a jedná se o první singl kapely vydaný po odchodu baskytaristy, zpěváka a lídra Pink Floyd Rogera Waterse v roce 1985.\n\nSingl pochází z alba \"A Momentary Lapse of Reason\", které rovněž vyšlo v září 1987. Píseň „Learning to Fly“ popisuje vášeň Davida Gilmoura pro létání (má též pilotní licenci). Rovněž druhý člen kapely, bubeník Nick Mason, je letec a lze jej slyšet uprostřed skladby jako hlas z letecké řídící věže. B strana singlu (v sedmipalcové verzi) obsahuje píseň „One Slip“ z téhož alba (právě z textu této písně pochází název \"A Momentary Lapse of Reason\"). Obě skladby jsou oproti verzím na albu mírně upraveny.\n\nSingl „Learning to Fly“ vyšel i na dvanáctipalcové desce a CD. Obě tyto verze obsahují kromě výše zmíněných dvou písní ještě dvě verze skladby „Terminal Frost“. První pochází přímo z alba, druhá (DYOL Version) je upravená. Byla z ní totiž odstraněna sólová kytara, zájemce si tak může sám zahrát s kapelou.\n\n\n\n"}
{"id": "445379", "url": "https://cs.wikipedia.org/wiki?curid=445379", "title": "On the Turning Away", "text": "On the Turning Away\n\n„On the Turning Away“ je jedenáctý singl britské skupiny Pink Floyd, který byl vydán ve Spojeném království. Pochází z alba \"A Momentary Lapse of Reason\" a vyšel v listopadu 1987 (viz 1987 v hudbě).\n\nSingl „On the Turning Away“ byl vydán ve třech verzích. Sedmipalcová gramofonová deska obsahuje píseň „On the Turning Away“, což je melodická balada, a živou verzi skladby „Run Like Hell“ z alba \"The Wall\" (1979). „On the Turning Away“ se od albové verze liší pouze minimálně, „Run Like Hell“ byla nahrána 5. listopadu 1987 v The Omni v Atlantě.\n\nZbylé dvě verze singlu, dvanáctipalcová gramofonová deska a kompaktní disk, obsahují kromě výše dvou zmíněných písní ještě skladbu „On the Turning Away“ v koncertním podání (byla rovněž natočena v Atlantě 5. listopadu 1987).\n\n\n\n"}
{"id": "445384", "url": "https://cs.wikipedia.org/wiki?curid=445384", "title": "One Slip", "text": "One Slip\n\n„One Slip“ je dvanáctý singl britské skupiny Pink Floyd, který vyšel ve Spojeném království. Byl vydán v roce 1988 (viz 1988 v hudbě) a pochází z alba \"A Momentary Lapse of Reason\".\n\nPodobně jako zbylé dva singly Pink Floyd z desky \"A Momentary Lapse of Reason\" byl i singl „One Slip“ vydán na třech různých nosičích. Klasický singl, sedmipalcová gramofonová deska, obsahuje kromě písně „One Slip“ na B straně instrumentální skladbu „Terminal Frost“ z téhož alba. Na zbylých dvou verzích, dvanáctipalcovém vinylu a CD, se nachází i třetí píseň, koncertní provedení „The Dogs of War“, které bylo nahráno 5. listopadu 1987 na vystoupení The Omni v Atlantě.\n\n\n\n"}
{"id": "445399", "url": "https://cs.wikipedia.org/wiki?curid=445399", "title": "Jacques-Louis Lions", "text": "Jacques-Louis Lions\n\nJacques-Louis Lions (3. května 1928, Grasse – 17. května 2001, Paříž) byl francouzský matematik, který mimo jiné významně přispěl k rozvoji teorie parciálních diferenciálních rovnic a stochastických procesů. V roce 1986 obdržel cenu Johna von Neumanna organizace SIAM. Jedná se o autora nebo spoluautora 20 vědeckých knih a téměř 600 článků.\n\nNarodil se a vyrůstal v Grasse, malém městečku na jihu Francie, kde byl jeho otec starostou téměř 30 let. Za války byl aktivní v francouzském hnutí Résistance, kde se také seznámil se svou budoucí ženou Andrée. Po válce Lions studoval na École Normale Supérieure a doktorát skládal na Centre National de la Recherche Scientifique (CNRS), kde pracoval pod vedením Laurenta Schwartze, v té době již držitele Fieldsovy medaile. Ve své doktorské práci se věnoval lineárním eliptickým parciálním diferenciálním rovnicím.\n\nPo studiích pracoval na univerzitě v Nancy, Pařížské univerzitě, posléze také na prestižních École Polytechnique a Collège de France. Věnoval se mnoha různým partiím analýzy parciálních diferenciálních rovnic, mezi jeho nejslavnější výsledky patří důkaz jednoznačnosti slabého řešení Navier-Stokesových rovnic ve dvou dimenzích, přispěl také ke zjednodušení Hopfova důkazu existence slabých řešení.\n\nSpolupráce s Johnem von Neumannem ho přiměla ke studiu numerické analýzy parciálních diferenciálních rovnic a vývoji numerických metod pro jejich řešení, speciálně metody konečných prvků. Mimo to se však stále věnoval i teoretické analýze, například v oboru variačních nerovnic. Později se věnoval také stochastickým rovnicím a teorii optimálního řízení.\n\nV průběhu celé své kariéry kladl důraz na používání matematiky v energetice a průmyslu. V letech 1984–1992 stál v čele francouzského vesmírného programu jako ředitel Centre National d'Etudes Spatiales (CNES). Lions byl zvolen prezidentem Mezinárodní Matematické Unie v roce 1991 a obdržel cenu Japonska v témže roce. V roce 1992 mu Univerzita v Houstonu udělila čestný doktorát. V roce 1996 se stal prezidentem Francouzské Akademie Věd.\n\nJeho syn Pierre-Louis Lions je také světoznámým matematikem, obdržel v roce 1994 Fieldsovu medaili.\n\n"}
{"id": "445401", "url": "https://cs.wikipedia.org/wiki?curid=445401", "title": "MU Online", "text": "MU Online\n\nMu Online je MMORPG hra od korejské firmy Webzen. Byla vydána v roce 2003, je šířena jako freeware. Vzhledem k ostatním hrám tohoto typu a kvalitní 3D grafice má poměrně malé systémové nároky – vývojáři tvrdí, že jde o jednu z nejrychlejších MMORPG vůbec. Celá hra se odehrává v legendárním kontinentu Mu na jakémsi fantasy světě. V tomto příběhu je kdysi slavná říše Mu rozvrácena v občanských válkách a krevní mstě a úkolem hrdiny je napomoci k jejímu obnovení. \n\nVe hře je celkem sedm postav – \"Dark Knight\", \"Dark Wizard\", \"Fairy Elf\", \"Magic Gladiator\", \"Dark Lord\" \"Summoner\" a \"Rage Fighter\" . Každá postava má celkem 2 úkoly (quest) k povýšení do další úrovně (level), pouze Dark Lord a Magic Gladiator mají pouze jeden, čímž se z nich stávají nejsilnější postavy ve hře – pro tyto postavy ale na většině serverů platí, že je hráč může používat až od úrovně 220 (\"Magic Gladiator\") a 250 (\"Dark Lord\"). Levelů je neomezené množství, avšak na většině serverů je poslední level 400. Za každý level postava dostane určitý počet bodů na rozdělení.\nNa většině serverů bývá zvykem taky, že Dark Knight je nejsilnější postavou hry...Fairy Elf je nejpouživanéjší postavou na 3rd questy díky svým aurám na dmg a na def\n\nSvět na kontinentu MU je velmi pestrý. Můžete zde nalézt podzemní komplexy, podvodní svět, rozlehlé louky stejně snadno jako vyprahlou poušť nebo ledovce. \n\n\n"}
{"id": "445403", "url": "https://cs.wikipedia.org/wiki?curid=445403", "title": "Leopold Bauer", "text": "Leopold Bauer\n\nLeopold Bauer (1. září 1872 Krnov – 7. října 1938 Vídeň) byl rakouský a především slezský architekt. Podobně jako u Josepha Maria Olbricha se v jeho životě a díle spojovala kultura tehdejšího hlavního města monarchie Vídně s německou kulturou Horního Slezska. Bauerovy plány i realizace procházely funkcionalismem, secesí, klasicismem, neobiedermeierem a řadou historismů, přičemž často prvky jednotlivých směrů organicky kombinovaly.\n\nLeopold se narodil hostinskému Josefu Bauerovi a jeho manželce Marii Flemmichové v krnovském domě U Bílého koníčka. V Krnově, tehdejším Jägerndorfu, také vychodil reálku. Studoval technickou stavební školu v Brně a Akademii výtvarných umění ve Vídni, nejprve u Karl von Hasenauera (1893–1894) a pak u slavného Otto Wagnera (1894–1896), spoluzakladatele manifestu Vídeňské secese. Druhý jmenovaný si talentu mladého a již v této době cenami ozdobeného Slezana záhy všiml a zaměstnal jej ve svém ateliéru. Bauer absolvoval několik studijních cest po Itálii, Francii a Německu a roku 1900 se stal členem kruhu umělců kolem zmíněného secesního manifestu, kam patřil mj. i slavný Gustav Klimt a Bauerův spolužák a krajan Joseph Maria Olbrich. O dva roky později se stal redaktorem odborného dvouměsíčníku skupiny jménem Ver sacrum (vycházel do roku 1903). Již koncem století vzbudil společenský zájem jako autor několika progresivních teoretických prací o architektonické moderně, jeho projekty však až do roku 1901 zůstávaly nerealizovány. Ve stejném období opouští katolickou církev, aby se roku 1906 navrátil, neboť si tím zajistil adopci bohatého Bratislavana Gézy Arpáda Szlubka a začal se psát jako Bauer-Szlubek. Tento zištný krok jej materiálně zaopatřil a mohl se tak dále věnovat jen tvůrčí činnosti. Od roku 1913 vyučoval jako nástupce Wagnera na vídeňské akademii, ale roku 1919 musel ze školy odejít. Během počátku 20. století se vzdal dřívějších modernistických východisek a stal se z něj velký zastánce klasicismu a monumentalizujících, historizujících proudů vůbec. Netajil se svým odporem k sociálním demokratům a pozdějšími sympatiemi k fašismu. Na sklonku života získal zakázku na stavbu říšského kancléřství na vídeňském Ballhausplatzu.\n\nTvorba Leopolda Bauera, který se proslavil také jako návrhář bytových doplňků (sklo, goblény), v každé z uměleckých fází vynikala důrazem na tvůrčí jednotu exteriéru a interiérového designu (který navrhoval také pro hotové stavby). Obrat od radikálního modernismu k novému historismu – ovšem za použití pokrokových materiálů a konstrukcí – lze pozorovat od roku 1905.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "445404", "url": "https://cs.wikipedia.org/wiki?curid=445404", "title": "Frida Boccara", "text": "Frida Boccara\n\nFrida Boccara (29. října 1940, Casablanca, Maroko – 1. srpna 1996, Paříž, Francie) byla francouzská zpěvačka židovského původu.\n\nPrvní úspěch slavila v roce 1960 na festivalu \"Rose d'Or\" v Antibes. V roce 1969 vyhrála Velké ceny Eurovize se šansonem \"Un jour, un enfant\". O vítězství se dělila se třemi dalšími zpěvačkami. Kromě Francie se těšila velké popularitě především ve Španělsku.\n\nZemřela na zápal plic. Je pohřbena na židovském hřbitově v Bagneux\n"}
{"id": "445413", "url": "https://cs.wikipedia.org/wiki?curid=445413", "title": "Kaprál (rozcestník)", "text": "Kaprál (rozcestník)\n\nKaprál může být:\n\n\n"}
{"id": "445416", "url": "https://cs.wikipedia.org/wiki?curid=445416", "title": "Květy (časopis)", "text": "Květy (časopis)\n\nKvěty je název několika českých časopisů.\nŠlo o tzv. zábavník, který sloužil hlavně k organizování českého národního hnutí. Vznikl přejmenováním časopisu \"Jindy a nyní\", který v roce 1833 převzal Josef Kajetán Tyl.\nJeho hlavním cílem bylo tlumočit potřeby české společnosti, vzdělávat ji a sloužit k osvětě. \"Květy\" sloužily jako odrazový můstek pro nadějné literáty, mezi jejich přispěvatele patřili například Karel Sabina, Josef Jaroslav Langer, Karel Hynek Mácha, či Karel Jaromír Erben. Díky redakční práci J. K. Tyla a také redaktora Václava Filípka zde vznikala kvalitní literární i divadelní kritika a list měl až 900 odběratelů, což bylo v 19. století úctyhodné číslo.\n\nNavzdory dlouholeté redakční práci byl Josef Kajetán Tyl ke konci svého působení vystaven kritice ze strany Čelakovského a Borovského, kteří ho obvinili z naivity, přehnaného vlastenčení a používání prázdných výrazů v románu \"Poslední Čech\". Tyl krátce na to, v roce 1845, odešel hrát potulné divadlo.\n\nČasopis založený Vítězslavem Hálkem a Janem Nerudou; v letech 1867–1872 jej vedl Hálek sám.\nČasopis založený Svatoplukem Čechem a Servácem B. Hellerem.\nObrázkový týdeník \"Květy\" začal vycházet v roce 1951.\n\n"}
{"id": "445420", "url": "https://cs.wikipedia.org/wiki?curid=445420", "title": "Ivo Cicvárek", "text": "Ivo Cicvárek\n\nIvo Cicvárek (* 1975) je český písničkář.\n\nVystudoval český jazyk a výtvarnou výchovu na Pedagogické fakultě Masarykovy univerzity a od roku 1998 do roku 2008 pracoval jako učitel na Gymnáziu třída kapitána Jaroše v Brně. Souběžně od roku 2003 doposud pracuje v ČT Brno jako dramaturg.\n\nHraje na klavír, kytaru a akordeon. V roce 1996 získal autorskou Portu. Vystupuje sólově nebo s volným uskupením OKO. Jako textař také spolupracoval se skupinou Mošny či s Žofií Kabelkovou. S ní a s Marcelem Křížem tvořil uskupení Panoptikum. Od roku 2008 zhudebňuje texty básnířky a šansoniérky Lady Šimíčkové, spolupracuje s textařem Petrem Sedláčkem a jinými. Koncem roku 2009 začal hrát s novou kapelou Leporelo. S Ladou Šimíčkovou složil píseň \"Adamov\" na album Jablkoně \"Sentimentální Němec\" (2013). Složil text písně \"Otázky\" pro stejnojmenné EP Lucie Redlové (2018). Byl také dramaturgem televizního pořadu zaměřeného na folkovou hudbu \"Na moll\", pořadů \"Sólo pro\", \"Blues ze Staré pekárny\" či \"Folk factory\". Mimo hudební pořady připravuje soutěž pro střední školy \"Za školu\", cykly \"Vzhůru dolů\" či \"Rajské zahrady II\".\n\nOd jara 2016 vystupuje v duu s violoncellistou Pavlem Čadkem.\n\n\nIvo Cicvárek také hostuje na albu \"Nad Řípem se blýská\" (2015) dua Sova & Slamák.\n\n"}
{"id": "445423", "url": "https://cs.wikipedia.org/wiki?curid=445423", "title": "Pernettyopsis", "text": "Pernettyopsis\n\nPernettyopsis je bývalý rod rostlin z čeledi vřesovcovité, zahrnující celkem 4 druhy. V současné taxonomii byly tyto druhy vřazeny do rodu \"Diplycosia\".\n\n"}
{"id": "445424", "url": "https://cs.wikipedia.org/wiki?curid=445424", "title": "Pentachondra", "text": "Pentachondra\n\nPentachondra je rod rostlin náležící do čeledi vřesovcovité. Rod zahrnuje 4 druhy a je rozšířen v jihovýchodní Austrálii a na novém Zélandu.\n\n\n"}
{"id": "445425", "url": "https://cs.wikipedia.org/wiki?curid=445425", "title": "Pellegrinia", "text": "Pellegrinia\n\nPellegrinia je rod rostlin z čeledi vřesovcovité. Zahrnuje 4 druhy a je rozšířen v Peru a Kolumbii.\n\n"}
{"id": "445426", "url": "https://cs.wikipedia.org/wiki?curid=445426", "title": "Šimška", "text": "Šimška\n\nŠimška je základní sídelní jednotka města Šenov, v okrese Ostrava-město. Zahrnuje místní části Šimška, Lapačka a Podvihov.\n\nŠimška se nachází v jižní části města Šenova pod lesním komplexem Bobčok. Hranicí mezi Lapačkou a Šimškou jsou Stovky, malý potůček vlévající se do Dolní Datyňky. Hranicí mezi Šimškou a Škrbení, což je další místní část Šenova (zároveň i základní sídelní jednotka – ZSJ), je pak potok Dolní Datyňka. \n\nV Šenově se nachází pět větrných mlýnků, právě jeden z nich dosud stojí na Šimšce.\n\nNa Šimšku jezdí autobusová linka 418 MHD Havířov. Občané tak mají spojení s centrem Šenova, ale i s vlakovým nádražím Havířov.\n\nLapačka se nachází v jižní části města Šenov. Začíná na ulici Frýdecké s křižovatkou ulic Volenská a Ke Stovkám a končí na ulici Frýdecké křižovatkou ulice Jižní, kde začíná Podvihov. Součástí Lapačky jsou i ulice Ke Stovkám, Klidná, K Šajaru, Řadová, Ořechová, Venkovská, Světlá, Rodinná, Rovná, Zelená, U Lapačky, část ulice U Hřiště, Nad Lapčkou, K Pískovně a Nad Kurty.\n\nObyvatelé Lapačky mají k dispozici samoobsluhu Budoucnost a restauraci Lapačka. Poblíž těchto dvou budov se nachází i fotbalové hřiště SK Lapačka s posezením a je vybaveno i houpačkami a kolotočem pro děti. Na Lapačce se pak každým rokem koná Mistrovství ČR v terénní lukostřelbě.\nStojí zde i mateřská škola na ulici U Hřiště.\n\nNa Lapačce je jen jedna autobusová zastávka. Do Ostravy jezdí linka 28 dopravce DP Ostrava a dvě linky Veolia Transport. Do Havířova jezdí linka 418 MHD Havířov.\n"}
{"id": "445432", "url": "https://cs.wikipedia.org/wiki?curid=445432", "title": "Borčice", "text": "Borčice\n\nBorčice je název více míst: \n"}
{"id": "445435", "url": "https://cs.wikipedia.org/wiki?curid=445435", "title": "Křišťálový palác", "text": "Křišťálový palác\n\nKřišťálový palác (anglicky Crystal Palace) v Londýně byl postaven v roce 1851 v Hyde Parku architektem Josephem Paxtonem (1803–1865) pro účely 1. mezinárodní výstavy pořádané v Londýně. Pojmenování stavby vzniklo v satirickém magazínu Punch.\n\nVelká Británie byla v dané době silná politická a hospodářská velmoc. Britský trh nabízel množství výrobků, ale nedokázal je porovnat v mezinárodním měřítku. A tak vznikl nápad uspořádat mezinárodní výstavu. Hlavní zásluhu na uspořádání výstavy měl princ Albert, který byl prezidentem královské spolku pro umění, řemeslo a obchod. Na světové výstavě se měly, v mezinárodní konkurenci, prokázat kvality britských produktů a zároveň zvětšit jejich odbyt do celého světa.\n\nV roce 1849 byla vyhlášena architektonická soutěž a byly definovány podmínky na stavbu budovy. Prostor pro umístění stavby byl Hyde Park. Na této ploše měly být umístěny univerzální výstavní budovy, které měly být postaveny ve velmi krátkém čase a měly splňovat požadavek demontovatelnosti celého objektu tak, aby po skončení výstavy bylo možné celou budovu přemístit. Výstavní plocha měla vytvářet jeden prostor, který bylo možné dělit mobilními příčkami. Bylo potřeba se vejít do rozpočtu 100 000 liber. Z 233 návrhů na stavbu byl nakonec vybrán návrh, který byl následně předán do soutěže zahradním architektem Josephem Paxtonem.\n\nSoutěž vyhrál Joseph Paxton, který byl zahradním architektem v Derbyshire. Výjimečnost jeho návrhu byla založena na principu stavby skleníků, s nimiž měl Paxton bohaté zkušenosti. Při návrhu se inspiroval listy největšího leknínu na světě - viktorie královské. Jde o obrovský leknín, který má průměr přes 2 m. Listy mají žebernatou strukturu, která ovlivňuje jejich vysokou nosnost tak, že jsou schopny unést člověka.\n\nCelá budova byla vyrobena z prefabrikovaných dílců, jejichž montáž byla jednoduchá a demontovatelná. Sestávala z litinových pilířů a výplní bylo sklo. Rozměry budovy byly 564 m (symbolických 1851 anglických stop) x 124 m. Byl použit modul 24 x 24 stop. Dá se říci, že šlo o typ bazilikálního půdorysu s jednou hlavní a dvěma vedlejšími loděmi uprostřed zkřížených transeptem. Právě zde byl umístěn hlavní vstup do budovy. Opakováním stejných stavebních prvků se docílil zvláštní výraz budovy. Hlavní loď byla zastřešená obloukově střechou a z každé strany byly dvě boční lodi zastřešené střechou rovnou, kde byla krytina nahrazena sklem. Hlavní vstup byl umocněn střechou obloukovou, která byla vyvýšená nad celou konstrukcí střechy. Stejné prefabrikované díly byly namalovány stejnou barvou: žlutou, modrou a červenou v poměru 5:3:8. Interiér byl řešen jako univerzální výstavní prostor, který byl předělen jen lehkými mobilními stěnami. Navzdory mocnému emotivním zážitku, který stavba zanechávala v návštěvnících, byla v mnoha směrech nedomyšlená hlavně staticky a zanedbaná byla také roztažnost litiny při konstrukci takových rozměrů.\n\nŽivot budovy křišťálového paláce byl omezen na dobu trvání světové výstavy, což bylo šest měsíců. Po uplynutí této doby se musela budova demontovat a přemístit. Byla přestěhována do Sydenhamu. Při znovu postavení byla budova upravena, zvětšena a byly odstraněny některé problémy.\n\nPo skončení výstavy v roce 1853 byly v parku u Křišťálového paláce umístěny betonové modely dinosaurů a dalších tehdy známých pravěkých zvířat, které představovaly vůbec první modely tohoto druhu v historii. Vytvořil je sochař Benjamin Waterhouse Hawkins pod vedením vědce Richarda Owena. Modely byly později přesunuty a dnes jsou chráněnou architektonickou památkou.\n\nFotograf Philip Henry Delamotte byl pověřen, aby zaznamenával demontáž Křišťálového paláce rok po Světové výstavě 1851, a jeho rekonstrukci a rozšíření u Sydenhamu. Projekt skončil v roce 1854. Jeho fotografický záznam o událostech je jedním z nejlepších archivů výstavby budovy a snímky byly publikovány v několika knihách. Patřily k nim některé z prvních knih v historii, ve kterých byly publikovány fotografické tisky. On a Roger Fenton byli mezi prvními umělci, kteří využívali fotografii jako způsob zaznamenávání důležitých události po vynálezu kalotypie. Veřejný archiv anglického dědictví English Heritage obsahuje vzácné album 47 fotografií, které zachycují budovu a exponáty z roku 1859.\n\nPostupně se však Křišťálový palác stal součástí každodenního života a stavba začala ztrácet výjimečnost. Rovněž začaly chybět finance na údržbu celé stavby. Do určité míry může za úpadek i fakt, že Křišťálový palác byl v neděli, kdy jej mohlo navštívit nejvíce lidí, uzavřen. Bylo řečeno, že v neděli by se neměly dělat žádné práce kolem paláce, a lidé, kteří ho chtějí vidět, má pustit zaměstnavatel z práce přes týden. V roce 1866 zachvátil palác požár, který zničil jednu jeho část. I když se oheň podařilo uhasit, nebyl palác již opraven do původního stavu. Nadále sloužil pro výstavní účely a jako muzeum do roku 1936, kdy 30. listopadu podlehl dalšímu požáru. Zánik významného architektonického díla sledovalo tisíce lidí, oheň byl vidět na míle daleko. Winston Churchill poznamenal: „toto je konec věků“.\n\nKřišťálový palác se zapsal do dějin architektury a stal se významným mezníkem, který ovlivnil její další vývoj. Dosud neobvyklé konstrukční řešení dalo směr dalšímu vývoji a ukázalo směřování nové architektury. Princip skeletového konstrukčního systému se začal naplno rozvíjet a ukazovat nové obzory.\n\n"}
{"id": "445448", "url": "https://cs.wikipedia.org/wiki?curid=445448", "title": "Sociální skupina (výtvarníci)", "text": "Sociální skupina (výtvarníci)\n\nSociální skupina, původně Ho Ho Ko Ko, někdy též Skupina sociálního umění, byla skupina čtyř výtvarníků v letech 1925-1927. Skupinu tvořili malíři Karel Holan, Miloslav Holý, Pravoslav Kotík a sochař Karel Kotrba. Jak vyplývá z názvu skupiny, hlavním námětem členů byly sociální motivy.\n\nSkupina vznikla odštěpením z výtvarného odboru Umělecké besedy. Pro názorové neshody v roce 1924 odešli z UB výše zmínění výtvarníci a vedle nich ještě Emanuel Frinta, Oldřich Kerhart a Marie Schnabelová. Jejich názory jsou formulovány v článku Karla Holana: \"O tendenčnosti v umění\", který byl otištěn v časopisu \"Život\" v roce 1924. V roce 1925 pak první čtyři vytvořili skupinu \"Ho Ho Ko Ko\". První výstavu skupina uspořádala pod hlavičkou Krasoumné jednoty v Rudolfinu. Ve stejném roce vystavovali ještě v Brně, Ostravě a Mladé Boleslavi. Následovaly další výstavy v letech 1926 a 1927, kdy se skupinou vystavovala ještě Marie Schnabelová. Teoretikem skupiny byl Bohumil Markalous. Skupina se rozpadla v roce 1927 poté, co byl Miloslav Holý přijat do Spolku výtvarných umělců Mánes, zatímco ostatní byli odmítnuti. Název \"Sociální skupina\" začal být používán až zpětně.\n"}
{"id": "445453", "url": "https://cs.wikipedia.org/wiki?curid=445453", "title": "Berserk", "text": "Berserk\n\nBerserkové neboli berserkrové bylo označení pro bojovníky evropského severu, kteří se vyznačovali svou zběsilostí v boji. Jejich název je odvozen buď přímo od slova \"berserkr\" – medvědí košile (oblékající se do medvědích kožešin), nebo od \"bare serk\" – bez košile (tj. bez brnění), nebo od slova \"björneserk\" – člověk ve zvířecí kůži, člověk zvířecí povahy.\n\nTraduje se o nich spousta mýtů. Berserkerové údajně necítili bolest a ve svém stavu nekontrolovatelné zběsilosti byli imunní vůči ohni i kovu. Dle legendy bojoval v bitvě u Stamford Bridge přímo na onom mostě berserker, který údajně porazil přes 40 Anglosasů, než jej nepřátelé dokázali přelstít a porazit. I mnozí z králů měli celé družiny berserků. V ságách se můžeme například dočíst, že Harald I. Krásnovlasý využíval berserkery jako osobních strážce. Pracovali také jako nájemní zabijáci a žoldáci.\n\nBerserkové uctívali hlavního severského boha Odina. Čekali také na Ragnarok (konec světa), kdy měli stát právě po boku boha Odina.\n\nVědci se zabývali možným původem tohoto stavu zběsilosti, tzv. \"berserkergangem\". Jednou z hypotéz, jak tohoto zuřivého stavu berserkeři dosahovali bylo užívání omamných látek před bitvou, např. muchomůrek, které se v oblasti Skandinávie v té době vyskytovaly a díky nimž mohli mít halucinace. Další z možností bylo nadměrné užívání alkoholu, hypnóza. V pramenech se objevují také zmínky o kousání do štítu (viz šachová figurka berserkera z ostrova Lewis) a pěny, tvořící se berserkerům okolo úst během boje. Příčinou takového chování může být některá z duševních poruch, či epilepsie.\n\nSlovní spojení „stát se berserkrem“ nebo „změnit se v berserkra“ se v přeneseném významu používá pro označení bojového šílenství – amoku, záchvatu neovladatelné agresivní zuřivosti a fanatické nenávisti, ve kterém dotyčný bezhlavě útočí nepříčetným, bestiálním způsobem a je schopen absolutně všeho. Při tom ovšem ignoruje nebezpečí, nevnímá vlastní bolest ani zranění, nebere ohled ani na svůj život.\n\nTyto obraty mají svůj původ ve válce ve Vietnamu.\n\nV květnu 2019 vydala švédská death metalová skupina Amon Amarth své jedenácté studiové album s názvem Berserker. Na přebalu tohoto alba je znázorněn zřejmě onen obrovský berserker, jež bojoval na onom mostě v bitvě u Stamford Bridge. Součástí tohoto alba je píseň Raven's Flight, ke které vydala kapela také videoklip. V něm se vyskytuje hra s názvem Berserker a v této hře je znázorněn udatný boj obřího berserkera na mostě v bitvě u Stamford Bridge. Na tento klip navazuje videoklip ke skladbě Crack the Sky, ve kterém se bojovník z mostu najednou přemístí přímo na koncert kapely a zde bojuje s protivníky, které svou nezastavitelnou silou a zběsilostí porazí.\n\n"}
{"id": "445454", "url": "https://cs.wikipedia.org/wiki?curid=445454", "title": "Tenšin šóden katori", "text": "Tenšin šóden katori\n\nTenšin Šóden Katori Šintó Rjú (japonsky: 天真正伝香取神道流) je jednou z nejstarších existujících škol japonských bojových umění a typickým příkladem korjú budžucu (starých škol bojového umění). \"Tenšin Šóden Katori Šintó Rjú\" založil Ienao Iizasa, který se v roce 1387 narodil ve vesnici \"Iizasa\" (v současnosti \"Takomači\" v prefektuře Čiba) blízko chrámu Katori. Škola (\"rjú\") datuje svůj vznik do roku 1447, ale odborníci jej umísťují spíše do doby kolem roku 1480, který je historicky přesnější.\n\nIenao Iizasa (japonsky: 飯篠 長威斎 家直 Iizasa Chōi-sai Ienao, 1387–1488) byl uznávaným bojovníkem s kopím a mečem, jenž poslechl výzvy svého daimjóa (lenního pána) a opustil svůj dům, aby se v osamění věnoval očistným rituálům a studiu bojových umění.\n\nPo narození ve vesnici \"Iizasa\" v provincii Šimósa se jako mladý přestěhoval do sousedství proslulého chrámu Katori, posvátné šintoistické instituce severovýchodně od Eda (dnešní Tokio v prefektuře \"Čiba\"). Chrám Katori byl proslulý svou válečnou reputací; dokonce i jména chrámových božstev obsahovala zvuk meče svišticího vzduchem – „\"futsu\"“.\n\nPo studiu umění meče odešel \"Iizasa\" do Kjóta, kde byl podle mnoha svědectví i přes svůj mladý věk zaměstnán jedním z osmi šógunů období Muromači, Jošimasou Ašikagou (1435–1490), oddaným stoupencem bojových umění. \"Iizasa\" byl později znám jako \"Jamaširo no Kami\" (guvernér provincie Jamaširo); podle zvyklostí této doby přibírali slavní válečníci ke jménu titul „\"No Kami\"“. Ještě později se \"Iizasa\" stal buddhistickým mnichem a byl znám jako \"Čoi-sai\"; „\"sai\"“ je přídomek, který si mnozí slavní šermíři zvolili jako jméno pro svůj meč.\n\nKdyž se \"Čoi-sai\" vrátil domů, zasvětil své modlitby božstvům svatyň Katori a Kašima, z nichž druhý jmenovaný, ležící v sousedství prefektury Točigi, byl místem, kde chrámoví hodnostáři údajně praktikovali styl šermu zvaný „\"hitocu no tači\"“ („osamělý meč“). Dodnes přitahuje tréninková místnost v chrámu Kašima kendisty z celého světa a hlavním objektem zájmu návštěvníků je posvátný chrámový meč. Pro dokreslení \"Čoi-saiových\" značných schopností s rozmanitými zbraněmi je třeba uvést, že byl rovněž expertem v \"Musō Jikiden Ryū Yawaragi\" a sedmým učitelem v historii této školy. („\"Yawara/yawaragi\"“ je starší a správnější výraz pro džú-džucu, systém boje beze zbraně, který byl již v té době vyučován).\n\nLegenda praví, že ve věku 60 let cvičil \"Čoi-sai\" po 1000 dnů dnem i nocí bojová umění, až se mu v chrámu zjevil \"Kami\" (šintoistický duch \"Fucunuši No Mikoto\") a vyjevil mu ve snu podstatu bojové strategie nazývané \"Mokuroku Heiho no Šinšo\". \"Čoi-sai\" nazval svůj šermířský styl, odvozený od tohoto zázračného snu, \"Tenšin Šóden Katori Šintó Rjú\".\n\nTato legenda je typická pro mnoho škol bojového umění a mnohé další kulturní formy. Zakladatelé škol často připisují své mistrovství a magické techniky zjevením šintoistických a buddhistických božstev, historických postav jako byl například Minamoto Jošicune nebo nadpřirozených bytostí jako \"tengu\", japonský skřet často znázorňovaný s dlouhým červeným nosem. \"Ienao Iizasa\" zemřel v roce 1488 ve věku 102 let.\n\n\"Iizasova\" škola \"Tenšin Šóden Katori Šintó Rjú\" tedy podle všeho spojuje duchovní tradice obou zmíněných chrámů, které byly předávány dál jejich rodinnými stoupenci. Současný (2008) představený dvacáté generace se jmenuje \"Iiizasa Jasusada\" (japonsky: 飯篠 修理亮 快貞 \"Iizasa Shūri-no-suke Yasusada\"). Ze zdravotních důvodů rodinný systém nevyučuje a jako svého zástupce a oficiálního učitele školy ustanovil Risuke Otakeho, který má své vlastní dódžó (tréninkové středisko) ve městě \"Narita\" (prefektura \"Čiba\").\n\n\"Iizasa\" vyvinul unikátní metodu umožňující trénink bojovníků bez vážnějších zranění při současném zachování podstaty „\"riai\"“ (jednoty principu) a bojové reality. Dobře to ilustruje vzájemný trénink se zbraněmi ve formě kata-budžucu (ustálených bojových tréninkových sestav). To, co nezasvěceným připadá jako obrana proti útočníkově zbrani, je ve skutečnosti náhrada za část protivníkova těla, na níž je veden útok sekem nebo bodnutím. Díky této metodě mohou cvičenci provádět plnohodnotný trénink bez vážnějších zranění. I když byl meč základní a nejdůležitější zbraní tradičních japonských válečníků, \"Iizasa\" zahrnul do svého systému širokou škálu dalších zbraní a rozšířil tak výuku svých žáků o další techniky boje směřující k tomu, aby si osvojili jejich užití a specifické vlastnosti a nebyli na bojišti překvapeni něčím zcela odlišným od toho, co sami znali.\n\nJedinečnost a originalita školy \"Tenšin Šóden Katori Šintó Rjú\" je zřejmá dodnes. V některých současných větvích školy je kladen důraz na specifické držení zbraně a těla, postoje, pohyby nohou a trupu, které umožňovaly samurajským válečníkům („\"buši\"“) nosit 35 kg vážící brnění („\"joroi\"“) a bojovat v něm i ve velmi náročném terénu. Tyto faktory nutily nositele brnění mít chodidla pevně a bezpečně na zemi a výrazně snižovaly jeho pohyblivost. Specifické techniky a taktiky této školy berou také na zřetel stavbu klasického japonského brnění, které, byť ochraňovalo svého majitele velmi dobře, mělo mnoho otvorů („\"suki\"“). Hlavními oblastmi útoku byly spodní strana zápěstí, vnitřní a zadní strany nohou, oblast boků, prostor mezi helmou („\"kabuto\"“) a hrudním kyrysem („\"do\"“), kde mohly být lehce zasaženy tepny a žíly. Rozpoznávacím znakem školy, jakýmsi jejím podpisem, je základní („\"omote\"“) bojová technika „\"makiuči-džódan\"“. Tuto techniku vyvinul sám \"Iizasa\", protože bojovníci nemohli kvůli helmě zvednout ruce nad hlavu, a velmi razantní sek vedený shora byl potřeba rovněž v případě, kdy okolnosti nutily bojovníka zaútočit plnou silou na místa chráněná brněním.\n\n\"Tenšin Šóden Katori Šintó Rjú\" je směsicí tradic mnoha japonských bojových umění. Několik známých šermířů, jako \"Cukahara Boduken\" nebo \"Macumoto Bizen no kami Masanobu\", kteří byli žáky \"Čoi-saie\" nebo jeho přímých nástupců, se stalo zakladateli vlastní škol, například: \"Kašima Šintó-rjú (Bokuden-rjú)\", \"Kašima-rjú\", \"Kašima šin-rjú\" (založená \"Macumotem\"), \"Arima-rjú\", \"Ičiu-rjú\", \"Šigen-rjú\" a další.\n\nV roce 1960 obdržela \"Tenšin Šóden Katori Šintó Rjú\" jako první škola bojového umění v historii označení „Nedotknutelné kulturní dědictví“, které je podmíněno tím, že se škola nikdy nespojila s jiným stylem nebo frakcí bez ohledu na výhody plynoucí z takového spojení. To jí umožnilo zachovat si samostatnost a vnitřní integritu po celou dobu její existence.\n\nDalšími staršími učiteli, kteří v současnosti vyučují \"Tenšin Šóden Katori Šintó Rjú\" v mezinárodním měřítku, jsou:\n\n"}
{"id": "445455", "url": "https://cs.wikipedia.org/wiki?curid=445455", "title": "Polsko-litevská válka", "text": "Polsko-litevská válka\n\nPolsko-litevská válka bylo vojenské střetnutí Polska a Litvy o oblast Suvalek a Vilensko, probíhající od srpna 1920 do 7. října 1920.\n\nStřetnutí skončilo uzavřením smlouvy o dočasné demarkační čáře, kterou se Vilnius přiznával Litvě a Suvalky Polsku. Po uzavření příměří však vypukla předstíraná vzpoura části polských oddílů, které obsadily Vilnius a vyhlásily loutkový stát Střední Litva, který byl v roce 1922 připojen k Polsku.\n\nPřed první světovou válkou bylo Vilensko a oblast Suvalek součástí Ruské říše, kam se dostaly po dělení polsko-litevského soustátí mezi Německo, Rakousko a Rusko.\n\nPo skončení první světové války vznikly samostatné Polsko a Litva. Polské představy sahaly od federalistických koncepcí Józefa Piłsudského (tzv. Mezimoří – svazek Polska, Ukrajiny, Litvy a Běloruska pod vedením Poláků) po představy národních demokratů Romana Dmowského o Polsku v hranicích polsko-litevského soustátí z roku 1772 s přičleněním Těšínska, Spiše, Oravy, německé části Horního Slezska, Západního Pruska a části Východního Pruska (tzv. linie Dmowského). Samostatnou Litvu odmítali polští politici jako údajný umělý výtvor německého obsazení během první světové války vzít na vědomí a polští národní demokraté zcela odmítal připustit myšlenku svébytné Litvy, kterou považovali pouze za jeden z polských regionů.\n\nLitevci požadovali obnovení litevského státu sice nikoliv v jeho historickém rozsahu (tzn. včetně Běloruska a Latgalska), ale v etnických hranicích litevského národa v 16. století. Etnickou expanzi Poláků v 17. až 19. století odmítali vzít na vědomí a polsky hovořící obyvatelstvo žijící na požadovaném území považovali za pouze zpolonizované Litevce.\n\nNároky obou států se střetly zejména v etnicky smíšených oblastech Suvalek a Vilenska. Hlavním bodem sporu bylo město Vilnius (polsky \"Wilno\"), ve kterém žilo podle sčítání lidu provedeném německou okupační správou v roce 1916 50,15 % Poláků, 43,5 % Židů, 2,6 % Litevců, 1,46 % Rusů, 1,36 % Bělorusů a 0,72 % Němců. Venkovské obyvatelstvo bylo z velké části národnostně neuvědomělé, označovalo se prostě za „zdejší“. Mnozí považovali svou katolickou víru za synonymum své příslušnosti k polskému národu, i když jejich nářečí běloruštiny s polskými jazykovými prvky bylo od vlastní polštiny vzdálené. Na Vilensku žilo též mnoho Bělorusů a Židů, jejichž představitelé byli nakloněni spíše začlenění do litevského státu, než do Polska, které slibovalo menší možnosti jejich autonomního rozvoje.\n\nBěhem 1. světové války bylo území dnešní Litvy, Polska a Běloruska obsazeno Německem. Po ukončení bojů a kolapsu Německa na západě, na východě nadále fungovala silná německá armáda. Výsledkem smluv uzavírajících válku Němci se museli z území obsazených na východě stáhnout. V Polsku a v Litvě místní obyvatelstvo začalo přebírat vládu a utvářet vlastní národní stát, ale v té době pouze na těch územích, na kterých dané etnikum tvořilo rozhodující většinu obyvatelstva. Na Vilensku většinu obyvatelstva tvořili Poláci, kteří vytvořili oddíly domobrany, ovládli oblast a proklamovali připojení k Polsku, ale od vlastního Polska je odděloval pás území ovládaný stále ještě německou armádou (německé oddíly se tamtudy stahovaly z východu). Než Němci vyklidili prostor dorazila na Vilensko z východu Rudá armáda a obsadila ho. \n\nBrzy poté vypukla polsko-sovětská válka a Rudá armáda byla polskými vojsky z Vilenska vytlačena. Po protržení fronty na Ukrajině se polská armáda stáhla daleko na západ a Vilensko bylo opět obsazeno Sovětským Ruskem. Během bojů Litva oficiálně zachovala neutralitu, ale fakticky pomáhala sovětské straně (12. července 1920 uzavřela Litva a Sovětské Rusko mírovou smlouvu, kterou bylo Vilensko přiznáno Litvě za Litevci slíbené povolení průchodu jednotek Rudé armády přes území Litvy). V červenci se dokonce litevská vojska účastnila bojů proti Polákům u Troků a Landvarova. Za litevské služby po sovětské porážce u Varšavy Sovětský svaz umožnil Litvě obsadit Vilensko (Na konci srpna Sovětské Rusko Litvě Vilnius skutečně předalo a ta jej 26. srpna 1920 vyhlásila za své hlavní město). Polská vojska pronásledující prchající rudou armádu brzy narazila na Vilensku na litevské síly. Bez ohledu na to, že mezi Polskem a Litvou už proběhly boje na Suvalsku (Litva využila polského oslabení a obsadila oblast Suvalek, odkud byla ale na přelomu srpna a září za polské protiofenzívy vytlačena zpět za Fochovu linii.), Polsko prozatím proti litevským vojskům na Vilensku nepodniklo žádné kroky. To se ovšem brzy změnilo. Z ohledu na dohodové mocnosti, které se diplomaticky angažovaly v řešení polsko-litevského střetu a probíhajícím jednáním Polsko nechtělo proti Litvě zasáhnout bezprostředně. Před poražením sovětských vojsk, během nezastavitelné ofenzivy rudé armády bylo Polsko přinuceno západními mocnostmi ustoupit Litvě a ostatním sousedům za příslib pomoci. 13. července 1920 polská delegace podepsala úmluvu o přenechání Vilniusu Litvě, konečné rozhodnutí však mělo příslušet Nejvyšší spojenecké radě. 7. října 1920 (výsledek konference v Spa) podepsalo Polsko a Litva v Suvalkách smlouvu o dočasné demarkační linii, podle které se Vilnius nacházel na litevské straně. Ovšem diplomaticky západní mocnosti v Moskvě ničeho nedosáhly a jejich vojenská pomoc do Polska nikdy nedorazila. V konečném důsledku Polsko porazilo Sovětský svaz vlastními prostředky. Polský generál Lucjan Żeligowski, pocházející z Vilenska (stejně jako vůdce Polska Józef Piłsudský), dostal od svého vrchního velení rozkaz vyvolat \"vzpouru\" svých jednotek a vytlačit ze svého rodného Vilenska litevská vojska. Želigovský rozkaz splnil. Polská operace byla odsouzena Spojeným královstvím (Britové v té době stáli proti Polsku ve všech věcech týkajících se otázky hranic) i Francií a polská vláda se od ní formálně distancovala. Želigovský vyhlásil na Vilensku samostatný stát Střední Litva (polsky \"Litwa Środkowa\"). Po úspěšné operaci Piłsudský nabídl litevské vládě uznání Vilniusu za litevské území za její souhlas s vytvořením polsko-litevské federace a obrátil se na obyvatelstvo deklarací \"Obyvatelům bývalého velkoknížectví litevského\". Současně však polští národní demokrati chápali Litvu jen jako polský region a požadovali její bezprostřední včlenění do polského státu.. Litevská vláda federaci odmítala (nejen z ohledu na názory Dmowského politické strany, důležitou roli zde hrál také litevský nacionalismus). Kroky polské správy Vilenska, které upevňovaly pozici Poláků brzy rozhovory zcela zastavily. Mezi Polskem a Litvou narůstala propast, prohloubená i polským pokusem vyvolat povstání a svrhnout litevskou vládu. Spor se snažila neúspěšně řešit i Dohoda, která stanovila několik demarkačních linií. Tyto linie ponechávaly Vilnius a pás strategické železnice do Daugavpilsu Polsku.\n\n12. července 1920 uzavřela Litva a Sovětské Rusko mírovou smlouvu, ve které sovětské Rusko slibovalo předat Vilensko Litvě (za povolení průchodu jednotek Rudé armády přes území Litvy). 15. července 1920 Rudá armáda dobyla na Polácích v protiofenzívě Vilnius. Bojů proti polské armádě se téhdy na Vilensku účastnily také litevské oddíly. Litevská vláda sice vyhlásila v rusko-polské válce neutralitu, ale tu nedodržovala. Současně Litva využila polského oslabení a obsadila oblast Suvalek, odkud byla ale na přelomu srpna a září za polské protiofenzívy vytlačena zpět za Fochovu linii. Na konci srpna Sovětské Rusko těsně před příchodem polských vojsk Litvě Vilnius předalo a ta jej 26. srpna 1920 vyhlásila za své hlavní město. Dohodové mocnosti souhlasily s připojením Vilniusu k Litvě (zejména Britové – viz jednání ve Spa).\n\n8. října 1920 na rozkaz polského vůdce Józefa Piłsudského polský generál Lucjan Żeligowski provedl předstíranou vzpouru a brzy obsadil litevci slabě hájený Vilnius. Na Vilensku vyhlásil samostatný stát Střední Litva (polsky \"Litwa Środkowa\"). Polská vojenská operace byla odsouzena Spojeným královstvím i Francií a polská vláda se od ní formálně distancovala. Boje pokračovaly do druhé poloviny listopadu 1920. Żeligowského jízda pronikla až na střední Litvu, 50 kilometrů od Kaunasu a Lotyšsko v případě obsazení tohoto města polskými vojsky hrozilo vstupem do bojů. Poté litevská armáda Želigovského oddíly zastavila a začala je zatlačovat zpátky k Vilniusu. 21. listopadu 1920 uzavřely obě strany příměří a byla vytvořena šestikilometrová demilitarizovaná zóna mezi Vilenskem a zbytkem Litvy. \"Střední Litva\" (Vilensko) se v roce 1922 připojila k Polsku.\n\nV důsledku polsko-litevské války, Żeligowského povstání a připojení Vilniusu k Polsku došlo k trvalému vyhrocení polsko-litevských vztahů a mezi oběma státy vládlo permanentní napětí (\"de jure\" šlo o válečný stav). Litva se nadále orientovala na Sovětský svaz a na Německo, hlavní osou její zahraniční politiky bylo znovuzískání Vilniusu a „\"vilenská křivda\"“ se stala integračním faktorem litevského nacionalismu. Mezi Polskem a Litvou neexistoval žádný styk, ani doprava, Litva ve všech svých ústavách uváděla Vilnius jako své hlavní město. Tato železná opona mezi oběma státy padla až v roce 1938, kdy si Polsko vynutilo na základě ultimáta a hrozby vojenské agrese (z důvodu incidentu, během kterého přišel o život polský voják Stanisław Serafin) obnovení diplomatických styků mezi oběma státy. Litva se však ani tehdy nevzdala svého nároku na Vilnius. Při hledání příčin napjatých vstahů mezi Polskem a Litvou se ovšem zapomíná na velice silný a ostře protipolsky orientovaný litevský nacionalismus. Litevská strana nebyla ochotná Polsku ustoupit v žádné sporné otázce a polskou národnost na Vilensku a v Litvě obecně neuznávala. I když Litva neustále Polsko obviňovala z popolšťování Litevců, tak v Litvě samotné byli Poláci vystaveni agresivnímu politevštění a početná polská komunita tam byla zcela asimilována. Během 2. světové války bylo Vilensko obsazeno Sovětským svazem (sovětský útok na Polsko 17. září 1939). Nedlouho poté Sovětský svaz opět předal Vilensko Litvě, ale vzápětí celou Litvu vojensky obsadil a následně anektoval v podobě Litevské SSR. Po německém útoku na Sovětský svaz v červnu 1941 byla Litva nacisty obsazena. V této době litevští nacionalisté provedli několik masových masakrů na židovském a polském obyvatelstvu Vilenska (Masakr v Ponarech). Dnes je Vilensko součástí Litvy a žije zde polská menšina. Polsko a Litva jsou současně spojenci a společně s Ukrajinou spolupracují proti ruské politice, ale nacionalistické kroky litevské vlády proti polské menšině na Vilensku jsou častým předmětem napětí mezi Polskem a Litvou. \n\n"}
{"id": "445458", "url": "https://cs.wikipedia.org/wiki?curid=445458", "title": "Fochova linie", "text": "Fochova linie\n\nFochova linie byla dočasná demarkační čára mezi Polskem a Litvou, navržená Dohodou po skončení první světové války. Konkrétně ji navrhl maršál Ferdinand Foch, po kterém byla i pojmenována. Fochovu linii přijala Konference velvyslanců v roce 1919. S malými úpravami tvořila Fochova linie meziválečné hranice obou států, Litvou však v té době neuznané (Litva hranici uznala teprve v roce 1939, krátce před vypuknutím války). Po skončení druhé světové války zůstává nejzápadnější část Fochova linie v oblasti Suvalek hranicí mezi dnešním Polskem a Litvou.\n\n"}
{"id": "445462", "url": "https://cs.wikipedia.org/wiki?curid=445462", "title": "Stanisław Zahradnik", "text": "Stanisław Zahradnik\n\nStanisław Zahradnik (* 26. dubna 1932 v Kojkovicích, dnes součásti Třince) je badatel, spisovatel a polský menšinový pracovník působící v české části Těšínska.\n\nStanisław Zahradnik studoval na gymnáziu s polským vyučovacím jazykem v Českém Těšíně a poté na Univerzitě Karlově v Praze. Po absolutoriu v roce 1956 nastoupil do Třineckých železáren jako vedoucí podnikového archivu, kde působil až do svého odchodu do důchodu v roce 1992. V roce 1969 spoluzakládal Muzeum Třineckých železáren a později se stal i vedoucím tohoto muzea. Založil též sekci historie regionu v rámci PZKO a do roku 2007 byl jejím předsedou. V roce 2006 byla Stanisławu Zahradnikovi udělena Stříbrná medaile Ochránce národních památných míst a v roce 2009 obdržel Cenu města Třince za zásluhy v propagaci města v celostátním i regionálním měřítku.\n\nStanisław Zahradnik se ve své publicistické činnosti zaměřuje na Těšínsko, Třinec, Třinecké železárny a dlouhodobě sbírá dokumentační materiály o Těšínsku pro zpracování dějin Poláků na Těšínsku. Publikuje v polštině i češtině. Vydal 42 knižních publikací, 114 statí v kolektivních publikacích a 541 článků v různých periodikách.\n\nZávěry Stanisława Zahradnika ve vztahu k postupu československých úřadů vůči polské menšině v československé části Těšínska v meziválečném období a polskému obsazení východní části československého Těšínska v roce 1938 v souvislosti s Mnichovskou dohodou jsou českými historiky hodnoceny jako krajní.\n\n\n"}
{"id": "445464", "url": "https://cs.wikipedia.org/wiki?curid=445464", "title": "Polsko-ukrajinská válka", "text": "Polsko-ukrajinská válka\n\nPolsko-ukrajinská válka (polsky \"Wojna polsko-ukraińska,\" ukrajinsky \"Польсько-українська війна\") bylo vojenské střetnutí Polska a Západoukrajinské lidové republiky (ZUNR) o území dnešní západní Ukrajiny (která byla etnicky nepolská, ale s polským jazykovým ostrovem ve Lvově, který byl navíc významným polským kulturním centrem), probíhající od listopadu 1918 do července 1919. Střetnutí skončilo polským vítězstvím a připojením sporného území k Polsku.\n\nKořeny konfliktu mezi Poláky a Ukrajinci musíme hledat v politické a národnostní situaci v Haliči na začátku 20. století. Relativní shovívavost ze strany Habsburků k národnostním menšinám v Rakousku-Uhersku způsobila, že se země stala ideálním místem pro tvorbu národnostních hnutí. Po porážce revoluce 1848, ve které se Poláci dožadovali v Haliči autonomie, se podpory v monarchii začalo dostávat Rusínům (malému slovanskému národu, který později sebe prohlásil za Ukrajince). Byly zakládány rusínské školy, vznikly rusínské politické strany a došlo k velkému rozvoji rusínské kultury. Poláci brali tento vývoj jako velké překvapení, protože považovali Rusíny za součást polského národa. V devadesátých letech 19. století si rusínská inteligence adoptovala pojem Ukrajinci pro popis svého národa a se začátkem 20. století začíná velké národní uvědomění rusínských neboli ukrajinských rolníků.\n\nExistence dvou národů v Haliči začala postupně přinášet problémy a národnostní pnutí. V letech 1901–1908 probíhal konflikt na univerzitě ve Lvově, kdy ukrajinští studenti požadovali vytvoření samostatné ukrajinské university, zatímco Poláci tento požadavek striktně odmítali. V roce 1903 oba národy pořádaly oddělené konference, ve kterých si stanovili své národní cíle.\n\nHalič se stala součástí Rakouska-Uherska po prvním dělení Polska v roce 1772. Území zahrnovalo na západě polské kulturní centrum Krakov s většinou polské populace a na východě bývalé centrum tzv. Haličsko-volyňského knížectví obydleného především Ukrajinci. Ve východní Haliči tvořili Ukrajinci většinu, 65% populace zatímco Poláci 22%. Centrem východního Haliče bylo město Lvov, politické centrum provincie, ve kterém Poláci tvořili většinu (60% Poláci, 17% Ukrajinci). Pro místní Poláky byl Lvov centrem polské vzdělanosti a kultury a bylo pro ně nemyslitelné nemít Lvov pod polskou kontrolou. Ukrajinci se politicky snažili o rozdělení Haliče na západní polskou část a východní ukrajinskou část, což ale bylo odmítáno Poláky ze strachu ztráty polského jazykového ostrova kolem Lvova. Pod politickým nátlakem nakonec císař Karel I. slíbil rozdělit Halič v roce 1916. Však do konce války k tomuto aktu nedošlo.\n\nDíky porážce v první světové válce se v říjnu 1918 zhroutilo Rakousko-Uhersko. Téhož měsíce ve východní Haliči vznikla \"Ukrajinská národní rada\" složená z bývalých poslanců rakouského parlamentu a politiků bývalých provincií Halič a Bukovina. Rada schválila spojení obou provincií do jednoho státu s hlavním městem ve Lvově (ZUNR). 30. října lvovská městská rada schválila připojení města k Polsku. Ukrajinské jednotky (pocházející s bývalé rakousko-uherské armády) v noci z 31. října na 1. listopadu 1918 vojensky obsadily město Lvov a 1. listopadu byla ve Lvově slavnostně vyhlášena Západoukrajinská lidová republika (ZUNR).\nNově vzniklý ukrajinský stát byl pro místní Poláky velkým překvapením. ZUNR si nárokovala celou východní Halič a také část západní Haliče až k městu Nowy Sącz. Dále ZUNR si na jihu nárokoval Bukovinu a Podkarpatskou Rus. Území východní Haliče bylo převážně obydleno Ukrajinci s výjimkou nejzápadnější části, která byla kompaktně osídlena Poláky a územně navazovala na polské osídlení v západním Haliči. Po celé východní Haliči byly enklávy obydlené hlavně nebo pouze Poláky (Ternopolská oblast a mnoho jiných). V okolí Lvova a ve městě samotném převažovali Poláci. Místní Ukrajinci vítali vznik ukrajinského státu s nadšením, Židé se k situaci stavěli více méně neutrálně (ve Lvově vytvořili vlastní milici a polská strana je považovala za spojence Ukrajinců). Mezi Poláky a Ukrajinci došlo ke konfliktu. Oba národy si nárokovaly území osídlené druhou národností, oba nabízeli druhé straně autonomii ve svém rámci a nikdo nechtěl ustoupit.\n\nSrážky mezi Ukrajinci a Poláky ve Lvově začaly téměř okamžitě po vyhlášení ZUNR. Ukrajinští vojáci čelili občanům Lvova, kteří ale byli velice dobře vedeni a měli vysokou bojovou morálku (město bylo obydleno hlavně Poláky). Další polská povstání proti ZUNR proběhla v Drohobyči, Sambiru, Jarosławi a hlavně v Přemyšli, kde se Polákům podařilo obsadit most a železnici vedoucí do Lvova. V okolí Přemyšle pak došlo ke střetu s polskou regulérní armádou.\n\nPo dvou týdnech těžkých bojů dorazila po kontrolované železnici do Lvova polská armáda vedená podplukovníkem Karaszewicz-Tokarzewským. Ukrajinští vojáci byli z města vytlačeni. Po ukončení bojů ve městě, pravděpodobně skrz podezření z podpory udělené Ukrajincům (přesný průběh událostí se nepodařilo vyšetřit), došlo k útokům proti lvovským Židům (72-150 mrtvých). Ukrajinská vláda nabídla finanční pomoc židovským rodinám obětí a podařilo se jí tak následně vytvořit židovský batalion. Na konci listopadu 1918 tak Poláci kontrolovali město Lvov a železnici přes Přemysl spojující město se zbytkem Polska. Ukrajinci měli pod kontrolou větší část východní Haliče (po řeku San) a oblehli Lvov ze tří stran.\n\nBěhem 11. - 12. listopadu 1918 vstoupila do Bukoviny rumunská armáda a bez odporu toto území obsadila.\n\nV prosinci 1918 se boje přenesly i severněji, do Volyně. Polská armáda se zde musela postavit jednotkám Ukrajinské národní republiky (UNR), státu, který vznikl na území bývalého Ruského carství obývaného Ukrajinci. Centrem tohoto ukrajinského státu byl Kyjev a hlavní postavou nacionalista Symon Petljura. Ukrajinci se pokoušeli rozšířit své území až k městu Chełm. Boj se neobešel bez pogromů na Židy. První pogrom provedl ukrajinský otaman Kozyr-Zyrka v Ovruču, největším se stal pogrom Žitomiru, kde Ukrajinci zabili 500 - 700 Židů. Po dvou měsících těžkých bojů byli Ukrajinci poraženi až příchodem armády generála Rydz-Śmigły v březnu 1919.\n\nDíky velice rychlé a dobře organizované mobilizaci získali Ukrajinci nad svým protivníkem do února 1919 početní převahu. Lvov byl obležen ze tří stran a plánovalo se přerušit železnici vedoucí do Lvova. Fronta na řece San se stabilizovala po vytlačení Ukrajinců z Přemyšle a Jaroslavi. Ukrajinci v té době měli jednotky o velice dobré bojové morálce a nadšení v ideji nezávislé Ukrajiny. Z druhé strany ovšem Poláci také měli vysokou morálku a nadšení z důvodu znovuzískání nezávislosti. Zvláště vojáci pocházející ze Lvova a západní části východní Haliče bojovali za svůj domov a z ohledu na ukrajinské nároky v západním Haliči a v Lubelsku celý jiho-východ Polska chápal nutnost vojenských operací u Lvova a u řeky San. Polské jednotky byly dobře vyškolené, měly zkušené velitele a hlavně dobře fungující výzvědnou službu. Poláci hlavně kontrolovali železnici, po které dokázali rychle přesouvat svoje jednotky na daná místa střetů s Ukrajinci.\n\nDne 9. prosince 1918 prolomili Ukrajinci obranné linie okolo Přemyšle a obsazením města chtěli přerušit železnici vedoucí do Lvova. Poláci ale byli schopni velice rychle poslat posily do města a ukrajinský útok tak byl 17. prosince odražen. Mezitím Poláci začali dostávat posily z centrálního Polska. Ukrajince z ZUNR zase začaly posilovat jednotky z Ukrajinské lidové republiky. Leden a únor 1919 se následně nesl v duchu snahy Poláků prorazit obklíčení Lvova a ukrajinských útoků na město. Obě snahy skončily nakonec nezdarem.\n\nDne 14. února začal další ukrajinský útok na Lvov. 20. února se Ukrajincům podařilo přerušit spojení mezi městem a centrálním Polskem. V té době ale na ukrajinské velitelství dorazila Francouzi vedená mise Dohody. Francouzi pohrozili vypověděním diplomatických vztahů mezi ZUNR a dohodovými státy, pokud se boje nezastaví. K 25. únoru byly všechny ukrajinské operace pozastaveny. Mise se snažila nastolit trvalé příměří mezi Polskem a ZUNR a trvala na přijetí tzv. Barthelemovy linie. Podle francouzského plánu Lvov a prostor mezi ním a Přemyšlem měl být připojen k Polsku a dále na jih hranice měla probíhat na řece San. Oplátkou za to Polsko mělo uznat nezávislost ZURL. Poláci s plánem v podstatě souhlasili, ale požadovali aby hranice na jihu neprobíhala po řece San a místo toho vedla od Lvova přímo na jih. Ukrajinci plán zcela odmítli. Nechtěli uznat připojení Lvova k Polsku a navíc požadovali území na západ od řeky San. 4. března 1919 Ukrajinci zahájili novou ofenzívu, během které se Ukrajincům opět nepodařilo město dobýt a Poláci obnovili spojení města s Polskem.\n\nPo neúspěšné ofenzívě ukrajinská strana přistoupila na nový mírový plán Dohody (Bothova linie), který v podstatě odpovídal dřívější Barthelemově linii (Lvov k Polsku, Boryslavský naftový revír k ZUNR, uznání nezávislosti ZUNR Polskem). Polská strana už další jednání odmítla, značně posílila své jednotky v oblasti (příjezd Hallerovy armády) a 19. dubna zahájila ofenzívu, která úplně odblokovala Lvov. V květnu polská armáda zahájila masivní ofenzívu a do konce měsíce obsadila polovinu východního Haliče. 25. května do Pokutí vstoupila rumunská vojska a bez boje tuto oblast obsadila.\n\nNa začátku června 1919 se ujal velení ukrajinských jednotek bývalý generál carské armády Oleksandr Hrekov, který přeskupil ukrajinské jednotky a zahájil protiútok. Poslední mohutná ukrajinská ofenzíva vytlačila polská vojska z části dobytého území. Časem se polské jednotky vzpamatovaly z překvapivého útoku a ukrajinská ofenziva byla zastavena. Ukrajinské armádě začala chybět munice a další vojenský materiál. Vláda ZUNR ovládala ropná pole u Drohobyče, s jejich pomocí chtěla koupit zbraně a munici, ale zbraně do ZUNR se dostávaly pouze přes Československo, s kterým po polských úspěších ZUNR ztratilo společnou hranici. Ačkoliv tak Ukrajinci zatlačili Poláky zpátky o 120 km, nepodařilo se jim vytvořit koridor do ČSR. V polovině května polská strana unavená prodlužujícími se válkou nabídla ZUNR příměří a novou demarkační linii (Delwigova linie), ale ukrajinská strana pod vlivem úspěchu svých vojsk smlouvu odmítla. Na konci června byl ukrajinský útok zastaven a následný polský protiútok zcela zničil vojska ZUNR a ukončil existenci tohoto státu.\n\nVe dnech 6. - 11. února 1919 vstoupily nepočetné jednotky ZUNR do Podkarpatské Rusi, která byla obsazena z části Maďarskem a z části ČSR. Proběhlo několik srážek mezi ukrajinskými jednotkami a policejními složkami Maďarska a Ukrajincům se podařilo obsadit pár Maďary kontrolovaných vesnic. Však jak se ukrajinské jednotky dostaly do konfliktu s československou policií, dostaly rozkaz se stáhnout. Československo bylo vedle UNR jediným diplomatickým a obchodním spojencem ZUNR. ČSR přijímala ukrajinské běžence a ponechával jistou volnost v organizaci jejich věcí na svém území. Konflikt s ČSR by uvrhl ZUNR do obchodní a politické izolace.\n\nDne 21. listopadu 1919 na Pařížské mírové konferenci byla východní Halič oficiálně přičleněna k Polsku na dobu 25 let. Pak měl následovat plebiscit. V dubnu 1920 podepsal velitel polských vojenských sil generál Piłsudski a vůdce Ukrajinské národní republiky Symon Petljura spojenectví proti Rudé armádě. Ukrajinci zaručili Polákům hranici na řece Zbruč a Poláci se zavázali Ukrajincům pomoci v boji proti rudoarmějcům.\n\nPolitici ze ZUNR se uchýlili do exilu do Vídně a zbytek armády ZUNR byl internován v Československu. Na probíhající mírové konferenci se ukrajinští diplomati stále pokoušeli změnit svou bezvýslednou situaci. Podařilo se jim přesvědčit francouzské a britské diplomaty, aby znovu neuznali východní Halič jako součást Polska. Osud východní Haliče byl v rukou Konference velvyslanců Ligy národů. Konference velvyslanců ale neuznala exilovou vládu ZUNR, a tak nakonec 14. března 1923 bylo území východní Haliče definitivně přičleněno k Polsku.\n\nZUNR se během své krátké existence mohla opřít o velice omezenou diplomatickou a ekonomickou podporu ostatních států. Vedle Ukrajinské národní republiky byla jejím hlavním spojencem právě ČSR. Československo v letech 1918/1919 vedlo jako ZUNR pohraniční spory s Poláky. V československém případě šlo o oblast Těšínska a Oravy a Spiše na Slovensku. Spor vyústil v krátký ozbrojený konflikt mezi Poláky a československými jednotkami. Od té doby byly vztahy mezi ČSR a Polskem velice napjaté.\n\nČSR, která na svém území neměla žádná ropná pole, měnila v průběhu války s Ukrajinci zbraně a munici za ropu. Sama sebe ale do konfliktu nezapojila a vyhlásila neutralitu. Na její území během války přicházely ustupující ukrajinské jednotky. Vojáci byli Čechy internováni a posláni do Čech. Největší skupina (cca 6000 osob) byla umístěna do tábora u Jablonného v Podještědí. Postupně se v ČSR vytvořila tzv. \"Ukrajinská brigáda\", která měla výzbroj a výcvik a chtěla odjet zpátky do bojů na Ukrajinu. Československé ministerstvo zahraničí ale přesun ukrajinského vojska nepovolilo. Ukrajinští vojáci nebyli bráni v táborech jako zajatci, ale hosté a měli volnost pohybu. Po skončení války mohli v ČSR studovat, dokončit vysokou školu či si najít práci (a to převážně v zemědělství). Nakonec se tak z ČSR stalo významné místo ukrajinské emigrace.\n\nPřipojení území obydleného převážně Ukrajinci k Polsku zapříčinilo velké národnostní pnutí. Ukrajinci se v polském Haliči začali organizovat do různých polovojenských spolků a bojovali teroristickými praktikami proti polským úřadům a policii. Nakonec tak vznikla v roce 1929 nejznámější a nejmocnější skupina, Organizace ukrajinských nacionalistů (OUN). Aktivity OUN začaly dosahovat takové míry, že polská vláda poslala do oblasti na konci roku 1930 speciální policejní složky k tzv. \"pacifikační akci\". Po roce 1933, kdy Hitler převzal moc nad Německem, začalo docházet k sbližování nacistického Německa s ukrajinskými nacionalisty a nacisté začali posílat ukrajinským separatistům materiální a finanční pomoc.\n\n\n"}
{"id": "445466", "url": "https://cs.wikipedia.org/wiki?curid=445466", "title": "Konference velvyslanců", "text": "Konference velvyslanců\n\nKonference velvyslanců, plným názvem Konference velvyslanců čelných spojeneckých a přidružených mocností (anglicky \"Conference of Ambassadors of the Principal Allied and Associated Powers\", francouzsky \"Conférence des Ambassadeurs des principales puissances alliées et associées\") byl mezispojenecký orgán Dohody po skončení první světové války. Byl vytvořen v Paříži pro účely konference ve Spa. Později byl \"de facto\" včleněn do Společnosti národů jako jeden z jejich řídících orgánů. Konferenci velvyslanců tvořili zástupci Spojených států, Britské říše, Francie, Itálie a Japonska. Konference velvyslanců rozhodovala různé územní spory, zejména Polska (včetně československo-polského sporu o Těšínsko a polsko-litevského sporu o Vilensko a oblast Suvalek). Konference velvyslanců ukončila svou činnost v roce 1931.\n"}
{"id": "445469", "url": "https://cs.wikipedia.org/wiki?curid=445469", "title": "Koprolit", "text": "Koprolit\n\nKoprolit je fosilní výkal (exkret) zvířat a lidí z prehistorického období. Studium koprolitů v paleontologii poskytuje řadu informací o spektru stravy živočichů či předchůdců člověka. Z koprolitů se lze i dozvědět, jací parazité se u těchto zvířat a lidí vyskytovali. Výjimečně se v koprolitech mohou zachovat dokonce i otisky kůže pravěkých obratlovců nebo povrchu želvích krunýřů. Mezi nejslavnější exempláře koprolitů patří velký exponát, objevený v 90. letech 20. století v kanadském Saskatchewanu. Patřil pravděpodobně dravému dinosaurovi druhu \"Tyrannosaurus rex\" a byl objeven v sedimentech souvrství Frenchman. Na délku měří 44 cm a jeho objem činí téměř 2,5 litru.\n\nVýraz poprvé použil britský přírodovědec, reverend William Buckland v roce 1823.\n\nExpozice koprolitů byla v březnu 2019 otevřena v Zoo Praha, a to jako vzdělávací součást nové budovy toalet. Jeden z vystavených exemplářů má stáří půl miliardy let.\n\n"}
{"id": "445471", "url": "https://cs.wikipedia.org/wiki?curid=445471", "title": "Louis Braille", "text": "Louis Braille\n\nLouis Braille ([lui braj], 4. ledna 1809 – 6. ledna 1852) byl vynálezce takzvaného Braillova písma, systému psaní pro nevidomé.\n\nBraille se narodil v městečku Coupvray blízko Paříže ve Francii. Jeho otec Simon-René Braille byl sedlář. Ve věku tří let si Louis poranil levé oko šídlem z otcovy dílny. Dostal infekci, která se přenesla i na pravé oko, a postupně oslepl.\n\nV deseti letech dostal stipendium na studium v Institutu des Jeunes Aveugles (Královský institut pro slepou mládež) v Paříži. Hrál na varhany a později se stal profesorem na tomtéž ústavu. Děti se zde učily číst pouze rozeznáváním vystouplých písmen hmatem. Nemohly však psát, protože tisk byl realizován vlisováním drátěných písmen do papíru.\n\nKdyž mu bylo patnáct, vynalezl systém vyražených (vystouplých) bodů. Inspirací mu byl starý systém kapitána Charlese Barbiera de la Serre. Ten navštívil školu a přinesl s sebou již nepoužívaný vojenský systém nočního psaní. Vojenský systém byl vytvořen pro vojáky, aby mohli přijímat rozkazy i za tmy. Byl založen na dvanácti bodech. Braille jej zdokonalil a nakonec použil bodů pouze šest.\n\nLouis Braille, který ve slepeckém ústavu pracoval jako učitel, vydal v roce 1829 svou první příručku pro nevidomé a v roce 1837 Braille zdokonalil psaní přidáním znamének pro zápis matematických symbolů (Nemeth Braille) a hudby (Braille music code). Trvalo však několik let, než se jeho systém prosadil. V roce 1852 se v Braillově písmu začaly tisknout knihy, jednou z prvních byl slabikář.\n\nBraille měl od dětství chatrné zdraví a po roce 1835 onemocněl tuberkulózou. Omezoval hodiny výuky a v roce 1844 se učení definitivně vzdal. Věnoval se zdokonalování svého písma a v roce 1847 sestavil první psací stroj pro Braillovou písmo. V prosinci 1851 musel všechnu činnost ukončit, protože jeho zdravotní stav se rapidně zhoršil a začal vykašlávat krev. Braille zemřel 6. ledna 1852 ve věku 43 let, pohřben byl v rodném městě. O sto let později byly jeho ostatky slavnostně převezeny do pařížského Pantheonu. Jeho ruce byly ponechány v rodinném hrobě v Coupvray.\n\nVe Francii bylo Braillovo písmo oficiálně uznáno pro čtení a psaní mezi nevidomými dva roky po jeho smrti a v roce 1878 se stalo mezinárodní metodou pro výuku ve slepeckých školách. \n\nBraillova podoba je známá pouze z posmrtné masky. V této podobě byl zobrazován později na portrétech, pomnících, poštovních známkách a mincích vydaných na jeho památku. V jeho rodném domě v Coupvray bylo zřízeno muzeum, v němž jsou umístěny nejrůznější předměty spjaté s Braillovým životem včetně pomůcek pro nevidomé.\n\nRok 2009 byl prohlášen Evropskou unií nevidomých Rokem Louise Brailla na připomínku dvoustého výročí jeho narození. Při příležitosti 200 let od narození Louise Brailleho vydala srbská pošta známku v hodnotě 46 dinárů.\n\n"}
{"id": "445474", "url": "https://cs.wikipedia.org/wiki?curid=445474", "title": "Comedy Central", "text": "Comedy Central\n\nComedy Central (zkráceně CC) je americká kabelová a satelitní televizní stanice, vysílající převážně komedie z vlastní dílny. Od roku 2006 vysílá i v Česku, Švédsku, Polsku, Itálii, Německu, Maďarsku, Nizozemsku, Británii, Irsku a na Novém Zélandu.\n\nZde je výběr z několika pořadů které CC vysílá, vysílala, nebo připravuje.\n\n\nVysílání Comedy Central HD 1080i High Definition bylo zahájeno dne 13. ledna 2009.\n\nLokální verze Comedy Central:\n\n"}
{"id": "445477", "url": "https://cs.wikipedia.org/wiki?curid=445477", "title": "Františka Plamínková", "text": "Františka Plamínková\n\nFrantiška Plamínková (5. února 1875 Praha – 30. června 1942 Praha Kobyliská střelnice) byla česká politička, novinářka a organizátorka českého, československého a mezinárodního ženského hnutí. Byla popravena za heydrichiády.\n\nNarodila se v rodině pražského obuvníka Františka Plamínka a jeho manželky Františky, rozené Krubnerové, jako nejmladší ze tří dcer. Vystudovala obecnou a měšťanskou školu a Ústav pro vzdělání učitelek v Praze. Po maturitě vyučovala v školním roce 1894/1895 v Táboře a  Soběslavi. Od roku 1895 působila v Praze. V roce 1908 byla jmenována definitivní učitelkou měšťanské školy v Praze-Bubnech.\n\nAlbína Honzáková označuje ve své knize Františku Plamínkovou za demokratku a humanistku s velkým sociálním cítěním. Z těchto pramenů čerpala pro své aktivity v ženském hnutí.\n\nJejím přítelkyním imponoval její zjev, temperament a hluboké všeobecné, filozofické i právnické znalosti, které si osvojila převážně samostudiem. Byla rovněž výbornou řečnicí, pohotovou, vtipnou a vždy výborně argumentačně připravenou. Působila rovněž jako novinářka, když publikovala články o problematice ženských práv především v Časopise učitelek, Ženském obzoru a Ženské radě, někdy v Času a Českém slově.\n\nOd mladých let se stýkala s rodinou Masarykových. Protože chtěla zůstat učitelkou, nesměla se vdát a mít děti. Veškerý volný čas věnovala aktivitám, jimiž propagovala vytvoření společnosti, kde žena a matka bude mít stejnou důstojnost, stejnou hodnotu, stejné vzdělání a stejné možnosti uplatnit se v placeném zaměstnání jako muž, při zachování rodiny jako nejvyšší lidské a národní hodnoty.\n\nDne 14. září 1938 napsala otevřený dopis A. Hitlerovi, v němž se zastala prezidenta E. Beneše. Německého kancléře obvinila z národnostních i historických omylů o našem národě. Po 15. březnu 1939 odmítla zůstat v cizině, ačkoliv obdržela pas a legálně vyjela do Švédska, Norska a Dánska. Vrátila se, protože v těžkých chvílích \"chtěla být se svým národem\". Dne 1. září 1939 byla poprvé zatčena. Po šesti týdnech byla propuštěna a pokračovala v činnosti Ženské národní rady. Její pasivní rezistenci vůči okupačnímu režimu v únoru 1942 několikrát v tisku napadl redaktor \"Poledního listu\" Karel Werner (v dubnu 1947 Národním soudem odsouzen k trestu smrti a popraven). Dne 11. 6. 1942 byla v rámci heydrichiády opět zatčena, po třech dnech deportována do Terezína a 30. června 1942 na Kobyliské střelnici popravena.\n\nV roce 1897 se zúčastnila 1. sjezdu českoslovanských žen. Stala se členkou Spolku českých učitelek a zakladatelkou Ženského klubu českého (1903) a Výboru pro volební právo žen (1905). Pracovala rovněž v sociálních a humanitárních spolcích. V roce 1908 spolupracovala s Albínou Honzákovou na tvorbě hesla Ženská emancipace (feminismus) pro Ottův slovník naučný, kde napsala druhou část. V roce 1907 upozornila, že volební řád do Sněmu království českého z roku 1861 nevylučuje ženy z pasivního a aktivního volebního práva. V roce 1908, 1909 a 1912 proto usilovala o zvolení ženy za poslankyni, což se jí v případě Boženy Vikové-Kunětické v roce 1912 podařilo. Souběžně pracovala za zrušení celibátu učitelek a za rovnoprávnost žen a mužů v rodině a ve společnosti.\n\nV roce 1923 založila Ženskou národní radu a byla její předsedkyní až do roku 1942. Rada připomínkovala návrhy na úpravu rodinného práva v nově připravovaném občanském zákoníku a vyjadřovala se k předlohám dalších zákonů a vyhlášek až do roku 1938. Podařilo se prosadit nebo zmírnit některé zákony tak, aby nepoškozovaly ženy a matky.\n\nPlamínková se osobně zasloužila o vybudování Ženských domovů v Praze na Smíchově a domu Ženského klubu českého v Praze, Ve Smečkách 26.\n\nProsazovala vzdělané a kvalifikované úřednice do státní a veřejné správy a jejich nárok na mateřskou dovolenou, přála si vidět ženy jako diplomatky a ministryně. Už v listopadu 1906 ukázala na příští moderní ženu, když ve své přednášce \"O ženě moderní\" v Ženském klubu českém prohlásila: \"Moderní ženské hnutí vším úsilím musí se zasadit o ... upravení poměrů sociálních tak, aby žena mohla spojit mateřství se svojí výdělečnou prací, bude-li toho třeba, nebo bude-li chtít.\" Totéž opakovala v prosincové přednášce 1911 a potom po celá dvacátá a třicátá léta 20. století. Nehlásala myšlenku (například oproti Elišce Krásnohorské), že vzdělaná žena se má stoprocentně oddat pouze svému povolání a nezakládat rodinu. Plamínková byla mnohem dál. Chtěla pro ně obojí: povolání dle svých schopností, rodinu a pomocnice v domácnosti, které touto službou získají rovněž zaměstnání, dále mateřské školy a vhodná dětská zařízení podporovaná státem. V tom předešla svou dobu.\n\n\nÚčast na dalších kongresech a konferencích během dvacátých a třicátých let 20. století přinesla Plamínkové mezinárodní věhlas a uznání. Vlastní pílí se zdokonalovala v jazycích a vystupovala v mnoha městech Evropy. V mezinárodních organizacích si ženy z různých koutů světa vyměňovaly zkušenosti a podklady k tomu, jak rozšířit demokracii a lidská práva též na ženy. Delegátky měly za úkol působit na vlády svých zemí, aby se zlepšil život žen pokud jde o vzdělání, rodinné právo, ochranu mateřství, péči o matku a dítě, zrovnoprávnění nemanželských dětí s dětmi manželskými, rovnoprávné uplatnění žen v placeném zaměstnání, ochranu dělnic, spoluúčast v zákonodárných sborech, dvojí morálku, poučování mládeže o biologii, zákaz obchodu se ženami a dětmi atd. Nedílnou součástí jejich setkávání byly akce na udržení míru.\n\nV únoru 1918 vstoupila do České strany národně sociální (pozdější Československé strany socialistické) a v listopadu 1918 byla za ni vyslána do pražského magistrátu. Roku 1919 a 1923 byla v řádných obecních volbách zvolena do Zastupitelstva a Rady hlavního města Prahy. Počátkem 20. let byla v rámci strany představitelkou levicového křídla, které se pokoušel ovlivnit Bohuslav Vrbenský a jeho skupina. Na rozdíl od něj ale stranu neopustila. Funkce v předsednictvu strany (1918–1921) se vzdala, ale ponechala si členství ve výkonném výboru strany a místopředsednictví v Ústředí žen při straně národně socialistické (1918–1938). V roce 1930 byla členkou programové komise národních socialistů. V parlamentních volbách v roce 1925 získala senátorské křeslo v Národním shromáždění ČSR. Mandát obhájila v roce 1929 a 1935. V senátu setrvala do jeho zrušení v polovině března 1939, přičemž během druhé republiky, na rozdíl od většiny stranických kolegů, nepřestoupila do nově zřízené Strany národní jednoty ani do Národní strany práce a zůstala nezařazenou senátorkou.\n\n\n"}
{"id": "445478", "url": "https://cs.wikipedia.org/wiki?curid=445478", "title": "Hermína Týrlová", "text": "Hermína Týrlová\n\nHermína Týrlová (11. prosince 1900 Březové Hory – 3. května 1993 Zlín) byla česká scenáristka, režisérka a animátorka. Jedná se o spoluzakladatelku českého animovaného filmu, jejíž tvorba je spojena s Filmovým studiem ve Zlíně.\n\n\n\n"}
{"id": "445481", "url": "https://cs.wikipedia.org/wiki?curid=445481", "title": "Jefim Fištejn", "text": "Jefim Fištejn\n\nJefim Fištejn (* 23. prosince 1946, Kyjev) je v Česku žijící a česky píšící publicista, esejista a scenárista židovského původu. Nejvíce je znám pro své dlouholeté redakční působení v Rádiu Svobodná Evropa. Dva roky rovněž zastával post šéfredaktora Lidových novin.\n\nJefim Fištejn (někdy psán také jako Fistein) se narodil roku 1946 v židovské rodině v ukrajinském Kyjevě (někdy je jako datum narození nesprávně uváděn rok 1947), tehdy součásti Sovětského svazu. V letech 1964 až 1969 vystudoval fakultu žurnalistiky na Lomonosovově univerzitě v Moskvě.\n\nOd roku 1969 do roku 1980 žil v Praze, kde pracoval jako překladatel. Po podpisu Charty 77 byl pronásledován a v roce 1980 donucen emigrovat do Vídně. Od roku 1981 do roku 1996 působil jako politický komentátor rozhlasové stanice Rádio Svobodná Evropa, kde se specializoval především na středoevropskou a východoevropskou oblast (slovanské a pobaltské jazykové redakce). V posledních letech své činnosti v RSE sloužil jako zástupce programového ředitele.\n\nV letech 1996 a 1997 byl šéfredaktorem Lidových novin. Následně se opět vrátil do redakce Rádia Svobodná Evropa/Rádia Evropa jako politický komentátor. Později v redakci opět sloužil i jako zástupce programového ředitele.\n\nOd devadesátých let působí jako externí spolupracovník rozhlasové stanice Český rozhlas 2 – Praha. Pracoval rovněž jako poradce bývalé předsedkyně Senátu Libuše Benešové. \n\nJedná se o autora četných politických článků, komentářů a kulturologických esejů v českém, ruském, německém a anglickém tisku, dále autorem několika knih a scénářů k dokumentárním filmům. V roce 1995 získal cenu „Stříbrná křepelka“ Nadace Českého literárního fondu.\n\nKoncem června 2009, kdy působil mimo jiné jako komentátor komerčního zpravodajského kanálu Z1, oznámil premiér české vlády Jan Fischer, že Jefim Fištejn bude součástí týmu jeho poradců.\n\nV roce 1996 měl premiéru dokument režisérky Ireny Pavláskové\ns názvem \"„Jefim Fištejn – Šéfredaktor nejtradičnějších českých novin.“\" který se věnoval Fištejnovu působení v RSE.\n\nBritské listy v roce 2005 kritizovaly Fištejna za to, že obhajuje CIA. Fištejn zpochybňoval to, že CIA provozuje na území Evropy mobilní mučírny.\n\n\n\n\n\n"}
{"id": "445483", "url": "https://cs.wikipedia.org/wiki?curid=445483", "title": "Makovité", "text": "Makovité\n\nMakovité (\"Papaveraceae\"), alternativně také mákovité, je čeleď vyšších dvouděložných rostlin z řádu pryskyřníkotvaré (\"Ranunculales\"). Jsou to byliny nebo řidčeji i dřeviny s jednoduchými, dělenými až zpeřenými listy a oboupohlavnými pravidelnými nebo souměrnými květy. Květy mohou být velké a nápadné i velmi drobné. Čeleď zahrnuje asi 770 druhů ve 43 rodech. Je rozšířena zejména v mírném pásu a subtropech severní polokoule. V české květeně ji zastupují rody mák, dymnivka, vlaštovičník, zemědým a rohatec.\n\nZástupci makovitých jsou jednoleté až vytrvalé byliny nebo méně často keře i menší stromy s měkkým dřevem. Listy jsou obvykle jednoduché střídavé, s čepelí často laločnatou nebo dělenou a s víceméně zpeřenou žilnatinou, bez palistů. Okraj čepele je celokrajný nebo zubatý až ostnitý. Stonky jsou často s mléčnicemi obsahujícími bílý nebo barevný latex. Květy jsou oboupohlavné, pravidelné nebo souměrné, v květenstvích různého typu. Květní obaly jsou rozlišené na kalich a korunu, vzácně zcela chybí. Kališní lístky v počtu nejčastěji 2 nebo 3, obvykle rychle opadavé. Korunní lístky v počtu 4 nebo 6 (vzácněji více). Tyčinek je mnoho, zřídka 2 nebo 4. Semeník je svrchní, srostlý ze 2 až mnoha plodolistů s parietální placentací a s jedním, několika nebo nejčastěji s mnoha vajíčky. Plodem je tobolka, šešule nebo šešulka, méně často oříšek.\n\nMakovité je velká čeleď zahrnující asi 770 druhů ve 43 rodech. Největší rody jsou dymnivka (\"Corydalis\", asi 400 druhů), mák (\"Papaver\", 100), zemědým (\"Fumaria\", 50) a pleskanka (\"Argemone\", 30 druhů). Centrum rozšíření je v mírném a subtropickém pásu severní polokoule, mimo tuto oblast je čeleď zastoupena v Jižní a Střední Americe (kromě Amazonie) a ve východní a jižní Africe.\nV tropické Americe rostou celkem 3 rody (\"Argemone\", \"Bocconia\" a \"Hunnemannia\").\n\nV květeně České republiky je čeleď makovité zastoupena 5 původními rody. Vyskytuje se zde mák (6 druhů), dymnivka (4), zemědým (4 druhy), dále vlaštovičník větší (\"Chelidonium majus\") a rohatec růžkatý (\"Glaucium corniculatum\"). Některé další pěstované druhy zplaňují, zejména mák setý, sluncovka kalifornská a chocholačka žlutá.\n\nV celé Evropě roste celkem 11 původních rodů makovitých. Největším počtem druhů je zastoupen rod zemědým (asi 40 druhů zejména ve Středomoří), mák (asi 19 druhů, některé i v arktických či vysokohorských oblastech) a dymnivka (11 druhů). Další rody jsou (mimo vlaštovičníku) rozšířeny převážně ve Středomoří, příp. v západní Evropě: pamplina (\"Hypecoum\", 6 druhů), \"Sarcocapnos\" (4 druhy na Pyrenejském poloostrově), \"Platycapnos\" (3 druhy v západní části Středomoří), chocholačka (\"Pseudofumaria\", 2 druhy), rohatec (\"Glaucium\", 2 druhy) a \"Ceratocapnos\" (2 druhy). Zbývající 3 rody jsou zastoupeny jediným druhem: mákovec velšský (\"Meconopsis cambrica\") v západní Evropě, \"Roemeria hybrida\" ve Středomoří, vlaštovičník větší (\"Chelidonium majus\") v téměř celé Evropě.\n\nKvěty makovitých jsou převážně opylovány hmyzem, zejména včelami, vosami a mouchami. Květy zástupců podčeledi \"Papaveroideae\" netvoří nektar a navštěvuje je hmyz sbírající pyl, zejména včely, mouchy a brouci. U některých rodů s drobnými květy dochází k přenosu pylu větrem (bokonie a makleja). Drobná semena bývají z tobolek vytřásána větrem, u některých zástupců (např. sluncovka kalifornská) jsou vystřelována. Semena některých druhů jsou opatřena míškem a rozšiřována mravenci. Bokonie (\"Bocconia\") má dužnaté plody, které zůstávají po puknutí plodů viset na rostlinách a vyhledávají je ptáci.\n\nCharakteristickou obsahovou látkou jsou isochinolinové alkaloidy. U podčeledi \"Fumarioideae\" je přítomna i kyselina fumarová.\n\nDříve rozlišované čeledi dymnivkovité (\"Fumariaceae\"), \"Hypecoaceae\" a \"Pteridophyllacee\" byly v systému APG vřazeny do čeledi makovité. V současném pojetí je tato čeleď rozdělována na dvě podčeledi a šest tribů:\n\n\nMák setý je známá plodina poskytující potravinářský mák. Tento druh je rovněž zdrojem různých alkaloidů, známých jako opiáty a využívaných v medicíně. Některé opiáty náležejí mezi nelegální drogy. Některé druhy, např. zemědým lékařský, mák setý, mák vlčí a pleskanka (\"Argemone\"), jsou využívány v lékařství či léčitelství. Vlaštovičník větší a bokonie (\"Bocconia\") jsou používány k odstraňování bradavic.\n\nJako okrasné rostliny jsou pěstovány zejména různé druhy máku (\"Papaver\"), mákovce (\"Meconopsis\"), srdcovka nádherná (\"Lamprocapnos spectabilis\"), pleskanky (\"Argemone\"), sluncovka kalifornská (\"Eschscholzia californica\"), makleja srdčitá (\"Macleaya cordata\") či chocholačky (\"Pseudofumaria\").\n\n\"Adlumia\", \"Arctomecon\", \"Argemone\", \"Bocconia\", \"Canbya\", \"Capnoides\", \"Ceratocapnos\", \"Chelidonium\", \"Coreanomecon\", \"Corydalis\", \"Cryptocapnos\", \"Cysticapnos\", \"Dactylicapnos\", \"Dendromecon\", \"Dicentra\", \"Dicranostigma\", \"Discocapnos\", \"Ehrendorferia\", \"Eomecon\", \"Eschscholzia\", \"Fumaria\", \"Fumariola\", \"Glaucium\", \"Hunnemannia\", \"Hylomecon\", \"Hypecoum\", \"Ichtyoselmis\", \"Lamprocapnos\", \"Macleaya\", \"Meconella\", \"Papaver\" (včetně \"Meconopsis\", \"Roemeria\", \"Stylomecon\"), \"Platycapnos\", \"Platystemon\", \"Platystigma\", \"Pseudofumaria\", \"Pteridophyllum\", \"Roborowskia\", \"Romneya\", \"Rupicapnos\", \"Sanguinaria\", \"Sarcocapnos\", \"Stylophorum\", \"Trigonocapnos\"\n\n\n"}
{"id": "445488", "url": "https://cs.wikipedia.org/wiki?curid=445488", "title": "Islám v Indii", "text": "Islám v Indii\n\nIslám je v Indii druhé nejrozšířenější náboženství po hinduismu. Podle sčítání lidu z roku 2011 se k němu hlásí 14,88% obyvatel, čili asi 180 milionů. Podle sčítání z roku 2001 13,4% obyvatelstva, tedy asi 138 milionů lidí. Indická muslimská populace je po indonéské a pákistánské třetí největší na světě a největší islámskou menšinou na světě. \n\nPříchod islámu do oblasti Jižní Indie nastal ještě před samotnou muslimskou invazí do Indie. Islámské vlivy do oblasti Indie začaly pronikat již v 7. století spolu s arabskými obchodníky. Obchodní styky mezi Arábií a Indickým poloostrovem jsou již velmi starobylé – arabští obchodníci navštěvovali oblast Malabáru, která je spojnicí mezi oblastmi Arábie a přístavy Jihovýchodní Asie, již v době před vznikem islámu. Podle historiků Elliota a Dowsona byla první loď s muslimskými cestovateli u indických břehů spatřena již roku 630. H. G. Rawlinson tvrdí, že první arabští muslimové osídlili indické pobřeží na konci 7. století. Příchod prvních muslimů na Indický subkontinent tak spadá pravděpodobně někdy do 7. století, rozmach však islám zažil až o několik století později.\n\nPrvní indická mešita byla postavena v roce 629 na příkaz Čaramana Parumala ještě za dob Muhammada (asi 571–632) v Kotunallúru Malikem ibn Dínarem.\n\nV oblasti Malabáru, kde Arabové začali šířit islám, se prvními konvertity stali Máppilejové, jelikož byli v bližším kontaktu s arabskými obchodníky než kdokoliv jiný. V 8. století vpadli do oblasti Sindhu v dnešním Pákistánu muslimové v čele s Muhammadem bin Kásimem a oblast se tak stala jednou z provincií Umajjovského chalífátu. V první polovině 10. století se oblasti Paňdžábu chopil Mahmúd z Ghazny, připojil ji ke Ghaznovské říši a podnikl několik tažení hlouběji do oblasti Indie. Úspěšnější tažení než Mahmúd provedl koncem 12. století Muhammad z Ghóru, který položil základ Dillíského sultanátu.\n\nOd první poloviny 16. století se vlády nad většinou Indického subkontinentu na dlouhou dobu chopila muslimská dynastie Mughalů. Po jejím pádu v polovině 19. století se na Indickém subkontinentu nacházelo již ohromné množství muslimů, které od roku 1906 v politice reprezentovala Muslimská liga. Neshody mezi pojetím nové vlády po osvobození od britské nadvlády vedly v roce 1947 ke vzniku Východního a Západního Pákistánu s převážně muslimských obyvatelstvem (v roce 1971 pak došlo k osamostatnění Východního Pákistánu a vznikl tak Bangladéš).\n\nNejvětší koncentrace (okolo 47% z celkového počtu indických muslimů) muslimů je podle sčítání lidu z roku 2001 soustředěno ve 2 státech - Uttarpradéši (30,7 mil., 18,5% z celkové populace indických muslimů), Západním Bengálsku (20,2 mil., 25%) a Biháru (13,7 mil, 16,5%). Islám je převládajícím náboženstvím na Lakadivách (93%) a ve svazovém státě Džammú a Kašmír (67%). Další významnější skupiny muslimů jsou v Ásámu (31%) a Kérale.\n"}
{"id": "445493", "url": "https://cs.wikipedia.org/wiki?curid=445493", "title": "Jabloňovité", "text": "Jabloňovité\n\nJabloňovité \"(Malaceae)\" jsou bývalá čeleď zahrnující asi 25 rodů s asi 400 druhy dřevin. Podle taxonomického systému APG III je nyní součásti čeledě růžovitých, kde jsou zařazeny do podčeledě \"Spiraeoideae\", tribu \"Pyreae\" a subtribu \"Pyrinae\".\n\nJejí zástupci mají střídavé řapíkaté listy. Dolní část květních obalů často i s bázemi tyčinek srůstají v útvar zvaný šešule. Jsou opylovány hmyzem a plodem je malvice, která vzniká zdužnatěním šešule, uvnitř je jádřinec, vznikající ze semeníku.\n\n\n"}
{"id": "445496", "url": "https://cs.wikipedia.org/wiki?curid=445496", "title": "Seznam opatů cisterciáckého kláštera na Zbraslavi", "text": "Seznam opatů cisterciáckého kláštera na Zbraslavi\n\nSeznam opatů zbraslavského kláštera:\n\n"}
{"id": "445508", "url": "https://cs.wikipedia.org/wiki?curid=445508", "title": "Overgrowth", "text": "Overgrowth\n\nOvergrowth je počítačová hra vyvíjená indie skupinou Wolfire Games. Hra byla ohlášena 17. září 2008 pro všechny tři majoritní platformy: Mac OS X, Windows a Linux.\n\nHra je viděna z pohledu třetí osoby, odehrává se ve středověkém světě válčících antropomorfních zajíců, vlků, psů, koček a krys. Vývoj hry je veden Davidem Rosenem, známým zejména komunitou herních vývojářů pro Mac kvůli třem rokům nepřetržitých vítězství v soutěži uDevGames. Datum vydání hry není dosud známé.\n\n\"Overgrowth\" bude založen na novém herním enginu zvaném \"Phoenix\". Engine zahrnuje mnoho pokročilých technologií, zejména animace na základě fyzického modelu. Také představuje vylepšený systém pohybu, ve kterém budou přechody mezi během, skoky či kotouly zcela plynulé, stejně jako ostatní animace či postoje, v závislosti na prostředí, náladě a dokonce i osobnosti.\n\nMezi dalšími přednostmi je modulární systém výzbroje, realistický růst vegetace, velký výběr zbraní a editor pro tvorbu map, objektů, zbraní i celých kampaní. Nepotvrzená je podpora kooperativního multiplayeru, RPG prvků a procedurálních měst.\n\nZatím je známo jen pár informací, nicméně \"Overgrowth\" bude nejspíše navazovat na svého předchůdce \"Lugaru\". Bojový systém tedy bude pravděpodobně postaven na kontextových útocích a protiútocích (typ útoku tedy bude záviset na hráčově pozici vzhledem k protivníkovi), vysoké pohyblivosti a na kontaktu s prostředím.\n\nVe hře bude takřka určitě uplatněn systém protiútoků. Každý útok může být odvrácen stisknutím určité klávesy v pravý čas. Žádný typ útoku tedy není neporazitelný. Protiútoky samy mohou být odvráceny k znovunastolení statu quo.\n\nPříklad využití prostředí se objevil na blogu – útěk před vlky skrz řeku kvůli zamaskování pachové stopy.\n\n"}
{"id": "445509", "url": "https://cs.wikipedia.org/wiki?curid=445509", "title": "Rhododendron tsusiophyllum", "text": "Rhododendron tsusiophyllum\n\nRhododendron tsusiophyllum je druh rostliny z čeledi vřesovcovité. V minulosti byl řazen do samostatného, monotypického rodu jako Tsusiophyllum tanakae. Je to endemit Japonska.\n\n\"Rhododendron tsusiophyllum\" je dřevina, keřík, dorůstající asi 50 cm výšky. Celá rostlina je ochlupená. Květy 1-2 vrcholové, pětičetné, krátce stopkaté. Barva květů bílá nebo světle růžová. Koruna 1 cm dlouhá, opadavá, rourkovitá. Tyčinek 5, Semeník třípouzdrý, huňatý, svrchní. Listy přezimující, elipticky obvejčité, 8-12 cm dlouhé, špičaté, odstále chlupaté, na spodní straně kromě žebra sivé a lysé.\n\nNa Japonských ostrovech, Hakone Area.\n\n"}
{"id": "445511", "url": "https://cs.wikipedia.org/wiki?curid=445511", "title": "Michal Štípa", "text": "Michal Štípa\n\nMichal Štípa (* 10. listopadu 1979 Brno) je český tanečník, sólista baletu Národního divadla v Praze.\n\nMatka poslala Michala Štípu do baletní školy v šesti letech. Od roku 1990 do roku 1998 studoval Taneční konzervatoř v Brně. Roku 1998 nastoupil do Národního divadla v Brně, kde byl v roce 2000 jmenován sólistou. Vystupoval hlavně v klasickém repertoáru: Princ (\"Labutí jezero\"), Colas (\"Marná opatrnost\"), Romeo (\"Romeo a Julie\"), Princ (\"Louskáček\"). V letech 2001–2003 hostoval ve Slovenském národním divadle v Bratislavě a od roku 2003 v baletu Národního divadla v Praze, kde se představil v rolích Prince (\"Labutí jezero\"), Jeana de Brienne (\"Raymonda\"), Princ (\"Louskáček\"), Albert (\"Giselle\"). Od sezony 2004–2005 byl jmenován sólistou baletu Národního divadla v Praze, v roce 2009 získal post prvního sólisty. Střídavě hostuje v libereckém divadle F. X. Šaldy a v Janáčkově divadle v Brně, také na scénách Slovenského národního divadla v Bratislavě a Státní Opery Praha.\n\nZa sezonu 1998–1999 obdržel Cenu Philip Morris Flower Award za největší talent roku v oboru klasický tanec a o tři roky později získal hlavní Cenu Philip Morris Flower Award. V roce 2000 se zúčastnil Soutěžní přehlídky tanečních umělců ČR a SR v Brně, kde získal II. cenu. V roce 2004 byl nominován na Cenu Thálie za roli Solora v baletu \"Bajadéra\" a v témže roce dostal i Cenu diváka. V březnu 2005 konečně Cenu Thálie získal za roli Alberta v baletu \"Giselle\" a další převzal za rok 2007, v tomto případě za hlavní roli v choreografii Petra Zusky \"Sólo pro tři\".\n\nOd ledna 2019 byl jmenován šéfem baletu studio Moravského divadla Olomouc, angažmá v Národním divadle ukončil k 4. 1. 2019. Dne 2. 2. 2019 se s Národním divadlem rozloučil v představení Timeless (Svěcení jara).\n\n"}
{"id": "445513", "url": "https://cs.wikipedia.org/wiki?curid=445513", "title": "Paul Marx", "text": "Paul Marx\n\nJméno Paul Marx neslo několik osobností:\n\n"}
{"id": "445515", "url": "https://cs.wikipedia.org/wiki?curid=445515", "title": "Oprava DNA", "text": "Oprava DNA\n\nOprava DNA je označení pro jakýkoliv mechanismus, který je schopen v poškozeném řetězci DNA obnovit původní pořadí nukleotidů („\"písmen genetického kódu\"“ – jednotlivých bází). Takové poškození, které může být způsobené například jednou nebo několika mutacemi. Nebo také modifikací bází, by jinak mohlo mít za následek poškození genetické informace buňky. Poruchy obecně se projevujíví opravy DNA může mít někdy za následek např. rakovinné bujení. Opravy na DNA uchovávají v pořádku celý genom a nedegradovaný stav jednotlivých genů. U lidských buněk může být poškození způsobeno například vlivem radiace, či i normálními metabolickými procesy. Přes průběh jediného dne je předpokládané množství jednotlivých molekulárních lézí až 1 milión. Mnoho těchto rozkladů může mít za následek i narušení struktury molekul DNA. Porušením může nastat částečné, nebo úplné zamezení schopnosti transkripce segmentů genů ve výsledku degradující celý proces kódování sahající svým rozsahem až i po mechanismy genové exprese. Dalším vyskytujícím se nebezpečím jsou nechtěné mutace v genomu buněk (\"dědičné informaci\"), následně přenesené ne dceřiné buňky po procesu mitózy. Mechanismy opravující DNA jsou v organismu neustále aktivní, jak reagují na poškození ve struktuře DNA a náhodně se opakujícím chybám. Při selhání mechanismů opravy a nenastaní apoptózy, se mohou vyskytnout nenávratné škody. Například zlomení struktury dvoušroubovice a také vznik komplikovaných křížových vazeb mezi jednotlivými vlákny (crosslinks, ICLs), to může vést až k vytvoření rakovinných těles. Tyto šířící se chyby, následně děděné po buněčných generacích jako jeden ze základů rakovinného bujení je podstatou Knudsonovy hypotézy (\"two-hit hypothesis\").\n\nMíra proběhlých oprav DNA je závislá na mnoha faktorech, typu buňky, stáří samotné buňky, okolního prostředí obklopujícího buňku. Buňka s příliš mnoho opakujícími se narušeními DNA, nebo buňka, která v rámci vnitřních procesů není schopna efektivně aplikovat opravy vyskytnutých chyb, vstoupí do aktivního průběhu jednoho z těchto tří stavů:\n\n\nPrůběh buněčné opravy DNA je esenciální při integrujících procesech genomu, tedy zaručuje správné fungování organismu a opakujících se metabolických reakcí. Mnoho genů, s prokázaným vlivem na délku života, ve spolupráci s některými bílkovinami, je zapojených v mechanismech opravy DNA a také její ochrany. Narušená trojrozměrná prostorová konfigurace DNA může být také faktorem tvořícím chybové úkony v průběhu translace při syntéze bílkovin.\n\nV roce 2015 byla Tomasu Lindahlovi, Paulu Modrichovi a Azizu Sancarovi udělena Nobelova cena za chemii za poodkrytí molekulárních procesů spojených s opravou DNA: nejméně dvou konkrétních typů, a to oprava za dočasného vyjmutí na nukleotidu a oprava za dočasného vyjmutí na nukleové bázi.\n\nK poškozením patří různé genové mutace, chromozomové aberace či dokonce genomové mutace. Výše zmíněná buněčná obměna vede k molekulárním lézím uvnitř buněk v rozsahu 10,000 až jeden milión za den. Nespravované léze u důležitých genů jako jsou tumor supresorové geny, vede k navýšenému riziku výskytu rakoviny. Většina narušení DNA ovlivňuje primární strukturu dvoušroubovice, to znamená upravení samotných bází chemickými procesy. Tyto modifikace mohou narušit obecnou šroubovitou strukturu, začleňováním cizích chemických vazeb, které nepasují do standardního modelu dvojité šroubovice. DNA obvykle na rozdíl od proteinů a RNA postrádá terciární biomolekulární strukturu a s tím spojené vlastnosti, takže se u DNA nevyskytují poškození na této úrovni. DNA má (u eukaryot) specifickou vlastnost se vinout (nadšroubovicové vinutí) a obmotávat kolem nashromážděných skupin bílkovin, nazývaných histony. U eukarytických buněk jsou tyto struktury nazývány nukleozomy, ty samotné jsou také citlivé na poruchy v DNA. Harper dělí poškození DNA následovně:\n\n\n\"Zdroje poškození:\"\n\n\"Poškození na DNA lze rozdělit na 2 hlavní typy:\"\n\n\n\n\n\n\"Konkrétní typy narušení:\"\n\n\"Je několik typů poškození DNA vzhledem k endogenním procesům týkajících se buňky:\"\n\n\n\"Typy poškození exogenními vlivy:\"\n\n\nPoškození UV zářením, alkylace/metylace, narušení rentgenovým zářením a oxidativní poškození jsou příklady indukované, kumulativní škody. Spontánní poškození zahrnuje ztrátu báze, deaminaci, svraštěné prstencové formace sacharidů, tautomerní posun.\n\nReplikace DNA, tedy kopírování DNA, které musí předcházet buněčnému dělení, je choulostivý proces, při němž je vysoký potenciál vzniku chyb v genetické informaci vycházejícího vlákna (repliky). To, že je nakonec tato chybovost pouze jedna chyba na miliardu bází (1/10), je zásluhou kontrolních mechanismů během replikace i po ní.\n\nPřímo při replikaci by mohlo docházet k tomu, že se k sobě navážou dvě báze, které nejsou komplementární, tedy adenin k cytosinu a guanin k thyminu. Díky speciálním vlastnostem DNA polymerázy je taková chybovost pouze jedna chyba na deset milionů bází (1/10).\n\nSchopnost samotné DNA polymerázy opravovat špatně přiřazené báze se označuje jako proofreading (doslova „kontrolní čtení“). Jak tento enzym postupuje po řetězci a přidává na základě komplementarity jednotlivé nukleotidy, vždy předtím, než tento nukleotid přiřadí, zkontroluje, že navázání předchozího nukleotidu odpovídá plně zákonům komplementarity (tedy že k A je přiřazeno T, k G je přiřazeno C). Pokud je tam chyba, polymeráza je schopná opět narušit fosfodiesterovou vazbu a vložit na tomto místě nukleotid správný. Můžeme říci, že je DNA polymeráza schopná nejen 5'-3' polymerační aktivity, ale navíc praktikuje i 3'-5' exonukleotické procesy. Proofreading je zřejmě důvod, proč DNA polymeráza kopíruje DNA jen ve směru 5'-3' – jinak by nemohla provádět proofreading.\n\nU bakterií se na opravě DNA různým způsobem podílí hlavně DNA polymeráza I a DNA polymeráza II.\n\nPo ukončení replikace dané části řetězce následuje ještě jedna korekce správného párování bází (tzv. \"mismatch repair\"), která dokáže odhalit mnoho chyb zanedbaných komplexem DNA polymerázy. Právě díky ní je výsledná chybovost pouze 1/10. Příkladem chyby je například stav, kdy se naproti guaninu připojí báze adeninová, ačkoliv by tam měl být podle všech pravidel komplementarity cytosin. V tom případě je specializovaná skupina enzymů schopná rozeznat řetězec původní (templátový, ve zmíněném případě ten řetězec s guaninem) od řetězce právě dosyntetizovaného. To je zásadní, jinak by totiž nebylo jasné, jaká z bází (zda guanin nebo adenin) je bodová mutace, a jaký je výchozí stav.\n\nJednotlivé buňky nemohou správně fungovat při narušené DNA a tím pádem kompromitované integrity a dostupnosti informací genomu (i když buňky mohou být funkční i při poškození, nebo přímo postrádání genů, které nejsou esenciálně důležité). Podle typu poškození ohrožujícího dvoušrobovici DNA, se evolučně vyvinuly opravné mechanismy na rekonstrukci a obnovení ztracených informací. Pokud je to možné, buňky použijí nemodifikované komplementární vlákna DNA, nebo sousední chromatidu jako vzor k napravení škod originální informace. Bez přístupu k předloze, buňky využijí metody náchylné k chybám a to, translační syntézy jako poslední zásobu snahy o nápravu. Jakékoliv poškození DNA, narušuje originální prostorovou konfiguraci vlákna šroubovice, což buňka dokáže detekovat. Jakmile je lokalizováno poškození, konkrétní molekuly na opravu DNA se přichytí v blízkosti místa poškození. Tím napomáhají lokalizovat a přichytit se k místu dalším molekulám. Za probíhajících molekulových interakcí, dohromady vytvoří komplex, který teprve aktivně opravuje poškozené místo v určité prostorové konfiguraci.\n\nKaždá učebnice pojímá klasifikaci opravných mechanismů jinak, tento je založen na knize Biochemistry od Donalda a Judith Voetových.\n\nDo této skupiny opravných mechanismů patří například fotolyáza, enzym, jenž je schopen opravit chyby způsobené paprsky ultrafialového (UV) záření (vlnové délky 300 - 500 nm). UV záření je schopné spojit vazbou dvou sousedních thyminových bází, čímž vzniká tzv. thyminový dimer (někdy však podobná situace může vzniknout i s cytosinem). Fotolyáza se naváže ve tmě na thyminový dimer a poté ve dne absorbují její kofaktory FADH a pterin světlo, čímž dojde k aktivaci enzymu a k rozkladu thyminového dimeru.\nV podstatě se tímto buňka snaží o opačný průběh události poškození, tím že jeden ze tří typů průběhu tohoto narušení chemicky obrátí. Tyto mechanismy nevyžadují předlohu, protože nastalé poškození, které se snaží zvrátit se nachází jen v jedné z bází. Takovéto opravy jsou velmi konkrétní a není u nich tedy, potřeba rozložení fosfodiesterové vazby. U lidí probíhají opravy (NER) v reakci po vystavení vlivu UV záření.\n\nOpravy jiných typů poškození DNA je schopná také 0-methyl-guanin-DNA-methyltransferáza. Tento protein je schopen opravit báze 0-methylguanin a 0-ethylguanin, které vznikají alkylací guaninu např. po jeho vystavení alkylačním činidlům, jako je MNNG.\n\nVyštěpovací či také ekcizní typ oprav (z angl. \"excision repair\") představuje další možnost, jak opravit poškození ultrafialovým světlem. V tomto případě je pomocí speciálních enzymů (jistých endonukleáz; konkrétně UvrABC–endonukleázou) vyštěpen z molekuly DNA oligonukleotid (jednovláknový řetězec dlouhý několik nukleotidů) obsahující pyrimidinové dimery (cytosinové či thyminové). Následně jsou (u bakterií zřejmě DNA polymerázou I) syntetizovány předtím odstraněné nukleotidy. Poruchy v těchto ekcizních mechanismech mohou vést k onemocnění xeroderma pigmentosum.\n\nJindy se díky vyštěpování mohou v DNA opravovat chyby vzniklé např. samovolnou deaminací (adeninu na hypoxantin či cytosinu na uracil), methylací či samovolné otevření cyklických molekul nukleových bází. Tzv. DNA glykosylázy jsou ve spolupráci s AP endonukleázou a DNA polymerázami schopné tento typ chyb opravit. Příkladem je uracil-N-glykosyláza, která z DNA odstraňuje uracilové báze, které do DNA vůbec nepatří, a nahrazuje je cytosinem.\n\nRekombinační (protože připomíná rekombinaci) nebo také postreplikační typ oprav spočívá v tom, že pyrimidinové dimery vzniklé účinkem UV záření, jako je dimer thyminový, působí vážné potíže při replikaci DNA. Pokud DNA polymeráza replikující genom dojde na místo, kde je např. thyminový dimer, přeruší zde polymeraci a toto místo přeskočí. Taková mezera však musí být zacelena, a to nejlépe podle vzoru v podobě druhého rodičovského vlákna, které již mezi tím bylo replikováno. U \"E. coli\" toto zajišťuje nukleáza RecA, která vystřihne odpovídající část DNA z rodičovského vlákna a přesune ho na druhou část replikační vidlice, kde se řetězec zabuduje do dceřiného vlákna.\n\nVelmi nebezpečným případem, je když dojde k poškození oddělení obou vláken DNA. Takový případ může vést k reorganizaci genomu. V nejhorších případech se jedná o nevratné poškození z toho důvodu, že ani jedno vlákno nemůže sloužit jako předloha. Buňka následně zemře při příští mitóze, nebo v ojedinělých případech dojde k mutaci. Existují tři mechanismy na opravu oddělení obou vláken (DSBs), ty mají zkratky: (NHEJ), (MMEJ) a homologní rekombinace. V prostředí in vitro, se u buněk savců objevil MMEJ na úrovních 10 - 20 % oproti HR, když byly oba mechanismy HR a NHEJ také dostupné.\n\nPři mechanismu s NHEJ se vytvoří komplex z specializované DNA ligázy (DNA ligáza IV) s kofaktorem XRCC4, který se připojí na oba konce. Aby bylo docíleno přesné opravy NHEJ spoléhá na krátké homologního sekvence, mikrohomologního charakteru. Ty jsou přítomné na konečných částech jednoho vlákna DNA, k následnému spojení. Když jsou tyto dva převisy kompatibilní dojde k přesné opravě. Během opravy s NHEJ se může během vyskytnout i mutace. Ztráta poškozených nukleotidů u narušené prostorové konfigurace může vést k odstranění, nebo spojení nekompatibilních konců a vložení nesprávných sekvencí, či translokaci. NHEJ je obzvláště důležitý před tím, než buňka replikuje svou DNA, protože není žádná dostupná předloha pro opravu způsobem HR. U vyšších eukaryot existují i \"\"záložní\"\" pochody NHEJ, kromě role pečovatele o genom je NHEJ potřeba pro spojování háčkovitých útvarů během opravy indukované V(D)J rekombinací. Tento proces generuje velmi užitečnou rozmanitost na B-buněčném receptoru a T-buněčném receptoru v imunitním systému obratlovců.\n\nHomologní rekombinace vyžaduje přítomnost identické, nebo použití téměř identické sekvence jako předlohu pro opravu poškozené části. Enzymatické procesy zodpovědné za průběh opravy jsou téměř stejné jako procesy probíhající při chromozomální cross-over během meiózy. Základem procesu je spravení poškozeného chromozomu za použití sousední chromatidy (přístupné v G2 po replikaci DNA), nebo využití homologní chromozomu jako vzoru. DSBs způsobí kolaps replikační vidlice a jsou následně opraveny rekombinací. Tyto DSBs jsou způsobené během procesu replikace, snahou o syntetizování s narušením na jednom vlákně, nebo nespravené léze.\n\nMMEJ počíná odstraněním konce o krátkém rozsahu a to MRE11 nukleázou na obou koncích narušení lokalizovaných na obou vláknech, při tom se odhalí mikrohomologní oblasti. V dalších krocích je vyžadována  Poly (ADP-ribóza), polymeráza 1 (PARP1) na počáteční krok MMEJ. Dále je párování mikrohomologních oblastí následováno dodáním 1 (FEN1) na odstranění převislých částí. Navazuje dodání XRCC1-LIG3 na místo pro spojení konců DNA, vedoucí k získání neporušené DNA. MMEJ funguje vždy s odstraňováním, což z MMEJ dělá mutagenní způsob pro opravu DNA.\n\nExtrémofilní organismus \"Deinococcus radiodurans\" oplývá obdivuhodnou schopností přežít ionizující radiaci poškozující DNA a další ničivé zdroje.  Alespoň dvě kopie genomu s náhodnými poškozeními na DNA se dokáží zformovat do fragmentů DNA, kde je vnitřní stavba DNA držená pohromadě tvorbou vodíkových můstků. Částečně převislé fragmenty jsou následovně použity pro syntézu homologních oblastí přes \"D-loop\", nadále může pokračovat prodlužování, dokud nenalezne komplementární část vlákna. Ke konci průběhu se využije \"cross-over\" od homologní rekombinace závislé na RecA.\n\nTopoizomeráza je aktivní v narušení týkajících se jednoho i dvou vláken za účelu změny stavu DNA nad-šroubovicovým vinutím, které je obzvláště běžné v oblastech v blízkosti otevřené replikační vidlice. Takové narušení není považováno za lézi na DNA, protože se jedná o přirozený mezikrok v biochemickém mechanismu topoizomerázy a jsou okamžitě napraveny enzymy, které je původně způsobily.\n\nU bakteriálních buněk, silně poškozených různými způsoby, dojde k utlumení dělení a místo toho se posílí opravné mechanismy. Nukleáza RecA v tom případě aktivuje celou řadu proteinů podílejících se na SOS odpovědi. Jedná se však o značně nedokonalý proces, který slouží jako „\"poslední záchrana\"“, neboť při tomto procesu dochází k četným chybám.\n\nKonkrétně způsobem SOS odpovědi reaguje \"Escherichia coli\" a další bakterie, změnou v expresi genů, na výrazné poškození DNA. Zapojené jsou dva klíčové proteiny a to LexA a RecA. LexA je bílkovinný dimer, transkripční represor , který se váže na operační sekvence obecně nazývané SOS boxes. Je známo kolem 48 genů, včetně samotného LexA a RecA u \"E. coli, u\" kterých jsou transkripce regulovány genem LexA\".\" SOS odpověď je u bakterií široce rozšířená , ale u některých konkrétních kmenů chybí jako jsou například spirochéty. Obecnými spouštěči SOS odpovědi jsou v buňce oblasti DNA o jednom vláknu vycházející z replikační vidlice, při oddělení obou vláken od sebe. Oddělení obou vláken DNA je zaručené mechanismem za přítomnosti DNA helikázy. V počátečním kroku se bílkovina RecA naváže na ssDNA v reakci ATP hydrolýzy vedoucí k vytvoření RecA - ssDNA vláken. RecA - ssDNA vlákna aktivují autoproteázu, která ultimátně vede k výstřihu LexA dimeru a také degradaci. Ztráta LexA represoru indukuje transkripci genů podílejících se na SOS, napomáhá další indukci signálů, inhibice a navyšuje úroveň množství proteinů v procesu řešení poškození.\n\nV \"Escherichia coli\", jsou SOS boxy jsou složené z sekvence o přibližné délce 20 nukletidů (blízko promotoru s strukturou palindromu). V jiných třídách a kmenech se úseky SOS boxů velmi odlišují (jiné délky i složení sekvencí). Přesto se jedná o jedny z nejsilnějších signálů v genomu. Vysoký obsah informací v SOS boxes dovoluje vázání LexA na různé promotory, umožňuje načasování SOS odpovědi. Geny na opravu DNA jsou vyvolány na počátku mechanismů SOS odpovědi. Jako poslední záchranná možnost, jsou následně vypuštěny translační polymerázy náchylné k tvoření chyb, jako například UmuCD´2 (\"DNA polymeráza\" V). K potřebnému snížení koncentrace jednovláknité DNA v buňce, dochází po opravení poškození na DNA, nebo obejití mezery za použití polymerázy a rekombinace. Tím se sníží i množství RecA vláken, vedoucí k snížení aktivity LexA dimeru, který způsoboval vystřihávání. LexA se ke konci naváže k SOS boxům v blízkosti promotorů a obnoví běžnou expresi genů.\n\nU experimentálních zvířat s nedostatečnou opravou DNA způsobenou nedostatečným procesem spojeným s geny bylo zaznamenané snížení délky života a zvýšené riziko vzniku rakoviny. U laboratorních myší s deficitem v dominantním způsobu opravy NHEJ a také v údržbě mechanismů spojených s telomerami, bylo častěji zaznamenáno onemocnění Lymfomem a infekcí, což jim zkracovalo délku života. Podobné změny byly u myší, které měly menší míru transkripčního proteinu, který uvolňuje DNA helikázu. Vyskytl se u nich předčasný nástup onemocnění souvisejících se stárnutím a s tím spojená kratší délka života. Deficit přítomný u NER, způsoboval u myší kratší délku života, bez navýšení míry mutací.\n\nPokud typ poškození DNA překročí míru, jakou je buňka schopna opravovat, kumulace chyb může v buňce ve výsledku způsobit stárnutí, rakovinu, nebo apoptózu. Zděděné nemoci spojené s poškozeným mechanismem opravy DNA, vedou k předčasnému stárnutí, zvýšené citlivosti na účinky karcinogenů a zvýšenému riziku vzniku rakoviny. Na druhou stranu u organismů s zvýšenou mírou opravy DNA a s tím spojených mechanismů, jako například u \"Deinococcus radiodurans\" se projevuje rostoucí rezistence na narušení obou vláken DNA. Kdy toto narušení může být způsobené radioaktivitou. Zvýšená rezistence je zapřičiněna navýšenou efektivitou procesů opravy DNA a především NHEJ.\n\nBylo identifikováno několik konkrétních genů ovlivňujících různost v délce života v populaci organismů. Působení těchto genů je velmi závislé na okolním prostředí, konkrétně na složení stravy u jednotlivých organismů. Restrikce v příjmu kalorií, reprodukovatelně vede k prodloužené životnosti u různých druhů organismů. To například snížením bazálního metabolického výdeje. Nejsou plně známé pochody molekulárních mechanismů, které jsou způsobené restrikcí v příjmu kalorií. Nicméně pochody zapojených genů do opravy DNA se mění za podmínky omezení příjmu kalorií. U několika zapojených látek byly zaznamenány a prokázány účinky odvrácení stárnutí. Například tlumí konstitutivní hladinu mTOR, který signalizuje redukci metabolických reakcí. Souběžně snižuje konstitutivní úroveň poškození DNA indukované reaktivními sloučeninami s kyslíkem, které jsou generované z vnějšího prostředí.\n\nNapříklad navýšení výskytu jednoho konkrétní genu v genomu (SIR-2), který reguluje obalování DNA v háďátku obecném. Obecně háďátku navýší délku života. Analogový gen (genu Sir-2) u savců indukuje faktory opravy DNA typu NHEJ. Restrikce kalorií byla spojena s mírou excitace opravy bází v nukleární DNA hlodavců, nicméně podobné procesy nebyly pozorovány u mitochondriální DNA.\n\nGen AGE-1 u háďátka obecného, dramaticky prodlužuje délku života pod podmínkami dodávaní různého typu stravy. Nicméně vede pod kalorickou restrikcí k snížení reprodukčního stavu zdraví. Tyto pozorování potvrzují teorii pleiotropie o biologickém původu procesu stárnutí. V podstatě odkazuje na to, že geny užitečné k přežití, budou v raném vývoji vybrány k aktivování u živého organismu i přesto, že v sobě souběžně nesou i znevýhodnění rozvíjející se až později během života.\n\nTabulka: Při vývoji rakoviny jsou často mutované geny, které jsou zapojené do cest a způsobů opravy DNA (HR = homologní rekombinace, NHEJ = nehomologní spojování konečných částí, SSA = Napojování jednoho vlákna tvorbou vodíkových vazeb, FA = genetická porucha (\"fanconi anemia\"), BER = oprava excitací báze, NER = oprava excitací nukleotidu, MMR = oprava \"na přeskáčku\".\n\n"}
{"id": "445519", "url": "https://cs.wikipedia.org/wiki?curid=445519", "title": "Lysolístek", "text": "Lysolístek\n\nLysolístek (\"Leiophyllum\") je bývalý rod rostlin z čeledi vřesovcovité. V současné taxonomii je součástí rodu mamota (\"Kalmia\"). Jsou to vápnostřežné keře s lesklými listy a načervenalým nádechem květních pupenů.\n\nPřirozeně se vyskytuje v Severní Americe (New Jersey Pine Barrens, Blue Ridge, v horách Severní Karolíny a Tennessee).\n\n\n"}
{"id": "445520", "url": "https://cs.wikipedia.org/wiki?curid=445520", "title": "Klášter Pustiměř", "text": "Klášter Pustiměř\n\nBenediktinský klášter \"„Ad infantiam Salvatoris et beatae Mariae„\" v Pustiměři je zaniklý klášter, který byl jediným ženským klášterem řehole benediktinské na Moravě.\n\nKlášter byl založen 30. září 1340 biskupem Janem Volkem při rotundě sv. Pantaleona. Tato fundace byla určena k uctění památky Elišky Přemyslovny a měla sloužit ke spáse duše její a jejích předků. Spolufundátorem byl moravský markrabě Karel (pozdější král Karel IV.), který věnoval novému klášteru další statky. Po založení byl klášter ihned zahrnut dary a přízní vrchnosti církevní i světské. Do kláštera byly uvedeny sestry benediktinky od sv. Jiří v Praze. V Karlově listině také vystupuje Alžběta jako první pustiměřská abatyše. Mohla být Volkovu neteří - nemanželskou dcerou Václava III. nebo pravděpodobněji Volkovou sestrou, nemanželskou dcerou Václava II.\n\nBiskup Jan Volek, který byl přítelem a rádce Karla IV., nechal postavit v tomtéž období biskupský hrad Melice, který se stal reprezentativním sídlem. K Janu Volkovi měl vztah Vok I. z Holštejna, který se mnohokrát objevil jako svědek na listinách týkajících se kláštera a často s ním zajížděl do Prahy. Podle listiny z roku 1344 klášter trpěl nedostatkem vody, proto se souhlasem kapituly byl klášteru darován potok, který tekl z vrchu „Mansperchu“ i s potůčky jež do něj vtékaly. Všechny tyto toky dal biskup svést v tok jeden a vést jej středem městečka Pustiměř. V přilehlých biskupských polích nechal zřídit dva rybníky s dvěma mlýny, které měly sloužit k trvalému prospěchu kláštera. Za tím účelem je i klášteru posléze daroval. Po své smrti byl Jan Volek pochován 27. září 1351 v Pustiměřském klášterním kostele.\n\nO další rozkvět pustiměřského kláštera se zasloužily abatyše Hilarie, která se uvádí v letech 1356–1377 a Juta, uvádějící se v letech 1383-1400. Jistý utlum nastal již v moravských markraběcích válkách, kdy musel olomoucký biskup Mikuláš z Riesenburka zastavit markraběti Joštovi hrad Melici i část Pustiměře. Klášter významně poškodily husitské války na Moravě, ten však ničení biskupských statků přečkal. Po ukončení husitských válek musela abatyše Eliška vést majetkové spory, aby uchránila rozchvácené klášterní statky. Přes všechno snažení význam kláštera upadal, k čemuž přispěla i nepříliš dobrá pověst v hospodaření. A když v roce 1563 uprchly z kláštera dvě jeptišky začalo se veřejně hovořit o rozpustilém klášterním životě jeptišek. V roce 1577 v klášteře pobývaly již jen dvě poslední jeptišky. Což časem vyústilo ke zrušení kláštera. Podle listiny ze dne 21. září 1588 papež Sixtus V. klášter zrušil a daroval klášterství jezuitské koleji olomoucké. Jeho statky byly připojeny k vyškovskému biskupskému panství, klášter chátral a byl postupně rozebírán. Materiál z klášterních budov byl použit ke stavbě nového kostela koncem 16. století. Poslední hřebík do rakve nasadila švédská vojska, která roku 1644 vypálila Pustiměř. Na místě kláštera byla později postavena kaple sv. Anny také byl zbudován kostel sv. Benedikta. Z původního kláštera se zachovaly pouze zbytky rotundy.\n\nV záznamech Řehoře Wolného z roku 1860 je uvedeno, že v zahradě při kostele jsou zachovány zbytky klášterních zdí a budov a také hrotitý vchod do kostela. V pustiměřském kostele – želečské kapli – se nacházely tři silně poškozené náhrobní kameny. Jeden z nich byl z hrobu biskupa Jana Volka a druhý z hrobu abatyše Elišky Oderské z Ludeřovic s letopočtem úmrtí 1420. Tyto pozůstatky zmizely začátkem 20. století při přestavbě kostela.\n\n\n"}
{"id": "445521", "url": "https://cs.wikipedia.org/wiki?curid=445521", "title": "Jednoprůchodový překladač", "text": "Jednoprůchodový překladač\n\nJednoprůchodový překladač ( ) je v informatice typ překladače, který prochází zdrojový kód programu pouze jednou (na rozdíl od víceprůchodových překladačů). Jednoprůchodové překladače nevytváří mezikód.\n\nAčkoliv jsou jednoprůchodové překladače ve zpracování kódu rychlejší, než víceprůchodové, nejsou schopné generovat tak efektivní programy kvůli jejich omezeným možnostem (například optimalizace používají více opakovaných průchodů kódem). Většina běžných programovacích jazyků je vytvořena tak, že nemohou být kompilovány jediným průchodem. Naproti tomu některé programovací jazyky byly navrženy tak, aby jednoprůchodovou kompilaci umožňovaly. Jako příklad je možné uvést dopředné deklarace v jazyce Pascal, kde je vyžadována plná definice procedur ještě před jejích použitím. Dopředné deklarace umožňují jednoprůchodovému překladači provádět typové kontroly, protože volání procedury, která ještě nebyla deklarována, by bylo hlášeno jako chyba.\n\nPřidáním dopředné deklarace pro funkci codice_1 před funkci codice_2 upozorníme jednoprůchodový překladač, že je v programu později definována codice_1.\n\n"}
{"id": "445528", "url": "https://cs.wikipedia.org/wiki?curid=445528", "title": "Paul Marx (kněz)", "text": "Paul Marx (kněz)\n\nPaul Benno Marx OSB (8. května 1920 – 20. března 2010) byl americký katolický kněz a benediktinský mnich, spisovatel a jeden z čelných představitelů hnutí pro-life. Založil \"Human Life Center\" na \"St. John's University\" (1971), \"Human Life International\" (1981) a \"Population Research Institute\" (1989). Jeho kniha \"\" patří k základní literatuře hnutí pro-life. \n\nByl prezidentem HLI v letech 1981–1994. V roce 2007 obdržel cenu kardinála Galéna, kterou HLI uděluje.\n\nPochází ze čtrnácti dětí z minnesotské farmářské rodiny s německými předky, pokřtěn byl jako Benno. Dvě z jedenácti sester a jeden ze dvou bratrů též vstoupili do benediktinského řádu.\n\n\n\n"}
{"id": "445555", "url": "https://cs.wikipedia.org/wiki?curid=445555", "title": "Pokrytectví", "text": "Pokrytectví\n\nPokrytectví, též licoměrnost či přetvářka.\n\nMůže se projevovat jako rozpor mezi vědomým chováním osoby a jejím vnitřním přesvědčením.\n\nSlovo pokrytec nalezneme už v Bibli např. ve starozákonní Knize žalmů a mnohem častěji v Novém zákoně. Z evangelistů jej používal nejvíce svatý Matouš. Dle jeho slov Ježíš Kristus pranýřoval nejenom skrývání zlých úmyslů, ale také na odiv stavěnou přehnanou zbožnost, která však nebyla skutečnou vírou v Boha.\n\nSamotné slovo pochází z řeckého \"hypokrites\" označujícího herce. Herci měnící své kostýmy a masky během představení se postupem času stali symbolem přetvářky. V řadě jazyků je proto \"hypokrita\" a odvozená slova (např. anglický a francouzský \"hypocrite\", španělský \"hipócrita\" či italský \"ipocrita\") označením pro pokrytce. Slovanské jazyky naopak používaly slovo \"licoměrník\" a jemu podobné výrazy (např. srbský \"licemer\", chorvatský \"licemjer\" či polský \"licemiernik\"). Avšak zatímco později např. srbština od \"licemera\" přešla k \"hipokritovi\", čeština si překloněním slova pokrýt (kdo se \"pokrývá\" přetvářkou) vytvořila vlastní výraz – pokrytec.\n\nStejně jako tomu je u dalších výrazů morálního charakteru, narazíme při pokusu o přesné vymezení pojmu pokrytectví na několik problémů. Za pokrytce lze pokládat člověka jednajícího vědomě či nevědomě v rozporu se svými skutečnými nebo prezentovanými zásadami. Toto vymezení zahrnuje několik možností:\n\n\n"}
{"id": "445583", "url": "https://cs.wikipedia.org/wiki?curid=445583", "title": "Alonso de Ercilla", "text": "Alonso de Ercilla\n\nAlonso de Ercilla y Zúñiga (7. srpna 1533 – 29. října 1596) byl španělský básník a voják. \n\nPocházel ze šlechtické rodiny, v roce 1554 odjel bojovat do Chile proti Araukánům, v této válce proslul hrdinstvím, odvahou a taktickými schopnostmi. V roce 1562 se vrátil, vydal se na cesty po Evropě (pobýval i v Čechách). V roce 1570 se vrátil do Madridu, oženil se a zemřel v zapomenutí. \n\nJeho jediným literárním dílem je rozsáhlý epos o 37 zpěvech \"La\" \"Araucana\", psaný v osmiveršových stancích. V tomto díle, které vydal v roce 1590, líčí podle své osobní zkušenosti válku proti Araukánům. Na díle je znát autorův neškolený styl, mnohé pasáže jsou banální, frázovité nebo málo poetické, celkově je ale dílo velmi živé, bezprostřední a energické a svědčí o velkém básnickém talentu. Araucana patří právě pro tuto energičnost a také pro velkou nestrannost, s níž Ercilla líčí své indiánské nepřátele, a naopak krutosti Španělů, k nejpozoruhodnějším dílům španělské literatury.\n"}
{"id": "445586", "url": "https://cs.wikipedia.org/wiki?curid=445586", "title": "Iñigo Lopez de Mendoza", "text": "Iñigo Lopez de Mendoza\n\nIñigo Lopez de Mendoza (někdy také uváděný pod pozdějším přídomkem Santillana, 19. srpna 1398, Carrión de los Condes – 25. března 1458, Guadalajara) byl kastilský básník a šlechtic.\n\nPocházel ze šlechtické rodiny, král Jan II. ho několikrát povýšil a věnoval mu různá panství za pomoc s potlačováním povstání a v bojích proti Maurům a ve válkách s Navarrou (v roce 1438 získal titul markýze, v roce 1445 titul hraběte). Mendoza se stal královským přítelem a rádcem, v roce 1454 ale král zemřel a Mendoza se věnoval umělecké a vědecké činnosti. Mendoza byl jedním z prvních, kteří do španělské literatury vnesli renesanční formy a myšlení podle italských vzorů, zároveň byl jedním z prvních představitelů humanistické filosofie ve Španělsku. Jeho hlavní básně jsou převážně didaktické, často jde o parafráze španělských přísloví) v italských literárních formách (\"Proverbios\", 1494), někdy alegorie po vzoru Danta Alighieriho (např. \"Comedieta de Ponza\"). Je také mimo jiné autorem jedním z prvních sonetů ve španělském jazyce. Mendoza významně přispěl ke vzniku španělské literární renesance.\n\n\n"}
{"id": "445596", "url": "https://cs.wikipedia.org/wiki?curid=445596", "title": "Libuňka", "text": "Libuňka\n\nLibuňka je levostranný přítok řeky Jizery, který protéká Jičínskou pahorkatinou na pomezí okresů Jičín a Semily. Délka toku činí 21,4 km. Plocha povodí měří 100,8 km². Velká část toku se nachází na území CHKO Český ráj.\n\nŘíčka pramení na západním úbočí vrchu Kozlov (606 m) v Ještědsko-kozákovském hřbetu zhruba 1,5 kilometru severovýchodně od obce Kněžnice a necelé 3 kilometry vsv. od Libuně v okrese Jičín. Pramenná oblast se nalézá v rámci přírodní památky Cidlinský hřeben. Nejprve teče jihozápadním směrem k obci Libuň, kde se stáčí více na západ směrem k Hrdoňovicím, pod nimiž se říčka postupně obrací na severozápad. Níže po proudu protéká obcí Ktová, pod níž zhruba na 11. říčním kilometru přijímá z pravé strany svůj nejvýznamnější přítok říčku Veselku, která přitéká od Rovenska pod Troskami. Přibližně 2½ km dlouhý úsek toku a břehů Libuňky mezi Ktovou a Borkem je chráněn coby přírodní památka Libuňka. Severozápadní směr si říčka ponechává až ke svému ústí v Turnově, kde se zleva vlévá do Jizery v nadmořské výšce 243 m. \n\n\nRadvánovický potok\n\nPrůměrný průtok Libuňky u ústí činí 0,79 m³/s. Stoletá voda zde dosahuje 75 m³/s.\n\n"}
{"id": "445597", "url": "https://cs.wikipedia.org/wiki?curid=445597", "title": "Ladislav Kobsinek", "text": "Ladislav Kobsinek\n\nLadislav Kobsinek (25. září 1903 Bystřice nad Pernštejnem – 1988) byl československý voják a člen Národní obce fašistické. \n\nV čs. armádě dosáhl hodnosti poručíka u 43. pěšího pluku v Brně, ale pro své fašistické názory byl z armády propuštěn. Poté se nějakou dobu léčil v psychiatrické léčebně.\n\nNejvíce je ale znám jako vůdce neúspěšného fašistického puče v Brně 21.–22. ledna 1933 (tzv. Židenického puče). Už během puče, kdy bylo jasné, že nebude úspěšný, odjel z města přes Vídeň do Jugoslávie a poté do Rumunska. Zdejší úřady ho ale vydaly zpět Československu. Ještě téhož roku (1933) se konal soud s účastníky puče a L. Kobsinek byl Státním soudem odsouzen na 6 let. Po dovolání veřejného žalobce mu Nejvyšší soud v roce 1934 trest zvýšil na 12 let.\n\nV roce 1939, kdy byl propuštěn, vstoupil do organizace Vlajka a byl velitelem jejích Svatoplukových gard. V roce 1944 získal německé občanství. Po válce byl odsouzen na 12 let za kolaboraci a po propuštění v roce 1957 byl státními úřady odsunut do Spolkové republiky Německo, kde na konci 80. let zemřel.\n\n\n"}
{"id": "445598", "url": "https://cs.wikipedia.org/wiki?curid=445598", "title": "Avisaurus", "text": "Avisaurus\n\nAvisaurus (\"ptačí ještěr\") byl rod pravěkého ptáka ze skupiny Enantiornithes. Dosud byly popsány dva druhy tohoto rodu, typový \"A. archibaldi\"A. Oba jsou však popsány pouze podle framentárního materiálu - kostí spodních končetin, zvaných tarsometatarsus. Tito pravěcí ptáci žili v období svrchní křídy (asi před 77 až 66 miliony let) na území dnešní Severní Ameriky (především v americké Montaně). V rozpětí křídel dosahoval tento druh přibližně 1,2 metru.\n\n"}
{"id": "445607", "url": "https://cs.wikipedia.org/wiki?curid=445607", "title": "Válka v Kosovu", "text": "Válka v Kosovu\n\nVálka v Kosovu byl ozbrojený konflikt na území bývalé jihosrbské provincie Kosovo. Probíhal od 28. února 1998 do 11. června 1999. Konfliktu se účastnily ozbrojené síly Svazové republiky Jugoslávie na jedné straně a albánské Kosovské osvobozenecké armády. Konflikt doprovázely časté útoky na civilní obyvatelstvo, masakry, vyhánění a přesuny obyvatelstva.\n\nSamotný konflikt v Kosovu lze rozdělit do dvou fází:\n\n\nNa začátku 90. let chtělo Kosovo následovat další jugoslávské republiky, které se chtěly odtrhnout od jednotného státu. Proto byla v roce 1990 prohlášena kosovská republika jako sedmá republika SFRJ. Získala i vlastní ústavu, schválenou ve městě Kačanik u makedonských hranic. O rok později vyhlásila kosovská republika nezávislost. V referendu z 30. září 1991 rozhodlo 99 procenta hlasujících o vytvoření samostatného státu. Celý proces byl však podle jugoslávské ústavy nelegální a nezávislé Kosovo nikdo neuznal.\n\nSvazová republika Jugoslávie byla v průběhu 90. let ekonomicky vyčerpána z důvodů vleklé hospodářské krize z 80. let; válek vedených na území Slovinska, Chorvatska a Bosny a Hercegoviny a ekonomické transformace která skončila koncentrací bohatství a úspor jugoslávských občanů v rukou několika málo zločineckých podnikatelů a firem. Autonomní oblast Kosovo, která patřila k nejchudším v socialistické Jugoslávii a kde probíhal již od roku 1966 skrytý politický konflikt mezi srbským a albánským obyvatelstvem, byla těmito skutečnostmi velmi těžce postižena. Nespokojenost s vládou Slobodana Miloševiće byla rozsáhlá, a to i přesto, že v polovině 90. let se tehdejší Miloševićova vláda pokoušela získat sympatie albánského obyvatelstva rozsáhlými ústupky. Tento obrat uskutečnila Miloševićova vláda poté, co zavedla na počátku 90. let centrální správu oblasti z Bělehradu a rozhodným způsobem okleštila desítky let budovanou autonomii albánské většiny v Kosovu.\n\nK jednotlivým střetům mezi jednotkami UÇK a jugoslávskou policií docházelo již v průběhu roku 1996. Jednalo se však o ojedinělé útoky a mezinárodní média jim nevěnovala, na rozdíl od jugoslávských větší pozornost.\n\nRoku 1997 na území Kosova získala moc Kosovská osvobozenecká armáda; ta vedla jednak politický boj proti Srbům, tak i proti Albáncům, kteří podporovali srbskou správu. V prosinci téhož roku podnikla Kosovská osvobozenecká armáda sérii teroristických útoků proti policejním stanicím na území Albánii\n\nJugoslávská vláda se ve snaze udržet kontrolu nad územím Kosova rozhodla povolat na území autonomní oblasti armádu, která zahájila bojové operace na území celého Kosova. Tato skutečnost však paradoxně vedla k tomu, že více Albánců se postavilo na stranu Kosovské osvobozenecké armády a bojovalo proti jugoslávskému vojsku. V průběhu války docházelo k oboustrannému teroru vůči civilnímu obyvatelstvu i k oboustrannému vyhánění lidí z domovů. V září roku 1998 zasedala Rada bezpečnosti OSN i vedení NATO. Dne 13. října 1998 se Richard Holbrooke sešel s Miloševićem, kde mu bylo tlumočeno ultimátum aby bylo podepsáno příměří, jugoslávská armáda stažena z Kosova. Milošević přistoupil na některé ústupky, jako bylo např. snížení počtu jugoslávských vojáků v Kosovu.\n\nV průběhu celého roku 1998 probíhaly ostré boje mezi jugoslávskou armádou a Kosovskou osvobozeneckou armádou na území Kosova. Jugoslávská armáda boj s kosovskými povstalci prohrávala; bojovníci Kosovské osvobozenecké armády měli zajištěnu ze zahraničí kvalitní výzbroj a jejich motivace k boji byla mnohem vyšší. Jugoslávská armáda se naopak potýkala se zaostalou technikou a vybavením; jugoslávská ekonomika pak s hospodářskými sankcemi, které na ni uvalila Evropská unie. Boje se odehrávaly především v jihozápadní části Kosova.\n\nV té době však paradoxně americké ministerstvo obrany prohlásilo, že nemá zájem nikterak v Kosovu intervenovat.\n\nJugoslávští představitelé byli z dané situace značně znepokojeni, a proto bylo v červnu 1998 vysláno do Kosova další vojsko a policejní kontingent v počtu 50 000 lidí. Zatímco v západoevropských médiích byli jugoslávští vojáci vykreslováni jako vykonavači brutálních masakrů, jugoslávští představitelé tvrdili, že je vojenská operace nesmírně nákladnou záležitostí, která stojí Bělehrad dva miliony USD denně. Do poloviny roku 1998 si boje v Kosovu vyžádaly 700 mrtvých a na 265 000 vyhnaných. Počet uprchlíků byl nicméně předmětem sporů. Zatímco v Albánii a mezi kosovskými Albánci se mluvilo o 400 000 lidí, jugoslávské zdroje přiznávaly 140 000 vyhnaných. Značný počet kosovských Albánců uprchl do Albánie.\n\n16. ledna 1999 došlo k masakru v Račaku, kde bylo dle tvrzení Albánců pobito 40-45 albánských civilistů. Tento incident měl za následek zvýšený tlak západních mocností na SRJ s cílem stažení srbské armády z Kosova. Jugoslávská strana masakr považovala za zinscenovaný a za snahu NATO donutit jakýmkoliv způsobem jugoslávskou armádu ke stažení z Kosova. V době tohoto incidentu se kontingent jugoslávského vojska na území Kosova postupně navyšoval, a to z 18 000 jednotek v říjnu 1998 až na 29 000 na konci března 1999.\n\n6. února 1999 byla na zámku Rambouillet ve Francii zahájena jednání mezi albánskými a srbskými představiteli v Kosovu. Za jugoslávskou stranu se jednání účastnil Slobodan Milošević a za albánskou Ibrahim Rugova. Jednání však skončila fiaskem, neboť zatímco jugoslávská strana nabízela širokou autonomii Albáncům v rámci Jugoslávie, kosovští Albánci požadovali výhradně a pouze nezávislost. Jednání se opakovala ještě jednou v Paříži a nakonec dne 22. března 1999 se setkali Milošević a Richard Holbrooke v Bělehradě.\n\nPo krachu jednání se kvůli pokračujícím násilným akcím srbské armády NATO rozhodlo pro leteckou kampaň, která byla známá jako tzv. Operace Spojenecká síla, v rámci níž bylo bombardováno území Svazové republiky Jugoslávie. 24. března 1999 zahájila vojska NATO vzdušné údery proti Srbsku, které trvaly do 10. června 1999, a byly velkou manifestací vojenských schopností Spojených států. Jde o válku, která byla vedena výlučně jako válka letecká. Tuto válku schválila Rada bezpečnosti OSN, která situaci označila za hrozbu pro mezinárodní mír a bezpečnost v tamní oblasti, ale v důsledku veta ze strany Ruské federace a Číny nebyla schválena další rezoluce, která by dala zmocnění užít všech nezbytných prostředků. Podle některých autorů jde tedy o válku nelegální, podle některých je však tato válka obhajitelná obecně přijímanou teorií přirozeného práva, které je nadřazené právu pozitivistickému, jak bylo např. kostantováno v Norimberském procesu. Tehdejší prezident USA Bill Clinton hovořil o nutnosti postavit se na stranu trpících obětí a tím zajistit mír, svobodu a stabilitu v Evropě. Cílem bombardování ze strany NATO bylo donutit jugoslávskou vládu k ústupkům a stažení z Kosova. To se po třech měsících nakonec podařilo. V samotném Srbsku a Černé Hoře však bylo bombardování považováno za akt agrese nikoliv na jugoslávskou vládu, nýbrž přímo na jugoslávské obyvatelstvo. Během bombardování zintenzivnila jugoslávská armáda své operace v Kosovu nebývalou silou, což dále vedlo představitele NATO k zintenzivnění bombardování Srbska a Černé Hory. Tehdejší americký prezident Bill Clinton prohlásil, že NATO \"muselo jednat\", neboť jugoslávská armáda zahájila \"ofenzivu vůči Albáncům\". Ministerstvo zahraničí USA nicméně v několika svých zprávách, které vyšly nedlouho před vyjádřením prezidenta Clintona, uvedlo, že jugoslávská armáda zasahuje v oblastech, kde je Kosovská osvobozenecká armáda aktivní, nedochází však k žádné rozhodné ofenzivě.\n\nV květnu 1999 docházelo k rozsáhlému vyhánění kosovskoalbánského obyvatelstva z Kosova. Podle některých zdrojů zemi opustilo 200 000 kosovských Albánců, podle dalších zdrojů bylo uprchlíků podstatně více, celkové odhady se pohybují okolo 1,2 milionu vyhnaných civilistů až 1,45 milionů, vyhnána tedy byla majorita civilního obyvatelstva Kosova. Docházelo také k rozsáhlým případům znásilňování.\n\nVálka skončila dne 10. června 1999 poté, co se jugoslávská armáda stáhla z oblasti a Kosovo bylo dáno pod mezinárodní správu. Protože převažují nepotvrzené nebo zpochybněné důvody pro vedení války, je považována za válku nelegitimní.\n\n"}
{"id": "445610", "url": "https://cs.wikipedia.org/wiki?curid=445610", "title": "Bugenasaura", "text": "Bugenasaura\n\nBugenasaura (\"ještěr s velkými lícemi\") byl poměrně veliký hypsilofodontidní ornitopod o délce asi 4-4,5 metru. Žil na konci křídy, asi před 68 až 65 milióny let. Fosílie tohoto rodu byly objeveny ve formaci Hell Creek na západě Severní Ameriky (Jižní Dakota a zřejmě také Montana). Tento býložravý dinosaurus byl zřejmě dvounohý a podobně jako jeho příbuzní mohl být rychlým běžcem. Bylo objeveno několik jedinců (nejméně dvě kostry a tři lebky), z tohoto materiálu však nebylo publikováno všechno. Dnes rozlišujeme dva druhy, typový \"B. infernalis\" a \"B. garbanii\". \"Bugenasaura\" byla jedním z posledních žijících neptačích dinosaurů.\n\nNový výzkum z roku 2009 naznačuje, že \"Bugenasaura\" je ve skutečnosti stejný ornitopod jako rod \"Thescelosaurus\".\n\n\nInformace o ornitopodech na webu \"Thescelosaurus!\" (anglicky)\n"}
{"id": "445611", "url": "https://cs.wikipedia.org/wiki?curid=445611", "title": "Brutnákovité", "text": "Brutnákovité\n\nBrutnákovité (\"Boraginaceae\") je čeleď vyšších dvouděložných rostlin. V mírném pásu to jsou byliny, v tropech často i dřeviny. Čeleď je celosvětově rozšířena a hojně zastoupena i v evropské květeně. Na území ČR se přirozeně vyskytuje 36 druhů v 16 rodech převážně na teplejších stanovištích.\n\nPro většinu zástupců jsou charakteristické květy v květenství zvaném vijan a drsné ochlupení listů a stonků. Listy jsou nejčastěji střídavé a jednoduché. Květy mají srostlé korunní lístky. Charakteristickými účinnými obsahovými látkami jsou zejména alkaloidy na bázi pyrrolizidinu. Do čeledi náleží rostliny používané především v minulosti jako léčivky a některé užitkové rostliny poskytující např. barviva. Mezi známé lidové léčivky náleží namátkou plicník lékařský (\"Pulmonaria officinalis\") a kostival lékařský (\"Symphytum officinale\").\n\nPozice čeledi v taxonomickém systému nebyla dlouho vyřešena a čeleď nebyla zařazena do platného řádu. Teprve nejnovější systém APG IV, vydaný v roce 2016, ji uvádí jako jedinou čeleď nově vytvořeného řádu \"Boraginales\" (brutnákotvaré). Čeleď je pojata široce a zahrnuje i dříve někdy rozlišované čeledi stužkovcovité (\"Hydrophyllaceae\"), \"Lennoaceae\", \"Ehretiaceae\" a \"Hoplestigmataceae\". Je členěna do 6 podčeledí, všichni původní evropští zástupci náležejí do podčeledi \"Boraginoideae\".\n\nBrutnákovité jsou jednoleté, dvouleté nebo vytrvalé byliny, případně polokeře, v tropech i keře nebo stromy, výjimečně (některé druhy tropického rodu \"Tournefortia\") i liány.\nNěkteří stromovití zástupci čeledi dosahují až 40 metrů výšky, například druh \"Cordia alliodora\" v deštných pralesích tropické Ameriky.\n\nListy jsou střídavé, méně často vstřícné či přeslenité, u bylinných zástupců je často vyvinuta přízemní růžice. Palisty nejsou přítomny. U nezelených parazitických zástupců z podčeledi \"Lennooideae\" jsou listy redukovány na drobné nezelené šupinky. Čepel listů je celokrajná nebo na okraji pilovitá, obvykle jednoduchá, u podčeledi \"Hydrophylloideae\" nejčastěji dlanitě či peřeně dělená\nnebo dokonce složená.\nLodyha je u většiny bylinných zástupců přímá nebo vystoupavá, dichaziálně větvená, s hojnými tuhými chlupy. Kořen bývá vřetenovitý a často vícehlavý. Podzemní hlízy jsou vzácné, objevují se např. u rodu kamejka (\"Lithospermum\") a otočník (\"Heliotropium\").\nNa lodyze i listech bývá nápadné a charakteristické odění z chlupů různých typů, často s bazálními cystolity.\nU některých zástupců podčeledi \"Hydrophylloideae\" jsou přítomny i chlupy žahavé.\nPouze výjimečně jsou rostliny lysé, např. rod voskovka (\"Cerinthe\").\n\nRostliny jsou většinou jednodomé s oboupohlavnými květy (některé druhy rodu \"Cordia\" jsou dvoudomé). Květenství jsou obvykle vrcholová, méně často úžlabní. Charakteristickým květenstvím brutnákovitých je vijan, tedy jednoramenný vrcholík. Pokud se květenství vyvíjí z počátečního bodu na obě strany, je označováno jako dvojvijan. Květenství může být i stažené, hlávkovité nebo klubkovité. Některé dřevnaté tropické rody (\"Cordia\", \"Borreria\" aj.) mají hroznovitá nebo vrcholičnatá květenství různých jiných typů. Vzácně jsou květy jednotlivé.\n\nKvěty jsou obvykle téměř až zcela pravidelné a oboupohlavné. Kalich a koruna jsou převážně pětičetné. Kalich je většinou vytrvalý, pětilaločnatý, s volnými nebo srostlými lístky. Korunní lístky jsou silně srostlé a tvoří kolovitou až řepicovitou, zvonkovitou, nálevkovitou nebo trubkovitou korunu. V ústí koruny jsou často vychlípeniny nebo šupiny pakorunky, střídající se s tyčinkami.\nTyčinky jsou volné nebo srostlé, v počtu 5 (pouze u podčeledi \"Lennooideae\" 5 až 10), přirůstají v korunní trubce nebo zřídka jsou připojené až v jejím ústí, střídají se s korunními laloky a většinou nevyčnívají. Prašníky jsou introrzní, s prašnými váčky směřujícími dovnitř květu.\nNektária jsou nejčastěji na bázi koruny nebo na žlaznatém valu pod semeníkem. Semeník je svrchní, srostlý ze 2 plodolistů (u rodu \"Trigonotis\" ze 4 až 5, u podčeledi \"Lennooideae\" až 16), kulovitý nebo hluboce čtyřlaločný, se 4 komůrkami (mimo původní přepážky oddělující oba plodolisty vzniká ještě tzv. falešná přehrádka) nebo s jedinou komůrkou (u podčeledi \"Hydrophylloideae\"). Čnělka je 1, vyrůstající z vrcholu nebo z báze semeníku (tzv. gynobazická čnělka), větvená nebo nevětvená. Placentace je axilární, u podčeledi \"Hydrophylloideae\" parietální. Každý plodolist obsahuje 1 až mnoho vajíček.\n\nPlodem je peckovice s 1 až 4 pecičkami, tvrdka rozpadající se na 4 jednosemenné nebo 2 dvousemenné plůdky (oříšky), nebo lokulicidní či nepravidelně pukající tobolka. Oříšky jsou často okřídlené nebo mají na povrchu trny či kotvovité chloupky. Semena obsahují rovné až zakřivené embryo. Dělohy jsou ploché, dužnaté.\nEndosperm je přítomen nebo chybí.\n\nBrutnákovité jsou nejčastěji opylovány hmyzem, zejména včelami, vosami, motýli a mouchami, sbírajícími pyl anebo nektar. Bylo již zaznamenáno i opylování můrami, brouky, netopýry a ptáky. Objevuje se samosprašnost i cizosprašnost. Přinejmenším u několika druhů je přítomna distylie. Květy zástupců některých rodů (pomněnka – rod \"Myosotis\", plícněnka – rod \"Mertensia\", rod \"Cryptantha\") obsahují antokyany a po opylení rychle mění barvu, což je vykládáno jako signál pro opylovače. Tento jev dal jméno např. evropské pomněnce různobarvé (\"Myosotis discolor\").\n\nŠíření semen probíhá různými mechanismy. Druhy s peckovicemi jsou šířeny ptáky nebo savci. Některé pobřežní druhy rodu \"Cordia\" mají lehké korkovité peckovice, které jsou roznášeny vodou, stejně jako oříšky plícněnky \"Mertensia maritima\" a rodu \"Argusia\". Oříšky některých druhů mají vytrvalý křídlatý kalich a jsou šířeny větrem. Plody rodů \"Hackelia\", \"Lappula\" a \"Cynoglossum\" mají na povrchu háčky zachytávající se na srsti zvířat či na oděvu (zoochorie). Podobným způsobem se šíří i pomněnky (\"Myosotis\"), které mají háčkovitými chlupy porostlý vytrvalý kalich. Mnoho druhů brutnákovitých je šířeno mravenci, kteří vyhledávají semena s pevným výživným míškem. Plody rodů otočník (\"Heliotropium\") a kamejka (\"Lithospermum\") jsou pojídány ptáky. Drobná semena druhů s tobolkami jsou šířena převážně vzduchem (anemochorie) a vodou.\n\nU některých druhů rodu \"Cordia\" jsou přítomna domatia v podobě dutých ztlustlin na bázi stopky květenství (\"Cordia alliodora\") nebo v pseudopřeslenech listů (\"Cordia nodosa\"), osídlená mravenci.\n\nDůležitými obsahovými látkami jsou především pyrrolizidinové alkaloidy, jejichž struktura je odvozena od heterocyklické sloučeniny pyrrolizidinu. Obsah alkaloidů v rostlinách kolísá od setin procenta hmotnosti sušiny až po 1,5 % u druhu užanka lékařská (\"Cynoglossum officinale\"). Mezi pyrrolizidinové alkaloidy náleží např. echinatin (\"Cynoglossum officinale\", \"Symphytum caucasicum\"), cynoglossin (\"Anchusa officinalis\"), myoskorpin (\"Myosotis scorpioides\", \"Symphytum asperum\", \"S. officinalis\"), retronecin (\"Symphytum x uplandicum\") a symphytin (\"Myosotis scorpioides\", \"Symphytum asperum\", \"S. officinale\").\nDalšími charakteristickými metabolity jsou alkaninová červená barviva (deriváty naftochinonu) a purinový derivát\nallantoin.\n\nCronquist řadil čeleď brutnákovité (zahrnující v jeho pojetí i dřevnaté rody) do řádu hluchavkotvaré\n(\"Lamiales\") spolu s čeleděmi hluchavkovité (\"Lamiaceae\"), sporýšovité (\"Verbenaceae\") a \"Lennoaceae\". Čeleď stužkovcovité (\"Hydrophyllaceae\") byla řazena do řádu lilkotvaré (\"Solanales\"). V Tachtadžjanově systému jsou brutnákovité zařazeny spolu s \"Hydrophyllaceae\", \"Lennoaceae\", \"Hoplestigmataceae\" a \"Tetrachondraceae\" do řádu brutnákotvaré (\"Boraginales\") v rámci nadřádu \"Solananae\". Podobné zařazení je i v Dahlgrenově systému. Dahlgren navíc oddělil od brutnákovitých dřevnatou čeleď \"Ehretiaceae\".\n\nMolekulární výsledky později zpochybnily zařazení do některého z řádů a ponechávaly čeleď brutnákovité jako poslední z velkých čeledí nezařazenou. V aktualizovaném systému APG III došlo ke zpřesnění pozice čeledi v systému a čeleď brutnákovité byla zařazena do větve zvané Lamiids, do příbuzenstva řádů hořcotvaré (\"Gentianales\"), hluchavkotvaré (\"Lamiales\") a lilkotvaré (\"Solanales\"). Teprve další aktualizace, APG IV, v této větvi nově ustanovila monotypický řád \"Boraginales\" (brutnákotvaré).\n\nČeleď je dnes dělena do 6 podčeledí, charakterizovaných především umístěním čnělky na semeníku, počtem bliznových ramen a typem plodů.\n\nRod \"Hydrolea\" byl přeřazen do samostatné čeledi \"Hydroleaceae\" v rámci řádu lilkotvaré (\"Solanales\").\nV systému APG III byl do brutnákovitých vřazen africký dřevnatý rod \"Hoplestigma\" (předtím v čeledi \"Hoplestigmataceae\").\n\nBrutnákovité se vyskytují po celém světě od tropů po oblasti mírného pásu. Hlavní centra diversity jsou v Eurasii od Středomoří po Írán a ve Střední a Jižní Americe. Preferují temperátní až teplé oblasti s periodou suššího období, v chladných\noblastech a ve vlhkých tropech jsou zřídkavější.\nAčkoliv se brutnákovité vyskytují především v teplejších oblastech, některé druhy osídlily i drsné prostředí velehor. V Himálaji se nejodolnější druhy \"Chionocharis hookeri\" a \"Trigonotis rotundifolia\" vyskytují i v nadmořské výšce přesahující 5 000 m nad mořem.\n\nV Alpách dosahuje nízký polštářový druh pomněnečka nízká (\"Eritrichium nanum\") hranice 3 000 m nad mořem.\n\nDruhově nejbohatší rody jsou otočník (\"Heliotropium\") a \"Cordia\" (asi 300 druhů), ruměnice (\"Onosma\"), \"Tournefourtia\" a \"Cryptantha\" (150 druhů) a pomněnka (\"Myosotis\", asi 100 druhů).\nZhruba 50 rodů z celkového počtu je monotypických, tedy obsahujících jediný druh.\nV české květeně je čeleď zastoupena 16 rody a 36 druhy, z toho 11 druhů náleží do rodu pomněnka (\"Myosotis\").\nVšechny v ČR původní druhy náležejí do podčeledi \"Boraginoideae\". Většina zástupců je na našem území vázána na výslunná přirozená, polopřirozená nebo ruderální stanoviště v teplejších oblastech: kamejka lékařská (\"Lithospermum officinale\"), ruměnice písečná (\"Onosma arenaria\"), voskovka menší (\"Cerinthe minor\"), hadinec (\"Echium\"), pipla osmahlá (\"Nonea pulla\"), pilát lékařský (\"Anchusa officinalis\"), prlina rolní (\"Lycopsis arvensis\"), ostrolist poléhavý (\"Asperugo procumbens\"), strošek (\"Lappula\"), užanka (\"Cynoglossum\").\nNěkteré teplomilné druhy jsou jednoleté polní plevele: otočník evropský (\"Heliotropium europaeum\"), kamejka rolní\n(\"Lithospermum arvense\"). Jen menšina jsou hajní byliny a byliny lužních lesů a lesních lemů: kamejka modronachová (\"Lithospermum purpureocaeruleum\"), plicníky (\"Pulmonaria\"), kostival hlíznatý (\"Symphytum tuberosum\"), pupkovec pomněnkový (\"Omphalodes scorpioides\"), též vlhkomilné byliny: kostival lékařský (\"Symphytum officinale\") a kostival český (\"S. bohemicum\"), nebo rostlina zastíněných sutí a zřícenin, lopuštík skloněný (\"Hackelia deflexa\"). Nicméně různé druhy rodu pomněnka (\"Myosotis\") se vyskytují na širokém spektru biotopů.\nOjediněle zplaňují některé pěstované druhy: brutnák lékařský (\"Borago officinalis\"), pupkovec jarní (\"Omphalodes verna\"),\npupkovec \"Omphalodes linifolia\", hajnička Menziesova (\"Nemophila menziesii\"), kostival drsný (\"Symphytum asperum\"),\npomněnkovec velkolistý (\"Brunnera macrophylla\"), pipla žlutá (Nonea lutea), plícněnka sibiřská (Mertensia sibirica).\nNěkteré druhy jsou vzácně a přechodně zavlékány ze Středomoří: pilátka vždyzelená (\"Pentaglottis sempervirens\"),\npilát modrý (\"Anchusa azurea\"), otočník evropský (\"Heliotropium europaeum\"), z východní Evropy a Kavkazu pipla růžová (\"Nonea rosea\") a strošek rozkladitý (\"Lappula patula\").\nZ polních kultur občas zplaňuje svazenka vratičolistá (\"Phacelia tanacetifolia\") a příbuzné druhy, pocházející vesměs ze Severní Ameriky.\n\nNominátní poddruh kostivalu českého (\"Symphytum bohemicum\"), tedy \"S. bohemicum\" subsp. \"bohemicum\",\nje endemitem České kotliny.\nMezi kriticky ohrožené taxony na našem území náleží hadinec červený (\"Echium russicum\", jižní Morava), silně ohrožený je kostival český (\"Symphytum bohemicum\").\n\nMimo rodů již zmíněných v přehledu české květeny se v Evropě vyskytuje dalších 19 rodů. Většina z nich je zastoupena jediným, často\nendemickým druhem: plícněnka \"Mertensia maritima\" na pobřežích severní Evropy, \"Macrotomia densiflora\" v Řecku, \"Mattiastrum lithospermifolium\" na Krétě, \"Elizaldia calycina\" v jz. Španělsku, \"Arnebia decumbens\" v jv. Rusku, \"Trigonotis peduncularis\" ve v. Rusku, \"Halacsya sendtneri\" v Albánii a Jugoslávii, pilátka vždyzelená (\"Pentaglottis sempervirens\") v jz. Evropě, \"Argusia sibirica\", \"Rochelia disperma\" a \"Trachystemon orientalis\"\nv jv. Evropě, \"Neatostema apulum\" v téměř celém Středomoří.\nVíce druhy jsou zastoupeny rody kamejník (\"Alkanna\", asi 20 druhů), pomněnečka (\"Eritrichium\", 4 druhy), \"Moltkia\"\n(3 endemické druhy v jižní Evropě), \"Rindera\" (3 druhy), \"Solenanthus\" (6 druhů), kamejnička (\"Lithodora\", 7 druhů) a brutnák (\"Borago\", 2 druhy).\n\nMladé listy brutnáku lékařského (\"Borago officinalis\") se pro osvěžující chuť a výrazné okurkové aroma přidávají do salátů, zeleninových směsí apod. Brutnák je pěstován v Evropě, Severní Americe, v Indii, Číně a na Novém Zélandu.\nPeckovice různých druhů rodu \"Cordia\" mají většinou jedlou, ale nepříliš chutnou dužninu. Druh \"Cordia alliodora\", kvetoucí latami bílých květů, je v Jižní Americe pěstován pro zastínění kávových plantáží a pro ozdobu.\n\nAž 1 m vysoké stonky nezelené parazitické rostliny \"Pholisma sonorae\" byly významnou součástí jídelníčku Indiánů v ústí řeky Colorado. Jedli je syrové, pečené, smažené\nnebo sušené mleté.\n\nSvazenka vratičolistá (\"Phacelia tanacetifolia\") a další druhy (\"P. ciliata\", \"P. campanularia\") se pěstují i v České republice\njako pícniny a nektarodárné rostliny.\n\nDřevo jihoamerického stromu \"Cordia glabrata\" je obchodováno pod názvem \"Louro preto\". Je odolné vůči povětrnosti a má využití např. při stavbě lodí.\nKořen kamejníku barvířského (\"Alkanna tinctoria\") obsahuje červené naftochinonové barvivo alkanin, rozpustné\nv lihu, etheru a silicích.\nAlkanová červeň je používána k barvení potravin, limonád, mastí a textilií.\n\nMnohé druhy brutnákovitých mají využití jako okrasné rostliny. Z trvalek je to např. kamejnička rozkladitá (\"Lithodora diffusa\"), pomněnkovec velkolistý\n(\"Brunnera macrophylla\") a rostliny z rodů plicník (\"Pulmonaria\"), plícněnka (\"Mertensia\") a pomněnka (\"Myosotis\").\nRůzné druhy převážně novozélandských pomněnek nacházejí uplatnění jako skalničky.\nMezi častěji pěstované letničky náleží např. otočník peruánský (\"Heliotropium arborescens\"), hajnička Menziesova (\"Nemophila menziesii\") a hajnička skvrnitá (\"N. maculata\").\n\nBotanickou zajímavostí je vysoký endemismus hadinců na Kanárských ostrovech (ze 24 zde rostoucích druhů je 23 endemických) stejně jako\njejich růstová forma. Nejrobustnější druhy mají dřevnatý stonek a vyznačují se hustým, válcovitým, až 3 metry vysokým květenstvím.\n\nÚčinnými látkami jsou jednak pyrrolizidinové alkaloidy, dále pak derivát purinu allantoin a slizy,\nv některých případech i naftochinonová barviva, saponiny a třísloviny.\n\nMnohé druhy brutnákovitých se v minulosti hojně používaly v tradiční medicíně, vzhledem k prokázanému hepatotoxickému a také\nkarcinogennímu účinku obsažených alkaloidů bylo od jejich vnitřního užívání téměř upuštěno.\nŠiroce se využíval např. hadinec obecný (\"Echium vulgare\"), který rychle tlumí bolesti při žaludečním vředu a hojivě působí na zanícené sliznice trávicího a dýchacího traktu. Při opatrném dávkování je dnes doporučen k užívání např. kostival lékařský (\"Symphytum officinale\") při léčení žaludečních vředů a narušených sliznic, dále plicník lékařský (\"Pulmonaria officinalis\"), působící hojivě při zánětlivých onemocněních především v oblasti plic. Ve starém Řecku a Římě byla užanka lékařská (\"Lithospermum officinale\") jediným tehdy známým prostředkem proti ledvinovým kamenům, též byla používána proti cizopasníkům, k léčení vážných potíží s ledvinami a při zástavě moče.\n\nVětšina druhů je dnes používána zevně, případně jako homeopatika. Tzv. brutnákový olej (\"Boraginis oleum rafinatum\"), získávaný ze semen brutnáku lékařského (\"Borago officinali\"), obsahuje vysoký podíl γ–linolenové kyseliny. Kostival lékařský (\"Symphytum officinale\") je používán na rozsáhlé pohmožděniny a hematomy, bércové vředy, hemoroidy, na nehojící se rány a kožní záněty. Hojí též zlomeniny, neboť podporuje tvorbu kalusu.\n\nPurinový derivát allantoin, obsažený v mnohých brutnákovitých rostlinách, má výrazně regenerační účinky a podporuje hojení pokožky, sliznic a zlomenin. Glykoalkaloid konsolidin, hydrolyzující na glukosu a konsolicin, paralyzuje centrální nervový systém. Je obsažen např. v pilátu lékařském (\"Anchusa officinalis\"), užance lékařské (\"Cynoglossum officinale\") a hadinci obecném (\"Echium vulgare\").\n\nPřestože z území Číny je uváděno téměř 300 druhů brutnákovitých ve 47 rodech, tradiční čínská medicína rostliny z této čeledi prakticky vůbec nepoužívá. Jedinou známější čínskou brutnákovitou bylinou je užanka \"Lithospermum erythrorhizon\". Z této rostliny bylo izolováno nafrochinonové barvivo shikonin, u něhož byl prokázán antibakteriální a především antitumorový účinek.\n\nBrutnákovité zahrnují celkem asi 148 rodů a kolem 2 740 druhů, zde je uveden seznam rodů:\n\n\"Actinocarya\", \"Afrotysonia\", \"Alkanna\", \"Amblynotus\", \"Ammobroma\", \"Amphibologyne\", \"Amsinckia\", \"Anchusa\", \"Ancistrocarya\", \"Anoplocaryum\", \"Antiotrema\", \"Antiphytum\", \"Argusia\", \"Arnebia\", \"Asperugo\", \"Austrocynoglossum\", \"Auxemma\", \"Borago\", \"Bothriospermum\", \"Bourreria\", \"Brachybotrys\", \"Brandella\", \"Brunnera\", \"Buglossoides\", \"Caccinia\", \"Carmona\", \"Cerinthe\", \"Chamissoniophila\", \"Chionocharis\", \"Choriantha\", \"Codon\", \"Coldenia\", \"Cordia\", \"Cortesia\", \"Craniospermum\", \"Crucicaryum\", \"Cryptantha\", \"Cynoglossopsis\", \"Cynoglossum\", \"Cynoglottis\", \"Cystostemon\", \"Dasynotus\", \"Decalepidanthus\", \"Draperia\", \"Echiochilon\", \"Echiochilopsis\", \"Echium\", \"Ehretia\", \"Elizaldia\", \"Ellisia\", \"Embadium\", \"Emmenanthe\", \"Eriodictyon\", \"Eritrichium\", \"Eucrypta\", \"Gastrocotyle\", \"Gyrocaryum\", \"Hackelia\", \"Halacsya\", \"Halgania\", \"Harpagonella\", \"Heliocarya\", \"Heliotropium\", \"Hesperochiron\", \"Hydrophyllum\", \"Ivanjohnstonia\", \"Lacaitaea\", \"Lappula\", \"Lasiarrhenum\", \"Lasiocaryum\", \"Lemmonia\", \"Lennoa\", \"Lepechiniella\", \"Lepidocordia\", \"Lindelofia\", \"Lithodora\", \"Lithospermum\", \"Lobostemon\", \"Macromeria\", \"Maharanga\", \"Mairetis\", \"Mallotonia\", \"Mertensia\", \"Microcaryum\", \"Microula\", \"Miltitzia\", \"Mimophytum\", \"Moltkia\", \"Moltkiopsis\", \"Moritzia\", \"Myosotidium\", \"Myosotis\", \"Nama\", \"Neatostema\", \"Nemophila\", \"Nephrocarya\", \"Nesocaryum\", \"Nogalia\", \"Nomosa\", \"Nonea\", \"Ogastemma\", \"Omphalodes\", \"Omphalolappula\", \"Onosma\", \"Onosmodium\", \"Oxyosmyles\", \"Paracaryopsis\", \"Paracaryum\", \"Paramoltkia\", \"Paraskevia\", \"Pardoglossum\", \"Patagonula\", \"Pectocarya\", \"Pentaglottis\", \"Perittostemma\", \"Phacelia\", \"Pholisma\", \"Pholistoma\", \"Plagiobothrys\", \"Pontechium\", \"Pseudomertensia\", \"Psilolaemus\", \"Pteleocarpa\", \"Pulmonaria\", \"Rindera\", \"Rochefortia\", \"Rochelia\", \"Romanzoffia\", \"Rotula\", \"Saccellium\", \"Scapicephalus\", \"Selkirkia\", \"Sericostoma\", \"Sinojohnstonia\", \"Solenanthus\", \"Stenosolenium\", \"Stephanocaryum\", \"Suchtelenia\", \"Symphytum\", \"Thaumatocaryon\", \"Thyrocarpus\", \"Tianschaniella\", \"Tiquilia\", \"Tournefortia\", \"Trachelanthus\", \"Trachystemon\", \"Tricardia\", \"Trichodesma\", \"Trigonocaryum\", \"Trigonotis\", \"Turricula\", \"Varronia\", \"Wellstedia\", \"Wigandia\"\n\n\n"}
{"id": "445613", "url": "https://cs.wikipedia.org/wiki?curid=445613", "title": "Atlas (vazba pletenin)", "text": "Atlas (vazba pletenin)\n\nAtlas je jednolícní nebo oboulícní vazba osnovních pletenin. \n\nVzniká tak, že se postupně klade osnovní nit v jednom směru na jehlu vedlejšího sloupku pleteniny a po určitém počtu řádků se změní směr kladení. Podle počtu řádků v jednom směru kladení se vazba označuje jako např. třířádkový, pětiřádkový atlas atd. Změna směru kladení způsobuje rozdílný odraz světla, který se jeví na pletenině jako lehké proužky.\n\nPodle druhu oček se rozlišuje uzavřený nebo otevřený atlas.\n\n\nK vytváření dvojité vazby musí být pletací stroj vybaven dvěma kladecími přístroji. Pleteniny tohoto druhu se často potiskují a používají na dámské svrchní ošacení.\n\n\n"}
{"id": "445616", "url": "https://cs.wikipedia.org/wiki?curid=445616", "title": "Kepr (pletenina)", "text": "Kepr (pletenina)\n\nKepr je vazba osnovních pletenin, která vzniká kladením přes dvě jehly (posunem kladecího přístroje o dvě jehelní rozteče). \n\nVznikají tak dvě očka vedle sebe s platinovými obloučky podobnými zátažným pleteninám a s rovnoběžnými sloupky. Kladení může být otevřené nebo uzavřené.\n\nKeprové kladení se dá aplikovat na všechny základní vazby, takže vzniká např. dvoujehlový řetízek, tzv. keprová vazba (trikot přes dvě jehly), keprové sukno, keprový satén, samet nebo atlas. \n\nPletenina s keprovou vazbou se obvykle vyrábí na strojích s jedním kladecím přístrojem.\nSe dvěma kladecími přístroji se kombinuje například keprová vazba s trikotem. Tímto způsobem se často zpracovávají elastická příze – jeden kladecí přístroj vytváří trikotovou vazbu z elastické příze, zatímco do druhého přístroje je navléknutý hladký filament, který se zpracovává keprovou vazbou.\n\n\n"}
{"id": "445617", "url": "https://cs.wikipedia.org/wiki?curid=445617", "title": "Pravoslav Kotík", "text": "Pravoslav Kotík\n\nPravoslav Kotík (1. května 1889, Slabce u Rakovníka – 14. ledna 1970 v Praze) byl český malíř a grafik.\n\nV letech 1908–1912 studoval Uměleckoprůmyslovou školu v Praze u Emanuela Dítěte, Karla Vítězslava Maška a Jakuba Schikanedera. Aby mohl vyučovat, složil ještě v roce 1912 zkoušku na Akademii výtvarných umění v Praze u Jana Preislera. To ho opravňovalo k vyučování na středních školách. V roce 1919 onemocněl tuberkulózou, ze které se vyléčil až v roce 1920.\n\nV letech 1913 až 1939 postupně působil jako učitel na středních školách:\n\nOd roku 1919 byl členem Spolku výtvarných umělců Mánes. Toto členství přerušil v letech 1921–1924, kdy byl členem Umělecké besedy. Z ní odešel v roce 1924 s dalšími výtvarníky (Karel Holan, Miloslav Holý, Emanuel Frinta, Karel Kotrba, Oldřich Kerhart, Marie Schnabelová) pro názorové neshody. Malíři Karel Holan, Miloslav Holý, Pravoslav Kotík a sochař Karel Kotrba založili v roce 1925 skupinu \"Ho Ho Ko Ko\", která byla dodatečně pojmenována Sociální skupina. Ze SVU Mánes byl v roce 1930 vyloučen. V roce 1947 se sem vrátil a byl členem až do jeho rozpuštění v roce 1956. V padesátých letech žil v izolaci, až do roku 1958 nesměl vystavovat.\n\nRád cestoval; hodně cestoval po Československu, několikrát navštívil Francii (studijní pobyty v letech 1924 a 1937), Belgii, Německo, Nizozemsko a Jugoslávii.\n\nZpočátku bylo jeho dílo ovlivněno fauvismem a expresionismem (Obraz \"Modrý koník\"). Ve dvacátých letech se přiklonil ke geometrizujícímu kubismu, později k novoklasicismu. V padesátých letech se u něj začala objevovat i nefigurativní témata.\n\nPoprvé vystavil svá díla ještě jako student UPŠ v roce 1910 v Topičově salonu na výstavě skupiny \"Nezávislí\". Vystavoval zde pod pseudonymem P. Kraus. První samostatnou výstavu měl v roce 1927 v Rudolfinu v Praze.\n\nGrafické práce a ilustrace (dřevoryty, lepty, litografie) zobrazují sociální a intimní témata. Jsou součástí několika bibliofilských tisků (například \"Na motiv ženy\", Kladno : Karel Janout, 1936, \"5 leptů ženských aktů\", Praha : Družstvo Dílo přátel umění a knihy, 1946).\n\nV posledních letech se na trhu s uměním objevují falzifikáty jeho děl.\n\n\n\n\n\n"}
{"id": "445618", "url": "https://cs.wikipedia.org/wiki?curid=445618", "title": "Válka hněvu", "text": "Válka hněvu\n\nVe fiktivním světě J.R.R. Tolkiena je jako Válka hněvu nebo též Velká bitva označována poslední bitva Prvního věku, ve které byl Temný pán Morgoth poražen. Konflikt je autorem nejvíce popsán v knihách Silmarillion a The History of Middle-Earth.\n\nPo drtivých vítězstvích v Dagor Bragollach a Nirnaeth Arnoediad bylo jen otázkou času, kdy se Temný pán zmocní celého Beleriandu. Z masakru v Sirionských přístavech se podaří uprchnout Elwing, která s sebou odnese Silmaril. Se svým manželem Eärendilem se plaví na západ. Díky moci Silmarilu proniknout pásem Začarovaných ostrovů a stanou na pobřeží Amanu. Před soudem Valar prosí Eärendil za odpuštění pro obě plemena (elfy i lidi). Jeho prosby byly vyslyšeny a Valar se rozhodnou přemoci Morgotha silou.\n\nPo obrovském zbrojení vyplouvá směrem na východ dosud nevídaná armáda. Z Valinoru vypluli do boje zbývající Noldor vedení svým pánem Finarfinem a zlatovlasí Vanyar vedení Ingwëm. Vrchním velitelem byl Manwëho herold Eönwë. Teleri z Alqualondë dosud hořce vzpomínali na první zabíjení rodných a proto odmítli ve válce bojovat. Dovolili však, aby byly armády Valinoru převezeny do Středozemě pomocí jejich lodí. Loďstvo zakotvilo v přístavu Eglarest. Tři domy Edain bojovaly na straně vojsk Valinoru proti Morgothovi. Temný pán vyslal proti vojskům západu všechny své síly. Celý Beleriand vzplál v obrovské bitvě a většina země byla boji těžce poničena. Síla Valinoru však byla velká a skřeti ustupovali k Angbandu. Všichni služebníci Temného pána byli pobiti nebo uprchli a skryli se. Poslední Morgothův útok vedli do té doby neznámí létající draci v čele s největším drakem Ancalagonem Černým. Tehdy dorazil Eärendil s Manwëho orly a bitva se přenesla do vzduchu. Eärendilovi se podařilo Ancalagona zabít a drakovo mrtvé padající tělo pobořilo štíty Thangorodrim. Temný pán Morgoth byl poražen.\n\nNa spoutání Morgotha bylo použito řetězu Angainor, jeho železná koruna mu byla odebrána a byly z ní vybrány zbylé dva Silmarily. Poté byl Morgoth mocí Valar vypovězen z Ardy do vnější prázdnoty. Sauron se sice před Eönwëm pokořil, jakmile však dostal příležitost, uprchl na východ, kde se skryl. Většina Morgothových sil ve válce padla, ale několika balrogům se podařilo zahrabat a skrýt pod kořeny hor. Edain si svou udatností ve válce vysloužili velkou chválu a Valar jim za jejich chrabré činy darovali ostrov Andor \"Darovaná země\". Při pádu Thangorodrim došlo k obrovským zemětřesením, načež byla rozlehlá území na západ od Ered Luin zatopena mořem. Tak zanikl Beleriand.\n\n"}
{"id": "445619", "url": "https://cs.wikipedia.org/wiki?curid=445619", "title": "Sukno (vazba pletenin)", "text": "Sukno (vazba pletenin)\n\nSukno je vazba osnovních pletenin, která se tvoří střídavým \"kladením\" nitě na druhé sousední jehly. Sousední jehly se obchází, takže každé očko vazby je podloženo jednou spojovací kličkou. Konstrukce vazby je odvozena od trikotu (který se tvoří kladením na první sousední jehly). Pleteniny se od sebe odlišují zejména délkou spojovací kličky. \n\nJednoduché sukno se vyrábí na jednolůžkových osnovních strojích s otevřeným nebo uzavřeným \"kladením\". \n\nZ pletenin se suknovou vazbou ze strojů se dvěma kladecími přístroji jsou nejznámější: \n\n"}
{"id": "445623", "url": "https://cs.wikipedia.org/wiki?curid=445623", "title": "Jindřich Vichra", "text": "Jindřich Vichra\n\nJindřich Vichra (1. října 1918 Dráchov – 12. května 1944 Praha v 16.14 v popravčí místnosti sekyrárny Pankrác) byl český básník, spolupracovník komunistického odboje odsouzený k trestu smrti a popravený v pankrácké věznici.\n\nJindřich Vichra začal svoji básnickou tvorbu již jako šestnáctiletý, kdy mu byla (pod pseudonymem \"Ladislav Sen\") otištěna (ve studentském časopise) jeho první báseň. Navštěvoval reálku v Táboře. Zajímal se o studium cizích jazyků (Znal perfektně angličtinu, francouzštinu, němčinu, ruštinu a italštinu). Záhy mu byly zveřejněny další básně. Ještě před vypuknutím druhé světové války se zdokonaloval v básnické tvorbě - dopisoval si dokonce s básníkem Františkem Halasem.\n\nDo práce v ilegální komunistické odbojové buňce se nakrátko zapojil ihned od března 1939. V roce 1942 se dostal do III. ilegálního vedení KSČ , kde spolupracoval s Josefem Pilařem a Josefem Frajbišem, který byl vedoucím skupiny zabezpečující tisk a kolportáž Rudého práva.\n\nPilař i Frajbiš pracovali v ilegalitě a v Praze se ukrývali v bytě, který si pronajali společně Jindřich Vichra s Annou Mlejnkovou , ilegální pracovnicí a bývalou úřednicí ve Staré Pace. Jindřich Vichra byl zatčen 7. února 1944 v Dráchově, v Praze pak byli zatčeni i ostatní odbojáři (Mlejnková, Pilař a Frajbiš).\n\nZa skrývání osob nepřátelských říši byla odsouzena k trestu smrti Anna Mlejnková a dne 15. března 1944 odsoudil pražský Sondergericht k trestu smrti i Jindřicha Vichru. Během svého pobytu v pankrácké věznici na cele číslo 34 (na oddělení II/a pro odsouzené k smrti) vytvořil Jindřich Vichra několik básní, které se zachovaly především díky vězni - chodbaři Karlu Ramešovi. Dva dny před popravou (10. května 1944) byl přidělen na celu číslo 34 básník Karel Vokáč, jehož básně Vichra znal. Pro seznámení a vzájemné poznání obou básníků jim osud věnoval jen pouhé dva dny.\n\nUkázka z básnické tvorby Jindřicha Vichry Báseň: \"Jizero\"\nAnna Mlejnková (narozena 11. ledna 1915) ukončila život pod pankráckou gilotinou 12. května 1944 v 16.13.; Jindřich Vichra byl popraven jako další téhož dne v 16.14.\n\n"}
{"id": "445625", "url": "https://cs.wikipedia.org/wiki?curid=445625", "title": "Světová luterská federace", "text": "Světová luterská federace\n\nSvětová luterská federace neboli Světový luterský svaz je největším denominačním svazem luterských církví.\n\nSLF byla založena roku 1947 v Lundu. Sídlí v Ženevě.\n\nSvaz sdružuje 140 církví ze 79 zemí. Z českých církví patří do SLF Slezská církev evangelická augsburského vyznání (od roku 1956) a Českobratrská církev evangelická (od roku 2004).\n\nRegionální kancelář SLF pro střední a východní Evropu sídlí v Bratislavě.\n\n\n\n"}
{"id": "445626", "url": "https://cs.wikipedia.org/wiki?curid=445626", "title": "Bill Tilden", "text": "Bill Tilden\n\nWilliam Tatem Tilden (10. února 1893, Filadelfie, USA – 5. června 1953, Los Angeles, tamtéž), přezdívaný „Big Bill“ (Velký Bill), je považován za jednoho z největších tenistů všech dob, a to nejen pro dosažené výsledky, ale také díky dokonale zvládnuté úderové technice a zápasové taktice. Mezinárodnímu tenisu dominoval ve 20. letech 20. století, kdy byl tento americký hráč sedm let na pozici světové jedničky. Je po něm nazván sedmý game setu. Ve dvouhře zvítězil třikrát ve Wimbledonu (jedenkrát ve čtyřhře) a sedmkrát na US Open (pět titulů ze čtyřhry).\n\nPřezdívku „Velký Bill“ získal pro jeho velkou postavu a tenisové výkony, na rozdíl od partnera v družstvu Davisova poháru „Malého Bila“ Billa Johnstona. V období 1920–1926 se spolupodílel na zisku po sobě jdoucích sedmi triumfů Spojených států v Davisové poháru, kdy vyhrál třináct finálových zápasů v řadě. Na tenisových turnajích v této periodě neprohrál důležitý zápas. V roce 1931 přešel od amatérů k profesionálům. Je autorem knihy o tenisové teorii techniky a taktiky zápasu. Podal ucelený rozbor úderů s rotací, stejně jako návod na obranu před nimi. Je považován za zakladatele koncepce celodvorcového stylu. Do mezinárodní tenisové síně slávy byl uveden v roce 1959 v Newportu na Rhode Islandu.\n\nTilden teoreticky rozebral důležitost sedmé hry (7. game) v posledním setu pro důležitost zápasu. Tvrdil, že při zápasech přibližně rovnocenných soupeřů bývá pro vítězství v zápase rozhodující sedmý game posledního setu. Důležitost se navíc zvyšuje při vyhraném podání soupeře za stavu 3:3. V moderní době, kdy je praktikován v daleko větší míře útočný tenis, je tato klasická poučka méně platná. Rozhodující bývá vyhrané soupeřovo podání nezávisle na pořadí hry v setu.\n\n\n\n\n\n\n\n\n\n\n\n\n\n"}
{"id": "445629", "url": "https://cs.wikipedia.org/wiki?curid=445629", "title": "Miloš Dodo Doležal", "text": "Miloš Dodo Doležal\n\nMiloš Dodo Doležal (* 12. srpna 1966, Karviná) je český kytarista, skladatel, zpěvák a producent, který od roku 1991 vydal osm hudebních alb. Proslavil se jako frontman skupiny Vitacit. Hrál v hudební skupině Pražský výběr. \n\nMiloš Dodo Doležal začal zpívat v dětském sboru v Karviné. Se svojí manželkou se seznámil na střední škole. Má dvě dcery a syna Miloše, který studuje konzervatoř. Po roce 1989 odjel do Spojených států amerických, kde se i při studiích zlepšil ve hře na kytaru. Od roku 1994 žije s rodinou v Žirovnici, kde má vlastní nahrávací studio Hacienda. Se synem Milošem hraje od roku 2009 v hudební skupině. Jezdí na motorce a má rád filmy Miloše Formana.\n\n\n"}
{"id": "445630", "url": "https://cs.wikipedia.org/wiki?curid=445630", "title": "Volcher Coiter", "text": "Volcher Coiter\n\nVolcher Coiter (občas psáno i jako Coyter nebo Koyter; 1534 Groningen – 2. června 1576 Brienne-le-Château) byl holandský anatom. Jako první popsal meningitidu a položil základy osteologie. \n\nCoiter se narodil v Groningenu. Studoval v Itálii a Francii a byl žákem Ulisse Aldrovandiho, Gabriela Falloppia, Batolomea Eustachiho a Guillaumeho Rondeleta. V roce 1569 působil jako lékař v Norimberku a později i jako chirurg ve vojenské službě. Mezi jeho díla patří \"Externarum et Internarum Principalium Humani Corporis Partium Tabulae\" (1573) a \"De Avium Sceletis et Praecipius Musculis\" (1575), které zahrnují detailní anatomickou studii ptačího těla.\n"}
{"id": "445634", "url": "https://cs.wikipedia.org/wiki?curid=445634", "title": "Novina (nakladatelství)", "text": "Novina (nakladatelství)\n\nNovina, tiskařské a vydavatelské družstvo se stalo v období prvorepublikového Československa druhým nejvýznamnějším tiskovým koncernem ve vlastnictví Republikánské strany zemědělského a malorolnického lidu (agrárníků). Již před první světovou válkou soustředili agrárníci vydávání tisku do svého Tiskařského a vydavatelského družstva rolnického (předsedou byl zvolen rolnický novinář a sedlák Jan Antonín Prokůpek). \n\nV roce 1917 se tiskařské a vydavatelské družstvo přejmenovalo na Českomoravské podniky tiskařské a vydavatelské (u některých listů se po roce 1918 objevoval název Československé podniky tiskařské a vydavatelské), od června 1930 na Novinu, tiskařské a vydavatelské družstvo. Kromě největších a moderních tiskáren v Praze a v Brně vlastnila Novina své závody v Hradci Králové, Jičíně, Mladé Boleslavi, Plzni, Strakonicích, Havlíčkově Brodě, na Moravě v Přerově, Opavě a v Jihlavě. Novina si vybudovala sesterský podnik i v Bratislavě. \n\nTiskařské podniky agrární strany vlastnily „Českomoravské knihkupectví v Praze”, „Slovenské knihkupectví v Bratislavě”, inzertní a novinářský závod Praga, zinkografický závod a nakladatelství „Svépomoc”. Novina si počátkem 30. let vybudovala v Praze na Florenci nový komplex s moderní tiskárnou a vydávala zejména tisk Republikánské strany zemědělského a malorolnického lidu, jejímž ústředním tiskovým orgánem byl deník Venkov, dále v Praze deníky Večer, Lidový deník nebo v Brně Svobodu, celou řadu regionálních deníků a časopisů jako Česká selka, Cep, Rozkvět, kulturní revue Brázda atd. \n\nNovina, jakožto vydavatelství agrární strany produkovala řadu listů s ní spojenou. Hlavní tiskový orgán \"Selské noviny\", deník \"Venkov\" a řadu regionálních týdeníků jako např. \"Cep\", \"Rozkvět\", \"Moravský venkov\" a \"Selské noviny\" v Olomouci. \n\nZaloženy roku 1884 na Moravě, jako tiskový orgán strany z popudu Jana Jaroslava Demla. Vedl je Alfons Šťastný, lidový myslitel a filozof a byly určeny hlavně pro prosté rolníky. V roce 1890 byly ovšem noviny zastaveny, jelikož vláda se obávala rostoucího radikalismu hnutí. Po pouhých šesti týdnech, ale Šťastný noviny obnovil a až do roku 1912 vycházely na jeho náklady.\n\nAgrární deník, založený 1906, který vycházel po celém území Československa. Díky práci šéfredaktora Karla Jonáše do něj přispívali například F.X. Šalda, Arne Novák, I. Zahradník a další.\n"}
{"id": "445636", "url": "https://cs.wikipedia.org/wiki?curid=445636", "title": "Josiah Kibira", "text": "Josiah Kibira\n\nJosiah Mutabuzi Isaya Kibira (1925 – 18. července 1988) byl tanzánský luterský biskup.\n\nV letech 1977–1984 zastával úřad prezidenta Světové luterské federace.\n\nS manželkou Marthou měl 5 synů a 4 dcery. Jeho syn Josiah se stal nezávislým filmovým producentem.\n\n"}
{"id": "445637", "url": "https://cs.wikipedia.org/wiki?curid=445637", "title": "Kotík", "text": "Kotík\n\nPříjmení Kotík nosí více různých osobností:\n\n"}
{"id": "445640", "url": "https://cs.wikipedia.org/wiki?curid=445640", "title": "Senátní obvod č. 57 – Vyškov", "text": "Senátní obvod č. 57 – Vyškov\n\nSenátní obvod č. 57 – Vyškov je podle zákona č. 247/1995 Sb. tvořen západní částí okresu Vyškov ohraničenou na východě obcemi Drysice, Pustiměř, Hoštice-Heroltice, Medlovice, Moravské Málkovice, Orlovice, Hvězdlice, Kozlany, Kojátky, Bučovice a východní částí okresu Brno-venkov ohraničenou na severu obcí Bílovice nad Svitavou a na jihozápadě obcemi Popovice, Rajhrad, Holasice, Vojkovice a Židlochovice.\n\nSoučasným senátorem je od roku 2014 sociální demokrat Ivo Bárek, který byl zvolen již potřetí v řadě.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "445645", "url": "https://cs.wikipedia.org/wiki?curid=445645", "title": "Vladimír Kořen", "text": "Vladimír Kořen\n\nVladimír Kořen (* 30. prosince 1973 Teplice) je český televizní publicista a moderátor. Přes 20 let pracuje v České televizi a stal se uznávaným popularizátorem vědy a životního prostředí v České republice. Oblast ekologie a vědy jej fascinuje od dětství. Po absolvování Gymnázia Teplice (1992) vystudoval žurnalistiku se zaměřením na politologii na Fakultě sociálních věd Univerzity Karlovy (1998). Angažuje se v místní politice, jako lídr kandidátky sdružení \"Klidné město\" byl v říjnu 2010 zvolen do zastupitelstva Říčan a 10. listopadu 2010 byl zvolen starostou. Ve volbách v letech 2014 a 2018 mandát starosty obhájil, když uskupení \"Klidné město\" získalo 56%, resp. 52% hlasů. Je členem správní rady Nadace Partnerství, přičemž aktivně podporuje akce jako Strom roku, Evropský strom roku, výsadbu Stromů svobody či akci na 10 milionů stromů pro Českou republiku. Zapojuje se do podpory festivalu Ekofilm nebo působí jako předseda poroty Ceny Josefa Vavrouška.\n\n\n\n"}
{"id": "445651", "url": "https://cs.wikipedia.org/wiki?curid=445651", "title": "Pierre Belon", "text": "Pierre Belon\n\nPierre Belon, známý také pod jmény \"Pierre Belon du Manse\" nebo \"Petrus Bellonius Cenomanus\" (latinsky) (1517? - 1564), byl francouzský přírodovědec.\n\nNarodil se zřejmě v roce 1517 poblíž Cérans-Foulletourteu. Po dokončení studia medicíny v Paříži se stal žákem botanika Valeriuse Corduse (1515 - 1544), s kterým začal cestovat po Německu. Po návratu do Francie sehnal sponzora Françoise de Tournona, který mu financoval cesty do Řecka, Malé Asie, Egypta, Arábie a Palestiny, z kterých se vrátil v roce 1549. Během svého dlouhého cestování sepsal ilustrované dílo \"Observations\", které vydal v roce 1553.\n\nBelon, který patřil mezi oblíbence jak Jindřicha II., tak i Karla IX., byl zavražděn v Paříži v dubnu 1564 při večerní procházce po Bois de Boulogne. Vedle jeho již výše zmiňovaného díla sepsal také několik vědeckých prací, z nichž je nejvýznamnější \"Histoire naturelle des estranges poissons\" (1551), \"De aquatilibus\" (1553) a \"L'Histoire de la nature des oyseaux\" (1555), díky které bývá Belon považován za jednoho z prvních vědců zabývajících se srovnávací anatomií.\n"}
{"id": "445655", "url": "https://cs.wikipedia.org/wiki?curid=445655", "title": "Nedá Ághá-Soltán", "text": "Nedá Ághá-Soltán\n\nNedá Sálehí Ághá-Soltán (‎; 23. ledna 1983 – 20. června 2009) byla íránská žena zastřelená v Teheránu během protestů proti výsledkům íránských prezidentských voleb v roce 2009. Její smrt zachytila kamera a videonahrávka se zejména díky internetu šíří po celém světě. Její smrt se tak stala jedním ze symbolů íránských povolebních protestů.\n\n20. června 2009 okolo 18:30 uvízla Ághá-Soltán spolu se svým učitelem hudby a dalšími dvěma osobami uprostřed teheránské zácpy. Čtveřice mířila demonstrovat proti oficiálním výsledkům prezidentských voleb v Íránu. Kvůli teplu uvnitř automobilu vůz opustila a při sledování protestů byla zastřelena do hrudi. Údajně členem polovojenské organizace Basídž.\n\nJejí smrt byla natočena a klip se pak po přidání na sítě YouTube a Facebook šířil virálně po celém světě. Ještě téhož dne se i diskuse o smrti na serveru Twitteru, která byla označována značkou #neda, stala jedním z „trending topics“, tedy téma o které je zvýšený zájem.\n\nExistují dvě videa dokumentující smrt Nedy Ághá-Soltán. Jedno ukazuje jak padá k zemi, zřejmě stále při vědomí. Na druhém je Ághá-Soltán již zřejmě v bezvědomí a začíná silně krvácet. Její poslední slova údajně byla: „Já hořím, já hořím!“\n\nVe druhém videu přistupuje kameraman k Ághá-Soltán a dvěma mužům. Kamera zamíří na obličej oběti, který má již prázdný výraz. Ághá-Soltán pak začne silně krvácet z nosu a úst. Je slyšet křik.\n\n"}
{"id": "445657", "url": "https://cs.wikipedia.org/wiki?curid=445657", "title": "William Turner (ornitolog)", "text": "William Turner (ornitolog)\n\nWilliam Turner (asi 1508, Northumberland – 7. července 1568, Londýn) byl anglický ornitolog a botanik.\n\nJeho dílo \"Avium praecipuarum, quarum apud Plinium et Aristotelem mentio est, brevis et succincta historia\" (Kolín nad Rýnem, 1544) je považováno za první tištěnou knihu, která se výhradně zabývá studiem ptáků. Popisuje zde navíc nejen druhy, o kterých se zmiňoval již Aristoteles a Plinius starší, ale také ty, které sám pozoroval a právě díky tomuto mezníku v dějinách ornitologie je často označován jako první ornitolog v moderním vědeckém duchu.\n"}
{"id": "445663", "url": "https://cs.wikipedia.org/wiki?curid=445663", "title": "John Ray", "text": "John Ray\n\nJohn Ray, až do roku 1670 uváděný pod jménem John Wray (29. listopadu 1627, Black Notley, Essex – 17. ledna 1705, tamtéž), byl anglický přírodovědec.\n\nNapsal několik významných prací o rostlinách, živočiších a o přirozené theologii. Jeho klasifikace rostlin v díle \"Historia Plantarum\" značně přispěla k moderní taxonomii. Od začátku odmítal systém dichotomického vztahu a rostliny na místo toho klasifikoval podle vzhledu a vzájemných rozdílů, které zaznamenal při pozorování. Tím značně urychlil vědecký empirismus. Vytvořil také pojem \"druh\".\n"}
{"id": "445664", "url": "https://cs.wikipedia.org/wiki?curid=445664", "title": "Intaglie", "text": "Intaglie\n\nIntaglie je jeden z typů gemy. Je to kamenná, případně skleněná, porcelánová či kostěná destička nebo čočka s negativně vhloubeným reliéfním obrazem. V uměleckém pojetí jde o ručně rytý nebo řezaný motiv. V průmyslové produkci jde o sériový odlitek.\nNejčastěji se používá průsvitný nebo průhledný nerost, většinou drahý kámen jako jsou odrůdy křemeneː křišťál či záhněda, dále karneol, almandin, ametyst, safír, zelený olivín, vltavín či smaragd. Jindy je vyhledáván neprůsvitný tj. opakní drahokam více barevných vrstev, např. onyx, sardonyx, karneolachát, proužkový achát, zelený prasem s červenými tečkami, žíhaný jaspis, mramor či černý gagát.\n\nIntaglie má nejčastěji podobu čočky, oválného medailónu nebo je to čtvercová či osmiboká destička. Slouží k vsazení do pečetidla nebo do pečetního prstenu, zvaného signet. Pro tento účel mívá někdy kromě obrazu také nápis, je-li psán po obvodu, nazývá se \"opis\". Nápisem bývá označení pečeť (latinsky sigillum) a jméno majitele, případně emblém jeho profese nebo osobní či domovní značka (takzvaná \"merka\"), u šlechticů erb.\n\nPoznávacím (rozlišovacím) znamením intaglie oproti kameji je nápis stranově obrácený, protože slouží ke čtení až v otisku v pečetním vosku.\n\nV novověku si sběratelé otiskovali intaglie do sádry, sbírky takových odlitků se nazývají daktyliotéka.\n\n"}
{"id": "445666", "url": "https://cs.wikipedia.org/wiki?curid=445666", "title": "Littau", "text": "Littau\n\nLittau je část švýcerského města Lucern, do konce roku 2009 samostatná obec. V té době zde žilo přes 17000 obyvatel.\n\nPrvní písemná zmínka o sídle \"Litowo\" je z roku 1178.\n\nV Littau se nachází nejvyšší prefabrikovaný betonový pylon světa – sloup elektrického vedení výšky 59,5 m\n\n"}
{"id": "445676", "url": "https://cs.wikipedia.org/wiki?curid=445676", "title": "Trebitsch", "text": "Trebitsch\n\nVýraz Trebitsch může mít více významů:\n"}
{"id": "445678", "url": "https://cs.wikipedia.org/wiki?curid=445678", "title": "Bill Johnston", "text": "Bill Johnston\n\nWilliam Johnston (2. listopadu 1894, San Francisco, Kalifornie, USA – 1. května 1946, tamtéž), přezdívaný \"„Little Bill“\" (Malý Bill), byl americký tenista. Společně s hráči Geraldem Pattersonem a Billem Tildenem byl v letech 1919 mužskou světovou jedničkou. V období 1920–1925 permanentně druhým nejlepším hráčem světa (za Tildenem). Ve dvouhře získal tituly ve Wimbledonu 1923 a na US Open 1915 a 1919, kde prohrál šest dalších finále (pětkrát z toho proti Tildenovi), trojnásobný vítěz čtyřhry na US Open.\n\nPřezdívka „Malý Bill“ doplňovala druhou „Velký Bill“, kterou byl označován Bill Tilden, se kterým Johnston hrál v daviscupovém týmu. Společně získali v letech 1920-1926 pro USA sedm trofejí „Salátové mísy“ v řadě, což je do současnosti platný rekord. Dokud jej nezačal Tilden pravidelně porážet ve 20. letech, byl po řadu let nejlepším americkým tenistou.\n\nPo první světové válce měl chronické zdravotní problémy ze služby v Námořnictvu USA. Vynikal výborným forhendem se západním držením. Zemřel na tuberkulózu v roce 1946 ve věku 51 let. Do Mezinárodní tenisové síně slávy vstoupil in memoriam v roce 1958.\n\n\n"}
{"id": "445687", "url": "https://cs.wikipedia.org/wiki?curid=445687", "title": "Regiony v Maďarsku", "text": "Regiony v Maďarsku\n\nMaďarsko je podle statistického dělení rozděleno na sedm regionů. Toto rozdělení vzniklo v roce 1999 a v budoucnu by mělo nahradit současné župní rozdělení, tento plán však nemá v Maďarsku velkou podporu. \n\n"}
{"id": "445691", "url": "https://cs.wikipedia.org/wiki?curid=445691", "title": "Közép-Magyarország", "text": "Közép-Magyarország\n\nKözép-Magyarország, : Střední Maďarsko je, podle administrativního dělení , jedno z maďarských částí státu a regionů.\n\nTato oblast zahrnuje Hlavní město Budapešť a župu Pest.\n\n\n"}
{"id": "445700", "url": "https://cs.wikipedia.org/wiki?curid=445700", "title": "Bludička", "text": "Bludička\n\nBludička je nadpřirozená bytost vyskytující se ve folklóru po celém světě a také světelný jev, který nejspíše dal podnět ve víře v toto stvoření. Bludičky se objevují v noci, především v močálech a bažinách, a svádějí pocestné ze správného směru. Ve středověké latině se nazývají \"ignis fatuus\" „neposedný oheň“, anglicky \"will-o'-the-wisp\" nebo jack-o'-lantern.\n\nSlovanům je společná představa, že se jedná o duše mrtvých, zejména zemřelých násilnou smrtí či nekřtěnátek, v podobě modravých světel, dětí nebo mužíčků s lucernami nebo hořícími košťaty. Mohou být také dušemi čarodějnic a prý se objevují vždy v lichém počtu. Nejčastěji je lze potkat za zimních nocí, o Dušičkách, během adventu a o štědrovečerní půlnoci. Kromě močálů se zjevují i na hřbitovech či tlejícím dřevě a do bahna či vody závadějí zvláště ty, kteří se jim vysmívají, nebo na ně hvízdají. Lze si je však naklonit prosbou, slibem či vysvobozením z prokletí, potom ukáží poutníkovi správnou cestu nebo dokonce zakopaný poklad. Nemají žádnou moc nad člověkem, který má košili naruby. Podobá se jim ohnivý muž, zvaný jako \"dýma\" či \"dýmač\". Jedná se o duši hříšníka v podobě ohnivého sloupu, sudu, dráčka nebo plamínku v bažinách, ten své oběti utopí, popálí nebo roztrhá, ale stejně jako bludička může také pomáhat.\n\nV Čechách jsou nazývány světýlky či světlonoši; na Železnobrodsku \"cvendy\", na Českotřebovsku \"rychmandle\" a na Moravě pak \"zhubenčata\" nebo \"zabobončata\". \n\nV Lužici se této bytosti říká \"błudnička\", \"błudnik\" nebo \"blud\", v Polsku \"błędnik\", \"świetlik\", v Rusku \"ogoněk\", v Srbsku \"macarul\" a ve Slovinsku \"vedunec\".\n\nPředobrazem bludiček jsou zřejmě různé noční světelné projevy – světlušky (zelené světlo), unikající metan (modré světlo), trouchnivějící dřevo, snad i Eliášův oheň.\n\n\n\n\n"}
{"id": "445703", "url": "https://cs.wikipedia.org/wiki?curid=445703", "title": "Jardin du Luxembourg", "text": "Jardin du Luxembourg\n\nJardin du Luxembourg (česky \"Lucemburská zahrada\") je veřejný park v Paříži. Nalézá se na levém břehu Seiny v 6. obvodu, okolo Lucemburského paláce, sídla senátu. Zahrada má rozlohu 224 500 m (22,5 hektaru).\n\n"}
{"id": "445705", "url": "https://cs.wikipedia.org/wiki?curid=445705", "title": "Představy o dvacátém století", "text": "Představy o dvacátém století\n\nPředstavy o dvacátém století je první kniha dánského spisovatele Petera Høega, napsána během jediného podzimu. Velká dánská nakladatelství nechtěla jeho prvotinu vydat. Až v roce 1988 byla vydána malým kodaňským nakladatelstvím \"Rosinante\".\n\nKniha je tvořena třemi díly.\n\n\n\n\nNa příběhu jednotlivých osob, jejichž osudy se postupem děje proplétají, autor ilustruje dánskou společnost 20. století.\n\n\n\n"}
{"id": "445706", "url": "https://cs.wikipedia.org/wiki?curid=445706", "title": "SystemRescueCd", "text": "SystemRescueCd\n\nSystemRescueCd je Live CD distribuce Linuxu založená na Arch Linux určená k opravě a obnově dat na počítači s poškozeným operačním systémem.\n\nCD obsahije řadu nástrojů a funkcí:\n\n\n"}
{"id": "445708", "url": "https://cs.wikipedia.org/wiki?curid=445708", "title": "Satén (vazba pletenin)", "text": "Satén (vazba pletenin)\n\nSatén je vazba osnovních pletenin, která vzniká střídavým kladením osnovní nitě na třetí sousední jehlu. Konstrukce vazby je odvozena od trikotu, oproti kterému má satén delší spojovací kličky. (Trikot se klade na první sousední jehlu),\n\nSatén se vyrábí na jednolůžkových osnovních strojích s otevřeným nebo uzavřeným \"kladením\".\n\nNa strojích se dvěma kladecími přístroji se satén často kombinuje s jinými osnovními vazbami, např. s trikotem. Vzniká tak méně pružná pletenina, používá se na košile.\n"}
{"id": "445710", "url": "https://cs.wikipedia.org/wiki?curid=445710", "title": "Suzanne Lenglenová", "text": "Suzanne Lenglenová\n\nSuzanne Rachel Flore Lenglenová (24. května 1899, Compiègne, Oise, Francie – 4. července 1938, Paříž) byla francouzská tenistka, která mezi lety 1919 až 1926 získala 21 grandslamových titulů. Mnohými odborníky je řazena k nejlepším hráčkám všech dob, neboť dosáhla takového dominantního postavení nad svými soupeřkami, které dodnes nepřekonala žádná jiná tenistka. Je dvojnásobnou olympijskou vítězkou. Stala se skutečnou první ženskou tenisovou celebritou a mezinárodní sportovní hvězdou, francouzským tiskem označovanou jako \"La Divine\".\n\nS tenisem začala relativně pozdě až v deseti letech, ale již čtyři roky poté ve svých 14 letech hrála své premiérové finále na French Open. První světová válka zapříčinila přerušení tenisového života na evropském kontinentě.\n\nOd roku 1919 však již ženskému tenisu kralovala, když v období 1919–1926 prohrála ve dvouhře jeden zápas, a to roku 1921 ve Forest Hills, kdy nemocná nestačila na Američanku Mollu Malloryovou a po prvním setu zápas skrečovala.\n\nVe Wimbledonu byla její dominance nastolena tak, že žádná z finálových protihráček neuhrála více než čtyři gamy. Z 32 tamních zápasů všechny vyhrála. Ze 66 setů ztratila pouze šest, z toho v 59 setech bylo skóre 6:2 nebo s větším rozdílem a ve 29 setech pak 6:0. Ve smíšené čtyřhře uspěla na nejslavnějším turnaji světa šestkrát, ve smíšené čtyřhře pak třikrát. V roce 1919 vytvořila ženský wimbledonský rekord, když nastoupila do nejdelšího wimbledonského finále žen, v němž bylo odehráno 44 gamů. Soupeřkou jí byla Dorothea Douglassová Chambersová. I přes dva mečboly Lambertové Chambersové za stavu 6–5 ve 3. setu nakonec Lenglenová triumfovala výsledkem 8–10, 6–4, 9–7. Tento rekord překonaly v roce 2005 Davenportová s Venus Williamsovou časem trvání finále 2 hodiny a 45 minut. V sezóně 1926 pak došlo k nedorozumění znamenající její definitivní opuštění Wimbledonu. Hlavní rozhodčí turnaje J. Burrow nenasadil její zápas na centrkurt, kde byla očekávána přítomnou královnou Marií a davy fanoušků. Uražená Francouzka následně nenastoupila do utkání třetího kola a odjela domů. Nedlouho poté přestoupila k profesionálkám. Na French Open zvítězila šestkrát ve dvouhře, šestkrát ve čtyřhře a sedmkrát ve smíšené čtyřhře.\nJejí taktika a koncepce hry předběhla dobu minimálně o deset let. Vynikala výjimečně přesnými údery od základní čáry, pohybem po dvorci a způsobem překvapivého náběhu na síť, kde přehrávala soupeřky skvělými voleji. Konec její kariéry mezi amatéry byl nečekaný. Došlo k němu vinou nedorozumění při nasazování hráček ve Wimbledonu v roce 1926, následně vzdala další zápasy a přestoupila k profesionálům.\n\nV červnu 1938 francouzský tisk oznámil, že trpí leukemií. Tři týdny později oslepla. Zemřela předčasně 4. července 1938 ve svých 39 letech. Příčinou smrti byla perniciózní anemie. Je pochována na \"Cimetière de Saint-Ouen\" v Saint-Ouen nedaleko Paříže. Do Mezinárodní tenisové síně slávy vstoupila in memoriam v roce 1978. Na kurtech Stade Roland-Garros v Paříži, kde je hrán French Open je po ní pojmenován jeden ze dvou hlavních dvorců – Court Suzanne Lenglen. Její jméno nese i veřejný pařížský park Parc omnisport Suzanne-Lenglen.\n\n"}
{"id": "445715", "url": "https://cs.wikipedia.org/wiki?curid=445715", "title": "Samet (vazba pletenin)", "text": "Samet (vazba pletenin)\n\nSamet je vazba osnovních pletenin, která vzniká střídavým kladením osnovní nitě na čtvrtou sousední jehlu. \n\nKonstrukce vazby je odvozena od trikotu, oproti kterému má satén delší spojovací kličky. (Trikot se klade na první sousední jehlu).\nSpojovací kličky se dají i prodloužit, když je to nutné ke vzorování pleteniny. S prodloužením kličky se snižuje příčná elasticita látky.\n\nSamet se vyrábí na jednolůžkových nebo dvoulůžkových osnovních strojích s otevřeným nebo uzavřeným \"kladením\".\nZ kombinací s ostatními vazbami jsou známé např.\n\n"}
{"id": "445716", "url": "https://cs.wikipedia.org/wiki?curid=445716", "title": "Jan Nepomuk Soukop", "text": "Jan Nepomuk Soukop\n\nJan Nepomuk Soukop (10. května 1826 v Třebíči – 26. března 1892) byl moravský kněz, básník, folklorista, speleolog, skladatel textů duchovní hudby, národní buditel.\n\nNarodil se 10. května 1826 v Třebíči, vystudoval piaristické gymnázium v Moravské Třebové. Již jako student gymnázia, která v té době vyučovala pouze německy, se zajímal o českou obrozeneckou literaturu a české vlastenecké časopisy. Sám se již tehdy pokoušel o skládání vlasteneckých básní. V letech 1843–1849 studoval filozofii a teologii v Brně, kde pokračoval ve své vlastenecké činnosti. Na kněze byl vysvěcen v roce 1849, kdy velmi krátce působila jako kaplan v Letovicích. Odtud přešel v témže roce jako kaplan do Sloupu, kde ho oslovila krásná příroda a jeskyně Moravského krasu. Zde začal psát svá první díla a postupně si vydobyl pověst skladatele, básníka a písničkáře. Ve Sloupu vytvořil velký okruh čtenářů české vlastenecké literatury a stal se nositelem idejí českého národního obrození. V roce 1862 se stal farářem v Lipovci, kde složil roku 1863 při příležitosti jubilea 1000 let od příchodu Cyrila a Metoděje na Moravu slova své nejznámější kostelní písně \"„Ejhle oltář Hospodinův září,“\" kterou zhudebnil Pavel Křížkovský. Od roku 1865 až do své smrti v roce 1892 působil jako farář v Doubravici nad Svitavou.\n\n\nJan Soukop dále vydával básničky, které vycházely v českých vlasteneckých časopisech. Některé z nich zhudebnil Pavel Křížkovský. Také publikoval krasové příspěvky, které se zabývaly jeskyněmi Moravského krasu. Stal se tak jedním ze zakladatelů zeměpisné literatury o Moravském krasu. Svoje dílo publikoval i v odborných časopisech, zabývající se moravskou vlastivědou. Za svoje dílo byl oceňován Františkem Palackým či Františkem Ladislavem Riegrem, v roce 1882 ho nazval Jan Neruda \"„skromným a tichým pracovníkem na národa roli dědičné.“\"\n\nJan Soukop se významným způsobem podílel na práci výboru Dědictví svatého Cyrila a Metoděje, dále pracoval ve výboru Matice Velehradské a v Dědictví sv. Jana Nepomuckého a Dědictví sv. Prokopa.\nDědictví sv. Cyrila a Metoděje bylo založeno vlasteneckými kněžími roku 1850 v Brně a zabývalo se šířením náboženských a vzdělávacích knih.\n\nOstatky Jana Nepomuka Soukopa jako významného kanovníka byly v roce 1927 převezeny na Velehrad, kde byly uloženy pod kaplí sv. Cyrila (Cyrilka) k věčnému odpočinku.\n\n"}
{"id": "445717", "url": "https://cs.wikipedia.org/wiki?curid=445717", "title": "Dynastie Pahlaví", "text": "Dynastie Pahlaví\n\nDynastie Pahlaví ( ) byla v letech 1925 až 1979 poslední perskou (íránskou) dynastií. Na trůn nastoupila po dynastii Kádžárovců. Zakladatelem dynastie byl Rezá Šáh Pahlaví, který se dostal k moci v roce 1921, kdy provedl státní převrat, o tři roky později však převzal vládu sám, stal se šáhem a zakladatelem nové dynastie Pahlaví. Vládu nad Persií resp. Íránem však mohli prokázat jen 2 panovníci z dynastie, a to Rezá Šáh Pahlaví a jeho syn Muhammad Rezá Pahlaví a ani jeden z nich nevládl do své smrti. Rezá Šáh Pahlaví byl nucen pod tlakem 16. září 1941 abdikovat ve prospěch svého syna Muhammada Rezy a brzy poté odejít do exilu. Muhammad Rezá Pahlaví byl svržen v roce 1979 islámskou revolucí.\n\nSoučasnou hlavou dynastie a titulárním šáhem je syn Muhammada Rezy, Cyrus Rezá Pahlaví.\n\nRezá Šáh vstoupil do kozácké brigády v patnácti letech, kterou v kádžárovské Persii zformovalo carské Rusko. Stejně jako mnozí jiní Íránci byl i Rezá nespokojen s tehdejším stavem Persie. V zemi, hrdé na svou tisíciletou historii a kulturu, neexistovala silná ústřední vláda, chyběla moderní infrastruktura, soudnictví ovládal šíitský klérus a dvě koloniální mocnosti, Rusko a Británie, soupeřily o zóny vlivu v jednotlivých regionech.\n\nS britskou podporou v zádech začal Rezá Chán počátkem roku 1921 připravovat státní převrat. Dne 21. února 1921 vstoupil Rezá v čele svých kozáků do Teheránu, donutil stávajícího předsedu vlády k rezignaci a sám se dal kádžárovským šáhem Ahmadem jmenovat generálem a ministrem války. Dne 26. října 1923 převzal Rezá v této souvislosti úřad předsedy vlády a šáhovi navrhl, „aby dělal to, co by dělal nejraději“. Ahmad ještě týž den odcestoval do Evropy, když předtím jmenoval svého bratra regentem. O půl roku později, 21. března 1924, přednesl Rezá před parlamentem své představy o budoucnosti Persie – Persie bez Kádžárovců. Ahmad Šáh žil po zbytek života ve Francii, aniž by sesazení svého rodu kdy uznal.\n\nSetkání s šíitským klérem 1. dubna 1924 v Kummu však znamenalo pro Rezu velké zklamání. Přední duchovní včetně ájatolláha Hasana Isfaháního odmítali republiku a uznávali jen monarchistickou formu vlády. To byla vážná překážka pro chystané sesazení kádžárovské dynastie, ale Rezá již zašel příliš daleko, takže mu nezbylo než se o hodnost šáha ucházet sám. Dne 29. října 1925 rozhodl parlament podle očekávání o zbavení Kádžárovců moci a nato poslanci urychleně svolali Ústavodárné shromáždění a v říjnu 1925 dosáhl toho, že parlament sesadil oficiálně mladého šáha z trůnu. Ústavodárné shromáždění (\"Majlis\") nakonec Rezu Chána uznalo 12. prosince 1925 dědičným perským šáhem. Korunovace nového šáha se konala 25. dubna 1926 a Rezá přitom napodobil Napoleona, když si sám vložil korunu na hlavu (navíc stejně jako Napoleon i on byl uzurpátorem trůnu který mu nepatřil).\n\nRezá Šáh ke svému jménu připojil tehdy dynastické příjmení \"Pahlaví\", starobylý výraz, jímž se označoval středoperský jazyk, užívaný především za Sásánovců. Později mu parlament udělil ještě přídomek „Veliký“, ten však nepřečkal pád dynastie.\n\nHlavním Rezovým cílem byla urychlená modernizace země, v duchu Atatürkovy politiky v Turecku, a on sám neváhal při prosazování svých představ užívat tvrdých donucovacích metod. Jeho plány zahrnovaly nejenom centralizaci správy, industrializaci a výstavbu železniční sítě, ale i vytvoření moderního školství, reformu právního systému a lepší organizaci zdravotnictví. Tak zásadní změny vyžadovaly v perských poměrech příval zákonů a nařízení, které by vůbec položily základy moderního státu, a proto se k nutným opatřením přistoupilo okamžitě. V roce 1935 název státu změněn na Írán (tj. země Árjů).\n\nOproti svým kádžárovským předchůdcům usiloval Rezá Šáh o politiku více nezávislou na tradičních protektorech Persie Británii a Rusku (resp. SSSR), přesto však je přehnané tvrdit, že by se jednoznačně orientoval na spojenectví se státy Osy, zvláště na Německo.\n\nNa vypuknutí druhé světové války reagoval Rezá Šáh vyhlášením neutrality. Ale vládnoucí kruhy ve Velké Británii přesto Írán podezřívaly z tajných sympatií k Německu, které by vzhledem k ropnému bohatství země mohly mít značný strategický význam. Dne 24. srpna 1941 vstoupila na íránské území britská a sovětská vojska, jež postupně obsadila hlavní strategické body v zemi. Rezá Šáh jehož režim se neměl oč opřít, byl nucen pod tlakem 16. září 1941 abdikovat ve prospěch syna a následníka trůnu Muhammada Rezy a brzy poté odejít do exilu. Zemřel již po třech letech v Johannesburgu (jeho tělo bylo později převezeno do Íránu).\n\nV prvních letech na trůně si Muhammad Rezá získal značnou oblibu u obyvatel, především díky důslednému postoji vůči Sovětům (jejichž sympatizanti se snažili odtrhnout od Íránu perský Ázerbájdžán) a také kvůli úspěšnému potlačení kurdských separatistů, kteří vyhlásili na severozápadě vlastní stát. Šáh tehdy na rozdíl od otce vystupoval relativně smířlivě vůči duchovenstvu, zmírnil například nařízení, které ženám zakazovalo nosit šátek, třebaže sám byl orientován prozápadně.\n\nSnahy otevřít zemi cizím vlivům vedly k posílení nacionálního hnutí a k nástupu vlády Muhammada Mosaddeka v roce 1951. Mosaddek, který znárodnil íránský ropný průmysl, dosud kontrolovaný Brity, donutil šáha odejít nakrátko do exilu, když se ho panovník pokusil propustit. Ve vnitřní politice vládl šáh tvrdou rukou za pomoci obávané tajné policie SAVAK. Podle organizace Amnesty International věznil v roce 1978 Pahlavího režim asi 2200 politických odpůrců.\n\nPro šáhovu hospodářskou a sociální politiku se obvykle užívá termínu \"bílá revoluce\" – podle 12bodového programu, který Íránci schválili v referendu 26. ledna 1963. Jeho nejdůležitějšími prvky byly zrušení pachtovního systému a rozdělení velkostatkářské půdy, prodej státních podniků družstvům a soukromým podnikatelům, podíl dělníků na zisku jejich firem, všeobecné volební právo pro ženy a boj s analfabetismem.\n\nŠáhovy reformy a některé neuvážené kroky vlády, např. zavedení nového kalendáře, kde výchozím datem letopočtu nebyla hidžra, ale narození starověkého perského krále Kýra II., tzv. imperiální kalendář byl zaveden v roce 1976 a místo roku 1355 hidžry se nyní počítal rok 2535. Většina Íránců změnu letopočtu bojkotovala. Nebo grandiózní (a nákladné) oslavy dvouapůltisíciletého trvání monarchie. Přes veškeré snahy se šáhovi a jeho poradcům nepodařilo získat pro bílou revoluci veřejné mínění, přičemž nadměrné zdůrazňování předislámských perských tradic naráželo vysloveně na odpor.\n\nV průběhu doby stále více rostla vnitřní opozice proti režimu, zvýrazňovaly se jeho nedemokratické rysy a po roce 1976 mu začala dávat najevo odstup i americká administrativa, kladoucí větší důraz na lidská práva. V závěru roku 1978 vypukly v celé zemi rozsáhlé demonstrace, které se vláda snažila násilím potlačit. Dne 16. ledna 1979 opustil Muhammad Rezá zemi a o čtrnáct dní později se vrátil z exilu Chomejní, příští vůdce teokratické islámské republiky.\n\nTěžce nemocný šáh se později se usadil v Egyptě, kde již 27. července 1980 zemřel. Egyptský prezident Anvar as-Sádát mu vzdal poslední poctu tím, že zorganizoval státní pohřeb. Po jeho smrti se stal hlavou dynastie Pahláví jeho syn Cyrus Rezá Pahlaví.\n\n\n\n"}
{"id": "445725", "url": "https://cs.wikipedia.org/wiki?curid=445725", "title": "Jan Nepomuk", "text": "Jan Nepomuk\n\nJan Nepomuk může být:\n\n\n\n"}
{"id": "445729", "url": "https://cs.wikipedia.org/wiki?curid=445729", "title": "Endotoxin", "text": "Endotoxin\n\nEndotoxin (LPS nebo lipopolysacharid) je toxin spjatý s určitou bakterií. Je to toxin, který - na rozdíl od exotoxinu - není vylučován v rozpustné formě živou bakterií, nýbrž je strukturální součástí bakterie a uvolňuje se především v situaci, kdy se bakterie rozpadá.\n\nLipopolysacharid se skládá ze tří částí (směrem od centra bakterie ven):\n\nEndotoxiny jsou častými kontaminanty v DNA plazmidů připravovaných z bakterií nebo v bílkovinách získávaných z bakterií. Musí být před použitím \"in vivo\" (například při genové terapii) odstraněny, aby nedošlo k nechtěné zánětlivé reakci.\n\nEndotoxiny mohou kontaminovat například ovalbumin. Ovalbumin je jednou z bílkovin rozsáhle studovaných na zvířecích modelech a též tradiční modelový alergen pro hyperreaktivitu dýchacích cest (AHR). Komerčně dostupný ovalbumin, který je kontaminován LPS, může plně aktivovat entotelní buňky při in-vitro zkoušce první fáze zánětu a zkresluje tak výsledky, protože pak přesně neodpovídají fyziologickému účinku samotné antigenní bílkoviny.\n\nPři farmaceutické výrobě je nezbytné odstranit všechny stopy endotoxinů z léčivého přípravku, protože i velmi malá množství mohou u člověka způsobit onemocnění. K tomuto účelu se používá depyrogenační trouba. K rozkladu těchto látek jsou potřeba teploty přesahující 300 °C. Definovaná míra redukce endotoxinu je korelací mezi časem a teplotou. U obalových materiálů, jako jsou skleněné injekční stříkačky nebo ampule, je při teplotě 250 °C a čase 30 minut dosahuje typicky 3log redukce hladiny endotoxinů.\n\nVelmi citlivým testem pro detekci přítomnosti endotoxinů je test LAL (Limulus Amebocyte Lysate, amébocytový lyzát z ostrorepa), při kterém se využívá krev z ostrorepa amerického. Koagulaci lyzátu mohou způsobit již velmi nízké koncentrace LPS, vzhledem ke značnému zesílení přes enzymatickou kaskádu.\n\nStav, kdy jsou endotoxiny přítomny v krvi, se nazývá endotoxemie. Při silné imunitní reakci může vést k septickému šoku.\n\n\n"}
{"id": "445730", "url": "https://cs.wikipedia.org/wiki?curid=445730", "title": "Bonus", "text": "Bonus\n\nBonus obecně znamená „něco navíc“, v praxi se může jednat o:\n\n\n"}
{"id": "445731", "url": "https://cs.wikipedia.org/wiki?curid=445731", "title": "Edvín Bayer", "text": "Edvín Bayer\n\nEdvín Bayer (17. února 1862 Chotěboř – 17. března 1927 Praha) byl český botanik, muzeolog, přednosta botanického oddělení Národního muzea v Praze. Zabýval se fytopaleontologií a lichenologií.\n\nNarodil se v rodině notáře. Navštěvoval školu v rodné Chotěboři, potom gymnázium v Praze (v letech 1874–1878 studoval na Akademickém gymnáziu v Praze 1, a pokračoval na I. českém reálném a vyšším gymnáziu ve Spálené ulici, kde roku 1882 maturoval. Dal se zapsat na právnickou fakultu německé univerzity v Praze, kde se zdokonalil v německém jazyce. Studium práv se mu však příliš nelíbilo, stále více tíhnul k přírodním vědám, spřátelil se s členy „Klubu přírodovědeckého v Praze“ a stal se sám jeho členem. Nakonec se svolením otce, který měl také rád přírodní vědy (zvláště botaniku – lichenologii), po dvou letech práva opustil a zapsal se na filozofickou fakultu české univerzity v Praze, kde absolvoval studium přírodních věd, které ukončil v roce 1888. Potom působil 3 roky jako placený asistent při botanickém oddělení Muzea království Českého ještě ve staré budově na Příkopech u tehdejšího kustoda, jímž byl univ. prof. dr. Ladislav Josef Čelakovský. \n\nV roce 1889 předložil svoji doktorskou disertační práci s názvem „Kritický obraz morfologie lišejníků s ohledem na lišejníky Čech“. O rok později vykonal rigorózní zkoušku z filozofie a v roce 1891 z botaniky ve spojení s fyzikou, takže byl 4. května 1891 promován na doktora filozofie. Roku 1892 byl zaměstnán opět v Muzeu království Českého při sbírkách rostlinné paleontologie u univ. prof. dr. Antonína Friče. V roce 1893 byl jmenován asistentem botaniky na české univerzitě u prof. Lad. Čelakovského, kde působil až do konce roku 1895. Kromě toho v té době pracoval ještě v odpoledních hodinách jako provizorní fytopaleontolog (od roku 1894 již v nové muzejní budově) u ředitele prof. Ant. Friče, kde byl roku 1896 jmenován definitivním adjunktem. Toto místo zastával až do roku 1903, kdy byl 24. února jmenován kustodem botanické sbírky v muzeu po zemřelém prof. Lad. Čelakovském. Mimo to měl stále ještě na starosti muzejní sbírky fytopaleontologické. Dne 18. června 1918 mu byl udělen ve výborové schůzi Národního muzea titul ředitele botanického oddělení a 13. června 1921 byl navíc jmenován externím členem státního geologického ústavu Československé republiky.\n\nJeho bratrem byl významný lékař MUDr. Karel Bayer (1854–1930), profesor chirurgie na německé univerzitě v Praze a primář nemocnice Milosrdných bratří na Starém městě pražském.\n\nv Památníku na oslavu padesátiletého panovnického jubilea (Česká akademie, Praha 1898) uveřejnil v oddíle „Vědy přírodopisné“ stať II. Botanika; několik článků napsal do časopisu „Vesmír“; tamtéž přeložil do češtiny německy psané články chotěbořského městského lékaře MUDr. Josefa Mühlbacha pojednávající o houbách; do časopisu „Věda přírodní“ psal o českých lišejnících a lichenologickém výzkumu Čech\n\n\"Zpracováno dle vlastního životopisu PhDr. Edvína Bayera.\"\n\n"}
{"id": "445734", "url": "https://cs.wikipedia.org/wiki?curid=445734", "title": "Povodně ve střední Evropě 2009", "text": "Povodně ve střední Evropě 2009\n\nVe střední Evropě došlo na konci června 2009 k povodni. V důsledku meteorologické situace se rozvodnily vodní toky v povodí Labe, Odry, Visly a Dunaje.\nPod vlivem tlakové níže se středem nad Balkánským poloostrovem, po jejímž okraji proudil teplý a vlhký vzduch od jihovýchodu, byla oblast střední Evropy od 22. června 2009 zasažena vysokými srážkovými úhrny. Lokálně se vyskytovaly bouřky s nárazovým větrem a kroupami a přívalové deště, které přinesly 20–80 mm během jedné až šesti hodin. V Česku si povodně vyžádaly třináct lidských životů, což znamená třetí nejhorší katastrofu tohoto druhu v zemi od roku 1993. Oběti na životech byly rovněž v Polsku, Rakousku a na Slovensku.\n\nVysoké srážkové úhrny na Šumavě a v Novohradských horách trvající od 22. června rozvodnily řeky pramenící v těchto pohořích. Dopoledne 23. června byl vyhlášen stav ohrožení na čtyřech tocích – Černé, Zlatém potoce, Blanici a Malši, v 17 hodin téhož dne platil třetí povodňový stupeň na Blanici a na Malši, druhé stupně platily na Blanici v Blanickém a Podedvorském mlýně, na Zlatém potoce v Hracholuskách, na Bezdrevském potoce v Netolicích, na Malši v Roudném, Kaplici a Římově a na Černé v Líčově. Třetí povodňový stupeň přetrvával 25. června dopoledne na dvou místech v jižních Čechách, na Blanici v Husinci a na Malši v Roudném. Vltavou v Českém Krumlově 25. června večer protékalo 63 m³/s, což je šestinásobek normálního stavu. Na rozvodněné Vltavě v té době utonul jeden z tříčlenné posádky raftu, který se převrhl ve Větřní.\n\nOd 27. června večer byl přerušen provoz na železniční trati 198 mezi stanicemi Volyně a Lčovice.\n\nV Polsku v Dolním Slezsku a na jihovýchodě země v okolí města Rzeszów byla 23. června na dvou místech vyhlášena hrozba povodní (v Mościsku na řece Piławě a v Lubachówě na Bystrzyci), na 14 dalších nutnost ostražitosti. V některých ulicích dolnoslezské Svídnice sahala voda po kolena, postižená byla i města Valbřich a Jelení Hora. Ve Walimu spadlo 60 mm. Povodně v Polsku si vyžádaly jednu lidskou oběť.\n\nVečer 24. června a v noci na 25. června způsobily místní přívalové lijáky rozvodnění menších toků v povodí Odry. Nejvíce postižené bylo Novojičínsko. V okolí Hodslavic spadlo během dvou hodin až 80 mm srážek a prudce se zvedly hladiny říček Jičínka a Zrzávka. Hladina Jičínky stoupla o více než 5,5 metru, byla dva metry nad stoletou vodou, o půlnoci z 24. na 25. června už klesala. Obec Jeseník nad Odrou tvrdě zasáhl příval vody z potoka Luha, během půl hodiny jeho hladina stoupla až o dva metry. Povodně na Novojičínsku si vyžádaly devět lidských životů: v Jeseníku nad Odrou tři lidé utonuli a jedna žena zemřela na následky zdravotních komplikací v době, kdy se k ní nemohli dostat záchranáři, v Novém Jičíně utonuli dva lidé, v Životicích jeden, v Kuníně zemřel vyčerpáním sedmdesátiletý muž, ke kterému se nedostali záchranáři, stejný osud potkal osmdesátiletou ženu v Bernarticích. Obrovské škody nápachaly povodně dále v obcích Bludovice, Žilina, Hodslavice a Mořkov.\n\nOd 26. června večer byl přerušen železniční provoz na trati 295 v úseku Vápenná – Javorník ve Slezsku, na trati 296 Velká Kraš – Vidnava, od 24. června večer na trati 278 Suchdol nad Odrou – Nový Jičín město, od 25. června na trati 323 v úseku Valašské Meziříčí – Hostašovice \na na trati 326 v úseku Nový Jičín horní nádraží – Hostašovice. Omezen byl provoz na koridorové trati 270 v úseku Přerov – Bohumín kvůli vyřazení jedné koleje v úseku Hranice na Moravě – Suchdol nad Odrou. Na tratích 278 a 326 se předpokládá výluka až do konce července.\n\nNa Dunajci se 29. června při prudké bouřce, která vyvolala na řece silné vlny, o skály rozlomil výletní vor.\nČeský turista ve věku 73 let utonul, dalších pět lidí se zranilo. Pátrání po těle oběti komplikovaly povodně, které region v uplynulých dnech postihly.\n\nNa některých místech Bavorska spadlo od rána 22. června 75 mm za 24 hodin. Na vrcholku nejvyšší německé hory Zugspitze přibylo 60 centimetrů nového sněhu. Hladiny řek začaly výrazně stoupat, první záplavy se objevily už v noci na 23. června.\n\nNepřetržité srážky prudce zvýšily hladinu Dunaje i hladiny dalších řek. Ve Vídni 23. června voda zaplavila depozitář galerie Albertina. V Dolních Rakousích povodeň zasáhla 13 z 21 okresů, nejvíce postižené byly okresy Melk, Krems, Amstetten a Tulln. Záplavy postihly také Horní Rakousy. V Korutanech a Tyrolsku byly kvůli sesuvu půdy a rozlité vodě neprůjezdné některé silnice.\n\nV jižní části spolkové země Burgenland byly třemi povodňovými vlnami během pěti dnů (třetí vlna přišla v noci na 28. června) zasaženy město Güssing a obec Strem, kde bylo těžce poškozeno šedesát domů. Mnoho lidí tu přišlo o celý svůj majetek.\n\nPo prudkém dešti v noci z 27. na 28. června opět a velmi rychle stoupla voda v okrese Amstetten. V obci Allhartsberg utonul šestnáctiletý mladík. Smetla ho voda a jeho tělo bylo nalezeno u odvodňovací roury. V okrese bylo také zaznamenáno několik sesuvů půdy, kvůli nimž byly uzavřeny místní komunikace. Odříznuta byla obec Aschbach, protože silnice zablokovaly nánosy bahna, v jednom místě silnici zavalilo 200 m³ vlhké zeminy.\n\nKvůli bouřkám a silným lijákům se na některých místech Rakouska záplavy zopakovaly i 30. června. Nejhorší byla situace v dolnorakouském Sankt Pöltenu, kde úřady vyhlásily krizový stav. Na metr čtvereční tu spadlo 164 litrů vody. Mnohé ulice a silnice musely být uzavřeny.\n\nNa Vsetínsku se večer 24. června vylilo několik toků a zaplavily až stovky domů. Hladina Rožnovské Bečvy ve Valašském Meziříčí stoupla za večer o 120 cm a průtok se zvýšil desetinásobně. Řada úseků silnic mezi Vsetínem, Valašským Meziříčím a Rožnovem pod Radhoštěm se ocitla pod vodou. V Zubří bylo utopeno několik aut. Ve Valašském Meziříčí přívalová vlna odnesla osobní automobil, jeho řidič následně zemřel na infarkt, v Černotíně utonul jeden muž.\n"}
{"id": "445737", "url": "https://cs.wikipedia.org/wiki?curid=445737", "title": "Jičínka", "text": "Jičínka\n\nJičínka (číslo hydrologického pořadí 2-01-01-069) je říčka v Moravskoslezském kraji, pravostranný přítok řeky Odry. Délka toku činí 25,8 km. Plocha povodí měří 113,9 km².\n\nHlavní pramen Jičínky se nachází ve výšce 630 m n. m. na severovýchodním svahu Kamenárky. Další pramen, který je značen na turistických mapách, se nalézá pod Velkým Javorníkem v nadmořské výšce 690 metrů. Na horním a středním toku teče severozápadním směrem. Na dolním toku směřuje její tok převážně na sever. Protéká Veřovicemi, Mořkovem, Životicemi, Žilinou, Novým Jičínem a Kunínem. Ústí zprava do Odry severně od Kunína v nadmořské výšce 243 m.\n\n\nPrůměrný průtok u ústí činí 1,21 m³/s.\n\nNa říčce byla roku 1958 v Šenově zřízena hydrologická stanice vybavená limnigrafem.\n\nVe středu 24. června 2009 se přes povodí řeky přehnalo několik přívalových dešťů, které způsobily velmi prudký vzestup hladiny a následné povodně. Mluvčí Povodí Odry Čestmír Vlček pro ČTK odhadl, že korytem Jičínky prošla třísetletá až pětisetletá voda, neboť hladina řeky vystoupala na více než šest metrů.\n\n"}
{"id": "445738", "url": "https://cs.wikipedia.org/wiki?curid=445738", "title": "Prima Love", "text": "Prima Love\n\nPrima Love je třetí program televize Prima, který začal vysílat 8. března 2011.\n\nSpolečnost FTV Prima získala v červenci 2008 licenci pro svůj druhý kanál s označením Prima Klub. Spolu s nástupem ekonomické krize se televize rozhodla spuštění kanálu odložit a mezitím se jí podařilo v dubnu 2009 spustit druhý kanál Prima Cool.\n\nVzhledem k zákonné povinnosti začít vysílat nejpozději rok po udělení licence, musel být tento kanál spuštěn nejpozději v červenci 2009. FTV Prima proto požádala Radu pro rozhlasové a televizní vysílání o změnu licenčních podmínek kanálu Prima Klub a od 15. června 2009 spustila nový projekt, stanici R1. Tím se televizi Prima podařilo udržet si licenci na třetí kanál. V únoru 2011 opět požádala o změnu licenčních podmínek a jelikož bylo vyhověno, byl kanál od 8. března přejmenován na Prima Love a vysílá celodenně a na samostatné pozici. Z kanálu Prima Cool se sem navíc přesunulo regionální zpravodajství, kterému byl vyhrazen prostor každý všední den mezi šestou a osmou hodinou ranní.V současnosti se regionální zpravodajství nekoná.\n\nProgram televize se skládá hlavně z amerických seriálů, např. Zoufalé manželky, Chirurgové, Sex ve městě, Ally McBealová, Fraiser, Kancelářská krysa, Čarodějky, Sabrina – mladá čarodějnice, Super drbna, Chůva k pohledání, ale i z repríz původních seriálů, např. Rodinná pouta a Letiště (seriál).\nOd 5.3.2012 na Prima Love běží nová Česko-slovenská reality show Hotel Paradise.\nOd 15. 9. 2012 mohly diváci Prima Love sledovat druhou sérii Amerického X Factoru.\nNyní každý pátek od 20:15 vysílá Prima Love show Amerika má talent.\n\nTelevizi je možno naladit v pozemním digitálním vysílání v multiplexu 3 (na rozdíl od kanálů Prima a Prima Cool, které vysílají ve druhém), jenž pokrývá signálem 95,2% území České republiky. Kanál musí do své nabídky zařadit i satelitní, kabeloví a IPTV operátoři.\n"}
{"id": "445741", "url": "https://cs.wikipedia.org/wiki?curid=445741", "title": "Černý kotel", "text": "Černý kotel\n\nČerný kotel (v anglickém originále \"The Black Cauldron\") je dětská fantasy novela z roku 1964. Patří do pětisvazkové knižní ságy Kroniky Prydainu, jejímž autorem je americký spisovatel Lloyd Alexander. Podle této knihy byl režiséry Tedem Bermanem a Richardem Richem natočen v roce 1985 v produkci Walt Disney Pictures animovaný film \"Černý kotel\". Postavy zde namluvily známé filmové hvězdy, jako Grant Bardsley, Susan Sheridan, Freddie Jones, Nigel Hawthorne, a John Hurt.\n"}
{"id": "445745", "url": "https://cs.wikipedia.org/wiki?curid=445745", "title": "Ilja Kovalčuk", "text": "Ilja Kovalčuk\n\nIlja Valerjevič Kovalčuk (rusky \"Илья Валерьевич Ковальчук\", * 15. dubna 1983 Kalinin, Sovětský svaz) je ruský hokejový útočník hrající v týmu Washington Capitals v lize NHL.\n\nZačínal v ruském týmu HC Spartak Moskva, který v sezóně 1999/2000 postoupil z druhé nejvyšší ruské soutěže do Ruské superligy. V této sezóně hrál na Mistrovství světa do 18 let ve Švýcarsku, kde s týmem Ruska vyhrál stříbrné medaile a v 6 zápasech získal 5 kanadských bodů. V sezóně 2000/2001, hrál za HC Spartak Moskva v Ruské superlize kde si připsal ve 40 zápasech 46 kanadských bodů za 28 gólů a 18 asistencí. Na přelomu roku 2000 a 2001 hrál na Mistrovství světa juniorů v Rusku, kde kde Rusko prohrálo ve čtvrtfinále se Švédskem 2:3. Na konci sezóny byl ještě nominován do reprezentace pro Mistrovství světa do 18 let ve Finsku, kde Rusové s Iljou Kovalčukem v sestavě vyhráli. Poté byl draftován do NHL už v 1. kole, na celkově 1. místě v draftu NHL 2001 týmem Atlanta Thrashers. V sezóně 2001/2002 se v tomto týmu prosadil v NHL. Byl nominován do zápasu NHL Youngstars Game, ve kterém proti sobě hrají výběry nejlepších nováčků obou konferencí NHL. Také byl v této sezóně nominován do ruské reprezentace pro Zimní olympijské hry v Salt Lake City. Kde s ruským týmem vyhrál bronzovou medaili. V NHL si v této sezóně připsal 51 kanadských bodů v 65 zápasech, za což byl na konci sezony zvolen do NHL All-Rookie týmu (\"sestava nejlepších nováčků sezóny NHL\"). V sezóně 2002/2003 získal 67 kanadských bodů v 81 zápasech. Na konci sezóny byl nominován do Ruské reprezentace na Mistrovství světa ve Finsku, která ale po porážce s Českou republikou 0:3 ve čtvrtfinále vypadla a skončila na sedmém místě. V sezóna 2003/2004 byl zvolen do zápasu NHL All-Star Game (\"zápas výběrů největších hvězd obou konferencí NHL\"). Po sezóně byl zvolen do 2. All-Star Týmu \"(2. sestava nejlepších hráčů sezóny NHL)\", dále obdržel Maurice Richard Trophy \"(cena pro nejlepšího střelce sezóny NHL)\" a Charlamovovu trofej \"(cena pro nejlepšího ruského hráče v NHL)\". V létě 2004 byl nominován do ruské reprezentace pro Světový pohár. Zde po porážce ve čtvrtfinále 3:5 s USA skončilo Rusko na 6. místě. V sezóně 2004/2005 se liga NHL pro stávku hráčů nehrála a Kovalčuk hrál za Kazaň v Ruské Superlize, kde si v této sezóně připsal 42 kanadských bodů v 53 zápasech. Na konci sezóny byl nominován do ruské reprezentace pro Mistrovství světa v Rakousku, kde vybojovali bronzovou medaili. V sezóně 2005/2006 se opět začala hrát liga NHL a tak nastoupil opět za tým Atlanty Thrashers. Tato sezóna byla co se týče kanadského bodování zatím jeho nejvydařenější. V 78 zápasech si připsal 98 kanadských bodů za 52 gólů a 46 asistencí. V této sezóně hrál za Ruskou reprezentaci na Zimních olympijských hrách v Turíně. Tam tým Ruska nedosáhl na medaile a po prohře v zápase o 3. místo 0:3 s českou reprezentací skončil na 4. místě. V sezóně 2006/2007 získal v 82 zápaseh 76 kanadských bodů). Na konci sezóny byl opět nominován do ruské reprezentace pro Mistrovství světa v Rusku, kde Rusko získalo bronzové medaile. V sezóně 2007/2008 hrál v NHL All-Star Game a vyrovnal svůj osobní střelecký rekord s 52 góly. Na konci sezóny s ruským týmem na Mistrovství světa v Kanadě získal svoji první zlatou medaili. V sezóně 2008/2009 si v NHL připsal 91 kanadských bodů v 79 zápasech a zahrál si v NHL All-Star Game. Na konci sezóny hrál opět na Mistrovství světa za Rusko, tentokrát ve Švýcarsku a tam vyhrál tým Ruska podruhé za sebou zlaté medaile a on sám byl vyhlášen nejužitečnějším hráčem turnaje. V sezóně 2009/2010 byl vyměněn společně s Anssi Salmelou a druhým výběrem v draftu NHL 2010 za Johnnyho Oduyu, Niclase Bergforse, Patrice Cormiera a za výběr v prvním a druhém kole draftu NHL 2010 z Atlanty do New Jersey Devils, kde podepsal nejdelší kontrakt v historii NHL na patnáct let, téměř za 100 milionů dolarů. 11. 7. 2013 se nečekaně rozhodl ukončit angažmá v NHL, protože se chtěl vrátit zpátky do Ruska, kde chtěl hrát KHL. O čtyři dny na to Kovalčuk podepsal čtyřletou smlouvu s Petrohradem.\nKromě výluky v NHL během sezóny 2012/13 začal hrát KHL trvale v sezóně 2013/14, kdy nastupoval za SKA Petrohrad.\n\n\n\n"}
{"id": "445748", "url": "https://cs.wikipedia.org/wiki?curid=445748", "title": "Etnocida", "text": "Etnocida\n\nEtnocida je definovaná jako souhrn činů spáchaných s úmyslem zničit nějakou kulturu, jedná se o zničení kultury bez zabíjení jejích nositelů.\n\nNejblíže by tedy měla ke genocidě kulturní. Chalk a Jonassohn taktéž tyto dva pojmy\nodlišují a pod etnocidu zařazují případy, kdy skupiny zmizely bez masového zabíjení.\n"}
{"id": "445755", "url": "https://cs.wikipedia.org/wiki?curid=445755", "title": "William Kirby", "text": "William Kirby\n\nWilliam Kirby (19. září 1759 Witnesham – 4. července 1850 Barham) byl anglický entomolog, člen Linného a Královské společnosti. Často je také označován jako \"zakladatel\" nebo \"otec entomologie\".\n\nKirby se narodil v roce 1759 v Suffolku. Studoval jak ve svém rodišti, tak v Cambridge a promoval v roce 1781. V roce 1782 se přestěhoval do odlehlé fary u Barhamy v Sulffolku, kde žil až do své smrti. \n\nKirbyho učitelem přírodopisu byl Dr. Nicholas Gwynn, který ho později (v roce 1791) seznámil s Jamesem Edwardem Smithem, který se na Kirbyho obrátil i při hledání rad pro založení Přírodovědného muzea v Ipswichu.\n\nKirbyho první kniha, \"Monographia Apum Angliae\" (1802), je prvním anglickým vědeckým pojednáním, které se zabývá studiem včel a které inspirovalo řadu přírodovědců i v zahraničí. V roce 1808 začal zpracovávat další dílo, ' (Úvod do entomologie), které vydal ve čtyřech svazcích mezi lety 1815–1826 a na kterém spolupracoval společně Williamem Spencem. V této knize také razil několik nových zoologických termínů, např. mimikry. Jeho dalším významným dílem je zejména ' (1835) a \"\" (1821).\n"}
{"id": "445759", "url": "https://cs.wikipedia.org/wiki?curid=445759", "title": "Saurornitholestes", "text": "Saurornitholestes\n\nSaurornitholestes byl malým teropodním dinosaurem z čeledi Dromaeosauridae, žijícím v období svrchní křídy na území dnešní provincie Alberty (Kanada, souvrství Hell Creek). Při délce kolem 1,3 až 1,8 metru vážil tento teropod jen asi 5 kilogramů.\n\nStejně jako ostatní příslušníci čeledi měl i tento dravec velké zahnuté drápy na druhém prstu zadní končetiny. Byl poměrně lehce stavěným dvounohým běžcem, podobným příbuznému rodu \"Velociraptor\". Velmi hojní byli tito dravci na území Dinosaur Provincial Park, kde se nachází jejich četné zuby i kosti. Zuby saurornitholestů byly objeveny ve spojení s kostmi velkého ptakoještěra (možná nedospělého kvetzalkoatla), jehož mršinu zřejmě okusovali.\n\nV roce 2006 byl popsán další druh, \"S. robustus\", není však zřejmé, zda nešlo pouze o jiného zástupce stejného rodu. Blízce příbuzným rodem dromeosaurida byl například \"Atrociraptor\". Výzkum z roku 2019 však ukázal, že dromeosauridi ze Severní Ameriky a východní Asie představovali zástupce dvou různých a odlišných vývojových větví, ačkoliv měli stejného předka. To výrazně zlepšuje pochopení průběhu evoluce těchto křídových teropodů.\n\n\n"}
{"id": "445763", "url": "https://cs.wikipedia.org/wiki?curid=445763", "title": "Harlan Fiske Stone", "text": "Harlan Fiske Stone\n\nHarlan Fiske Stone (11. října 1872, Chesterfield, New Hampshire – 22. dubna 1946, Washington, D.C.) byl americký právník a politik.\n\nV letech 1899 až 1924 dělil svůj čas mezi právní praxi na newyorském Wall Streetu a vyučováním práva na Columbijské univerzitě. Roku 1924 působil jako ministr spravedlnosti USA a navrhl Edgara Hoovera na post ředitele FBI.\n\nV roce 1925 byl jmenován soudcem Nejvyššího soudu USA, v němž hlasoval například pro podporu Nového údělu či progresivních zákonů. Přestože pocházel z republikánského prostředí prezident Franklin Delano Roosevelt jej jmenoval 3. července 1941 předsedou Nejvyššího soudu USA.\n\nNa základě americké tradice do jeho rukou složili přísahu dva prezidenti USA:\n"}
{"id": "445765", "url": "https://cs.wikipedia.org/wiki?curid=445765", "title": "Leptoceratopsidae", "text": "Leptoceratopsidae\n\nLeptoceratopsidae byla čeleď ptakopánvých ceratopsianních dinosaurů, žijících v období svrchní křídy (zhruba posledních 20 milionů let existence neptačích dinosaurů).\n\nPodobali se obecně všem ostatním ceratopsům, ale obvykle byli menších rozměrů a celkově vývojově primitivnější. Dosud byly jejich fosilie objeveny výlučně v Asii a na západě Severní Ameriky, jedinou výjimkou by mohla být kontroverzní kost z Austrálie (\"Serendipaceratops\"). Právě severoamerické druhy jsou nejpočetnější, dříve však byla tato skupiny rozšířena na podstatně větší geografické ploše (jak nasvědčují objevy z Mongolska i odjinud). Skupina byla definována a pojmenována již roku 1923, explicitně je však vedena až od publikování Makovického studie z roku 2001.\n\n\n"}
{"id": "445766", "url": "https://cs.wikipedia.org/wiki?curid=445766", "title": "Úderná skupina záolšanských povstalců", "text": "Úderná skupina záolšanských povstalců\n\nÚderná skupina záolšanských povstalců, plným jménem Úderná skupina záolšanských povstalců plukovníka Walentyho Fojkise (polsky \"Grupa Szturmowa Powstańców Zaolziańskich im. Pułkownika Walentego Fojkisa\") byla polská ozbrojená skupina, vytvořená v Michałkowicích (dnes součást města Siemianowice Śląskie) pro obsazení východní části československého Těšínska v roce 1938. Působila nezávisle na Legionu Zaolzie. Velitelem skupiny byl Ryszard Zalewski.\n\n"}
{"id": "445767", "url": "https://cs.wikipedia.org/wiki?curid=445767", "title": "Kostel svatého Petra a Pavla (Jedovnice)", "text": "Kostel svatého Petra a Pavla (Jedovnice)\n\nKostel svatého Petra a Pavla v Jedovnicích v okrese Blansko. Je chráněn jako kulturní památka České republiky. Je farním kostelem farnosti Jedovnice.\n\nKostel pochází z roku 1783, kdy byla započata jeho stavba, základy věže však pocházejí již z roku 1681. Dokončen byl roku 1785. Stojí na místě starší kostelové stavby, která je doložena od 13. století. \n\nV roce 1822 postihl Jedovnice ničivý požár, který zasáhl i kostel. Zničena byla střecha, varhany a obraz na hlavním oltáři. Žárem se dokonce roztavily čtyři zvony. Zvony byly znovu přelity, po požáru byla obnovena také fara, stojící naproti kostelu. \n\nV 70. letech 20. století kostel prošel rekonstrukcí. Od roku 1963 má nový moderní oltář od malířů Mikuláše Medka a Ludvíka Kolka a sochaře Jana Koblasy. Leptaná okna v presbytáři jsou dílem Josefa Istlera, oltářní mřížka (dnes zábradlí na kůru) je od Karla Nepraše.\n\n"}
{"id": "445772", "url": "https://cs.wikipedia.org/wiki?curid=445772", "title": "Palais du Luxembourg", "text": "Palais du Luxembourg\n\nPalais du Luxembourg (česky \"Lucemburský palác\") je palác v 6. obvodu v Paříži. Byl postaven pro Marii Medicejskou a od roku 1799 je sídlem Francouzského senátu a jeho předchůdců. Od roku 1862 je chráněn jako historická památka. Obklopuje ho Lucemburská zahrada.\n\nNázev je odvozen od staršího paláce (dnešní Petit Luxembourg), který zde byl postaven v polovině 15. století, a jehož majitelem byl Francois de Piney, vévoda Piney-Luxembourg. V roce 1612 palác a přilehlé pozemky zvané \"Luxembourg\" koupila francouzská královna Marie Medicejská a v roce 1615 pověřila architekta Salomona de Brosse výstavbou nového, rozsáhlejšího paláce. Královna se do něj nastěhovala v roce 1625 ještě před dokončením stavebních prací. Pravá část paláce byla určena královně matce a levá pro jejího syna Ludvíka XIII.\n\nPalác byl definitivně dokončen až roku 1631, v době, kdy již byla královna poslána do vyhnanství.\n\nMarie Medicejská odkázala zámek v roce 1642 svému druhému synovi Gastonu Orleánskému. Ten palác odkázal v závěti své druhé manželce Markétě Lotrinské, a po ní jej zdědila nejstarší dcera Anna Marie Louisa Orleánská, která ho roku 1660 prodala své mladší sestře, vévodkyni de Guise. Ta jej v roce 1694 darovala svému bratranci Ludvíkovi XIV.\n\nV roce 1715 palác získal regent Filip II. Orleánský, který ho přenechal své nejstarší dceři Marii Louise Alžbětě Orleánské a od ní přešel na její mladší sestru Luisu Alžbětu Orleánskou.\nDne 14. října 1750 byla otevřena \"Galerie royale de peinture du Palais du Luxembourg\" (Královská galerie malířství Lucemburského paláce), kterou inicioval Charles François Paul Le Normant de Tournehem, ředitel královských staveb namísto galerie Marie Medicejské umístěné ve východním křídle paláce. Byl zde zpřístupněn výběr z královské sbírky spolu s Rubensovým cyklem vytvořeným pro palác, který se tak stal prvním muzeem umění ve Francii otevřeným pro veřejnost. Na tuto tradici navazuje dnešní Musée du Luxembourg.\n\nV roce 1778 král Ludvík XVI. poskytl palác s příslušenstvím svému bratrovi, provensálskému hraběti a budoucímu královi Ludvíkovi XVIII. jako zvýšení apanáže. Po jeho útěku za Velké francouzské revoluce v roce 1791 byl palác znárodněn.\n\nBěhem Hrůzovlády sloužil palác jako vězení a v roce 1795 bylo předáno pro potřeby Direktoria. Na konci roku 1799 bylo Direktorium nahrazeno senátem (Sénat conservateur). Od roku roce 1814 zde zasedala Komora pairů (Chambre des pairs) a dodnes zde, s krátkými přestávkami, sídlí horní komora Francouzského parlamentu. Např. během druhé světové války v paláci sídlila Luftwaffe.\n\nPůvodní palác, dnes nazývaný Petit Luxembourg, je od roku 1825 oficiální rezidencí předsedy Francouzského senátu.\n\nLucemburský palác svým pojetím připomíná více zámek než klasický městský palác. Přes vstupní budovu zakončenou kupolí se přichází na čtvercové čestné nádvoří. Corps de logis má po stranách dvojité pavilony. Palác byl volně inspirován palácem Pitti ve Florencii na žádost Marie Medicejské, které se zdál palác Louvre nudný. Žádala proto užití bosážového zdiva spíš než kombinaci cihel a kamene.\n\nU Rubense byla objednána série pláten pro každou z královniných komnat, ale realizováno bylo jen 13 obrazů, které jsou dnes vystaveny v muzeu Louvre.\nV přízemí se nachází klenutý \"Salle du Livre d'Or\" (Sál zlaté knihy), který vytvořil v roce 1816 architekt Pierre Thomas Baraguay (1748-1820). Sál sloužil k uložení návštěvní knihy zvané \"Livre d'Or de la Pairie\". Baraguay využil táflování a výzdobu pocházející z jiných místností, především z komnat Marie Medicejské v Lucemburském paláci a Anny Rakouské z Louvru. Malby a táflování byly nově vymalovány, pozlaceny a restaurovány. Sál byl restaurován v letech 1997-1999.\n\nČestné schodiště postavil v letech 1803-1807 architekt Jean-François Chalgrin, který pracoval na úpravách paláce od roku 1787 a zajišťoval rovněž obnovu zahrad. Schodiště nahradilo tzv. Rubensovu galerii.\n\nKdyž bylo rozhodnuto, že palác připadne Senátu, Chalgrin přestavěl interiér pro jednací sál. Ten byl dokončen roku 1807 a v letech 1836-1842 byl rozšířen. Přístavbou byl pověřen Chalgrinův žák Alphonse de Gisors, který prodloužil fasádu o 31 metrů do zahrady a vytvořil nový polokruhový prostor. Sál byl rekonstruován po požáru v roce 1859, rovněž pod vedením architekta Gisorse. V letech 1840-1845 Eugène Delacroix vymaloval interiér knihovny.\n\n\n\n"}
{"id": "445784", "url": "https://cs.wikipedia.org/wiki?curid=445784", "title": "George Adee", "text": "George Adee\n\nGeorge Townsend Adee (4. ledna 1874, Stonington, Connecticut, USA – 31. července 1948, New York, st. New York) byl americký fotbalista, tenista a tenisový funkcionář.\n\nBěhem studií na Yaleské univerzitě hrál ve školním fotbalovém týmu na pozici quarterbacka. V roce 1894 byl vybrán do celouniverzitního \"College Football All-America Teamu\". Po absolutoriu sloužil v armádě. zúčastnil se španělsko-americké války a později první světové války. Jako tenista hrál mezi lety 1903 až 1909 šestkrát US Open. V roce 1964 byl in memoriam uveden do Mezinárodní tenisové síně slávy za jeho funkcionářské zásluhy na poli tenisu. V letech 1916 až 1919 působil ve funkci prezidenta Tenisového svazu USA, byl také členem Davis Cupu a Komise pro amatérský tenis. Zemřel v New Yorku roku 1948 ve věku 74 let.\n"}
{"id": "445788", "url": "https://cs.wikipedia.org/wiki?curid=445788", "title": "Práce na černo", "text": "Práce na černo\n\nPráce na černo je jedním z nejrozsáhlejších projevů šedé ekonomiky.\n\nPodle Evropské komise „práce na černo“ (nehlášená práce) představuje „jakékoli placené činnosti, které jsou zákonné, pokud jde o jejich povahu, ale které nejsou ohlášeny veřejným úřadům při vzetí v úvahu odlišnosti v regulatorních systémech členských států.“\nStarší znění definovalo práci na černo jako „profesionální aktivity vykonávané jako jediné nebo druhé zaměstnání, provozované pravidelně za účelem výdělku a nikoli příležitostně a pohybující se na hranici nebo vně povinností daných právním řádem, předpisy a smluvními závazky s výjimkou těch neformálních činností, které jsou součástí kriminální ekonomiky, protože jsou v rozporu s trestním zákoníkem.“\n\nObě definice popisují práci na černo jako všechny činnosti, které mohly být započítány do hrubého domácího produktu a nejsou nelegální svou vlastní podstatou. Nelegálními se stávají až v celkovém pohledu, protože nejsou přihlášeny, neplynou z nich daně a platby na sociální pojištění, pracovníci při těchto činnostech nejsou kryti zákonnou ochranou poskytovanou platným pracovněprávním zákonodárstvím. U zahraničních pracovníků pak při těchto činnostech nejsou splněny povinné imigrační formality (povolení k pobytu, pracovní povolení atd.).\n\nDo práce na černo se nezahrnuje kriminální činnost, i kdyby měla produktivní charakter. Důvodem je obtížnost získat spolehlivé údaje a působení na trh práce – pokud státní orgán zjistí práci na černo, bude usilovat jen o to, aby tato práce byla prováděna legálně, pokud zjistí kriminální činnost, je v jeho zájmu potlačit tuto činnost úplně. Dále do práce na černo nespadají daňové úniky, pokud nekorespondují s uskutečněnou prací, např. pokud šéf podniku nechá své zaměstnance v pracovní době pracovat sám na sebe, dopouští se zneužívání cizí práce (nucená práce), ale ne práce na černo. Té se dopustí až v případě, že zaměstnanci u něho budou pracovat mimo pracovní dobu a budou placeni z ruky do ruky.\n\nMezi nejčastější případy práce na černo patří:\n\nLaicky by se dalo říct, že prací na černo se rozumí jakákoliv činnost, za kterou člověk obdrží peníze a tyto peníze nepřizná příslušném orgánu.\n\nPodle analýz Evropské komise se z pohledu skupin pracovníků vykonávajících tyto činnosti práce na černo člení následujícím způsobem:\n\n\nMoonlighting znamená, že osoba pracuje jako zaměstnanec nebo OSVČ a zároveň má ještě jedno neformální, neregistrované zaměstnání. Tento druh práce na černo je velmi častým jevem ve všech zemích Evropské unie.\nNeformální zaměstnávání cizinců z méně rozvinutých zemí je problémem vyskytujícím se ve všech členských zemích EU s různou mírou intenzity.\nDalší tři skupiny činností jsou méně důležité, protože se vyskytují jen v některých zemích a oblastech a mohou vymizet se změnou pravidel (právního, daňového systému).\n\nDůvody, vedoucí občany k práci na černo, závisí na jejich vnímání společnosti a na jejich osobní strategii. Tyto důvody nejsou pouze ekonomické. Mohou být sociální, kulturní, demografické, etnické a politické, dohromady tvoří jeden složitý komplex, který je vnímán individuálně a staví člověka před otázku zda pracovat či nepracovat na černo.\n\nZásadní ekonomickou motivací pro výkon práce na černo je zvýšení příjmu. Pokud občan vnímá zisk z legálního zaměstnání jako nedostatečný, vzniká u něj motivace pracovat na černo. Tato motivace narůstá hlavně v období, kdy dochází ke zpomalování ekonomického růstu země a růstu reálných mezd, k přímému či nepřímému růstu zdanění, k úsporným opatřením v sociální oblasti, k nárůstu chudoby nebo v době ekonomické krize.\n\nDalším faktorem, ovlivňujícím rozhodování subjektu (občana ale i firmy), je zadlužení. Nejčastěji se tento motiv týká menších firem a živnostníků. Projevuje se zatajováním části příjmů nebo „oficiálním“ zhoršováním hospodářského výsledku. Je to reakce na neschopnost obstát před silnou konkurencí, na zpomalování ekonomického růstu či na nárůst úrokových měr. Tento faktor ovlivňuje nejčastěji osoby samostatně výdělečně činné nebo osoby, které mají víc zaměstnání. U OSVČ pocit nezávislosti vzešlý ze schopnosti uživit se sám vede ke zpochybňování kolektivního cítění a k nechuti doplácet ze svého příjmu „na někoho“, kdo tak schopný není. Stejně tak i osoby vykonávající více činností na úkor svého volného času mají pocit, že dodatečný příjem vzniklý v druhém zaměstnání je zdaňován stejnou nebo dokonce vyšší sazbou než příjem z oficiálního zaměstnání.\n\nVelmi důležitým motivem k práci na černo je daňový tlak. Nejde o celkovou úroveň daní, ale o jejich individuální vnímání občany. V některých zemích může být sazba daně vnímána jako normální a únosná a v jiné zemi nebo oblasti může být subjekty brána jako nespravedlivě vysoká. Ta pak vede k nechuti daň platit, a tím motivuje k práci na černo.\nK důležitým faktorům, vedoucím k práci na černo, patří i kulturně společenské motivace. Týkají se především tradičních forem práce na černo, které se v řadě zemí staly součástí společenské mentality. Jde např. o práci žen v domácnosti, které se starají o více domácností bez hlášení této činnosti příslušnému správnímu orgánu, o práci rodinných příslušníků (velmi často dětí) v rodinných firmách bez řádné registrace, placené sousedské výpomoci atd.\n\nK dalším faktorům, motivujícím k práci na černo se řadí:\n\nPři měření rozsahu práce na černo dochází zcela pravidelně k velkému množství chyb a omylů. Nedá se říct, že by existovala metoda, která by spolehlivě zjistila rozsah práce na černo. V praxi je tedy nezměřitelný, tzn. nikdy se nedozvíme přesný počet občanů dané země, pracujících na černo a výši příjmů získaných neformální prací. Rozsah práce na černo můžeme tedy jenom odhadovat. Odhady mohou vycházet ze sledování daňových úniků, mohou být postaveny na monetárních metodách – sledují změny peněžní hotovosti, nebo na metodách „fyzikálního inputu“ – zkoumají závislost mezi růstem HDP a vývojem elektrické energie.\n\nTuto metodu poprvé navrhl Bruno Contini pro podmínky Itálie. Contini si všiml, že oficiální míra účasti pracovních sil na trhu práce od koce 50. let poklesla. Naproti tomu neoficiální průzkumy naznačovaly, že odhadovaná míra účasti pracovních sil je mnohem vyšší než oficiálně registrovaná míra. Tato metoda je tedy založena na předpokladu, že v situaci, kdy je účast na neformálním trhu práce omezena, přesouvá se práce do šedé ekonomiky. Odhadnutému počtu pracovníků neformálního sektoru se pak přiřadí určitá úroveň dosahované produktivity práce.\n\nPři odhadu potenciálu trhu práce na černo je možno zvolit tři různé postupy:\n\nTato metoda vychází z metody míry účasti. Na základě statistik o celkovém počtu obyvatelstva a statistik, zabývajících se ekonomickou aktivitou a zaměstnaností, se vytvoří souhrnná bilance pracovních sil. Podle této metody je míra účasti na trhu práce na černo jen přibližným zrcadlovým odrazem míry neúčasti na oficiálním trhu práce. Přibližným proto, že ne všichni občané, kteří se neúčastní legálního trhu práce musí automaticky pracovat na černo. U této metody je třeba zohledňovat míru zaměstnávání žen, rozdíly v rozsahu pracovní doby, legislativní změny atd.\n\nU této metody je důležité vybrat správný vzorek (skupinu lidí, kterých se zkoumaný problém bezprostředně týká), techniku zkoumání (vytvořit soubor otázek tak, aby obsáhl celý zkoumaný problém a zároveň vyhovoval odpovídajícím) a v neposlední řadě také zaručit naprostou anonymitu. Je také nutno počítat s tím, že respondenti nebudou odpovídat pravdivě, budou otázky obcházet apod.\n\nPodle odborníků nám tyto průzkumy pomohou odhalit pouze počet nelegálně pracujících osob, ale ne celkovou produktivitu práce na černo. Dodnes nelze prakticky ani teoreticky zjistit, zde je skutečná produktivita práce na černo vyšší nebo nižší než produktivita práce na oficiálním trhu práce. Například pokud černí pracovníci pracují „pro sebe“, nutí je to k vyššímu výkonu, než kdyby pracovali pro zaměstnavatele. Oproti tomu hodně lidí má práci na černo jen jako doplněk oficiálního zaměstnání, tito lidé tedy nemohou věnovat práci na černo tolik času jako práci oficiální.\n\nTouto metodou se zabýval především rakouský profesor Friedrich Schneider. Pokusil se na základě odhadů šedé ekonomiky zpětně odhadnout počet pracovníků pracujících na černo. Potýkal se ale se stejným problémem jako u předchozí metody (produktivita práce na černo) a použil metodu hotových peněz (spadající do tzv. monetárních metod – neodhadují rozsah práce na černo, ale rozsah celé stínové ekonomiky.\n\n"}
{"id": "445792", "url": "https://cs.wikipedia.org/wiki?curid=445792", "title": "Daňový únik", "text": "Daňový únik\n\nJako daňový únik se označuje situace, kdy se daňový poplatník částečně nebo zcela vyhýbá placení daně. Může tak vzniknout daňový únik legální nebo nelegální.\n\nLegální daňový únik provádí poplatník ve chvíli, kdy k zaplacení menší daně využije mezer v zákoně.\n\nLegální daňový únik může být proveden formou daňové výhody, do které se řadí např. rozdělení firmy na několik menších jednotek v případě progresivní sazby daně a tím vyhnutí se té nejvyšší sazbě nebo tzv. „Švarc systém“ - tedy najímání pracovníků na živnostenský list místo jejich přijetí do pracovního poměru.\n\nDalší forma legálního daňového úniku je daňová úspora. Sem se zahrnuje uplatnění slev, odpočitatelných položek, uplatnění ztráty z minulých let, odpisy, společné zdanění manželů, možnost uplatnění výdajů paušálem nebo procentem z příjmu, rezervy, opravné položky – obecně zákon daňovému poplatníkovi nabízí možnost takovým způsobem ušetřit na dani.\n\nProtikladem daňové úspory a daňové výhody je daň z neznalosti, tzn. že poplatník zaplatí daň, aniž by věděl o možnosti snížení.\n\nNelegálního daňového úniku se poplatník dopouští, když při výpočtu nebo platbě daňové povinnosti porušuje zákon, např. nepřiznáním příjmů nebo majetku, nadhodnocuje náklady nebo výdaje, vystavuje fiktivní doklady, do nákladů zahrnuje náklady daňově neuznatelné, skrytým převodem zisku mezi mateřskou a dceřinou společností. Podvodník se zpravidla rozhoduje mezi několika faktory - daňovou úsporou (ziskem), pravděpodobností odhalení a výší trestu. Množství daňových úniků závisí i na toleranci společnosti.\nMůže jít o nelegální daňový únik neúmyslný, tzn. poplatník porušil zákon z nevědomosti (nebyl dobře informován, zákon není srozumitelně vysvětlen), nebo o nelegální daňový únik úmyslný, kdy poplatník vědomě porušuje zákon a platí menší nebo žádnou daňovou povinnost. Rozsah úmyslného daňového úniku bývá mnohem větší než rozsah daňových úniků neúmyslných.\n\nDaňové úniky měříme metodou aproximativní nebo metodou reprezentativního vzorku.\n\nAproximativní metoda vychází z myšlenky, že šedá ekonomika způsobuje rozdíly mezi příjmy a výdaji domácností a je možné podle znalosti počtu odpracovaných hodin a hodinové mzdy odhadnout přibližný rozsah daňových úniků.\n\nNěkdy bývají u této metody používány smyšlené údaje s cílem ovlivnit veřejnost.\n\nMetoda reprezentativního vzorku se provádí hloubkovou kontrolou určité skupiny poplatníků, kteří formou anonymních dotazníků odpovídají na otázky o svých příjmech, kolik z těchto příjmů přiznali, zda využili daňových úspor apod.\n"}
{"id": "445798", "url": "https://cs.wikipedia.org/wiki?curid=445798", "title": "Daňový ráj", "text": "Daňový ráj\n\nDaňový ráj (anglicky \"tax haven\", daňový přístav či útočiště) označuje zemi, ve které jsou mimořádně daňově zvýhodněny zahraniční firmy. Zisky zahraničního podniku (tzv. offshore společnosti) jsou daněny pouze zanedbatelně, dividendy takového podniku vůbec. Firmy s vedením mimo danou zemi nejsou daněny vůbec, jsou od daně z příjmu osvobozeny a získávají také další daňové výhody např. osvobození od cla při dovozu hmotného či nehmotného investičního majetku, většinou nezbytného pro podnikatelský provoz (automobily, kancelářská technika a zařízení).\nTyto firmy musí dodržet určité podmínky: činnost společnosti musí být omezena na podnikatelské aktivity mimo danou zemi, držiteli kapitálových podílů musí být cizinci a firma nesmí získávat finance z tuzemských zdrojů.\nCílem je přilákání zahraničního kapitálu a vytvořit z příslušné země významné finanční a hospodářské centrum. Většinou se jedná o země s malou rozlohou a nízkým počtem obyvatel, které však vykazují vysoké ekonomické výkony. Počet založených společností v některých daňových rájích dokonce převyšuje počet obyvatel.\n\nSpolečnost označovaná jako offshore je taková, která podniká v určité zemi (zemích) a v daňovém ráji má pouze své sídlo a zpravidla platí pouze paušální daňové poplatky. Naproti tomu méně častý pojem onshore podnikání označuje umístění firmy v zemi se standardním zdaněním příjmů (tedy nikoli daňovém ráji), která však poskytuje daňově výhodné a stabilní prostředí.\n\nRočně se celosvětově zakládá několik desítek tisíc offshore společností. Offshore společnosti jsou právnické osoby (obdoba českých a. s. a s. r. o.) registrované v zemích, které těmto společnostem umožňují příznivý daňový režim. Nejčastěji využívanou formou offshore společnosti je International Business Company (IBC). Offshore společnosti jsou hojně využívány v oblasti mezinárodního obchodu, dále pro poskytování poradenských služeb, elektronických služeb, reklamních služeb, zprostředkování apod. Naopak tyto společnosti nelze využít např. pro tuzemský maloobchod a řemeslnou výrobu.\n\nOffshore společnost musí splňovat určité požadavky:\n\nPokud všechny tyto požadavky společnost splňuje, má možnost využívat výhody offshore lokalit:\n\nOnshore společnosti na rozdíl od offshore společností neumisťují své sídlo do daňových rájů, ale naopak sídlí ve své domácí ekonomice a jsou evidovány ve veřejně dostupných databázích, v ČR např. v Obchodním rejstříku. K optimalizaci své daňové povinnosti využívají slev na dani, daňových výhod a daňových úspor.\n\nK dnešnímu dni je na světě několik desítek zemí, kde se praktikují daňové výhody pro offshore společnosti. Vzhledem k tomu, že většina bohatých zemí si dlouhodobě uvědomuje problém úniku kapitálu, daňové ráje prakticky přestaly být spolehlivým přístavem, prostředkem k omezení daní. Ve většině rozvinutých zemí práce prostřednictvím offshore vede k nárůstu daňového zatížení a větší pozornosti regulačních orgánů.\n\nZemě bez daní, které nevyžadují výkaznictví jsou malé státy třetího světa. Nejznámějšími pobřežními zónami tohoto typu jsou Bahamy, Britské Panenské ostrovy, Kajmanské ostrovy a Belize. Tyto daňové ráje jsou charakterizovány vysokým stupněm důvěrnosti pro vlastníky offshore společností a téměř úplnou absencí kontroly ze strany orgánů nad činností těchto společností. To je důvod, proč si renomované společnosti a banky nechtějí mít s nimi finanční vztahy. Tyto státy mají nízkou úroveň hospodářského rozvoje, ale mají poměrně vysokou politickou stabilitu.\n\nDálší typ daňového ráje jsou země které vyžadují od offshore společnosti finanční výkazy a poskytují jim citelné daňové úlevy. Ze strany vlády těchto států jsou kontroly přísnější, než v zemích prvního typu, existuje registr ředitelů a akcionářů, ale také prestiž společnosti je mnohem vyšší. Země této skupiny jsou Irsko, Gibraltar, ostrov Man, Hongkong.\n\nTřetí skupina zahrnuje země, které nemohou být považovány za standardní daňové ráje, ale které poskytují registrovaným v nich nerezidentským a neziskovým na jejich území společnostem některé daňové úlevy. Požadavek na finanční výkazy zvyšuje stupeň důvěry k takovým firmám ze strany obchodních partnerů. V této skupině měl Kypr největší popularitu (od 1. ledna 1977 do 1. května 2004, kdy Kyperská republika vstoupila do EU). Od roku 2004, před hospodářskou krizí, byla nejoblíbenější zemí Island.\n\nMezi mezinárodními organizacemi, které vedou černou listinu\" daňových rájů které používají \"nespravedlivou daňovou soutěž\", největší prestiž mají OECD (Organizace pro hospodářskou spolupráci a rozvoj zahrnující více než 30 států, včetně hlavních rozvinutých států) a FATF (Financial Action Task Force, mezinárodní mezivládní orgán pro boj proti praní špinavých peněz a financování terorismu).\n\n„Černá listina“ OECD v roce 2008 obsahovala pouze této zemí: Andorra, Lichtenštejnsko, Monako, Marshallovy ostrovy. 2 dubna 2009 na setkání G20 OECD připravila aktuální zprávu o jurisdikcích, pozorovaných globálnín fórem OECD na zavedení daňových norem přijatých na mezinárodní úrovni. Daňové standardy vypracované OECD ve spolupráci se zeměmi, které nejsou členy této organizace, byly schváleny na Setkání ministrů financí \"Big twenty\" (G20) v Berlíně v roce 2004. Tyto standardy požadují výměnu informací o případných daňových záležitostech pro administraci a donucování k dodržování národních daňových zákonů bez ohledu na ustanovení národních daňových předpisů o ochraně soukromí nebo bankovní tajemství pro daňové účely. Poskytují také zdokonalené mechanismy na ochranu důvěrnosti informací, které se účastní výměnného procesu.\n\nV této zprávě OECD rozdělila všechny státy do tří kategorií:\n\nJurisdikce, v dostatečné míře zavedly daňové normy přijaté na mezinárodní úrovni (\"bílá listina\"): Argentina, Austrálie, Barbados, velká Británie, Maďarsko, Panenské ostrovy USA, Německo, Guernsey, Řecko, Dánsko, Jersey, Irsko, Island, Španělsko, Itálie, Kanada, Kypr, Čína (včetně Hongkongu a Macaa), Republika Korea, Mauricius, Malta, Mexiko, Nizozemsko, Nový Zéland, Norsko, Spojené arabské emiráty, Ostrov Man, Polsko, Portugalsko, Rakousko, Republika Kazachstán, Ruská Federace, Seychely, Slovensko, Spojené státy americké, Turecko, Finsko, Francie, Švédsko, Japonsko.\n\nJurisdikce, které na sebe vzali závazek k přijetí daňových norem, schválených na mezinárodní úrovni, ale dosud je dostatečně neprovedly (\"šedá listina\"): \n\nDaňové ráje: Anguilla (zámořské území Spojeného království), Andorra, Antigua a Barbuda, Aruba (Území Nizozemska), Bahamy, Bahrajn, Belize, Bermudy (zámořské území Spojeného království), Britské Panenské ostrovy (zámořské území Spojeného království), Vanuatu, Gibraltar (britských zámořských území), Grenada, Dominika (Dominika), Cayman ostrovy (britské zámořské území), Cook ostrovy, Libérie, Lichtenštejnsko, Marshallovy ostrovy, Monako, Montserrat (UK zámořské území), Nauru, Nizozemské Antily (území Nizozemska), Niue, Panama, Samoa, San Marino, Svatý Vincenc a Grenadiny, Svatý Kryštof a Nevis, Saint Lucia, Turks a Caicos (zámořské území Velké Británie).\n\nOstatní finanční centra: Rakousko, Belgie, Brunej, Guatemala, Lucembursko, Singapur, Chile, Švýcarsko.\n\nJurisdikce, které se nezavázaly k přijetí daňové normy, schválené na mezinárodní úrovni ( „černá listina“): Kostarika, Malajsie (Labuan), Uruguay, Filipíny.\n\nNa konci roku 2012 \"černá listiná\" OECD je prázdná.\n\nV \"šedé listině\" jsou dvě offshore jurisdikce: Nauru a Niue.\n\n\"Bílá listina\" vypadá takto: Austrálie, Americké Panenské ostrovy, Anguilla, Anguilla, Antigua a Barbuda, Argentina, Aruba, Bahamy, Barbados, Bahrajn, Belgie, Belize, Bermudy, Brazílie, Britské Panenské ostrovy, Brunej, Čína (včetně Hongkongu a Macaa), Vanuatu, Velká Británie, Maďarsko, Guatemala, Německo, Guernsey, Gibraltar, Hongkong, Grenada, Řecko, Dánsko, Jersey, Dominika, Izrael, Indonésie, Island, Španělsko, Itálie, Kajmanské ostrovy, Kanada, Katar, Kazachstán, Kypr, Korea, Kostarika, Curacao, Libérie, Lichtenštejnsko, Lucembursko, Mauricius, Macau, Malajsie, Malta, Marshallovy ostrovy, Mexiko, Monako, Montserrat, Nizozemsko, Norsko, Nový Zéland, Spojené arabské emiráty, ostrov Man, ostrov Svatý Martin, Cookovy ostrovy, Panama, Polsko, Portugalsko, Rakousko, Rusko, Samoa, San Marino, Seychely, Svatý Vincent a Grenadiny, Svatý Kryštof a Nevis, Svatá Lucie, Singapur, Slovensko, Slovinsko, USA, Turks a Caicos, Turecko, Uruguay, Filipíny, Finsko, Francie, Česko, Chile, Švýcarsko, Švédsko, Estonsko, Jižní Afrika, Japonsko.\n\nNa začátku roku 2010 FATF zveřejnila \"černý seznam\" zemí, rozdělených do tří kategorií:\n\n\nPodle veřejného dokumentu FATF (21. června 2013) zůstávají dva seznamy.\n\nV první (tj. tzv. \"černý seznam\") vstoupili státy s nejvyšším rizikem, u nichž FATF vyzývá členské státy a jiné jurisdikci aplikovat protiopatření s cílem ochránit mezinárodní finanční systém od přetrvávajících významných rizik praní peněz a financování terorismu, vycházející od danných zemí. Mezi tyto země patří Írán a Korejská lidově demokratická republika (KLDR). Ve druhém ( „tmavě šedý seznam“)— země se strategickými nedostatky národních režimů, které nedosáhly dostatečného pokroku při odstraňování nedostatků nebo neplní vyvinutý ve spolupráci s FATF akční plán na odstranění nedostatků. Patří mezi ně: Vietnam, Indonésie, Keňa, Myanmar, Pákistán, Sao Tome a Principe, Sýrii, Tanzanii, Turecku, Ekvádor, Etiopie.\n\nHlavním nástrojem FATF v realizaci jeho funkce jsou 40 doporučení v oblasti trestné činnosti, praní špinavých příjmů a financování terorismu, které jsou předmětem auditu v průměru jednou za pět let, a 9 zvláštních doporučení v oblasti boje proti financování terorismu, které byly vyvinuty po událostech 11 září 2001. \"40+9 Doporučení\" představují organizační a právní opatření pro vytvoření v každé zemi efektivního režimu boje proti legalizaci trestných příjmů a financování terorismu. V souladu s rezolucí Rady bezpečnosti OSN č. 1617 (2005) jsou \"40 + 9 doporučení\" FATF povinnými mezinárodními standardy pro členské státy OSN. \n\nUniklé dokumenty z Offshore Leaks (2013), Luxembourg Leaks (2014), Swiss Leaks (2015), Panama Papers (2016) či Malta Files (2017) nebo Paradise Papers (2017) ukazují, že oficiální boj vlád proti daňovým rájům nedosahuje výsledků. V případě daňových úniků prostřednictvím off-shore oblastí se nejedná o špičku ledovce tj. o výjimky, ale o systém, který je neustále vylepšován a rozšiřován. Daňové úniky mají vliv na obecnou daňovou morálku obyvatelstva. Kapitalismus a tržní ekonomika jsou živé jen díky všeobecné důvěře, že vše je \"fair\", obecná pravidla platí pro všechny a rozhodčí se chová ke všem stejně.\n\nDaňové ráje mohou mít i negativní vliv na životní prostředí.\n\n\n"}
{"id": "445800", "url": "https://cs.wikipedia.org/wiki?curid=445800", "title": "Žolík", "text": "Žolík\n\nŽolík je hrací karta s vyobrazeným šaškem, která se nachází ve většině moderních karetních sad, kde doplňuje čtyři standardní karetní barvy. Žolík má původ ve Spojených státech amerických v době občanské války (60. léta 19. století). Vytvořen byl jako trumfová karta pro hru euchre. Od té doby byl začleněn do řady dalších karetních her, kde může sloužit jako divoká karta. V rámci francouzské sady karet je žolík jedinečný tím, že nemá celosvětově sjednocený vzhled.\n\n"}
{"id": "445801", "url": "https://cs.wikipedia.org/wiki?curid=445801", "title": "Bystřice nad Pernštejnem", "text": "Bystřice nad Pernštejnem\n\nBystřice nad Pernštejnem ( ) je město v okrese Žďár nad Sázavou v Kraji Vysočina, 24 km východně od Žďáru nad Sázavou na říčce Bystřici. Žije zde obyvatel.\n\nMěsto, založené v 13. století (první písemná zmínka pochází z roku 1298), získalo svoje pojmenování po místní říčce Bystřici. Ve 14. století se Bystřice stala hospodářským a obchodním centrem okolních vsí, které patřily do pernštejnského panství. V roce 1580 byla Bystřice povýšena Rudolfem II. na město.\n\nPernštejnské panství bylo ukončeno v roce 1588, kdy Jan z Pernštejna prodal panství i s hradem hrad Pernštejn městu Brnu. Majitel města se posléze často měnil. Brno zanedlouho prodalo Bystřici Václavu Plesu Heřmanskému ze Sloupna. Roku 1609 byla Bystřice prodána zemskému písaři Janu Čejkovi z Olbramovic, který se však aktivně účastnil stavovského povstání proti Ferdinandovi II., a proto po bitvě na Bílé hoře pozbyl veškeré jmění včetně bystřického panství. Správu panství roku 1621 převzali nejdříve císařští komisaři Václav ze Zástřizl na Boskovicích a Jan Matyášovský z Matyášovic a roku 1623 byl statek bystřický prodán hraběti Jiřímu z Náchoda.\n\nRoku 1905 byla zavedena do města železnice ze Žďáru nad Sázavou do Tišnova, což výrazně přispělo k rozvoji průmyslu. K rozvoji města také přispěla těžba uranu v Dolní Rožínce. Dne 10. května 1925 dostala Bystřice přízvisko „nad Pernštejnem“.\n\nPo roce 2000 proběhly mnohočetné úpravy a opravy náměstí které byly financovány fondy EU. Do dnešní podoby se dostalo roku 2010. Stejného roku se mikroregion Bystřicko, do kterého Bystřice patří, stal evropskou excelentní destinací (EDEN – European Destination of Excellence). Díky tomu mohla Bystřice získat další dotace a zvýšit tak svůj cestovní ruch. Roku 2014 započala výstavba farmy Centrum Eden a rekonstrukce stávajících budov poblíž nádraží. Stejného roku započala i výstavba zimního stadionu ve vlastnictví firmy H+H.\n\nDne 29. května 2010 navštívil Bystřici, u příležitosti oslav 430. výročí povýšení na město prezident Václav Klaus. 1. července 2016 a 27. června 2019 zde byl na návštěvě prezident Miloš Zeman.\n\nPři povýšení na město roku 1580 byl udělen městu znak, kterým je zlatý štít, svisle dělený modrým kůlem. V levé polovině je půle černé zubří hlavy se zlatou houžví, v pravé půli je černá doleva hledící orlice.\n\n\n\n\n\n\n\n"}
{"id": "445802", "url": "https://cs.wikipedia.org/wiki?curid=445802", "title": "Rouské", "text": "Rouské\n\nRouské jsou obec ležící v okrese Přerov. Žije zde obyvatel. Jejich katastrální území má rozlohu 530 ha.\n\nPrvní písemná zmínka o obci pochází z roku 1317.\n\n\nSamospráva obce pravidelně 5. července vyvěšuje zlato-červenou moravskou vlajku.\n\n\n"}
{"id": "445810", "url": "https://cs.wikipedia.org/wiki?curid=445810", "title": "Přísaha prezidenta Spojených států amerických", "text": "Přísaha prezidenta Spojených států amerických\n\nPřísaha prezidenta Spojených států amerických je pravidelně skládána dne 20. ledna na základě XX. dodatku Ústavy, podle kterého poprvé složil tento den přísahu Franklin Delano Roosevelt v roce 1937. Do té doby byl pravidelný prezidentský slib skládán 4. března. Důvodem k uzákonění XX. dodatku bylo především zkrácení přechodné doby od listopadového zvolení nového prezidenta a časem jeho nástupu do úřadu. Obvykle je přísaha vykonána na bibli, nicméně to není vyžadováno. Chester A. Arthur v roce 1881 a Theodore Roosevelt roku 1901 bibli odmítli. Ústava neříká, kdo vykonává inauguraci. Existuje tradice, že vykonavatelem je předseda Nejvyššího soudu USA. První prezident George Washington vykonal 1. inauguraci do rukou starosty New Yorku.\n\n„\"Slavnostně přísahám (nebo slibuji), že budu čestně vykonávat funkci prezidenta Spojených států a podle svých sil budu zachovávat, střežit a bránit Ústavu Spojených států“.\"\n\n(Ústava, článek II., odd.1) \n\nPodmínky pro zvolení za prezidenta upravuje Ústava Spojených států amerických, konkrétně:\n\n\"\"Volitelnou na úřad prezidenta může být jen osoba, která získala občanství Spojených států zrozením či měla toto občanství v době přijetí ústavy, dosáhla věku třiceti pěti let a bydlí alespoň 14 let ve Spojených státech.\"\"\n\n\nPokud připadá den přísahy na neděli, přísaha probíhá soukromě a druhý den, tedy v pondělí probíhá veřejně.\n\n"}
{"id": "445813", "url": "https://cs.wikipedia.org/wiki?curid=445813", "title": "Philippe Chatrier", "text": "Philippe Chatrier\n\nPhilippe Chatrier (2. února 1926 Cretell – 22. června 2000 Dinard) byl francouzský tenista, novinář a sportovní funkcionář. V letech 1973 až 1993 zastával post prezidenta francouzského tenisového svazu Fédération Française de tennis a čtrnáct let 1977–1991 také řídil z pozice prezidenta Mezinárodní tenisovou federaci.\n\nV roce 1945 vyhrál juniorské Mistrovství Francie v tenisu. V období 1948-1950 byl součástí národního daviscupového družstva. Wimbledonu se naposledy zúčastnil v roce 1953, poté se vydal na dráhu novináře a funkcionáře. Ve stejném roce, kdy opustil aktivní tenis založil časopis \"Tennis de France\", pracoval také jako redaktor pro pařížský deník \"Paris-Presse\".\n\nOženil se s francouzskou tenistkou Susan Partridgovou, která vyhrála domácí mistrovství Francie v roce 1959. Po rozvodu se podruhé oženil s golfistkou Claudine Crosovou. Z prvního manželství měl dva syny. Starší Jean-Philippe Chatrier je hercem.\n\nV roce 1969 usedl do křesla nehrajícího kapitána francouzského daviscupového družstva. Z pozice tenisového činovníka sehrál významnou roli v procesu sloučení amatérského a profesionálního tenisu v roce 1968, kdy byla započata otevřená éra světového tenisu. Téhož roku se stal viceprezidentem francouzské tenisové federace, aby byl o pět let později zvolen jejím šéfem a následně i prezidentem Mezinárodní tenisové federace. Pod jeho vedením se v roce 1981 podařilo tenis opět začlenit do rodiny olympijských sportů. Na Letních olympijských hrách v Los Angeles roku 1984 byl tenis účasten jako ukázkový sport a první sady medailí v tomto odvětví byly rozdány o čtyři roky později na Olympijských hrách 1988 v Soulu. V roce 1992 byl uveden do Mezinárodní tenisové síně slávy.\n\nZemřel v obci Dinard roku 2000. Na jeho počest byl po něm v roce 2001 pojmenován centrální tenisový dvorec Court Philippe Chatrier pařížského klubu Stade Roland Garros, kde se odehrává druhý grandslam sezóny French Open. Druhý hlavní dvorec Court Suzanne Lenglen nese jméno francouzské tenisové legendy Suzanne Lenglenové. Nejvyšší ocenění Mezinárodní tenisové federace nese v názvu jeho jméno (\"Cena Philippa Chartiera)\". Toto ocenění například v roce 2009 obdržela Martina Navrátilová.\n"}
{"id": "445818", "url": "https://cs.wikipedia.org/wiki?curid=445818", "title": "Benešova vila", "text": "Benešova vila\n\nBenešova vila je letní obytný dům v Sezimově Ústí.\n\nEdvard Beneš se svou ženou Hanou si nechal postavit letní dům v letech 1930-1931 v Sezimově Ústí u soutoku Lužnice a Kozského potoka podle projektu architekta Petra Kropáčka. Dům měl připomínat jihofrancouzské domy svou nízkou střechou, světlými místnostmi s velkými okny a hladkými zdmi. Během následujících několika let byl ještě stavebně upravován, až dostal svou definitivní podobu - byla přidána obloučkovitá lodžie zastiňující terasu, přistavěno křídlo se sallou terrenou, upraven provozní dvůr na reprezentativnější patio s altánem. Po zvolení Edvarda Beneše prezidentem byla postavena na okraji pozemku správní vila pro domovníka a s kanceláří prezidentova tajemníka.\n\nPro manžele Benešovy vila znamenala skutečný domov, kde odpočívali a scházeli se s přáteli. Mezi nimi byli i nejbližší sousedé - diplomat Ludvík Strimpl s rodinou a známý politik Zdeněk Fierlinger s manželkou Olgou. Kromě nich nemůžeme zapomenout na obyvatele Sezimova Ústí, s nimiž manželé Benešovi také udržovali přátelské styky. Kromě toho na návštěvu přijíždělo mnoho dalších osobností, mezi nimiž vynikali např. Karel Čapek s Olgou Scheinpflugovou a Jan Masaryk.\n\nPo smrti svého muže v roce 1948 vilu obývala od jara do podzimu paní Hana Benešová. Ve své závěti vilu s většinou nábytku odkázala táborskému Muzeu husitského revolučního hnutí, aby v ní vytvořilo důstojný památník jejímu muži. Po její smrti však dům v roce 1975 převzal Okresní národní výbor v Táboře a převedl ho do majetku Úřadu předsednictva vlády ČSSR.\n\nTen pak vilu používal k rekreacím předních představitelů a za tím účelem také provedl zásadní změny v interiérech. Byly vybourány některé příčky a vila kompletně zařízena novým, tehdy moderním nábytkem. V letech 2006-2009 pak Úřad vlády ČR nechal provést kompletní rekonstrukci domu, kterému se tak vrátila původní podoba (byl navrácen původní nábytek, vytvořeny kopie některých interiérových prvků apod.). Vila je zpřístupněna pro veřejnost od jara do podzimu s preferencí předem rezervovaných vstupenek. \n\nPoslední vůle paní Hany Benešové však dosud nebyla naplněna, protože vilu i nadále používá Úřad vlády jako svůj rekreační objekt. Husitské muzeum v Táboře postavilo a od roku 2005 provozuje v přístupné části zahrady Památník manželů Benešových, který mapuje život a dílo E. Beneše. Vystavený umělecký nábytek a další autentické předměty z mobiliáře vily pocházejí z odkazu Hany Benešové.\n\nAutorem zahradní kompozice je Otokar Fierlinger, jehož bratrem byl Zdeněk Fierlinger. Vychází z anglické krajinářské tradice a kombinuje zeleň s drobnými stavebními prvky jako jsou altány, pergola apod. Zahrada se postupným přikupováním pozemků v 30. letech 20. st. zvětšovala až dosáhla rozlohy cca 10 ha a získala přirozené hranice - na jedné straně Lužnici a Kozský potok, na straně druhé pak Starotáborský les.\n\nNa jihozápadním svahu směrem k Lužnici se rozkládá velké alpinum, chlouba Hany Benešové. Edvard Beneš se zase více věnoval stromům, na péči o ně se podílel spolu se zahradníkem.\n\nV zahradě se nachází i původní tenisový kurt, vedle něj pak byl v 70. letech přistavěn vyhřívaný bazén, nechybí ani molo na Kozském potoce.\n\nZahrada je dnes plotem rozdělena na dvě část. Část s hrobkou, Památníkem manželů Benešových a přístavištěm je volně přístupná pro veřejnost. Větší část zahrady je součástí rekreačního objektu Úřadu vlády ČR a je nepřístupná. Proslavené alpínum paní Hany, Husovu kazatelnu, či další stavby je možné navštívit pouze při dnech otevřených dveří samotné vily.\n\nEdvard Beneš si přál být pohřben na pozemku svého domu. Uprostřed malého návrší zvaného Kazatelna, kde podle tradice kázal Mistr Jan Hus, tak byla postavena hrobka. Jejím architektem byl Pavel Janák. Za života paní Hany byla přístupná veřejnosti, od roku 1975 byla zahrada uzavřena. Opět se otevřela pro veřejnost na jaře roku 1990. Každoročně se 28. května koná u hrobky pietní akt při příležitosti výročí narození Edvarda Beneše.\n\n\n"}
{"id": "445820", "url": "https://cs.wikipedia.org/wiki?curid=445820", "title": "Sphaerotholus", "text": "Sphaerotholus\n\nSphaerotholus (\"kulovitý dóm\" - podle tvaru lebky) byl rodem býložravého pachycefalosauridního dinosaura, žijícího v období svrchní křídy (asi před 80 až 66 miliony let) na území dnešního západu USA. V roce 2002 byly popsány dva dosud známé druhy tohoto rodu: \"S. goodwini\" ze souvrství Kirtland v Novém Mexiku a \"S. buchholtzae\" ze souvrství Hell Creek v Montaně. Časové rozpětí existence těchto druhů je značné, činí asi 7-8 milionů let. Tento vývojově odvozený pachycefalosaurid žil také na poměrně rozsáhlém území a koncem svrchní křídy byl na západním území Severní Ameriky zřejmě poměrně hojný.\n\nZe sférotola byly objeveny pouze svrchní části fosilních kupolovitých lebek, takže nejde o příliš dobře známý rod. Je dokonce možné, že se jedná jen o synonymum rodu \"Prenocephale\". Tento menší dinosaurus dosahoval délky kolem 2,4 metru.\n\n"}
{"id": "445825", "url": "https://cs.wikipedia.org/wiki?curid=445825", "title": "Pachycephalosauridae", "text": "Pachycephalosauridae\n\nČeleď Pachycephalosauridae byla skupinou býložravých dvounohých ptakopánvých dinosaurů, žijících v období křídy na území několika kontinentů. Jejich velikost kolísala od desítek centimetrů až po zhruba 8 metrů. Typickým znakem byla kupolovitě ztluštělá lebka, vytvářející jakýsi \"helmovitý\" tvar hlavy. Tito býložravci žili zřejmě ve stádech a stávali se častou kořistí teropodních dinosaurů. Je možné, že se utkávali v ritualizovaných vnitrodruhových zápasech, hlavami se však zřejmě nesráželi. Spíše snad útočili na měkký bok protivníka. Někteří paleontologové se nicméně domnívají, že jejich kupolovitá zesílená lebeční klenba mohla sloužit k obraně před predátory i k ritualizovaným vnitrodruhovým zápasům.\n\nNa základě stavby zubů pachycefalosaurů se někteří vědci domnívají, že alespoň u některých druhů z této skupiny se mohla vyskytovat částečná masožravost.\n\n\n"}
{"id": "445829", "url": "https://cs.wikipedia.org/wiki?curid=445829", "title": "Leopold Kochman", "text": "Leopold Kochman\n\nLeopold Kochman (13. listopad 1847, Nové Strašecí – 15. květen 1919, New York) byl český socialistický básník,  novinář a překladatel z němčiny a francouzštiny. Původním povoláním byl krupař a mlynářský dělník. V roce 1881 emigroval do Spojených států amerických, kde působil jako novinář v krajanském dělnickém tisku.\n\nPoužíval pseudonym Vive la liberté či V. L. Liberté. Tento pseudonym ale používali i jiní spisovatelé, například František Cajthaml, Antonín Svoboda nebo Jarmil Krecar.\n\n\n"}
{"id": "445831", "url": "https://cs.wikipedia.org/wiki?curid=445831", "title": "Jiné Rusko", "text": "Jiné Rusko\n\nJiné Rusko (rusky: Другая Россия) je koalice některých ruských skupin, stojících v opozici vůči politice Vladimira Putina. Koalice je vysoce hetoregenní, jsou v ní zastoupeni lidskoprávní aktivisté, komunisté, národní bolševici i liberálové. Výraznými představiteli uskupení jsou například šachový velmistr Garry Kasparov, Eduard Limonov či někdejší ruský premiér Michail Kasjanov.\n\nV ruských parlamentních volbách v roce 2007, označených evropskými pozorovateli i USA za neférové a jasně porušující mezinárodní závazky a normy, bylo koalici Jiné Rusko znemožněno kandidovat.\n\n"}
{"id": "445838", "url": "https://cs.wikipedia.org/wiki?curid=445838", "title": "Halszka Osmólska", "text": "Halszka Osmólska\n\nHalszka Osmólska (15. září 1930 Poznaň – 31. března 2008) byla polská paleontoložka, specializující se na výzkum mongolských dinosaurů. Byla aktivní členkou slavných polských expedic do pouště Gobi v letech 1965-1970, od té doby se zaměřovala především na výzkum zdejších svrchnokřídových ekosystémů.\n\nMezi dinosaury, které sama popsala nebo se na jejich popisu podílela, patří tyto rody: \"Elmisaurus\" (a čeleď Elmisauridae (1981), \"Hulsanpes\" (1982), \"Borogovia\" (1987), a \"Bagaraatan\" (1996); s Maryańskou, \"Homalocephale\", \"Prenocephale\", a \"Tylocephale\" (a Pachycephalosauria) (1974), \"Bagaceratops\" (1975), a \"Barsboldia\" (1981); s Maryańskou a A. Perlem, \"Goyocephale\" (1982); s Ewou Roniewiczovou, \"Deinocheirus\" (1967); s Roniewiczovou a Rinchenem Barsboldem, \"Gallimimus\" (1972); s Kurzanovem, \"Tochisaurus\" (1991); a dalšími autory, \"Nomingia\" (2000). Z její další práce lze zmínit četné diskuze s tematikou paleobiologie hadrosauridů, a spoluautorství uznávaného díla \"The Dinosauria\". Kromě toho je její vlastní jméno spojeno také s několika rody dinosaurů a jiných pravěkých obratlovců (oviraptorid \"Citipati osmolskae\", dromaeosaurid \"Velociraptor osmolskae\", a archosauriformní plaz \"Osmolskina czatkowicensis\".\n\nV roce 2017 byl na její počest popsán nový druh dromeosauridního teropoda pod názvem \"Halszkaraptor escuillei\".\n\n\n"}
{"id": "445852", "url": "https://cs.wikipedia.org/wiki?curid=445852", "title": "Stanoviště taxislužby", "text": "Stanoviště taxislužby\n\nStanoviště taxislužby (taxistanoviště, slangově \"štafl\") je místo určené k stání či zastavování vozidel za účelem nabízení taxislužby. Nazývá se tak především místo, které je k tomuto účelu označené, případně i jinak vybavené, ale obvyklá místa stání vozidel taxi mohou být i neoznačená a nabízet služby je zpravidla možné kdekoliv, kde není zakázáno zastavení.\n\nStanoviště taxislužby může být zřízeno při okraji vozovky nebo v samostatném pruhu či zálivu nebo na jiném prostranství (parkoviště, víceúčelová plocha atd.). Stavebně-provozní uspořádání může být podobné autobusovým zastávkám. Pokud mohou stanoviště užívat různí dopravci s různými cenami a typy vozidel, mělo by stanoviště umožňovat odjezd vozidel v libovolném pořadí.\n\nPřed rozšířením radiostanic a mobilních telefonů byla významná taxistanoviště vybavována komunikačním zařízením, například telefonem pro domluvu řidičů s dispečinkem nebo pro přivolání vozidla cestujícím. Stanoviště může mít i další vybavení, například informace o přepravních podmínkách a jízdném, odpadkové koše, lavičky, přístřešek, vozíky pro přepravu zavazadel atd.\n\nPokud je stanoviště umístěno na veřejné pozemní komunikaci (místní komunikace, silnice, veřejně přístupná účelová komunikace), je principiálně přístupné za podmínek stanovených obecně závaznými předpisy všem oprávněným provozovatelům taxislužby bez ohledu na to, kdo zřídil označení stanoviště nebo zda je stanoviště označené. Pokud je umístěno na neveřejné účelové komunikaci, podmínky užívání stanoví vlastník komunikace. I na veřejné komunikaci však lze užívání stanoviště regulovat nebo vyhradit, a to buď tím, že je označeno jako vyhrazené parkoviště, nebo prostřednictvím provozního řádu stanoviště, který na základě zmocnění zákonem o silniční dopravě smí vydat obec, případně oběma způsoby současně. Tyto regulace však mohou kolidovat s principem obecného užívání pozemních komunikací, který je zakotven v zákoně o pozemních komunikacích.\n\nTermín stanoviště taxislužby se objevil v zákoně č. 111/1994 Sb. poprvé v rámci novelizace zákonem č. 150/2000 Sb. s účinností od 1. července 2000, kdy byla mimo jiné rozšířena definice taxislužby (§ 2 odst. 8 novelizovaného znění) z důvodu nutnosti odlišit taxislužbu od jiných forem smluvní dopravy. Současně v § 21 odst. 8 přibylo ustanovení, že obec je oprávněna vymezit část veřejné pozemní komunikace jako stanoviště vozidel taxislužby a vyznačit tento prostor dopravní značkou podle zvláštního právního předpisu (s odkazem na tehdejší vyhlášku č. 99/1989 Sb., o pravidlech provozu na pozemních komunikacích). Tentýž odstavec přiznal obcím oprávnění stanovit v samostatné působnosti obecně závaznou vyhláškou obce pro tato stanoviště provozní řád upravující v souladu s místními podmínkami pravidla provozu na stanovišti, přičemž provozní řád měl být zveřejněn v místě stanoviště. Za nedodržení provozního řádu řidičem taxislužby může být sankcionován dopravce pokutou až do výše 750 000 Kč, přičemž pokutu ukládá (v přenesené působnosti) dopravní úřad nebo ministerstvo dopravy (§ 33 odst. 3 písm. d) zákona č. 111/1994 Sb.).\n\nNovelizační zákon č. 229/2005 Sb., jehož navrhovatelem bylo hlavní město Praha zastoupené Rudolfem Blažkem, k tomu s účinností od 1. července 2005 v novém § 21a odst. 2 zákona č. 111/1994 Sb. přidal navíc ještě oprávnění obce stanovit vyhláškou podmínky pro uzavření smlouvy o užívání stanoviště a podmínky užívání stanoviště, ty však přímo na stanovišti zveřejněny být nemusí. Cenové podmínky byly v nové formulaci zákona výslovně zmíněny jako součást provozního řádu stanoviště. Zároveň bylo ze zákona vypuštěno zmocnění obcí zřizovat v samostatné působnosti stanoviště taxislužby.\n\nNapříklad Praha však zákonného zmocnění vydat vyhláškou provozní řád taxistanovišť zpočátku nevyužila, a ačkoliv zákon předpokládal veřejný charakter obecních stanovišť taxislužby a úpravu provozu obecně závaznou vyhláškou, Praha v roce 2002 začala pronajímat některá lukrativnější stanoviště k provozování konkrétním vylosovaným soukromoprávním subjektům a dokument s názvem „provozní řád stanovišť taxislužby“ byl podle zveřejněného vzoru smlouvy jednou z příloh neveřejných smluv, které město s těmito provozovateli uzavíralo. Znění tohoto provozního řádu schválila Rada hl. m. Prahy usnesením č. 1242 ze dne 2. srpna 2002, ačkoliv vydávání obecně závazných vyhlášek obce je vyhrazeno zastupitelstvu. První obecně závaznou vyhlášku upravující provoz na stanovištích přijalo město až 14. 9. 2006 jako vyhlášku č. 18/2006, účinnou od 1. ledna 2007 s přechodným ustanovením do 31. prosince 2008, pod názvem „Provozní řád stanovišť taxislužby zřízených na místních komunikacích ve vlastnictví hl. m. Prahy“ (viz též článek Taxislužba v Praze). Stanoviště s provozovatelem byla později v Praze označena nápisem FAIR PLACE, které má znamenat, že zde město prostřednictvím soukromého provozovatele stanoviště garantuje určité cenové a kvalitativní standardy, které jdou nad rámec celostátně platných podmínek provozování taxislužby. V únoru 2007 bylo v Praze 119 stanovišť zřízených městem, z nichž 79 (t. j. 217 stání) bylo v přímé správě Technické správy komunikací hl. m. Prahy (tzv. bez správce) a 40 stanovišť (133 stání) s vylosovaným soukromým správcem.\n\nVzhledem k tomu, že obec nemá legislativní nástroje, jak v samostatné působnosti regulovat cenovou a kvalitativní úroveň taxislužby, stala se tato možnost regulace jedním z nástrojů, jak může obec dopravce, kteří nevyhovují jejím podmínkám, znevýhodnit, t. j. znemožnit jim užívání vyznačených stanovišť. Praha navíc využila zmocnění upravovat provoz na taxistanovištích i k tomu, že dopravními značkami umožňuje užívaní vyhrazených jízdních pruhů jen těm vozidlům taxislužby, která splňují podmínky vyhlášky pro užívání městských taxistanovišť.\n\nPro stanoviště taxislužby byla počínaje 1. listopadem 1939 uváděna v pravidlech silničního provozu samostatná dopravní značka. V protektorátním vládním nařízení č. 242/1939 Sb. byla jako obrázek 31 uvedena obdélníková značka Stanoviště automobilových drožek (taxi), která byla tvořena kruhovým symbolem značky č. 23 (Zákaz parkování) doplněným o text „Autotaxi“ a počet vozidel taxi.\n\nVe vyhlášce ministerstva vnitra ČSSR č. 141/1960 Sb. byla obsažena značka 52c „Parkoviště vyhrazené pro autodrožky“, na níž pod čtvercovým modrobílým symbolem parkoviště P bylo číslo (počet vozidel) se slovem „taxi“. V § 17, upravujícím zastavení a stání, není ještě o vyhrazeném parkovišti žádná zmínka.\n\nVe vyhlášce 80/1966 Sb. zmizelo vyobrazení speciální varianty svislé značky parkoviště pro taxi, objevila se však speciální vodorovná dopravní značka 10d „Parkoviště vyhrazené pro autodrožky“, která se od vodorovné značky běžného parkoviště lišila jednak křížem, jednak nápisem TAXI. V § 18 odst. 5 písm. i) však již byl uveden zákaz zastavení a stání „na vyhrazeném parkovišti“, aniž by tento termín byl speciálně definován a spojen se specifickou dopravní značkou.\n\nVyhláška 100/1975 Sb. nahradila jednu univerzální čtvercovou podobu značky parkoviště celou řadou speciálních obdélníkových značek, mezi nimiž se také poprvé objevila značka vyhrazeného parkoviště s nápisem „RÉSERVÉ“ (D 11b) a do pravidel se v nové podobě vrátila značka D 11c „Parkoviště vozidel taxislužby“. Ke značce D 11c příloha uváděla, že se užívá s vhodným nápisem i v jiných případech vyhrazených parkovišť (například s nápisem SANITA pro vozidla záchranné služby), případně že na značce může být uvedena státní poznávací značka vozidla nebo symbol osob tělesně postižených. Na značce mohl být vyznačen i způsob stání. Vodorovná značka „Vyhrazené parkoviště“ dostala označení V 10d. Výkladová část přílohy uváděla, že značka „Vyhrazené parkoviště“ vyhrazuje prostor pro druh vozidel vyznačený nápisem na značce, popřípadě je užit jiný vhodný nápis (např. „SANITA“) nebo jen písmeno R.\n\nVyhláška 99/1989 Sb. z obrazové části opět odstranila samostatnou variantu značky pro taxislužbu, značka vyhrazeného parkoviště s nápisem „RÉSERVÉ“ dostala nové označení D 12, přičemž údaje, pro koho je parkoviště vyhrazeno, popřípadě po jakou dobu, mohly být uvedeny textem nebo symbolem buď na dodatkové tabulce pod značkou, nebo přímo na značce místo nápisu „RÉSERVÉ“. Vodorovná značka vyhrazeného parkoviště dostala označení V 10d, přičemž jako příklad bylo uvedeno vyobrazení této značky s nápisem TAXI; značka měla obsahovat vhodný nápis nebo jen písmeno „R“.\n\nV roce 2000 byl pojem stanoviště taxislužby poprvé zaveden do zákona o silniční dopravě a tento zákon odkazoval na označení stanovišť taxislužby podle pravidel silničního provozu, pravidla silničního provozu však žádnou značku určenou speciálně k jejich označení neobsahovala. Nová vyhláška č. 30/2001 Sb. s účinností od 31. ledna 2001 v popisu významu dopravní značky IJ 4c „Zastávka autobusu“ uvedla, že „je-li užit místo symbolu autobusu nápis TAXI, označuje značka začátek zastávky vozidel taxislužby“, avšak není známo, že by někde taková značka byla skutečně použita. Praha později začala taxistanoviště kromě dosavadního svislého a vodorovného dopravního značení vyhrazeného parkoviště vybavovat též sloupky, které se podobají zastávkovým sloupkům a na nichž jsou vyvěšené různé informace týkající se taxislužby, avšak značka na sloupku graficky neodpovídá značce IJ 4c podle vyhlášky 30/2001 Sb. ani žádné jiné dopravní značce; měla tedy pouze funkci reklamního poutače bez právního významu. Novelizačním zákonem č. 229/2005 Sb., který navrhlo hlavní město Praha, však byla zmínka o způsobu vyznačení stanoviště včetně odkazu na pravidla silničního provozu ze zákona o silniční dopravě vypuštěna, takže v současné době způsob označení stanoviště taxislužby není zákonem o silniční dopravě stanoven.\n\nVyhláška č. 30/2001 Sb. s účinností od 31. ledna 2001 stanovila způsob vyznačení „zastávky“ či stanoviště vozidel taxislužby jako variantu značek pro zastávku. Tento způsob vyznačení se však pravděpodobně nikde neujal. Současně tatáž vyhláška zmiňuje možnost vyhrazeného parkoviště pro TAXI, což je tradiční způsob označení.\n"}
{"id": "445859", "url": "https://cs.wikipedia.org/wiki?curid=445859", "title": "Hřbitov Saint-Ouen", "text": "Hřbitov Saint-Ouen\n\nHřbitov Saint-Ouen se nachází ve městě Saint-Ouen, které leží v severní části metropolitní oblasti Paříže v departmentu Seine-Saint-Denis. Je tvořený dvěma částmi. První část situovaná na \"Rue Adrien Lesesne\" byla otevřena v roce 1860, druhá nacházející se na \"2 Avenue Michelet\" pak 1. září 1872.\n\nPařížský hřbitov je římskokatolického zaměření. 24. května 1431 byla na tento hřbitov odvedena Jana z Arku, aby se veřejně vyznala a zřekla svých hříchů. Ta však své doznání odmítla učinit. Tím došlo k obnově jejího procesu před soudem v Rouenu, který byl předem rozhodnut. V něm byla jako kacířka a čarodějka odsouzena k upálení na hranici. 30. května 1431 byl rozsudek vykonán na rouenském náměstíčku Vieux Marché. K formální rehabilitaci Jany došlo 7. července 1456 během slavnostního obřadu konaném na tomto hřbitově, následovaném obnovou soudního řízení.\n\n\nV současnosti je na území města Paříže funkčních 14 hřbitovů, z nichž čtyři hřbitovy mají více než 10 000 hřbitovních míst:\nDalších šest hřbitovů určených k pohřbívání Pařížanů leží mimo území hlavního města, z nichž pět je velmi rozsáhlých. Jejich názvy jsou odvozeny od měst, ve kterých se nacházejí:\n\n"}
{"id": "445864", "url": "https://cs.wikipedia.org/wiki?curid=445864", "title": "Celestin Stoy (zbraslavský opat)", "text": "Celestin Stoy (zbraslavský opat)\n\nCelestin Stoy (též \"Coelestin\"; † 1785) byl v letech 1770–1785 opat cisterciáckého kláštera ve Zbraslavi.\n\nPo smrti nastaly v klášteře hádky mezi řeholními bratry o volbu nového opata. Když se o tomto stavu dozvěděl Josef II., klášter 2. prosince téhož roku zrušil a jeho majetek převedl náboženskému fondu.\n"}
{"id": "445868", "url": "https://cs.wikipedia.org/wiki?curid=445868", "title": "Liga mistrů EHF", "text": "Liga mistrů EHF\n\nLiga mistrů EHF (orig. EHF Champions League) je házenkářskou obdobou fotbalové Ligy mistrů UEFA. Jedná se tedy o soutěž nejlepších házenkářských evropských klubů a stejně jako ve fotbale i zde předchůdcem této soutěže byl až do roku 1993 Pohár mistrů evropských zemí (PMEZ), který se hrál od sezóny 1956/57 v mužích a od sezóny 1960/61 v ženách.\npozn. V sezónách 1957/58, 1960/61, 1963/64, 1968/69 se soutěž nekonala.\n\n"}
{"id": "445875", "url": "https://cs.wikipedia.org/wiki?curid=445875", "title": "Melanocyt", "text": "Melanocyt\n\nMelanocyt čili pigmentová buňka je typ živočišných buněk roztroušených ve svrchní vrstvě pokožky a ve vlasových folikulech, mimo to však také v oční živnatce, vnitřním uchu, mozkových plenách, kostech i v srdci. Melanocyty produkují pigment melanin a jsou neuroektodermálního původu.\n\nMelanocyty se nacházejí v pokožce. Jde o buňky s mnoha výběžky, jimiž se napojují na přilehlé keratinocyty. V cytoplazmě melanocytů jsou zvláštní organelové struktury, tzv. melanozomy. Se vzrůstající velikostí melanozomů se dá usuzovat o tmavší barvu pleti. Pokud jsou pokožkové buňky vystaveny UV záření, dochází k produkci intermedinu (melanocyty stimulující hormon, MSH), jenž podporuje tvorbu melaninu v melanozomech. Melanin se poté po malých částech předává do sousedních keratinocytů a způsobuje zde opálení.\n\nXantofor pigmentová buňka živočichů obsahující žluté barvivo.\n\nMnohdy vznikají nadměrnou lokální činností melanocytů různé skvrny, např. pihy (ephelides), kávové skvrny („café-au-lait“) či některá lentiga. Horší bývají melanocytové névy, z nichž se může vyvinout maligní melanom.\n"}
{"id": "445881", "url": "https://cs.wikipedia.org/wiki?curid=445881", "title": "Fotofosforylace", "text": "Fotofosforylace\n\nFotofosforylace je adice fosfátové skupiny (PO) na adenosindifosfát (ADP) účinkem sluneční energie, čímž vzniká adenosintrifosfát. Tento děj probíhá během fotosyntézy a je umožněn fotosyntetickým elektronovým transportním řetězcem, který vytváří protonový gradient napříč membránou, jenž je nutný pro činnost ATP syntázy.\n"}
{"id": "445884", "url": "https://cs.wikipedia.org/wiki?curid=445884", "title": "Dopravní úřad", "text": "Dopravní úřad\n\nDopravní úřad je v České republice obecné označení pro kompetenční pozici, ze které některé zákonem určené úřady územně-samosprávných celků vykonávají některé přenesené působnosti státní správy podle Zákona o silniční dopravě v oblasti osobní i nákladní silniční dopravy provozované za účelem podnikání. Pojem byl do českého právního řádu zaveden zákonem o silniční dopravě č. 111/1994 Sb. Kompetence dopravních úřadů se týkají zejména smluvní dopravy, t. j. dopravy poskytované v závazkovém vztahu jiným subjektům, přičemž zvláštní regulaci podléhá zejména osobní linková doprava, taxislužba a mezinárodní nákladní doprava.\n\nKteré úřady jsou dopravními úřady vymezuje zákon č. 111/1994 Sb. v definicích základních pojmů, v aktuálním znění v § 34 odst. 1. Dopravními úřady podle tohoto zákona jsou krajské úřady (přes svým zrušením jimi byly okresní úřady). Odlišně jsou stanoveny dopravní úřady pro městskou autobusovou dopravu a pro taxislužbu, pro něž jsou dopravními úřady obecní úřady obcí s rozšířenou působností, ve statutárních městech a v Praze magistráty. Některé obdobné působnosti přísluší Ministerstvu dopravy ČR, avšak to není zahrnuto pod pojem dopravního úřadu a je v příslušných ustanoveních jmenováno zvlášť. Vykonává-li působnost dopravního úřadu krajský úřad, magistrát nebo obecní úřad, jde o přenesenou působnost státní správy (na rozdíl od objednávání a financování dopravní obslužnosti, které kraje a obce provádějí ve své samostatné působnosti).\n\nDopravní úřad: \n\nVe vztahu k silniční linkové osobní dopravě: \n\nVe vztahu k taxislužbě\n\nVe vztahu k mezinárodní silniční dopravě: \n"}
{"id": "445892", "url": "https://cs.wikipedia.org/wiki?curid=445892", "title": "Toskánští Habsburko-Lotrinkové", "text": "Toskánští Habsburko-Lotrinkové\n\nToskánští Habsburko-Lotrinkové je toskánská větev Habsbursko-Lotrinské dynastie, vládnoucí v toskánském velkovévodství a jejich potomků, užívajících titulů rakouských arcivévodů a arcivévodkyň a také toskánských princů a princezen.\n\nZakladatelem obou těchto linií byl císař František I. Štěpán Lotrinský s Marií Terezií, který roku 1736 obdržel toskánské velkovévodství výměnou za vévodství lotrinské, které odstoupil Francii, která tímto stvrdila svůj souhlas s \"pragmatickou sankcí\" sepsanou císařem Karlem VI. Faktickým vládcem v Toskánsku se stal František Štěpán až o rok později, po smrti posledního toskánského velkovévody z rodu Medici.\n\nJeště před svou smrtí, určil svým nástupcem v Toskánsku svého mladšího syna Petra Leopolda. Dále nařídil, že v případě vymření toskánské linie, se prvorozený z hlavní linie (císař), vzdá práva na Toskánsko ve prospěch dalšího arcivévody v pořadí. Petr Leopold se se svou novomanželkou usadil ve Florenci a žil zde do roku 1790, než se po smrti bezdětného bratra Josefa stal císařem Leopoldem II..\n\nVládu v toskánském velkovévodství poté převzal Leopoldův mladší syn Ferdinand, jehož potomci zde vládli do roku 1860, kdy bylo velkovévodství začleněno do sardinsko-piemontského a později italského království. Posledním toskánským velkovévodou byl Ferdinand IV., který se stal také prvním titulárním panovníkem zaniklého velkovévodství. Nynějším titulárním velkovévodou je Zikmund Toskánský, který je prapravnukem Ferdinanda IV.\n\n\n\n\n\n"}
{"id": "445893", "url": "https://cs.wikipedia.org/wiki?curid=445893", "title": "Pláň (Kopisty)", "text": "Pláň (Kopisty)\n\nPláň (německy \"Plan\") je název zaniklé vsi, která byla osadou rovněž zaniklé obce Kopisty v okrese Most. Přiléhala ze severu ke Kopistům a rozkládala se zhruba 3,5 km severně od bývalého města Mostu na březích Bílého potoka. Byla zbořena spolu s Kopisty v 70. letech 20. století kvůli rozšíření těžby hnědého uhlí.\n\nPrvní písemná zmínka o Pláni pochází až z roku 1787. Tehdy již byla v majetku města Mostu v rámci jeho městského panství s centrem v Kopistech, kde zůstala až do zrušení poddanství v roce 1848. Po roce 1850 se stala osadou obce Kopisty. Postupně došlo ke stavebnímu spojení osady a Kopist a jako samostatná osada se již ve 2. polovině 20. století neuvádí.\n\n"}
{"id": "445894", "url": "https://cs.wikipedia.org/wiki?curid=445894", "title": "Senátní obvod č. 58 – Brno-město", "text": "Senátní obvod č. 58 – Brno-město\n\nSenátní obvod č. 58 – Brno-město je podle zákona č. 247/1995 Sb. tvořen částí okresu Brno-město tvořenou městskými částmi Brno-jih, Brno-Bohunice, Brno-Černovice, Brno-Židenice, Brno-Líšeň, Brno-Vinohrady, Brno-Maloměřice a Obřany, Brno-Tuřany, Brno-Slatina a Brno-Chrlice.\n\nSoučasným senátorem od roku 2016 Jiří Dušek, nestraník zvolený za hnutí ANO.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "445912", "url": "https://cs.wikipedia.org/wiki?curid=445912", "title": "Černý kotel (film)", "text": "Černý kotel (film)\n\nČerný kotel (v anglickém originále \"The Black Cauldron\") je animovaný film z roku 1985 z dílny Walta Disneye. Filmu se režisérsky ujal Ted Berman a Richard Rich. Námět pochází ze stejnojmenné dětské knihy, patřící do pětisvazkové knižní ságy Kroniky Prydainu, kterou napsal Lloyd Alexander. Premiéru měl 24. července 1985. Jde v pořadí o 25. snímek z tzv. animované klasiky Walta Disneye.\n\nHlasy postav v originále namluvili herci jako Grant Bardsley, Susan Sheridan, Freddie Jones, Nigel Hawthorne, a John Hurt.\n\n"}
{"id": "445924", "url": "https://cs.wikipedia.org/wiki?curid=445924", "title": "Medvědí bratři", "text": "Medvědí bratři\n\nMedvědí bratři (v anglickém originále Brother Bear) je americký animovaný film z roku 2003 z dílny Walta Disneye. Filmu se režisérsky ujali Aaron Blaise a Robert Walker. Jde o 43. film z tzv. animované klasiky Walta Disneye.\n\nHlasy postaviček v originále namluvili herci jako Joaquin Phoenix, Jeremy Suarez, Rick Moranis, Dave Thomas, Jason Raize, D.B. Sweeney, Joan Copeland a Michael Clarke Duncan. Příjemný prožitek filmu dodává i soundtrack od Phila Collinse, který tvoří skladby jako například On My Way nebo No Way Out\n\nNa film pak navazuje film \"Medvědí bratři 2\".\n\nTři bratři Kenai, Sitka a Denahi bydlí v osadě domorodců v lese. Podle starých kmenových tradic, každý z nich obdržel své totemové zvíře. Kenai dostal totem medvěda, se kterým nebyl velmi spokojen, protože jeho nejstarší bratr Sitka měl orla, který vyjadřoval vůdcovství. Když šli jednoho dne lovit ryby, objevil se tu obrovský medvěd, který zabil jejich bratra Sitku. Kenai se poté rozhodl medvědovi pomstít. Když ho Kenai zabil, proměnil se v medvěda on sám. Kenai pojednou začne rozumět řeči všech ostatních zvířat a začne vidět okolní svět ze zcela jiné stránky než tomu bylo doposud. Kenai se poté musí dostat na horu, kde se světla dotýkají země, aby zrušil tuto kletbu. Cestou se skamarádí s malým medvídětem Kodou, kterého bude začne považovat za svého bratra, kromě toho zjistí, že Kodova maminka byla tím medvědem, kterého on sám při své pomstě zabil. Jeho druhý bratr Denahi je však oba vytrvale pronásleduje a chce se jim pomstít. Nakonec se vše vysvětlí a v dobré obrátí, duchové předků se jim všem zjeví a vzájemná nenávist mezi lidmi a zvířaty zmizí, dojde k usmíření a míru. Poté se Kenai rozhodne zůstat navždy medvědem.\n"}
{"id": "445929", "url": "https://cs.wikipedia.org/wiki?curid=445929", "title": "Punjabi Market (Vancouver)", "text": "Punjabi Market (Vancouver)\n\nPunjabi Market, známy i jako Little India je malá obchodní čtvrť v kanadském městě Vancouver. Mají zde svoje obchody většinou Indo-kanaďané. Nachází se v městské části Sunset, v délce zhruba šesti bloků v ulici Main Street okolo 49 Avenue. Je zde velký počet indických restaurací, cukráren, trhů a obchodů s indickými filmy na DVD. Na křižovatce ulic Main Street a 50th Street bude do zahájení Zimních olympijských her v roce 2010 postavena první indická brána - India Gate v severoamerickém městě.\n\nPunjabi Market je také vyhledávanou turistickou atrakcí, podobně jako Chinatown.\n\nNedaleký sikhský chrám každý duben oslavuje starodávný festival Vaisakhi. Během konání ho navštíví přes 200 000 lidí všech ras a náboženství. \n"}
{"id": "445930", "url": "https://cs.wikipedia.org/wiki?curid=445930", "title": "Dekortikační rigidita", "text": "Dekortikační rigidita\n\nDekortikační rigidita je porucha svalového tonu, která vzniká při rozsáhlé oboustranné lézi mozkových hemisfér nebo mezimozku.\n\nPostižený leží v následující poloze:\n"}
{"id": "445932", "url": "https://cs.wikipedia.org/wiki?curid=445932", "title": "Dumbo (film, 1941)", "text": "Dumbo (film, 1941)\n\nDumbo je americký animovaný film z dílny Walta Disneye. Natočil jej roku 1941 režisér Ben Sharpsteen. Námět pochází ze stejnojmenné dětské knihy, kterou napsala Helen Abersonová a ilustroval ji Harold Perl. Jedná se o v pořadí 4. film z takzvané animované klasiky Walta Disneye. Hudbu napsali Frank Churchill a Oliver Wallace. Snímek byl nominován na Oscara za písničku \"Baby Mine\".\n\nDěj pojednává o polo-antropomorfním sloním mláděti, které žije v cirkuse. Mládě má fyzický handicap v podobě abnormálně velkých uší a ostatní zvířata a návštěvníci cirkusu se proto baví na jeho účet a dostává od nich hanlivou přezdívku Dumbo. Mládě později objeví svou schopnost létal pomocí velkých uší a stane se z něj hvězda cirkusu a mediální senzace.\n\nHlasy postaviček v originále namluvili herci jako Edward Brophy, Herman Bing, Verna Felton, Margaret Wright, Cliff Edwards, a Sterling Holloway.\n\n\n"}
{"id": "445933", "url": "https://cs.wikipedia.org/wiki?curid=445933", "title": "Kýros Rezá Pahlaví", "text": "Kýros Rezá Pahlaví\n\nKýros Rezá Pahlaví (* 31. října 1960 Teherán) je v současnosti titulární íránský šáh z dynastie Pahlaví. \n\nNarodil se jako nejstarší syn šáha Muhammada Rezá Pahlavího a jeho ženy Farah Pahlaví (rozené Diba). Od roku 1967 až do roku 1979 byl íránským korunním princem a od roku 1980 je po smrti svého otce titulárním íránským šáhem a vůdcem dynastie Pahlaví. Jeho formální titul je \"Jeho císařská Výsost Rezá Šáh Pahlaví II.\", ale on sám používá jen titul \"Jeho císařská Výsost Rezá Pahlaví\".\n\nV roce 1978 odjel do Spojených států amerických, aby tam dokončil své středoškolské vzdělání. Absolvoval výcvikový program na letadlové základně v Lubbocku ve státě Texas jako pilot tryskového stíhacího letounu. Navštěvoval Williamsovu kolej ve Williamstownu ve státě Massachusetts, později studoval na univerzitě v Jižní Kalifornii, kde promoval z politických věd. Do Íránu se již nevrátil, protože než dostudoval, proběhla v Íránu islámská revoluce a byla vyhlášena republika. Zůstal s rodinou v exilu, nejprve v Maroku a Egyptě. V roce 1984 se odstěhoval do Spojených států amerických.\n\nV Spojených státech amerických se 12. června 1986 oženil s Yasminou Etemad Amini. Yasmina vystudovala práva na Univerzitě George Washingtona. Společně s dcerami žijí v Potomacu ve státě Maryland.\n\n"}
{"id": "445940", "url": "https://cs.wikipedia.org/wiki?curid=445940", "title": "Sergej Treščov", "text": "Sergej Treščov\n\nSergej Jevgenjevič Treščov ( , * 18. srpna 1958 v Krasnom Kustaru, v Lipecké oblasti, RSFSR, SSSR) byl od května 1992 do listopadu 2006 ruský kosmonaut, člen oddílu kosmonautů RKK Eněrgija. Roku 2002 vzlétl na palubě raketoplánu Endeavour (let STS-111) k Mezinárodní vesmírné stanici (ISS) na půlroční kosmický let jako palubní inženýr Expedice 5. Ve vesmíru strávil 184 dní, 22 hodin a 16 minut. \n\nSergej Treščov pochází z vesnice Krasnoj Kustar v Lipecké oblasti, narodil se v dělnické rodině, je ruské národnosti. Roku 1975 absolvoval střední školu, o rok později technické učiliště (obor svářeč), roku 1982 absolvoval Moskevský energetický institut. O dva roky později, po povinné vojenské službě, nastoupil v RKK Eněrgija. Zde se podílel na zkouškách modulu Kvant-1, zabýval se technickou přípravou kosmonautů.\n\nKoncem osmdesátých let se přihlásil k kosmonautickému výcviku, prošel lékařskými prohlídkami a 24. března 1989 získal souhlas Hlavní lékařské komise k přípravě. Rozhodnutím Státní meziresortní komise byl 3. března 1992 doporučen do oddílu kosmonautů RKK Eněrgija, formálně zařazen v Eněrgiji na pozici kandidáta na kosmonauta byl 13. května 1992. Absolvoval dvouletou všeobecnou kosmickou přípravu ve Středisku přípravy kosmonautů J. A. Gagarina a 25. února 1994 získal kvalifikaci zkušební kosmonaut. \n\nOd roku 1994 byl zařazen mezi kosmonauty připravující se na lety na Mir. V březnu 1997 byl začleněn do záložní posádky Základní expedice 25 (startovala v lednu 1998), s Viktorem Afanasjevem a od srpna 1997 ještě s Jean-Pierrem Haignerem. V únoru 1998 dvojice Afanasjev, Treščov postoupila na místo hlavní posádky pro Základní expedici 27, v srpnu 1998 byl však Treščov nahrazen francouzským kosmonautem. V únoru 1999 byl zařazen do záložní posádky pro Základní expedici 29, s Gennadijem Padalkou, už v červnu v souvislosti s zrušením letů na Mir byla posádka rozpuštěna.\n\nOd června 1999 se s Valerijem Korzunem připravoval v záložní posádce programu MKS-spasatěl (v případě problémů s připojením modulu Zvezda k ISS měli kosmonauti vzlétnout a vyřešit situaci). Spojení proběhlo v červenci 2000 hladce automaticky. \n\nUž v červenci 1999 byl jmenován do záložní posádky Expedice 3 a hlavní posádky Expedice 5 (s Korzunem a Peggy Whitsonovou). Přípravu zahájili v září 2000, Expedice 3 odstartovala v srpnu 2001. Poté trénovali na let Expedice 5. \n\nDo vesmíru odstartoval 5. června 2002 na palubě raketoplánu Endeavour letu STS-111. Na stanici ISS vystřídala trojice Korzun, Whitsonová, Treščov Expedici 4 a setrvala na ní následujících šest měsíců. Členové Expedice 5 se vrátili na Zem 7. prosince 2002 opět v Endeavouru (let STS-113).\n\nV lednu 2004 byl jmenován palubním inženýrem záložní posádky Expedice 14, brzy však byl z posádky vyřazen. V listopadu 2006 byl na vlastní žádost vyřazen z oddílu kosmonautů, nadále pracuje v RKK Eněrgija. \n"}
{"id": "445956", "url": "https://cs.wikipedia.org/wiki?curid=445956", "title": "Delicate Sound of Thunder (video)", "text": "Delicate Sound of Thunder (video)\n\nDelicate Sound of Thunder je videozáznam koncertu britské skupiny Pink Floyd. Video bylo na VHS a laserdiscu vydáno v červnu 1989, s vydáním na DVD či BD se v současné době nepočítá.\n\nV letech 1987 až 1989 uskutečnili Pink Floyd rozsáhlé turné při příležitosti vydání alba \"A Momentary Lapse of Reason\" (1987). V roce 1988 bylo vydáno koncertní album \"Delicate Sound of Thunder\", které bylo natočeno na vystoupeních v srpnu téhož roku v Nassau Coliseum v New Yorku. Stejné koncerty (celkem pět mezi 19. a 23. srpnem 1988) byly i nafilmovány. Pro videozáznam \"Delicate Sound of Thunder\" byl kromě těchto záběrů použit i materiál natočený v červnu 1988 na dvou koncertech ve francouzském Versailles.\n\n\n\n"}
{"id": "445968", "url": "https://cs.wikipedia.org/wiki?curid=445968", "title": "Al Sání", "text": "Al Sání\n\nÁl Sání nebo Ál Thání (arabsky: آل ثاني) je vládnoucí katarská dynastie. Kataru vládnou od roku 1825, kdy se k vládě dostal zakladatel dynastie hakim Sání ibn Muhammad. Od té doby vládnou v Kataru jako emírové. Současný katarský emír a hlava rodu Al Saní je Tamím ibn Hamad Al Sání, čtvrtý syn minulého emíra Hamáda ibn Chalífy Al Sáního, který vládl v letech 1995 až 2013, kdy abdikoval.\n\n\n\nKatar je tradiční monarchie, vládne jí emír Tamím ibn Hamad Al Sání. Rodina al-Sání (as-Sání) vládne od poloviny devatenáctého století. V zemi neexistují politické strany a zpočátku ani volený parlament, hlavní moc má emír, který si k ruce jmenoval třicetipětičlenné Poradní shromáždění (Madžlis aš-šúrá). Katarští občané (muži i ženy) mají sice volební právo od 18 let věku, hlasovat však mohli nejdříve od roku 1999 pouze při výběru místních zastupitelstev. Návrh nové ústavy, odsouhlasený v referendu roku 2003, vstoupil v platnost v roce 2005. Poradní shromáždění se rozšířilo na 45 členů, přičemž občané mohou volit dvě třetiny z nich, zatímco jmenování zbývajících zůstává emírovi, což z Kataru činí absolutní monarchii, ve které probíhá postupný proces demokratizace.\n\n"}
{"id": "445981", "url": "https://cs.wikipedia.org/wiki?curid=445981", "title": "Brožík", "text": "Brožík\n\nČeské příjmení Brožík pochází ze zdrobněliny křestního jména Ambrož a nosí ho více různých osobností:\n\n\n"}
{"id": "445992", "url": "https://cs.wikipedia.org/wiki?curid=445992", "title": "Václav Kaprál", "text": "Václav Kaprál\n\nVáclav Kaprál (26. března 1889 Určice u Prostějova – 6. dubna 1947 Brno) byl český klavírista, pedagog, sbormistr, publicista a hudební skladatel, otec hudební skladatelky Vítězslavy Kaprálové.\n\nStudoval skladbu u Leoše Janáčka v jeho brněnské varhanní škole, později také u Vítězslava Nováka v Praze.\n\nV letech 1911–1934 působil jako ředitel své vlastní Hudební školy Králově Poli, souběžně s tím od roku 1927 do až do roku 1947 pracoval jako externí učitel hudby na brněnské filozofické fakultě, v letech 1936 až 1947 též jako profesor na Státní konzervatoři v Brně. Výjimku tvořila léta v Protektorátu Čechy a Morava během nacistické okupace, kdy byl od roku 1942 do roku 1945 nacisty vězněn ve Svatobořicích u Kyjova .\nOd roku 1935 byl členem Československé akademie věd a umění.\n\n\n\n\n\n"}
{"id": "446001", "url": "https://cs.wikipedia.org/wiki?curid=446001", "title": "Emma Greenová", "text": "Emma Greenová\n\nEmma Anna-Maria Greenová, provdaná Tregarová (* 8. prosince 1984 Bergsjön, Göteborg) je švédská atletka, která se specializuje na skok do výšky.\n\nPrvní úspěch zaznamenala v roce 2001 na evropském olympijském festivalu mládeže ve španělské Murcii, kde získala zlatou medaili. O dva roky později získala na juniorském mistrovství Evropy ve finském Tampere za výkon 186 cm bronzovou medaili. Stříbro vybojovala za stejnou výšku, avšak s lepším technickým zápisem Němka Aileen Herrmannová a zlato další Němka Ariane Friedrichová za 188 cm.\n\nV roce 2005 získala stříbrnou medaili na evropském šampionátu do 23 let v německém Erfurtě. Ve stejném roce vybojovala bronzovou medaili na světovém šampionátu v Helsinkách, když překonala napodruhé 196 cm. Mistryní světa se stala její krajanka Kajsa Bergqvistová.\n\nV roce 2008 na letních olympijských hrách v Pekingu skončila na 9. místě. Pro zranění vynechala halovou sezónu roku 2009. Na Mistrovství světa v atletice 2009 v Berlíně se umístila na sedmém místě. Dvoumetrovou hranici poprvé v kariéře překonala ve finále ME v atletice 2010 v Barceloně, kde výkonem 201 cm vybojovala stříbrnou medaili.\n\nV roce 2011 obsadila druhé místo na halovém mítinku Beskydská laťka v Třinci. O pár dní později v rámci druhého závodu Moravské výškařské tour, na hustopečském skákání si přivodila zranění a později vynechala i evropský halový šampionát v Paříži.\n\n\n"}
{"id": "446002", "url": "https://cs.wikipedia.org/wiki?curid=446002", "title": "Shine On (album, Pink Floyd)", "text": "Shine On (album, Pink Floyd)\n\nShine On je box set britské skupiny Pink Floyd. Byl vydán v listopadu 1992 (viz 1992 v hudbě) při příležitosti 25. výročí vydání prvního alba kapely.\n\n\"Shine On\" obsahuje sedm vybraných alb Pink Floyd (osm CD), které vyšly mezi lety 1968 a 1987, a dále bonusové CD nazvané \"The Early Singles\". Všechna CD jsou v digitálně remasterované podobě. Na \"The Early Singles\" se nachází všech pět singlů (včetně B stran, tedy celkem 10 skladeb) kapely, které vyšly v letech 1967 a 1968. Většina písní, kromě „The Scarecrow“ na desce \"The Piper at the Gates of Dawn\" a koncertní verze „Careful with that Axe, Eugene“ na desce \"Ummagumma\", nebyla vydána na žádné studiovém albu, ačkoliv některé z nich se později objevily na některých kompilacích (především šířeji dostupných \"Relics\" a \"Works\"). Pro písně „It Would Be So Nice“ a „Point Me at the Sky“ je \"The Early Singles\" dodnes jediným oficiálním vydáním na CD.\n\nKaždé album se nachází v černé krabičce, všech osm krabiček poskládaných vedle sebe vytvoří obraz hranolu z přebalu \"The Dark Side of the Moon\". Součástí balení \"Shine On\" je také kniha popisující hudební kariéru Pink Floyd do konce 80. let 20. století.\n\n\n"}
{"id": "446006", "url": "https://cs.wikipedia.org/wiki?curid=446006", "title": "Shine On", "text": "Shine On\n\nNázev Shine On může označovat:\n\n"}
{"id": "446012", "url": "https://cs.wikipedia.org/wiki?curid=446012", "title": "Litoměřice (hrad)", "text": "Litoměřice (hrad)\n\nLitoměřický hrad (též \"Hrádek\") je bývalý gotický královský hrad v severozápadní části městského jádra Litoměřic a byl součástí městských hradeb. Od roku 1964 je chráněn jako kulturní památka. \n\nHrad vznikl pravděpodobně v době vlády Přemysla Otakara II. ve druhé polovině 13. století. Typově patřil ke středoevropským kastelům. V době vlády císaře Karla IV. prodělal první velkou přestavbu a rozšíření. Významně poničen byl během husitských válek. Poškozený hrad daroval král Vladislav Jagellonský městu, které ho využívalo k hospodářským účelům. V roce 1655 byl opět poničen požárem, a v 18. století v roce 1767 byl z větší části přebudován na Litoměřický pivovar. Od 80. let 20. století jsou zbytky někdejšího hradu (část věže a jeden hradní palác) postupně rekonstruovány pro kulturní a společenské účely. \n\nHrad stál na lichoběžníkovém půdorysu se dvěma čtverhranými a jednou válcovou věží ve třech nárožích. Další věž pravděpodobně stála i ve zbývajícím rohu. Věže byly spojeny hradbami, ke kterým přiléhala palácová křídla, ze kterých se částečně dochovalo pouze jediné. Proti městu byl hrad opevněn příkopem a snad také parkánem.\n\nNejstarší hradiště v Litoměřicích se v raném středověku v době vlády prvních Přemyslovců nacházelo na Dómském pahorku resp. na Dómském vrchu. Nejstarší litoměřický hrad stál v místech, kde se dnes nachází areál Litoměřického biskupství s katedrálou sv. Štěpána, tedy úplně jinde než pozdější gotický královský hrad popsaný v tomto článku.\n\nDnes je srdcem hradu moderní expozice věnovaná vinařství.\n\n\n\n"}
{"id": "446027", "url": "https://cs.wikipedia.org/wiki?curid=446027", "title": "The Early Singles", "text": "The Early Singles\n\nNázev The Early Singles může označovat:\n\n"}
{"id": "446053", "url": "https://cs.wikipedia.org/wiki?curid=446053", "title": "Bezčtvercovost", "text": "Bezčtvercovost\n\nV matematice se jako bezčtvercový označuje každý prvek formula_1 okruhu s jednoznačným rozkladem formula_2, který není dělitelný druhou mocninou žádného netriviálního prvku tohoto okruhu. Tedy takové formula_1, že pokud nějaké formula_4 splňuje formula_5, pak takové formula_4 musí být jednotkou okruhu formula_2.\n\nTypickým příklady takových prvků jsou bezčtvercová celá čísla nebo bezčtvercové mnohočleny.\n"}
{"id": "446087", "url": "https://cs.wikipedia.org/wiki?curid=446087", "title": "Pláň", "text": "Pláň\n\nPláň může být:\n\n\n\n"}
{"id": "446088", "url": "https://cs.wikipedia.org/wiki?curid=446088", "title": "Keaton", "text": "Keaton\n\nPříjmení nebo křestní jméno Keaton nosí více osobností:\n\n\n"}
{"id": "446091", "url": "https://cs.wikipedia.org/wiki?curid=446091", "title": "Hurt", "text": "Hurt\n\nHurt má více významů:\n\n\n\n\n"}
{"id": "446093", "url": "https://cs.wikipedia.org/wiki?curid=446093", "title": "Žengle", "text": "Žengle\n\nŽengle může být:\n\n"}
{"id": "446095", "url": "https://cs.wikipedia.org/wiki?curid=446095", "title": "MALP", "text": "MALP\n\nMALP (M.A.L.P.) je zkratka pro Mobile Analytic Laboratory Probe (česky: Mobilní analytická laboratorní sonda). Jedná se o fiktivní zařízení, využívané v seriálech Hvězdná brána a pro zjišťování životních podmínek, ověření dostupnosti vytáčecího zařízení na cizích planetě, prvního průzkumu, případně kontaktu s obyvateli. Sonda je vedle senzorů vybavena i kamerou, kterou může vysílat video záznam na velitelství SGC.\n\nStandardní zařízení MALP je nevelké vozítko s podvozkem o šesti kolech, senzory, kamerou, mikrofonem, reproduktory a montážním ramenem. MALP je ovládán na dálku pomocí radiových vln.\n\nKrátce před vysláním lidské expedici na Atlantis byl na planetu poslán MALP aby zjistil životní podmínky. Později byl ztracen, když ho posádka Atlantidy vyslala na bránu, která byla umístěna ve vesmíru.\n"}
{"id": "446099", "url": "https://cs.wikipedia.org/wiki?curid=446099", "title": "Lhotka (Tisová)", "text": "Lhotka (Tisová)\n\nLhotka je částí obce Tisová v okrese Tachov přibližně 2 kilometry severně od Tisové. V roce 2011 zde trvale žilo 36 obyvatel. Místní část Lhotka (500 m n. m.) se nachází 7 km východně od města Tachova, v oblasti převážně zemědělského charakteru. Část obce se nachází severně asi 2 km od obce Tisová v blízkosti Lihovarského rybníka.\n\nPrvní písemná zmínka o vesnici pochází z roku 1374.\n\nLhotka nemá dopravní obslužnost a neprochází tudy žádný autobusový ani vlakový spoj veřejné dopravy.\n\n\n"}
{"id": "446105", "url": "https://cs.wikipedia.org/wiki?curid=446105", "title": "Frederick M. Vinson", "text": "Frederick M. Vinson\n\nFrederick M. Vinson (22. ledna 1890, Louisa, Kentucky – 8. září 1953, Washington, D.C.) byl americký právník a předseda Nejvyššího soudu USA.\n\nV 21 letech si založil právní praxi v rodném státě. Ve 33 letech se dostal do Kongresu USA a při prosazování Nového údělu získal politický vliv. V letech 1938 až 1943 působil jako soudce odvolacího soudu v hlavním městě Kentucky. V letech (1945 až 1946) byl ministrem financí USA.\n\nDne 20. června 1946 byl potvrzen jako předseda Nejvyššího soudu USA. Ten pod jeho vedením vydal několik důležitých rozhodnutí proti rasové segregaci a mnoho stanovisek proti podvratným činnostem.\n\nNa základě americké tradice do jeho rukou složili přísahu dva prezidenti USA:\n"}
{"id": "446117", "url": "https://cs.wikipedia.org/wiki?curid=446117", "title": "Dingoo A320", "text": "Dingoo A320\n\nDingoo A320 je herní konzole od čínské společnosti Dingoo Digital Technology. Podobně jako konzole GP32, GP2X či Pandora se zaměřuje mimo jiné na emulaci starších konzolí či přehrávání hudby a videí. Konzole používá systém µC/OS-II, k dispozici je bezplatné SDK, vedle toho existují neoficiální verze firmwaru a port Linuxu (Dingux). V květnu 2010 byla na trh uvedena revidovaná verze Dingoo A330.\n\n\n\n\n\n\n\n\n\n"}
{"id": "446130", "url": "https://cs.wikipedia.org/wiki?curid=446130", "title": "Earl Warren", "text": "Earl Warren\n\nEarl Warren (19. března 1891 Los Angeles, Kalifornie – 9. července 1974 Washington, D.C.) byl americký právník a politik. V letech 1938–1942 působil v Kalifornii jako nejvyšší státní zástupce, 1943–1953 jako 30. guvernér státu Kalifornie; 1953–1969 byl předsedou Nejvyššího soudu USA.\n\nRoku 1948 neúspěšně kandidoval za republikány na viceprezidenta USA. Roku 1952 kandidoval za republikány na funkci prezidenta USA, opět neúspěšně. Posléze podporoval republikány při kandidatuře na funkci prezidenta USA Dwighta Eisenhowera.\n\nTen jej jmenoval předsedou Nejvyššího soudu USA. Dne 1. března 1954 byl Senátem USA v této funkci potvrzen. Dwight D. Eisenhower později řekl, že to byl jeho největší omyl.\n\nEarl Warren v Nejvyšším soudu usiloval o to, aby byla rasová segregace protiústavní, aby stanovil jako kritérium legislativního poměrného zastoupení zásadu \"jeden člověk, jeden hlas\" a aby rozšířil většinu ochrany \"Listiny práv\" na státní soudy.\n\nPředsedal také komisi pro vyšetřování atentátu na Johna Fitzgeralda Kennedyho.\n\nNa základě americké tradice do jeho rukou složili přísahu tito prezidenti USA:\n\nRezignoval v roce 1969.\n"}
{"id": "446134", "url": "https://cs.wikipedia.org/wiki?curid=446134", "title": "Michael Gernhardt", "text": "Michael Gernhardt\n\nMichael Landon Gernhardt (* 4. května 1956 v Mansfieldu, stát Ohio, Spojené státy americké) je americký astronaut, který byl v období let 1995 až 2001 na čtyřech vesmírných misích jako letový specialista. Na nich strávil 43 dní a absolvoval čtyři výstupy do volného prostoru. Je evidován jako 331. člověk ve vesmíru.\n\nVe svém rodném městě Mansfeld absolvoval základní i střední školu. V roce 1974 začal vysokoškolská studia v oboru fyziky na Vanderbildtově universitě. Zakončil je v roce 1978. V letech 1974 až 1984 pracoval na několika projektech výzkumu ropných polí v oceánech a také pokračoval ve studiu na univerzitě v Pensylvánii. Zde roku 1991 získal titul doktora. V letech 1984 až 1992 byl vedoucím pracovníkem organizací zabývajících se výzkumy oceánů. V roce 1992 se dostal do střediska NASA v Houstonu, kde absolvoval nezbytný výcvik astronautů a roku 1993 byl do jejich sestavy zařazen. V letech 1995 až 2001 letěl čtyřikrát do vesmíru. Zůstal svobodný. \n\nPoprvé letěl dr. Gernhardt v raketoplánu Endeavour na desetidenní misi STS-89, dle COSPAR 1995-048A, jako člen pětičlenné posádky. Během letu na krátkou dobu vypustili a zas zachytili družice Spartan 03 a WSF. Start i přistání byly na Floridě na kosmodromu na Kennedyho vesmírném středisku (KSC).\n\nPo necelých dvou letech letěl v raketoplánu Columbia – mise STS-83, v katalogizaci COSPAR 1997-013A. Posádka byla sedmičlenná, do vesmíru vynesli laboratoř Spacelab. Kvůli porouchanému palivovému článku byl let zkrácen na čtyři dny a nesplněná část experimentů byla přesunuta na misi STS-94. I tentokrát byly start i přistání na floridském mysu Canaveral.\n\nTři měsíce po předchozím letu letěl znovu ve stejném raketoplánu a se stejným složením posádky. Měli za úkol dokončit úkoly z mise STS-83. Mise označená jako STS-94, v COSPAR 1997-032A, byla 15 denní, velmi úspěšná, s řadou přenosů na světové televizní stanice a zakončená také na Floridě. \n\nVe svých 45 letech letěl na orbitální dráhu kolem Země počtvrté. Jednalo se o misi STS-104 v raketoplánu Atlantis (dle COSPAR 2001-028A) směřovanou na ISS, tedy Mezinárodní kosmickou stanici. V nákladovém prostoru raketoplánu byl umístěn výzkumná laboratoř Spacelab a universální přechodová kabina Quest. Tu připojili ke stanici a také v ní vyzkoušeli nové postupy při použití skafandru k výstupům do vesmíru. I tentokrát byl start i přistání na KSC.\n\n\n"}
{"id": "446137", "url": "https://cs.wikipedia.org/wiki?curid=446137", "title": "František Linhart", "text": "František Linhart\n\nProf. PhDr. František Linhart (7. října 1882 Kracovice – 18. dubna 1959 Praha) byl český teolog, filozof, překladatel, profesor a děkan Husovy československé evangelické fakulty bohoslovecké, v letech 1950–1953 profesor Komenského evangelické bohoslovecké fakulty v Praze.\n\nV roce 1901 absolvoval gymnázium v Třebíči. Pak studoval češtinu a němčinu na Filozofické fakultě Univerzity Karlovy. Působil jako učitel na středních školách: 1906–1907 v Brně, 1907–1921 na reálce v Novém Městě na Moravě.\n\nPůvodním vyznáním byl katolík. Pod vlivem Tomáše Garrigue Masaryka přestoupil k reformované církvi. V roce 1920 získal titul doktora filozofie na Filozofické fakultě UK, v roce 1921 se habilitoval na Husově československé evangelické fakultě bohoslovecké. V roce 1927 byl jmenován mimořádným a v roce 1931 řádným profesorem dějin a filozofie náboženství. V letech 1932–1933 a 1948–1949 byl děkanem fakulty, v roce 1953 byl penzionován.\n\nByl zastáncem liberálního křídla protestantismu s velkým důrazem na sociální aspekty. Byl velmi ovlivněn dílem švýcarského náboženského socialisty Leonharda Ragaze. Překládal jeho díla a podle jeho vzoru vydával v letech 1936–1939 časopis \"Nová cesta\" a založil \"Sdružení náboženských socialistů\".\n\nPo druhé světové válce se pokoušel o sblížení křesťanství a marxismu, což vyjádřil ve své přednášce \"Dialektický materialismus a křesťanství\" při nástupu do druhého děkanského období. Tato cesta byla ale oboustranně nepřijatelná.\n\n\nVedle svého teologického díla je autorem několika překladů z němčiny:\n\n\n\n"}
{"id": "446139", "url": "https://cs.wikipedia.org/wiki?curid=446139", "title": "Italské listy", "text": "Italské listy\n\nItalské listy jsou cestopisy, líčí cestu Karla Čapka po Itálii v roce 1923. Jsou to první z jeho řady cestopisných črt a fejetonů, které nesou pečeť Čapkova výrazného stylu, přitažlivým způsobem přibližují charakter, kulturu i všední život těchto zemí. Karel Čapek navštívil a čtenářům přiblížil hlavní kulturní a historická centra Itálie – Benátky, Florencii, Neapol, Palermo, Řím, Pisu, Janov, Milán, Bolzano, ale i venkovská místa. Nehodnotí ovšem jen italskou kulturu a povahu, ale také např. velmi humorně popisuje narůstající fašistickou diktaturu tzv. Mussoliniho „černokošiláčů“. Jedná se o „cestopisný fejeton“, který nejprve vycházel postupně, po kapitolách, v Lidových novinách. Autor jednotlivé kapitoly posílal do Československa přímo z cest, až později došlo k jejich sebrání v knižní podobě. \n\n"}
{"id": "446144", "url": "https://cs.wikipedia.org/wiki?curid=446144", "title": "Koukal", "text": "Koukal\n\nČeské příjmení Koukal nosí více různých osobností:\n\n\n"}
{"id": "446148", "url": "https://cs.wikipedia.org/wiki?curid=446148", "title": "Gruber", "text": "Gruber\n\nPříjmení Gruber nosí více osobností:\n\n\n"}
{"id": "446150", "url": "https://cs.wikipedia.org/wiki?curid=446150", "title": "Anglické listy", "text": "Anglické listy\n\nAnglické listy jsou kniha Karla Čapka z roku 1924. Přibližují charakter, kulturu i všední život Anglie a její svérázné obyvatele. Původně vznikaly jako sloupky pro Lidové noviny.\n\nKniha vznikla při dvouměsíčním pobytu spisovatele v Anglii v roce 1924. Čapek líčí své dojmy z britské metropole, jejích rušných ulic či udržovaných parků, komentuje návštěvy londýnských pamětihodností i výlety do Cambridge a Oxfordu. Nechybí ani postřehy z cesty do Skotska a Walesu, ani stručné portréty velikánů anglické literatury. Čapek charakterizuje anglickou národní povahu, upozorňuje na kulturní rozdíly mezi ostrovní říší a starým kontinentem a v závěru vyjadřuje svůj respekt k britským demokratickým tradicím. \n"}
{"id": "446155", "url": "https://cs.wikipedia.org/wiki?curid=446155", "title": "Hereditarismus", "text": "Hereditarismus\n\nHereditarismus je psychologická teorie tvrdící, že na rozdíly (zejména v kognitivních schopnostech) mezi lidmi nebo mezi lidskými skupinami má zásadní vliv dědičnost. V extrémní podobě je hereditarismus vlastně ekvivalentní genetickému determinismu – vše závisí na genech. Opakem je sociální determinismus tvrdící, že všechny rozdíly mezi lidmi jsou beze zbytku určeny prostředím.\n"}
{"id": "446159", "url": "https://cs.wikipedia.org/wiki?curid=446159", "title": "Sandavágur", "text": "Sandavágur\n\nSandavágur je město na Faerských ostrovech. Město leží na jižním pobřeží ostrova Vágar a má 804 stálých obyvatel. Město je vzhledem k počtu obyvatel spíše považováno za větší vesnici či městečko a bylo dvakrát vyhlášeno nejlépe udržovanou vesnicí Faerských ostrovů. Název Sandavágur znamená v překladu z faerštiny něco jako písečná zátoka a tím odkazuje k blízkému fjordu. \n\nV roce 1917 byl v okolí města objeven slavný Sandavágurský kámen, který dokazuje, že první osadník oblasti byl jistý Torkil Onundarson z Rogalandu z Norska ve 13. století. Vykopávky v okolí města také objevily ruiny středověkých staveb. \n\nÁ Steig v Sandaváguru byl sídlem tzv. Lagmana, což je severogermánský ekvivalent jakéhosi vykladače práva či správce oblasti. Tato funkce přetrvala až do roku 1816, kdy se Fareské ostrovy staly součástí Dánska. \n\nV Sandaváguru se v roce 1819 narodil zakladatel moderního faerského jazyka Venceslaus Ulricus Hammershaimb a byl právě synem posledního Langmana.\n\nV roce 1917 byl ve městě postaven elegantní kostel s červenou střechou. V kostele je k vidění slavný Sandavágurský kámen. Před kostelem stojí památník obětem námořních bojů za druhé světové války.\n\nVe městě je především rozšířen rybolov a konzervárny rybích produktů. Vyhlášené jsou jikry, tuňáci a lososi.\n"}
{"id": "446160", "url": "https://cs.wikipedia.org/wiki?curid=446160", "title": "Vícevrstvá architektura", "text": "Vícevrstvá architektura\n\nVícevrstvá architektura označuje v softwarovém inženýrství aplikace, jejichž funkčnost netvoří jeden celistvý program, ale více vzájemně spolupracujících vrstev, které běží zpravidla na různé výpočetní infrastruktuře. Příkladem může být internetový obchod, jehož klientská část běží v prohlížeči uživatele, aplikační logika na webovém či aplikačním serveru a data (např. popis prodávaných produktů a objednávky) jsou uložena v databázovém serveru.\n\nSousedící vrstvy spolupracují přes definovaná rozhraní a mohou proto být zaměňovány, aniž by to mělo dopad na funkčnost celé aplikace. Přenos dat mezi vrstvami je součástí architektury. Bývá založen na standardních protokolech a technologiích, jako jsou CORBA, Java RMI, .NET Remoting, sokety, UDP nebo webové služby.\n\nTřívrstvá architektura je nejznámějším případem vícevrstvé architektury. Na jejím principu je provozováno mnoho webových aplikací.\n\n\nModel-view-controller má trojúhelníkovou topologii – pohled je obnovován (aktualizován) přímo modelem, na příkaz řadiče.\n\n"}
{"id": "446164", "url": "https://cs.wikipedia.org/wiki?curid=446164", "title": "Sandavágurský kámen", "text": "Sandavágurský kámen\n\nSandavágurský kámen (FR 2 M) je runový kámen, který byl objeven ve městě Sandavágur na Faerských ostrovech v roce 1917. Dnes je k vidění v kostele v Sandaváguru.\n\nNápis na kamenu hovoří o muži jménem Torkil Onundarson z Rogaland v Norsku, který jako první osadník zabral území kolem města Sandavágur. Není jisté, zda byl úplně první, ale jistě patřil k prvním vikinským osadníkům této oblasti. Jazyk i runové písmo je germánské nářečí staré severštiny okolí Rogalandu ve 13. století.\n\n\n"}
{"id": "446168", "url": "https://cs.wikipedia.org/wiki?curid=446168", "title": "Pavel Bošek", "text": "Pavel Bošek\n\nPavel Bošek (31. ledna 1932 Praha – 17. listopadu 1980 tamtéž) byl český herec, dramatik, publicista, divadelní organizátor a spisovatel. Jednalo se o blízkého spolupracovníka divadelníka a spisovatele Ivana Vyskočila.\n\nPavel Bošek vystudoval v letech 1950–1954 Právnickou fakultu Univerzity Karlovy (titul JUDr. získal v roce 1975) a v letech 1960–1962 absolvoval nástavbové studium estetiky na Filosofické fakultě. Pracoval na ministerstvu kultury a do roku 1963 jako dramaturg Armádního uměleckého souboru Víta Nejedlého. Roku 1963 se stal redaktorem časopisů \"Repertoár malé scény\" (který založil) a \"Ochotnické divadlo\" (později přejmeován na \"Amatérskou scénu\", v letech 1977–1980 zde byl vedoucím redaktorem). Spolupráce s Ivanem Vyskočilem a jeho Nedivadlem se datuje od roku 1964, kdy působil jako divadelní autor a příležitostný herec v pražských divadlech malých forem (především v Redutě a v Metru). Zahrál si také několik drobnějších filmových rolí a byl spoluzakladatelem a pravidelným lektorem řady festivalů netradičního amatérského divadla (Šrámkův Písek, Amfórum Karlovy Vary, Femad Poděbrady). Od roku 1977 působil také jako lektor Lidové konzervatoře v oblasti malých jevištních forem.\n\nJezdil na chalupu v Borové u Poličky.\n\nJako spisovatel debutoval roku 1961 v měsíčníku \"Plamen\" povídkou \"Ogarská dolina\" a dále publikoval v časopisech \"Ochotnické divadlo\", \"Repertoár malé scény\", \"Host do domu\", \"Kulturní tvorba\", \"Tvář\", \"Literární noviny\" a další. Svými povídkami, causeriemi a hrami se stal společně s Ivanem Vyskočilem klíčovou postavou tzv. text-appealů, specifické varianty autorského literárního kabaretu.\n\n\n\n\n"}
{"id": "446174", "url": "https://cs.wikipedia.org/wiki?curid=446174", "title": "Zadunají", "text": "Zadunají\n\nDunántúl ( \"Zadunají\") také Nyugat-Magyarország (\"Západní Maďarsko\"), je maďarská oblast na západ od Dunaje a podle dělení jedna z maďarských tzv. částí státu.\n\nDunántúl se rozprostírá v západní části Maďarska. Ze severu a východu je ohraničena Dunajem, z jihu Drávou a ze západu státní hranicí s Rakouskem. Zabírá tedy veškeré území na západ od Dunaje. Tedy i část Közép-Magyarország a hlavního města Budapešti. \n\nPrvní stupeň dělení dle vymezuje oblast Dunántúl na následující regiony a župy: \n\nTedy podle dělení NUTS nepatří do Dunántúl západní část župy Pest a hlavního města Budapešti. A menší celky z župy Bács-Kiskun.\n\nPovrch oblasti je velice různorodý, na západě a u Balatonu jsou mírná pohoří dosahující výšky až 800 m n. m., na severu a jihu je rovina. V samém srdci oblasti leží jezero Balaton.\n\n\n\nSpolu s Budapeští patří Dunántúl (především Közép-Dunántúl), kde leží jezero Balaton, k nejnavštěvovanějším místům Maďarska. \n\n\n\nOblast Dunántúl byla osídlena již v době kamenné. V pozdějších dobách tu pobývali Keltové, krátce před začátkem našeho letopočtu území obsadili Římané a vytvořili tu svou provincii Panonii. Římské legie zde stavěly města, silnice a vojenské tábory. Zbytky těchto staveb jsou patrné v celé oblasti. V 9. století část území patřila k Velkomoravské říši, po příchodu Maďarů se zde usadil kmen vedený rodem Arpádovců, který si postupně podmanil celou oblast. Proto se také Dunántúl stal kolébkou Uherského státu.\n\n"}
{"id": "446188", "url": "https://cs.wikipedia.org/wiki?curid=446188", "title": "Hymna Faerských ostrovů", "text": "Hymna Faerských ostrovů\n\nTú alfagra land mítt (oficiálně nazývána Mítt alfagra land, v překladu \"Ty, moje nejkrásnější země\") je národní hymna Faerských ostrovů. Byla složena roku 1906 a jejími tvůrci byli Símun av Skarði (1872 - 1942), který složil slova a Peter Alberg (1885 - 1940), který složil melodii.\n\n"}
{"id": "446191", "url": "https://cs.wikipedia.org/wiki?curid=446191", "title": "Farrah Fawcett", "text": "Farrah Fawcett\n\nFarrah Fawcett (2. února 1947 Corpus Christi, Texas – 25. června 2009 Santa Monica Kalifornie) byla americká filmová a televizní herečka proslavená zejména televizním seriálem \"Charlieho andílci\" ze 70. let. Zároveň je díky svému vzhledu považovaná za jeden ze symbolů popkultury.\n\nNarodila se jako Ferrah Leni Fawcettová v Corpus Christi v Texasu v USA jako mladší ze dvou dcer v rodině s francouzskými, anglickými a indiánskými předky. Základní vzdělání získala ve farní škole sv. Patrika v Corpus Christi. V Corpus Christi dále ukončila v roce 1965 vyšší školu. V letech 1966 až 1969 studovala na University of Texas. V prvním ročníku se stala školní královnou krásy, což významně nasměrovalo její kariéru, neboť její fotografie byla umístěna do hereckého rejstříku.\n\nNa televizních obrazovkách se zpočátku objevovala jako modelka v reklamách na spotřební zboží. První významnější roli získala v seriálu \"I Dream of Jeannie\" (1965). Následovalo hostování v seriálech \"Owen Marshall: Counselor at Law\" (1971) či v \"The Six Million Dollar Man\" (1974-1976). \n\nV roce 1976 se objevila ve filmu \"Charlieho andílci\" v roli vyšetřovatelky Jill Munroe. Díky úspěchu filmu byl následně natočen stejnojmenný seriál, který se vysílal v letech 1976 - 1981. Účast ve filmu a seriálu byla pro Fawcettovou nejvýznamnějším zlomem v její kariéře a zařadila ji mezi hvězdy. V roce 1976 hrála i v dalším úspěšném filmu \"Loganův útěk\" po boku Michaela Yorka. V roce 1976 navíc nafotila sérii snímků, z nichž se fotografie v jednodílných červených plavkách stala nejprodávanějším plakátem pin-up všech dob. Její podíly z prodeje tohoto plakátu jí finančně vynesly více než honoráře za \"Charlieho andílky\".\n\nV letech 1976 až 1983 se objevila v řadě filmů, které nebyly úspěšné komerčně a nezískaly ani příznivé ohlasy kritiky (např. \"Saturn 3\" či \"Tajný závod\"). V roce 1984 se objevila v dramatické roli týrané ženy ve filmu \"The Burning Bed\". Příběh filmu se zakládal na skutečnosti a Fawcettová za roli získala tři nominace na cenu Emmy. Další nominaci, tentokrát na Zlatý globus získala v roce 1986 za roli ve filmové verzi divadelní hry \"Extremities\" pojednávající o ženě, které se ubrání sexuálnímu napadení a následně řeší psychické dilema pomsty. \n\nDalší nominace následovaly za roli Beate Klarsfeldové v \"Nazi Hunter: The Beate Klarsfeldová Story\" (nominace na Zlatý Glóbus) a za roli vražedkyně Diany Dowson v miniseriálu \"Small Sacrifices\" (nominace na Cenu Emmy a nominace na Zlatý Glóbus).\n\nBěhem své kariéry v 70. a 80. letech Fawcettová odolávala nabídkám na to, aby se nechala fotografovat nahá. To skončilo v 90. letech, kdy se její fotografie objevily v časopise Playboy. Tohoto čísla se po celém světě prodaly 4 milióny kusů. V roce 1997, ve svých 50. letech se objevila v dokumentu \"Playboy: Farrah Fawcett, All of Me\".\n\nV roce 1997 hrála jednu z hlavních rolí ve filmu Roberta Duvalla \"Apoštol\". Za roli manželky hlavního hrdiny v tomto filmu získala nominaci na Independent Spirit Award. V roce 2000 si zahrála po boku Richarda Gereho v Altmanově filmu \"Dr. T a jeho ženy\". V tom samém roce byla v Los Angeles vystavena socha, pro kterou stála Fawcettová modelem.\n\nV posledních letech se Fawcetová objevila například ve filmu \"Hollywoodské manželky\" či v televizních seriálech \"Ally McBealová\" a \"Spin City\".\n\nV letech 1973 - 1982 byla Fawcettová provdaná za herce Leeho Majorse. V té době ke svému jménu připojovala příjmení \"Majors\".\n\nOd roku 1982 až do své smrti Fawcettová udržovala vztah s hercem Ryanem O'Nealem. Z toho vztahu se v roce 1985 narodil syn Redmond. V roce 2001 zemřela na rakovinu plic Diane Fawcettová, starší Farrahina sestra, matka zemřela v březnu 2005.\n\nV roce 2006 byla Fawcettové diagnostikována rakovina konečníku a tlustého střeva. Díky následnému chirurgickém zákroku a prodělané chemoterapii bylo onemocnění vyléčeno. Ale za necelé čtyři měsíce u ní byl v tlustém střevě objeven maligní polyp. Navrženou kolostomii (\"vývod bokem\") Fawcettová odmítla a v Německu se podrobila léčbě, která byla v tisku popsána jako \"alternativní\" či \"agresivní\".\n\nV dubnu 2009 byla převezena zpět do USA (původní zprávy o bezvědomí a kritickém stavu se ukázaly jako přehnané). Krátce nato byla zveřejněna informace, že rakovina u ní metastazovala do jater. To Fawcettová popřela s tím, že bolesti jsou následkem břišního hematomu, který si přivodila neopatrným řízením auta. 9. dubna byla z nemocnice propuštěna.\n\n7. května byl její stav prohlášen za kritický a navštívili jí její syn a 91letý otec. \n\n15. května byl o ní na NBC odvysílán dvouhodinový dokument, který v premiéře sledovalo téměř 9 milionů diváků. \n\nV červnu požádal Farrah Fawcettovou její dlouholetý partner Ryan O'Neal o ruku (nikdy nebyli manželé). Ona souhlasila s tím, že ano si řeknou, jakmile to bude možné.\n\nFawcettová zemřela ráno 25. června na jednotce intenzivní péče v kalifornské Santa Monice. Ten samý den zemřel i Michael Jackson.\n\n\n\n"}
{"id": "446192", "url": "https://cs.wikipedia.org/wiki?curid=446192", "title": "Vratná pojistka", "text": "Vratná pojistka\n\nPPTC (z anglického Polymeric Positive Temperature Coefficient device polymerové zařízení – s pozitivním teplotním koeficientem; polyswitch), v češtině známé jako vratná pojistka, je pasivní elektronická součástka, která chrání podobně jako tavná pojistka zařízení nebo obvod před nadproudem či zkratem.\nVyrábí se v hodnotách od 20 mA do 100 A, přičemž čas vybavení („spuštění“) může být také různý – od několika milisekund do několika desítek sekund.\n\nV podstatě jsou to nelineární termistory, ačkoli se chovají spíše jako běžné pojistky.\nJejich výhodou ve srovnání s běžnými tavnými pojistkami je to, že po odstranění závady se vrátí do výchozího stavu a tudíž je není třeba vyměňovat.\n\nKaždá pojistka má daný maximální proud. Pokud pojistkou protéká maximálně tento proud, má velmi malý odpor. Při překročení maximálního proudu se pojistka zahřeje nad prahovou teplotu a vnitřní odpor se zvýší o několik řádů (typicky na tisíce až milióny ohmů).\n\nPojistka je tvořena mřížkou z nevodivého organického polymeru, naplněného velmi jemným uhlíkem, který ji dělá vodivou.\n\nVe studeném stavu je polymer v krystalickém stavu a uhlík je vtlačen do oblastí mezi krystaly, kde tvoří vodivé řetězce s pravidelnou strukturou.\nPokud je překročen maximální proud, pojistka se začne zahřívat. Vlivem vzrůstající teploty se začne polymer rozpínat a přecházet do amorfního stavu. Zvětšení rozdělí uhlíkové částečky a způsobí zvýšení vnitřního odporu. To způsobí ještě rychlejší zahřívání a další expanzi a zvýšení odporu, což prakticky přeruší proud tekoucí obvodem, avšak ne zcela – pořád bude procházet malý proud potřebný pro udržení pojistky v zahřátém stavu.\n\nPo odstranění závady se pojistka ochladí, a to způsobí opětovné smrštění polymeru, znovuvytvoření vodivých řetězců a snížení odporu. Ochlazení do provozuschopného stavu obvykle trvá několik sekund, ovšem i potom bude mít ještě několik hodin lehce zvýšený odpor.\n\nMezi výhody patří již zmíněná schopnost okamžitého zotavení z poruchy, aniž by bylo třeba součástku vyměnit.\n\nJelikož mají tyto pojistky z podstaty o něco vyšší odpor než klasické pojistky, nemusejí být použitelné ve všech zařízeních.\n\nNa rozdíl od běžné pojistky, u které při přetížení nebo zkratu dojde k úplnému odpojení obvodu, poteče obvodem určitý malý proud nutný pro udržení vratné pojistky v zahřátém stavu.\n\nNapříklad v bateriích do přenosných zařízení – při náhodném zkratu pojistka vybaví a ochrání baterii. Po odstranění zkratu se obnoví původní funkce – s normální pojistkou by bylo nutné pouzdro otevřít a pojistku vyměnit. Dále se používají např. v počítačových zdrojích nebo rozdělovačích napájení pro čidla zabezpečovacích systémů.\n\nAmatérští konstruktéři je mohou získat v SMD provedení například ze základních desek počítačů poblíž USB portů, PS/2 portů a podobně. Bývají zelené, černé nebo hnědé a poblíž bývá označení (v potisku) Fxx (tj. Fuse číslo xx).\n\n"}
{"id": "446193", "url": "https://cs.wikipedia.org/wiki?curid=446193", "title": "Pavel Mára", "text": "Pavel Mára\n\nPavel Mára (* 20. října 1951, Praha) je český fotograf a vysokoškolský pedagog. Ve volné tvorbě se zaměřuje na akt.\n\nMára vystudoval Střední průmyslovou školu grafickou v Praze (1967–1971) a poté dvakrát absolvoval Filmovou a televizní fakultu Akademie múzických umění (mezi roky 1971–1975 katedru kamery, v letech 1976—1981 katedru fotografie).\n\nV rané tvorbě Mára kombinoval své zkušenosti ze studia kamery a fotografie, když vytvářel audiovizuální představení promítaná soustavou diaprojektorů, tzv. polyekran. Tato metoda byla využita např. u volných multiprojekcí \"Kov\" a \"Sen o počítači\", které byly uvedené v Praze na Interkameře v roce 1983 nebo u audiovize \"Magické auto\" pro Škoda Auto Muzeum v Mladé Boleslavi v roce 1996). Ve statické tvorbě se věnoval především moderním zátiším, aktům a portrétům, které ovšem bývaly vzdálené od tradičního pojetí (např. serigrafie, fotografie na plátně, fotoplastiky, reliéfy v zinku a skle aj.). Patřil do nevelké skupiny českých autorů, kteří v 80. letech 20. století tvůrčím způsobem pracovali s barevným obrazem.\n\nMárův tvůrčí styl se začal utvářet v 2. polovině 70. let, kdy v oblasti zátiší pracoval na rozsáhlém minimalistickém barevném cyklu \"Mechanická zátiší\". Po období věnovaném polyekranu se v druhé polovině 80. let přeorientoval na figurální tvorbu a zaměřil na fotografie na pomezí portrétu a aktu (např. soubory \"Roušky\" z roku 1989, Triptychy z roku 1993). Na velkoformátový soubor \"Korpusy\" z roku 1988 navázal na konci 90. let cyklem \"Mechanické korpusy\". V posledním desetiletí dále vytvořil řadu aktů \"Madony\" (1999), figurálně orientovaný soubor tisků na plátně \"Prostor\" (2002) a velkoformátové tisky na plátně \"Hlavy\", \"Triptychy\" a \"Průhledy-Tunel\".\n\nV oblasti užité fotografie se zaměřuje na plakáty a kalendáře. Známý je např. jeho soubor stylizovaných portrétů určených pro propagaci Shakespearovských letních slavností na Pražském hradě. Velkoformátová podoba souboru \"Madony\" byla součástí pavilonu České republiky na výstavě EXPO 2000 v Hannoveru.\n\nPedagogické praxi se věnuje od roku 1991, kdy společně se svou tehdejší ženou Helenou Márovou pořádal tvůrčí dílny v Praze a na statku \"U Žáků\" v části obce Kluky–Dobešice. V letech 1995–1996 externě vyučoval na katedře fotografie FAMU. V současnosti působí na Institutu tvůrčí fotografie Slezské univerzity v Opavě. V listopadu 2009 získal vědecko-pedagogickou hodnost docent.\n\nPavel Mára je od roku 1990 členem Asociace fotografů ČR a Pražského domu fotografie. V roce 2001 vstoupil do Spolku výtvarných umělců Mánes, od roku 2000 je členem Syndikátu novinářů ČR.\n\nOd roku 1999 působí v redakční radě časopisu Film a doba.\n\nAsociace profesionálních fotografů České republiky ho vyhlásila Osobností české fotografie za nejvýznamnější počin roku 2015 \n\n"}
{"id": "446195", "url": "https://cs.wikipedia.org/wiki?curid=446195", "title": "Willy Claes", "text": "Willy Claes\n\nWillem Werner Hubert „Willy“ Claes (* 24. listopadu 1938, Hasselt, Belgie) je belgický politik a bývalý generální tajemník NATO.\n\nV roce 1964 byl zvolen do městské rady Hasseltu a v roce 1968 byl poprvé zvolen do belgického parlamentu. V roce 1972 se stal ministrem školství, v letech 1973 až 1992 byl ministrem hospodářství. V letech 1992 až 1994 byl ministrem zahraničních věcí a od 17. října 1994 do 20. října 1995 zastával funkci generálního tajemníka NATO. Na svůj úřad rezignoval v souvislosti korupčním skandálem nazývaným \"„Aféra Agusta“\", který se týkal úplatků pro špičky socialistické strany od italské zbrojní firmy Agusta, která dodala vojenské helikoptéry pro belgické vojenské letectvo.\n\n"}
{"id": "446200", "url": "https://cs.wikipedia.org/wiki?curid=446200", "title": "Polaris (album)", "text": "Polaris (album)\n\nPolaris je dvanácté studiové album Finské power metalové skupiny Stratovarius. Je to jejich první album, na kterém působí noví členové, kytarista Matias Kupiainen a basista Lauri Porra, a také jejich první album, na němž se nepodílel dlouholetý kytarista Timo Tolkki, který opustil skupinu v roce 2008. Zpěvák Timo Kotipelto popisuje \"Polaris\" jako \"pozitivní, silné album, které si najde cestu k srdcím fanoušků Stratovarius po celém světě\". Tony Kakko působí jako pomocný zpěvák.\n\nAlbum bylo nahráno na konci roku 2008 a zmixováno Mikkem Karmilem. Obal navrhl Gyula Havancsák.\n\n\n\nNa sedmipalcové vinylové sběratelské edici:\n\n"}
{"id": "446202", "url": "https://cs.wikipedia.org/wiki?curid=446202", "title": "Obrázky z Holandska", "text": "Obrázky z Holandska\n\nObrázky z Holandska (1932) je cestopis Karla Čapka. Autor navštívil Holandsko a čtenářům v cestopise přiblížil jeho zajímavosti. \n\nCestopisy přitažlivým způsobem přibližují charakter, kulturu i všední život těchto zemí. Autor se zmiňuje o starých mistrech malířství, o přírodě, vodách, grachtech atd. Jako zkušený zahrádkář se nerozepsal i o krásných květinových pláních. \"Obrázky z Holandska\" jsou popisem historicky významných měst, například Rotterdam, Delft, Amsterdam, Leiden, atd.\n\nPoprvé vyšly \"Obrázky z Holandska\" v nakladatelství Aventinum v roce 1932. Vydání jsou doprovázena kresbami Karla Čapka.\n\n"}
{"id": "446204", "url": "https://cs.wikipedia.org/wiki?curid=446204", "title": "Výlet do Španěl", "text": "Výlet do Španěl\n\nVýlet do Španěl je soubor cestopisných črt a fejetonů Karla Čapka o španělské zemi, jejím lidu, kultuře a přírodě.\n\nKarel Čapek podnikl výlet do Španěl vlakem a cestopis poprvé vyšel v roce 1930. Podobně jako u ostatních cestopisných črtů a fejetonů autor přibližuje místní způsob života, zvyky a podobu země. Ve Španělsku se zabýval především architekturou, zamýšlel se i nad politickým významem této země a s tím spojeným míšením kultur (například v Toledu). Dalšími městy, o kterých se rozepsal, byla Barcelona nebo Madrid.\n\n"}
{"id": "446207", "url": "https://cs.wikipedia.org/wiki?curid=446207", "title": "Ústřední vedení odboje domácího", "text": "Ústřední vedení odboje domácího\n\nÚstřední vedení odboje domácího (ÚVOD) byl ústřední orgán protinacistického odboje v Protektorátu Čechy a Morava. Byl vytvořen jako zastřešovací orgán pro nejvýznamnější odbojové organizace působící na území Protektorátu v průběhu druhé světové války.\n\nÚVOD byl založen na začátku roku 1940. Jako svůj ústřední orgán ho vytvořili příslušníci tří nejvýznamnějších nekomunistických odbojových organizací Obrana národa (ON), Petiční výbor \"Věrni zůstaneme\" (PVVZ) a Politické ústředí (PÚ).\n\nKaždá z organizací do ÚVODu delegovala své dva zástupce. Mezi nejvýznamnější členy ÚVODu patřili doc. Vladimír Krajina, dr. Arnošt Heidrich či prof. Ladislav Vaněk.\n\nHlavním úkolem ÚVODu byla koordinace odbojových činností na území Protektorátu. V letech 1940 až 1941 prováděl ÚVOD prostřednictvím svých agenturních sítí rozsáhlou zpravodajskou činnost, jejíž výsledky předával velením spojeneckých jednotek; zpočátku na Západě později i SSSR. Pro tuto činnost ÚVOD udržoval pravidelní radiové spojení s exilovou vládou v Londýně, od níž přijímal instrukce a zároveň zajišťoval komunikace mezi exilem a některými představiteli protektorátní vlády a nepřímo i s prezidentem Háchou.\n\nV září 1941 ÚVOD společně s 2. ilegálním ústředním vedením KSČ vytvořil Ústřední národní revoluční výbor (ÚNRV) jako společný orgán komunistického a nekomunistického odboje.\n\nSložení ÚVODu se neustále měnilo jak byli jeho jednotliví členové zatýkáni německými bezpečnostními složkami. Situace se zhoršila ještě více s nástupem R. Heydricha do funkce zastupujícího říšského protektora. Dne 3. února 1943 byl zatčen poslední představitel ÚVODu V. Krajina.\n\nDne 3. října 2014) byl poblíž stanice metra Nové Butovice v Praze 13 odhalen nový kamenný pomník (GPS souřadnice ) z dílny akademického sochaře Milana Váchy s bronzovou pamětní deskou připomínající tragické události zátahu gestapa na jinonický akcíz v noci z 3. na 4. října 1941. Nová pamětní deska obsahuje (obdobně jako ta původní, umístěná v budově TJ Sokol Jinonice) jména pěti odbojářů – hrdinů protinacistické odbojové skupiny ÚVOD (Ústředního vedení odboje domácího) z pražských Jinonic, kteří od ledna roku 1941 až do začátku října 1941 poslali zpravodajské centrále do Londýna asi 8,5 tisíce zašifrovaných radiových depeší. Na nové pamětní desce je (kromě jmen odbojářů) také reliéf dnes již neexistující budovy – jinonického akcízu, ze kterého radiové depeše až do osudné noci ilegálně odesílali.\nNa pamětní desce je následující text:\n\n\n"}
{"id": "446210", "url": "https://cs.wikipedia.org/wiki?curid=446210", "title": "Petiční výbor Věrni zůstaneme", "text": "Petiční výbor Věrni zůstaneme\n\nPetiční výbor „Věrni zůstaneme“ (PVVZ, plně:Odkazu prezidenta Masaryka věrni zůstaneme) byla protinacistická odbojová organizace působící na území Protektorátu Čechy a Morava v letech 1939–1942, též známá jako \"odboráři\".\n\nOrganizace sestávala převážně z nekomunistických levicových intelektuálů, svobodných zednářů, Ženské národní rady, odborových organizací zaměstnanců pošt a železnice. V podzemí byl spíše znám jako „Národní revoluční výbor“. Jeho členové se například účastnili práce ve výboru, který shromažďoval podpisy „na obranu republiky proti Hitlerovi.“\n\nZaložení PVVZ předcházelo zveřejnění manifestu \"Věrni zůstaneme\" v roce 1938 skupinou levicových intelektuálů. Manifest si kladl za cíl mobilizovat veřejnost proti německé agresi.\nPůvodní název byl „Odkazu presidenta Masaryka věrni zůstaneme“.\n\nNa utváření PVVZ se od počátku podíle členové řady společenských a zájmových organizací, např. legionářského časopisu Čin, Ústředního spolku čs. profesorů či zástupci železničářský a poštovních odborů, organizace YMCA či členové evangelické církve.\n\nKrátce po okupaci byl pro řízení PVVZ využit aparát Dělnické akademie včetně desítek jejich poboček. Do května 1939 se podařilo ustanovit řídící strukturu PVVZ. Vedení PVVZ se skládalo ze dvou tzv. komisí, komise organizační a komise politické.\n\nDo této komise patřili např. Karel Bondy, gen. Jaroslav Čihák, Josef Pešek, Bohumír Truksa či Alois Tomas. Její jednání navštěvovali i zástupci vojenského odboje z Obrany národa škpt. Václav Velínský a mjr. Hájíček.\n\nPolitická komise řídila PVVZ koncepčně. Komise představila politickou programovou platformu, v níž se jednoznačně přihlásila k Edvardu Benešovi jako jedinému vůdci zahraničního odboje.\n\nStrukturu (a to jak vertikální, tak horizontální) budoval PVVZ ještě v srpnu 1939. Ve své struktuře sdružoval i relativně samostatně pracující skupiny (např. železničářů, pošťáků, učitelů, ale i YMCA či Ženské národní rady). v mnoha případech docházelo i k velmi těsnému prolínání se strukturami Obrany národa, což mělo za následek ideové sbližování obou složek odboje.\n\nPo obsazení Československa nacistickým Německem začal PVVZ rozvíjet zpravodajskou činnost zaměřenou na sběr informací pro spojenecké armády, zajišťoval ilegální přechody do zahraničí, distribuoval ilegální tiskoviny a vyvíjel také sabotážní činnost.\n\nPVVZ také úzce spolupracoval s Obranou národa. Vybudoval „koordinační centrum“, v němž měli být soustředěni zástupci většiny důležitých postů a zaměstnání, včetně zástupců církví. Jelikož bylo v zimě na přelomu roku 1939 a 1940 gestapem zatčeno několik tisíc členů velitelského sboru Obrany národa a Politické ústředí bylo také rozbito, PVVZ se stal nejdůležitější složkou ÚVODu. Vysílal exilové vládě do Londýna pomocí vysílaček Sparta.\n\nPVVZ zůstal ušetřen většího zatýkání až do podzimu roku 1941, až vyvstává podezření, že gestapo čekalo tak dlouho záměrně, aby mohlo celou organizaci důkladně poznat a rozdrtit jednou ranou. Zbytky PVVZ poté zorganizoval Vladimír Krajina, který získané informace předával skupině Silver A pro radiostanici Libuše.\n\nČlenkou výboru byla také dr. Milada Horáková.\n\nPVVZ byl zlikvidován gestapem roku 1942 během tzv. druhé heydrichiády.\n\nV rohovém činžovním domě v Praze 2 na Vinohradech v ulici Anny Letenské 34/7 se za protektorátu odehrála řada schůzek členů PVVZ. Před svým odchodem do zahraniční v lednu 1940 se zde ukrýval generál Jaroslav Čihák. Na schůzkách se (v bytě Anny Pollertové) setkávali Jaroslav Šimsa, Volfgang Jankovec, JUDr. Karel Bondy, doc. PhDr. Josef Fischer a další. V domě měl ordinaci MUDr. Viktor Kaufmann. Na začátku okupace tam probíhaly schůzky první garnitury vedení odbojové organizace PVVZ. Prostřednictvím profesora Dr. Vojtěcha Čížka v domě získala mansardový byt profesorka Jiřina Picková. Zde se ukrývali hledaní pracovníci odboje.\n\nNa připomínku těchto aktivit je na domě umístěna pamětní deska se jmény 26 odbojářů: \n\n\n"}
{"id": "446214", "url": "https://cs.wikipedia.org/wiki?curid=446214", "title": "George Robertson", "text": "George Robertson\n\nGeorge Islay MacNeill Robertson, Baron Robertson of Port Ellen (* 12. dubna 1946, Port Ellen, Skotsko) je britský politik a bývalý generální tajemník NATO.\n\nV letech 1997 až 1999 byl ministrem obrany Velké Británie. Od října 1999 do ledna 2004 zastával funkci generálního tajemníka NATO.\n\n The Rt. Hon. Lord Robertson of Port Ellen NATO Secretary General\n"}
{"id": "446217", "url": "https://cs.wikipedia.org/wiki?curid=446217", "title": "Sverdrup", "text": "Sverdrup\n\nSverdrup je jednotka na měření přesunu objemu mořské vody v mořských proudech, používá se pouze v oceánografii. Její zkratkou je Sv. Je pojmenována po norském oceánografovi Haraldu Ulriku Sverdrupovi. Sverdrup značí množství přepravené vody v čase:\n\n\nTypická množství přepravené vody:\n\nZkratka Sv platí také pro jednotku dávkového ekvivalentu ionizujícího záření sievert. Na rozdíl od sievertu není sverdrup odvozenou jednotkou SI. Možnost záměny jednotek je ale velice malá, používají se v naprosto jiném kontextu.\n\n"}
{"id": "446230", "url": "https://cs.wikipedia.org/wiki?curid=446230", "title": "Moskvič", "text": "Moskvič\n\nMoskvič (rusky: Москвич) byl sovětský automobil, který vyráběla sovětská, po roce 1991 ruská, automobilová firma AZLK.\n\nFirma byla založena v roce 1929, od roku 1930 fungovala pod názvem Státní automobilový závod Komunistické internacionály mládeže. Vyráběla licenční vozy Ford a nákladní automobily GAZ (v letech 1933 – 1939 byla pobočkou GAZu), od roku 1940 měla vlastní model KIM 10 založený na Fordu Prefectu. Roku 1941 se kvůli druhé světové válce výroba přeorientovala na vojenskou produkci. V roce 1945 se firma přejmenovala na Závod malolitrážních automobilů (ZMA), později Moskevský závod malolitrážních automobilů (MZMA), a začaly se v ní vyrábět vozy Opel Olympia pod názvem Moskvič 400 na trofejní výrobní lince.\n\nPodle vozu Opel Olympia se vyrobilo ještě několik typů, od padesátých let však byly vyráběny vlastní typy. Druhá polovina padesátých let a šedesátá léta byla nejúspěšnějším obdobím automobilky. V roce 1956 začala výroba Moskviče 402. O dva roky později byl tento model modernizován a přejmenován na Moskvič 407. V roce 1962 došlo k další modernizaci, tentokrát pod názvem Moskvič 403. Další modernizací byl Moskvič 408 z roku 1964, který už měl zcela nový vzhled, nejen malé úpravy jako jeho předchůdci. V říjnu 1967 byla zahájena výroba Moskviče 412 s novým motorem, základ byl stále založen na modelu 403. Současně s novým Moskvičem 412 se vyráběl i starý Moskvič 408. Roku 1968 došlo k přejmenování na Automobilový závod Leninského Komsomolu (AZLK, Avtomobilnyj zavod Leninskovo komsomola). Modely 408 a 412 se vyráběly až do roku 1975, kdy je nahradily Moskvič 2138 (vycházel z Moskviče 408) a Moskvič 2140 (modernizace Moskviče 412).\nRoku 1986 byl představen model 2141 (Aleko). Jediná převzatá součást starších modelů byl motor. Tělo bylo částečně převzato z vozu Simca 1307, umístění motoru pocházelo z Audi 80. Od roku 1991 nesla firma jméno Moskvič. Koncem devadesátých let začala automobilka krachovat, částečně kvůli vývoji modelu 2142 - „Ivan Kalita“. \n\nPravděpodobně v 90. letech byl vyvinut experimentální model v rámci projektu Auto roku 2000. viz článek v externích odkazech: Tragédie místo úspěchu?\n\nV roce 2001 se přestaly vyrábět všechny automobily a 29. února 2006 firma oficiálně zkrachovala. V jejích halách se dnes vyrábějí automobily Renault.\n\n"}
{"id": "446234", "url": "https://cs.wikipedia.org/wiki?curid=446234", "title": "Robertson", "text": "Robertson\n\nRobertson může znamenat:\n\n\n\n"}
{"id": "446242", "url": "https://cs.wikipedia.org/wiki?curid=446242", "title": "Rasa", "text": "Rasa\n\nRasa může znamenat:\n\n\n"}
{"id": "446243", "url": "https://cs.wikipedia.org/wiki?curid=446243", "title": "David Beran", "text": "David Beran\n\nDavid Beran (* 26. září 1967) je český podnikatel. Podle časopisu \"Forbes\" je desátým nejbohatším Čechem s majetkem téměř 13 miliard korun. Je majitelem nadnárodní finanční skupiny Profireal Group, jež působí na finančních trzích střední a východní Evropy. Zažil spory hned se čtyřmi obchodními partnery, během nichž přišel o majetek v hodnotě téměř deseti miliard korun. \n\nDavid Beran zanechal těsně před státnicemi studia biochemie na Přírodovědecké fakultě Univerzity Karlovy a dal se na podnikání. V roce 1991 začínal dovozem kopírek, faxů a počítačů, vydělané peníze investoval do akcií a brzy se díky svým obchodním schopnostem stal miliardářem. Koncem 90. let kontroloval podíly v několika firmách. Na přelomu tisíciletí začal s majetkovými změnami ve své tehdy klíčové společnosti DB Invest, což vedlo k dodnes neuzavřenému sporu. Výsledkem je ztráta majetku až za miliardy korun. Beranův konflikt s bývalými partnery z DB Investu vyvrcholil kolem roku 2005. V té době začíná mít Beran zdravotní problémy. S rodinou proto odjíždí z Česka, a usídlí se v rakouském Zell am See. Zdraví je podle něj důležitější než byznys.\n\nV době jeho nepřítomnosti se ale rozhoří další majetkové spory, tentokrát s Janem Světlíkem o ostravský strojírenský holding Vítkovice. Světlík s Beranem spolupracoval při koupi své první továrny Vítkovice Lahvárna (nyní VÍTKOVICE CYLINDERS), později v privatizaci strojírenských Vítkovic. Beran podle svých slov nemá sílu se Světlíkem válčit a tak se chce spojit se svým letitým obchodním partnerem Karlem Komárkem. Nakonec se ale ve válce o Vítkovice ocitnou jako protivníci všichni tři. Trojstranný konflikt léta zaměstnává soudy a arbitry. Během celého procesu přišel Beran o podíl ve Vítkovicích, který si dnes cení na tři až čtyři miliardy korun. Soudy uznaly, že na jeho podíl měl předkupní právo Světlík. A rozhodly, že mu jej měl Beran nechat za cenu kolem 80 milionů. Akcie leží dodnes v soudní úschově, Beran doufá, že verdikt soudu ještě zvrátí. S Komárkem se nakonec usmířili. V roce 2009 policie obvinila Berana ze čtvrtmiliardového daňového úniku. Státní zástupce však nakonec obvinění zrušil.\n\nDavid Beran se z pozice akcionáře nyní soustředí na svou finanční skupinu Profireal Group. Tato nadnárodní společnost, působí na finančních trzích střední a východní Evropy již od roku 1994. Profireal Group tvoří čtyři divize. Divize PROFI CREDIT je významným poskytovatelem půjček a úvěrů v České republice, na Slovensku, v Polsku, a Bulharsku, společnosti divize PROFIDEBT obchodují s pohledávkami a poslední divize – PROFI INVESTMENT se zabývá rozvojem nových investičních projektů a poslední PROFIFINANCIAL. Hodnotu skupiny odhaduje Beran na sedm až osm miliard korun.\n\nŽije s Terezií Dobrovolnou, Miss ČR 1997, s níž má tři dcery.\n\n"}
{"id": "446244", "url": "https://cs.wikipedia.org/wiki?curid=446244", "title": "Šlahoun", "text": "Šlahoun\n\nŠlahoun (specializovaný typ výhonku) je neodborný název pro pružný dřevnatý výběžek stonku z úžlabí přízemních listů. Bývá zpravidla nevětvený, listnatý. Nese na zkrácených větévkách (brachyblastech). květenství nebo květy, např. ostružiník (\"Rubus fruticosus\"). Šlahoun je speciálním typem výhonku.\nNěkdy se jako šlahouny označují přízemní bylinné výběžky, které na konci kořenují a zakládají novou rostlinu, např. jahodník (\"Fragaria\"), nebo výběžky oddenkové i kořenové podzemní, kterými se některé rostliny vegetativně rozmnožují, např. pýr (\"Elytrigia\"), pcháč (\"Cirsium arvense\").\n"}
{"id": "446247", "url": "https://cs.wikipedia.org/wiki?curid=446247", "title": "Rubik 360", "text": "Rubik 360\n\nRubik 360 je 3D mechanický hlavolam z dílny maďarského architekta a vynálezce hlavolamů Ernő Rubika. Poprvé byl představen 5. února 2009 na veletrhu hraček v německém Norimberku a do České republiky přišel 22. 7. 2009.\n\nHlavolam se skládá ze tří průhledných plastových koulí, ve kterých je uvězněno šest různobarevných míčků. Dvě vnitřní koule, otáčivé každá kolem jedné osy, jsou zatíženy pevně připevněným závažím tak, aby protilehlé otvory byly vždy nahoře a tím ztěžovaly míčkům cestu ven. Řešitel hlavolamu musí dostat barevné míčky do odpovídajících otvorů (kapes) ve vnější kouli tím, že je dostane z vnitřních koulí, které mají jeden (menší koule), respektive dva (větší koule) otvory, do příslušných stejně zbarvených kapes na vnější kouli. (Často citovaná a zkoušená metoda vytřesení nevede vždy k cíli, lépe je se pokusit míčky vysvobodit pomocí pečlivého vyvažování.)\n\nRubik 360 se liší od ostatních Rubikových hlavolamů, protože je založen na fyzikálním principu (gravitace), ostatní hlavolamy jsou matematické. Na rozdíl od Rubikovy kostky tento hlavolam vyžaduje spíše šikovnost, než logické uvažování.\n\n"}
{"id": "446251", "url": "https://cs.wikipedia.org/wiki?curid=446251", "title": "František Cajthaml", "text": "František Cajthaml\n\nFrantišek Cajthaml (30. března 1868, Suchomasty – 3. května 1936, Bystřany) byl český spisovatel a dělnický aktivista.\n\nPůvodním povoláním byl krejčovský dělník, od roku 1899 pracoval jako úředník Okresní nemocenské pokladny v Teplicích-Šanově. V literatuře byl samouk.\n\nFrantišek Cajthaml-Liberté, F. Berounský, Fr. Borecký, V. L. Liberté (rozuměj: Vive la liberté). Tento poslední pseudonym používali ale i jiní spisovatelé, například Leopold Kochman, Antonín Svoboda nebo Jarmil Krecar.\n\n\n\n\n"}
{"id": "446253", "url": "https://cs.wikipedia.org/wiki?curid=446253", "title": "Madlo (držadlo)", "text": "Madlo (držadlo)\n\nMadlo (držadlo) je část většího předmětu, zařízení nebo stavby určená k uchopení lidskou rukou.\n\nSlova madlo a držadlo se často zaměňují. Pokud jde o část menšího předmětu, který ručně přenášíme, použijeme spíše výraz držadlo (kufr, taška). Pro zvlášť tvarovanou část zábradlí, eskalátoru nebo dopravního prostředku užijeme spíše výraz \"madlo\" nebo \"úchyt\".\n\nMadlo může být integrální součástí přenášeného předmětu, například igelitové tašky, plastové přepravky, zábradlí svařeného z ocelových trubek. Mnohem častěji jde o účelově zkonstruovanou součástku, která je spojena s přenášeným předmětem, se stavbou nebo dopravním prostředkem. Ve všech případech musí madlo umožňovat uchopení rukou všemi prsty i dlaní. Tomu musí odpovídat rozměry. U madel různých zavazadel je konstrukce jednoruční, tvar může být přizpůsoben pro uchopení jednotlivými prsty. Povrch by měl být příjemný na omak, ale ne hladký, aby madlo neprokluzovalo. Madla na zábradlí, eskalátorech a v dopravních prostředcích umožňují uchopení více rukama (rukama více osob). Povrch je hladký, aby umožnil pohyb po vozidle za současného přidržování. Důležitá je také možnost snadného čištění. Madla v dopravních prostředcích mají proto tvrdý, hladký povrch co nejjednoduššího tvaru. V soudobých dopravních prostředcích to často bývá tenkostěnná ocelová trubka. Nerezová nebo lakovaná práškovou barvou.\n\nPro madlo je typická jistá pasivita. Přenášený předmět pouze zdviháme, rozměrného předmětu se držíme. Madlo zpravidla neslouží k ovládání zařízení a neobsahuje ovládací prvky. Součásti s nějakou sofistikovanou funkcí mají své vlastní názvy: dveřní klika, uzávěr, řadicí páka.\n\n\n"}
{"id": "446272", "url": "https://cs.wikipedia.org/wiki?curid=446272", "title": "Stav nebezpečí", "text": "Stav nebezpečí\n\nStav nebezpečí je nejnižším z krizových stavů, který mohou orgány České republiky vyhlásit v reakci na mimořádnou událost; závažnějšími krizovými stavy jsou nouzový stav, stav ohrožení státu a válečný stav. \n\nStav nebezpečí se vyhlašuje v případě, jsou-li ohroženy životy, zdraví, majetek anebo životní prostředí, pokud nedosahuje intenzita ohrožení značného rozsahu (není nutno vyhlásit závažnější krizový stav) a není možné odvrátit ohrožení běžnou činností správních úřadů, orgánů krajů a obcí, složek integrovaného záchranného systému nebo subjektů kritické infrastruktury. \n\nStav nebezpečí vyhlašují hejtmani příslušných krajů, v případě Prahy její primátor. Musí být uvedeny důvody, území, pro něž je stav vyhlášen (celé území kraje nebo jeho část), krizová opatření a jejich rozsah. Vyhlašuje se jen na nezbytně nutnou dobu o délce maximálně 30 dnů, nad tuto délku jej lze prodloužit jen se souhlasem vlády.\n\nHejtman či v případě Prahy její primátor je za stavu nebezpečí podle § 14 zákona č. 240/2000 Sb., ve znění pozdějších předpisů, oprávněn:\n"}
{"id": "446275", "url": "https://cs.wikipedia.org/wiki?curid=446275", "title": "Výhon", "text": "Výhon\n\nVýhon je letorost rostliny, mladá, dřevnatá nebo teprve vyzrávající, obvykle jednoletá větev. Výhony se na rostlině tvoří z pupenů. Výhony lze nalézt na keřích i stromech. Rašící stonky bylin jsou obvykle nazývány výhonky.\n\n\"Vedoucím výhonem\" nazýváme každé jednoroční prodloužení hlavní i vedlejší větve.\n\"Soutěžící výhon\" vzniká z nejblíže postaveného pupenu, a to v těsné blízkosti pupenu vrcholového na hlavních i postranních větvích.\n\nPodle funkce rozeznáváme výhony dřevní a plodné.\n\nJsou ukončeny dřevním pupenem. Tvoří se při přehnojení dusíkem nebo po silném řezu. Čistě dřevní výhony tvoří květní pupeny jen obtížně, často po mnoha letech. Abychom je přiměli k plodnosti, je třeba upravit jejich výživu řez i polohu. K výhonům dřevním patří:\n\nJsou dřevní výhony vyrůstající na víceletém dřevě (na větvích i kmenech), jsou vždy jalové. Mohutně se vyvíjejí zejména při poruše výživy (při přehnojování dusíkem), při porušení koruny (polomy), po krátkém řezu (zmlazení, přeroubování), holožíru atd.\n\nVyrůstají z terminálních pupenů a prodlužují matečné větve ve směru jejich osy. Zkrátíme-li je, přejímá jejich funkci pupen nejvýše postavený.\n\nJsou to vlastně předčasné výhony bez vrcholového pupenu a bývají zpravidla zakončeny ostrou trnovou špičkou. Většinou se jejich dřevní pupeny přeměňují v listové.\n\nLiší se od výhonů dřevních tím, že jsou slabší a kratší. Tvoří se všude tam, kde je menší transpirační proud, tedy v poloze větví rostoucích do vodorovné polohy.\n"}
{"id": "446276", "url": "https://cs.wikipedia.org/wiki?curid=446276", "title": "Michalka (jeskyně)", "text": "Michalka (jeskyně)\n\nMichalka, též Michalova jeskyně, zvaná také Michálka, leží v Hrádském žlebu v Moravském krasu na katastrálním území obce Lipovec.\n\nPůvodně nesla název Ovčí jeskyně. V třicátých letech 19. století zde měl sídlo obávaný lupič Michal Meluzín z Lipovce a podle nějž dostala tato jeskyně svůj současný název. Jeskyni chodili vytěžovat „kosťaři“ – sběrači kostí diluviálních zvířat pro továrnu na spódium v Boskovicích. V polovině třicátých let 20. století, kdy v Německu získal moc Adolf Hitler, převzala jeskyni Československá armáda, která nechala Michalku vybetonovat a hermeticky utěsnit, poněvadž zde měl vzniknout zodolněný sklad munice. Stavební práce v jeskyni uskutečnila v roce 1937 firma Konstruktiva. Po jejich provedení bylo však od původního záměru upuštěno, vznikl zde sklad bojových plynů, byl zde umístěn yperit. Za německé okupace jeskyni převzala německá okupační správa. V roce 1943 bylo rozhodnuto, že se zde budou vyrábět součástky do leteckých motorů. V květnu 1944 byly dokončeny stavební úpravy a začala zde výroba, která trvala až do konce 2. světové války.\n\nNovodobá historie začala roku 1960, kdy se v mlékárně v Otinovsi začalo uvažovat o zavedení výroby plísňového sýru NIVA. Jako zrací sklep byla vytipována právě jeskyně Michalka, která byla nevyužita. Od roku 1963 započala výroba, která trvala až do roku 2003, kdy Mlékárna Otinoves zbudovala podle směrnic Evropské unie nový zrací sklep v Otinovsi a výroba v jeskyni byla opuštěna. V roce 2004 Michalku získala základní organizace České speleologické společnosti 6 - 20 Moravský kras a Michalku využívá až do dnešních dnů jako svou základnu.\n\n\n"}
{"id": "446278", "url": "https://cs.wikipedia.org/wiki?curid=446278", "title": "Cesta na sever", "text": "Cesta na sever\n\nCesta na sever je cestopis Karla Čapka z roku 1936, ve kterém popisuje svou cestu po Dánsku, Švédsku a Norsku. Má celkem 34 kapitol, které obsahují i osm básní Olgy Scheinpflugové a 250 ilustrací autora. (Celý název cestopisu původně zněl: \"Cesta na sever: pro větší názornost provázená obrázky autorovými a básněmi jeho ženy\".) Napsal jej v domě na Strži (dnes Památník Karla Čapka), který předchozího roku dostal jako svatební dar k doživotnímu užívání. Cestopis začal vycházet v sešitech na pokračování na přelomu září a října 1936 v \"Knihovně Lidových novin\". Knihu pak vydal nakladatel František Borový v letech 1936, 1939, 1940, 1941 a 1948. Nakladatelství Československý spisovatel ji vydalo v letech 1955 a 1970, Levné knihy pak v roce 2000. Po vypršení autorských práv ji v roce 2018 vydala Městská knihovna v Praze jako elektronickou knihu. Je posledním z Čapkových pěti cestopisů. Dříve vydal Italské listy (1923), Anglické listy (1924), Výlet do Španěl (1930) a Obrázky z Holandska (1932). \n\nNa cestu se Karel Čapek vydal v roce 1936 s manželkou Olgou Scheinpflugovou, se kterou měl svatbu 26. srpna 1935, a také švagrem Karlem Scheinpflugem. Do Skandinávie odjeli vlakem přes Německo do Dánska a pokračovali přes Kodaň, Stockholm, Uppsalu, Oslo a po železniční trati Bergensbanen do Bergenu, kde nastoupili na parník a pluli s ním podél norského pobřeží k mysu Nordkapp.\n\n\n"}
{"id": "446285", "url": "https://cs.wikipedia.org/wiki?curid=446285", "title": "Keg", "text": "Keg\n\nKeg je vratný sud, který je speciálně vyvinutý pro průmyslové plnění a sterilní skladování nápojů. Poprvé byl tento systém zaveden v roce 1964 ve Velké Británii. Sudy keg se postupně široce prosadily v gastronomii. Také pro domácí použití jsou dostupné výčepní přístroje vhodné pro tyto sudy. Obvyklé velikosti keg sudů jsou 15, 30 a 50 litrů.\n\nKeg sud je válcová nádoba z nerezové oceli. Horní i dolní dno je klenuté a sud je dole i nahoře opatřen lemem s prolisy umožňujícím stohování sudů. Moderní sudy jsou často opláštěné izolačním materiálem. To zaručuje delší zachování vychlazeného obsahu, ale vyžaduje i delší dobu k vychlazení. Uprostřed horního dna je ventil. Na ten se nasazuje odpovídající výčepní armatura, která přivádí hnací plyn (CO nebo dusík či směs obou plynů) z externího zásobníku. Hnací plyn vytlačuje obsah sudu do výčepního zařízení. Výčepní armatura uzavírá keg sud natolik těsně, že při správném stavu hadic a výčepní stolice (pípy) zůstává nápoj po celou cestu až do sklenice sterilní. Hnací plyn vytváří v keg sudu přetlak, který jeho obsah při otevření výčepního kohoutu vytlačuje ze sudu. Po odstranění výčepní armatury uzavírá ventil sud vzduchotěsně, tím umožňuje skladování obsahu a brání jeho zvětrávání. V současnosti se v Česku používají dva hlavní druhy výčepních armatur: Armatura s plochým čepovacím fitinkem se na sud pouze nasune. Armatura s košíčkovým fitinkem se musí při nasazování na sud otáčet. Oba typy armatur mají dvě trubková vedení. Jedním se odvádí nápoj při čepování a čisticí roztok při sanitaci u výrobce. Druhým vedením se při čepování přivádí hnací plyn a při sanitaci čisticí roztok.\n\nMytí a plnění sudů probíhá u výrobce nápoje automatizovaně. Nejdříve se přetlakem vzduchu odstraní případné zbytky obsahu. Následuje omytí vnějšího povrchu sudu a napuštění horkého louhu. Po časové prodlevě nutné k působení louhu se louh vypustí a sud nasadí ventilem dolů na mycí hlavici. Postupně se vystřikuje vnitřek sudu horkou vodou, mycím prostředkem, desinfekcí. Mytí je ukončeno propláchnutím čistou pitnou vodou a vyprázdněním přetlakem sterilního CO. Následně je sud přemístěn na plnící ventil, dotlakován na potřebný přetlak plynu a naplněn nápojem. Nápoje se plní do natlakovaného sudu, aby se zabránilo napěnění nápoje. Po naplnění se na ventil nasadí plastová krytka s údaji o obsahu v sudu. S naplněnými sudy se dále manipuluje převážně na paletách pomocí vysokozdvižných vozíků.\n\n\n\n"}
{"id": "446287", "url": "https://cs.wikipedia.org/wiki?curid=446287", "title": "Měl jsem psa a kočku", "text": "Měl jsem psa a kočku\n\nMěl jsem psa a kočku jsou úsměvné historky o psech, kočkách a lidech. Jednou z nich je i dobře známý příběh líčící výchovu malého nezbedného štěněte Dášeňky v rozumnou psí mámu, schopnou starat se o vlastní potomstvo.\nČapek se v knížce mimo jiné zamýšlí nad přátelstvím člověka a psa a nad jeho proměnami v podmínkách městské civilizace. Z úvah vyplývá jeho láska ke zvířatům i přesvědčení o jejich nezastupitelné úloze v životě člověka přes všechno nepohodlí a nepříjemnosti, které bez zlé vůle dovedou napáchat.\n\n"}
{"id": "446295", "url": "https://cs.wikipedia.org/wiki?curid=446295", "title": "Tísňové volání", "text": "Tísňové volání\n\nTísňové volání je jeden ze základních způsobů ohlášení mimořádné události a vyžádání pomoci složek integrovaného záchranného systému. Jedná se o službu, kterou je zajišťována ochrana základních lidských práv – ochrana života a zdraví, přijatelné životní prostředí a ochrana majetku.\n\nTísňové volání funguje:\n\nTísňovým voláním se rozumí bezplatná volba čísel, která jsou stanovena v číslovacím plánu a uvedena v telefonních seznamech. K těmto číslům je garantován bezplatný a nepřetržitý přístup z pevných telefonních linek, mobilních telefonů a veřejných telefonních automatů i bez použití mincí či karet. Každý poskytovatel veřejné telefonní služby je ze zákona povinen svým uživatelům bezplatně umožnit přístup ke stanoveným číslům tísňového volání.\n\nČísla tísňového volání slouží k oznámení událostí v případech, kdy je ohrožen život, zdraví, majetek nebo veřejný pořádek. Volání za jiným účelem, než je stanoven, je označováno jako zlomyslné volání. Uskutečňování zlomyslných volání je přestupkem, za který může Český telekomunikační úřad uložit pokutu až do výše 200 000 Kč, v extrémních případech může být takové jednání klasifikováno jako trestný čin poškozování a ohrožování provozu obecně prospěšného zařízení.\n\nV České republice jsou pro tísňová volání vyhrazena tato telefonní čísla:\n\nDalší bezplatné nouzové linky:\n\nStruktura volání:\n\nZavádění telefonních linek 150, 155 a 158 začalo postupně koncem 60. a záčátkem 70. let 20. století s postupným rožšiřováním automatizace meziměstského telefonního provozu, v Praze byly tyto linky zavedeny již v roce 1969. Celonárodně byly linky v dnešním smyslu zavedeny až od 90. let 20. století.\n\nNejčastější tísňová čísla jsou 112 (státy EU), 911 (většina Severní Ameriky) a 999 (např. Spojené království, Čína nebo některé africké státy). Většina GSM mobilních telefonů má předprogramováno volání na speciální tísňová čísla i bez odemčení telefonu a i bez SIM karty (použije se síť dostupného operátora, i když Váš operátor nemá v místě signál).\n\n"}
{"id": "446297", "url": "https://cs.wikipedia.org/wiki?curid=446297", "title": "Valve Regulated Lead Acid", "text": "Valve Regulated Lead Acid\n\nVRLA (z anglického \"Valve Regulated Lead Acid\") je označení pro bezúdržbové ventilem řízené olověné akumulátory.\nDále se dělí na:\n\nČasto se jim říká hermetizované akumulátory, což není tak úplně pravda – vzhledem k vyvíjenému plynu kompletně uzavřené být nemohou – obsahují ventil (gumovou čepičku), který při zvýšení tlaku plyny uvolní.\n\n„Ventilem řízené“ vlastně nevysvětluje jejich funkci, že to jsou rekombinační baterie; kyslík vzniklý u kladné elektrody reaguje s olovem v záporné elektrodě a vytvoří síran olovnatý, takže záporná elektroda je vpodstatě \"chemicky vybíjena\" a nedosáhne stavu plného nabití. Z toho důvodu se na ní vytváří jen velmi malé množství vodíku, který vzniká v důsledku nízké hodnoty \"přepětí vodíku\". Ventily jsou nezbytné, protože vznikající vodík zvyšuje tlak uvnitř akumulátoru. Při dosažení určitého přetlaku se plyny uvolní a tlak uvnitř akumulátoru poklesne. Uvolnění přetlaku přes ventil se periodicky opakuje a četnost závisí na provozních podmínkách (zejména teplota a napětí při nabíjení). Při uvolňování přetlaku se odpustí i vodní pára aktuálně přítomná v plynech uvnitř akumulátoru a dochází tak k postupnému vysychání elektrolytu.\n\nMezi hlavní použití patří systémy záložního napájení, UPS, nouzová světla, solární systémy\n\nKaždá baterie se skládá nejčastěji z 3, 6 nebo 12 článků pro výsledné napětí 6 V, 12 V, respektive 24 V. Každý článek má bezpečnostní ventil (gumovou čepičku), která se nadzvedne, pokud dojde k vývinu plynů (při vysokých proudech, teplotě, přebíjení...)\n\nVe srovnání s klasickými akumulátory se zaplavenými elektrodami nabízejí několik výhod – mohou být umístěny v jakékoliv poloze, jsou bezúdržbové – díky rekombinaci nepotřebují dolévat vodu a také produkují výrazně menší množství potenciálně výbušných plynů.\n"}
{"id": "446298", "url": "https://cs.wikipedia.org/wiki?curid=446298", "title": "Absorbent Glass Mat", "text": "Absorbent Glass Mat\n\nAGM (zkratka z angl. ) je typ olověného VRLA akumulátoru, ve kterém je elektrolyt (kyselina sírová o hustotě 1,3 g/cm³) nasáknut do netkané textilie ze skelného vlákna.\n\nElektrody jsou nejčastěji podobně jako u klasického olověného akumulátoru obdélníkového tvaru, vyrábějí se ovšem i válcovité akumulátory tvarem připomínající klasické „tužkové baterie“.\n\n\n"}
{"id": "446299", "url": "https://cs.wikipedia.org/wiki?curid=446299", "title": "Gelový akumulátor", "text": "Gelový akumulátor\n\nGelový akumulátor je typ olověného VRLA akumulátoru s elektrolytem ztuženým ve formě gelu; kyselina sírová je smíchána s velmi jemným skelným práškem s částicemi asi setiny velikosti cementového prachu, což způsobí zgelovatění elektrolytu.\n\nNa rozdíl od klasického akumulátoru se zaplavenými elektrodami, ovšem stejně jako u akumulátoru AGM, je možné jej provozovat v jakékoliv poloze díky nekapalné povaze elektrolytu.\n\nChemicky jsou totožné s klasickými akumulátory, ale antimon v elektrodách je nahrazen vápníkem, což způsobí i snížení vývinu plynů v baterii.\n\nJsou obecně společně s AGM nazývány „olověné bezúdržbové akumulátory“.\n"}
{"id": "446300", "url": "https://cs.wikipedia.org/wiki?curid=446300", "title": "Federal Deposit Insurance Corporation", "text": "Federal Deposit Insurance Corporation\n\nFederal Deposit Insurance Corporation (FDIC) je korporace vlády Spojených států amerických, která byla zřízena 16. června 1933 vládním výnosem \"Glass-Steagall Act of 1933\". Sídlí ve Washingtonu, D. C. FDIC má něco přes 4 tisíce zaměstnanců; její současnou ředitelkou je Sheila C. Bairová.\n\nFDIC zajišťuje pojištění vkladů, které zaručuje bezpečné vklady svým členským bankám, aktuálně do výše 250 000 USD na vkladatele a banku. Vklady u bezúročných účtech jsou pojištěny zcela, pod současným programem \"Transaction Account Guarantee Program\".\n\nVýše krytí vkladů se postupně zvyšovala v průběhu času.\n\nPojištění FDIC se vztahuje na:\n\nPojištění se nevztahuje na:\n\nPojištěné vklady jsou kryty „plnou vírou a kreditem Spojených států“.\n\nVznik FDIC byl důsledek, který měl příčinu ve Velké hospodářské krizi. Na jejím konci ustanovil Kongres Spojených států amerických FDIC coby instituci pro záruku vkladů uložených v obchodních bankách. Inspirací mu byl Pojišťovací fond vkladatelů (\"Depositors Insurance Fund\", DIF) massatchussettského společenství (\"Commonwealth of Massachusetts\").\n\n"}
{"id": "446303", "url": "https://cs.wikipedia.org/wiki?curid=446303", "title": "Gloria in excelsis Deo", "text": "Gloria in excelsis Deo\n\nGloria in excelsis Deo (česky \"Sláva na výsostech Bohu\") označuje vícero věcí:\n"}
{"id": "446304", "url": "https://cs.wikipedia.org/wiki?curid=446304", "title": "Mike Fisher", "text": "Mike Fisher\n\nMike Andrew Fisher (*5. června 1980, Peterborough, Kanada) je kanadský profesionální hokejista, v současnosti hrající za klub NHL Nashville Predators. V roce 2006 byl navržen na Frank J. Selke Trophy.\n\nPřed nástupem do NHL hrál za Sudbury Wolves, juniorský hokejový tým, odkud byl v roce 1998 draftován klubem Ottawa Senators jako 44. Ve své úvodní sezóně, 1999–2000, získal 9 bodů. V roce 2003 podstoupil operaci pravého loktu, který mu delší dobu způsoboval problémy a znemožňoval účast při zápasech. Během stávky v NHL hrál ve švýcarské hokejové lize za tým EV Zug. Za sezónu 2005–2006 byl navržen na Frank J. Selke Trophy jako nejlépe bránící útočník. Tu nakonec získal Rod Brind'Amour. Následující rok utrpěl při zápase s New York Islanders zranění levého kolena, což jej na delší dobu vyřadilo ze hry. Naneštěstí pro tým byl ve stejnou dobu zraněný i další útočník Jason Spezza. V sezóně 2007–2008 podepsal Fisher s Ottawa Senators pětiletou smlouvu na 21 milionů dolarů, zůstat by tedy měl až do roku 2013. Ve stejné sezóně si opět zranil levé koleno a nezúčastnil se play-off.\nMike Fisher byl označován za jednoho z klíčových hráčů Ottawa Senators, projevuje se aktivním stylem hry, střílí z každé pozice a tlačí se k brance. 10. února 2011 byl vyměněn za dva výběry v draftech do Nashvillu Predators.\n\nFisher se narodil a vyrůstal v Peterboroughu, Ontario, Kanada. Jeho rodiči jsou Jim a Karen Fisherovi a jeho bratr Bud Fisher je hokejovým brankářem Quinnipiac University. Celá rodina se hlásí ke křesťanství. Ve škole ho nejvíce bavila matematika, nejméně pak angličtina. Jeho přezdívka je Fish, fanoušci si říkají Fish-heads (rybí hlavy). Jeho nejmíň oblíbeným jídlem jsou játra na cibulce.\nMimo sezónu NHL, věnuje se Fisher výuce na hokejových kempech pro mládež a navštěvuje dlouhodobě nemocné děti. Mimo to loví jeleny lukem nebo rybaří se svým bratrem a otcem.\nV roce 2008 se seznámil s country zpěvačkou a vítězkou čtvrté řady American Idol Carrie Underwood se kterou se oženil v roce 2015 a o 5 let později a to 27. února 2015 v Nashville se jim narodil syn Isaiah Michael Fisher.\n\n"}
{"id": "446308", "url": "https://cs.wikipedia.org/wiki?curid=446308", "title": "Muzeum umění ve Filadelfii", "text": "Muzeum umění ve Filadelfii\n\nMuzeum umění ve Filadelfii (anglicky Philadelphia Museum of Art) patří k největším muzeím umění ve Spojených státech. Nachází se na západním konci Benjamin Franklin Parkway ve filadelfském Fairmount Parku. Muzeum bylo založeno v roce 1876 ve spojení se Světovou výstavou 1876. Původně se jmenovalo Pennsylvánské muzeum a Škola průmyslového umění a jeho vznik byl inspirován Jihokensingtonským muzeem (nyní Victoria and Albert Museum) v Londýně, které vzniklo ze zisku ze Světové výstavy 1851 .\n\nPennsylvánské muzeum otevřelo své dveře veřejnosti 10. května 1877. Přestože prostor pro sbírky byl dostatečný, byla budova muzea poměrně vzdálená pro převážnou většinu obyvatel města.\n\nVýstavba současné budovy byla zahájena v roce 1919 a první část byla dokončena na počátku roku 1928. Trojúhelníkový fronton, směřující do aleje, zdobí sochy řeckých bohů a bohyní od C. Paula Jenneweina. Budova byla postavena z dolomitu lámaného v Minnesotě.\n\nInstituce sama sebe popisuje jako „jedno z největších muzeí ve Spojených státech“ a její sbírky obsahují více než 225.000 kusů.\n\nKaždý rok muzeum uspořádá 15 až 20 speciálních výstav a navštíví jej 800.000 lidí. Některé větší a slavné výstavy přilákaly stovky tisíc lidí. Přijíždějí návštěvníci z různých zemí celého světa, především na výstavu věnovanou Paulu Cézannovi (od roku 1996 do 2009 ji navštívilo 548000 diváků a stále probíhá), a také na výstavu věnovanou Salvadoru Dalímu (od roku 2005 ji navštívilo 370000 zájemců).\n\nV 18. století byla Philadelphia jedním z nejdůležitějších měst v Severní Americe a byla centrem stylu a kultury. Muzeum je známé zejména svými významnými sbírkami Pennsylvánského německého umění, nábytku a stříbrných předmětů philadelphských a pennsylvánských řemeslníků z 18. a 19. století, a také díly významného philadelphského umělce Thomase Eakinse. Muzeum vlastní nejvýznamnější Eakinsovu kolekci na světě.\n\nAsijské sbírky zahrnují obrazy a sochy z Číny, Japonska a Indie, nábytek a dekorativní umění, včetně velkých sbírek čínské, japonské a korejské keramiky, perské a turecké koberce, vzácné a autentické architektonické sestavy, například čínské halové paláce, japonskou čajovnu a indické chrámové haly ze šestnáctého století.\n\nEvropské fondy, které pocházejí z éry středověku do současnosti, zahrnují díla italských a vlámských raných renesančních umělců; je tu silné zastoupení pozdější evropské malby, včetně Francouzského impresionismu a Post-impresionismu, sochařství, a to především v dílech Rodina, dekorativní umění, tapiserií, nábytku, druhá největší sbírka zbraní a brnění ve Spojených státech.\n\nMuzejní sbírky z Ameriky obsahují díla z malířství, sochařství a dekorativního umění, patří mezi nejlepší ve Spojených státech, se silnou vazbou na 18. - 19. století - philadelphský nábytek a stříbro, venkovský pennsylvánský nábytek, keramiku a malby od Thomase Eakinse.\n\nArchiv moderních uměleckých děl zahrnuje mimořádnou kolekci prací takových umělců jako Pablo Picasso, Marcel Duchamp a Constantin Brancusi, stejně jako amerických modernistů. Rozšiřující se sbírky umění obsahují stěžejní díla například Cy Twombly, Jasper Johns a Sol LeWitt a mnoho dalších.\n\nKromě těchto sbírek vlastní muzeum v archivu řadu kostýmů a textilu, stejně jako grafiky, kresby a fotografie, jejichž výstavy se střídají z důvodů ochrany před zničením.\n\nMuzeum vlastní fotografie mistrů jako byli například James Fee, Paul Strand nebo 49 děl Alfreda Stieglitze.\n\n\n"}
{"id": "446313", "url": "https://cs.wikipedia.org/wiki?curid=446313", "title": "Malostranské gymnázium", "text": "Malostranské gymnázium\n\nOsmileté všeobecné gymnázium bylo založeno v roce 1995 pod názvem Gymnázium a rodinná škola. První ředitelkou (1995–2008) byla PaedDr. Daniela Paková. V roce 2008 škola změnila název na Malostranské gymnázium. Převzalo tím tradiční označení, užívané od sklonku 19. století pro nedaleké Gymnázium Jana Nerudy. \n"}
{"id": "446314", "url": "https://cs.wikipedia.org/wiki?curid=446314", "title": "Cni'ut", "text": "Cni'ut\n\nCni'ut (: צניעות) je v judaismu cudnost. Označuje se tak kategorie náboženských předpisů, které v obecné rovině regulují mezilidské vztahy. Konkrétně se však týkají především vztahu mezi osobami opačného pohlaví.\n\n"}
{"id": "446315", "url": "https://cs.wikipedia.org/wiki?curid=446315", "title": "Klaus Barbie", "text": "Klaus Barbie\n\nNikolaus „Klaus“ Barbie, alias Klaus Altmann (25. října 1913, Bad Godesberg, Německo – 25. září 1991, Lyon ve vězení, Francie), byl německý SS-Hauptsturmführer (hodnost odpovídající přibližně kapitánovi), voják a člen gestapa. Byl znám jako „\"lyonský řezník\"“.\n\nNarodil se v Bad Godesbergu poblíž Bonnu. Narodil se do katolické rodiny a jeho rodiče byli oba učiteli. Do roku 1923 chodil do školy, kde učil jeho otec. V roce 1925 se rodina odstěhovala do Trevíru. V roce 1933 jeho otec i bratr zemřeli. Jeho otec byl tehdy silný alkoholik. Podle otcových představ měl studovat teologii. Místo toho byl jako nezaměstnaný naverbován pro \"Reichsarbeitsdienst\", což byla Říšská pracovní služba.\n\nV září 1935 se připojil k \"Sicherheitsdienstu\" (SD), což byla německá nacistická tajná služba. Vstoupil také do SS. Po začátku války byl poslán německými nacisty do okupovaného Nizozemska. V roce 1942 byl poslán do Dijonu a v listopadu téhož roku byl převelen do Lyonu, kde se stal velitelem místního gestapa.\n\nCentrála gestapa se v Lyonu nacházela v hotelu Hôtel Terminus. Zde si krutým zacházením se zajatci a vyslýchanými vysloužil přezdívku Lyonský řezník. Je zaznamenáno, že osobně a s velkým potěšením mučil vězně a je zodpovědný za smrt mnoha tisíc lidí. Nejznámějším případem je zajetí a mučení Jeana Moulina, který byl vysokým členem francouzského odboje. V dubnu 1944 nařídil deportaci 44 židovských dětí do koncentračního tábora Osvětim ze sirotčince v Izieu.\n\nPo druhé světové válce začal spolupracovat se západními spojenci a ti mu umožnili se vyhnout soudnímu řízení. Byl placeným informátorem CIC/CIA, která mu následně umožnila uniknout do Jižní Ameriky (1951). V roce 1971 byl však vypátrán v Bolívii proslulými lovci nacistů Sergem a Beate Klarsfeldovými. 19. ledna 1983 jej nově zvolená vláda vydala do Francie. V roce 1984 byl předán jeho případ soudu a samotný proces začal 11. května 1987. Barbie, který neprojevil žádnou lítost, v tomto procesu odhalil, že jeho spolupracovníky a konfidenty Němců bylo v době druhé světové války mnoho vážených a uznávaných osobností. Proto byl proces označen za skandální. Bylo jasné, že autority z vyšších míst mají snahu o umlčení a odsouzení. 4. července 1987 byl odsouzen za válečné zločiny k doživotnímu vězení, v němž také 25. září 1991 ve věku 77 let zemřel na leukémii.\n\n"}
{"id": "446317", "url": "https://cs.wikipedia.org/wiki?curid=446317", "title": "Chevra kadiša", "text": "Chevra kadiša\n\nChevra kadiša (: חברה קדישא, doslova „Svaté bratrstvo“), celým názvem Chevra kadiša de-gomlej chasadim (aramejsky: חברה קדישא דגומלי חסדים, doslova „Svaté bratrstvo vykonavatelů skutků milosrdenství“) je židovské pohřební bratrstvo. Jeho členové zabezpečují bez nároku na odměnu všechny rituální a organizační záležitosti související s židovským umíráním a pohřbem.\n\nO určité formě pohřebního bratrstva se hovoří již v babylonském Talmudu (Moed katan 27b). Pohřební bratrstva organizovaná na základě stanov začala v Evropě vznikat v 16. století. \n\nPražská chevra kadiša byla založena roku 1564 a při jejím zrodu stál pražský rabín Eli'ezer Aškenazi. Konečnou podobu stanov určil rabi Löw. Tyto stanovy poté převzala většina pohřebních bratrstev v aškenázské Evropě.\n\n"}
{"id": "446324", "url": "https://cs.wikipedia.org/wiki?curid=446324", "title": "Údolí Motýlů", "text": "Údolí Motýlů\n\nÚdolí motýlů () je úzké, asi 5 km dlouhé zelené údolí u vesnice Epano Kalamon v obecní jednotce Petaloudes, jež se nachází v severní části ostrova Rhodos, který patří do skupiny ostrovů nazývané Dodekany. \n\nÚdolí vytvořené potokem, který na rozdíl od řady jiných rhodských toků údajně nikdy nevysychá, bývá v měsících červenci a srpnu domovem tisíců motýlů druhu přástevník kostivalový (\"Panaxia\" či \"Euplagia\" či \"Callimorpha quadripunctaria\" ), kteří se sem uchylují v době páření. Láká je sem zřejmě zlatavá pryskyřice stromů druhu ambroň východní (\"Liquidambar orientalis\"), jež voní po vanilce. Množství motýlů v posledních letech citelně klesá, jelikož je z údolí vyhání neustálý proud návštěvníků, kteří je ruší. Pro zmíněné návštěvníky je přístupná asi 1 km dlouhá část údolí, jíž vede poznávací stezka. Na jejím horním konci se nachází venkovský kostelík Moní Panagías Kalópetras z roku 1782, odkud je nádherný výhled do kraje. Na dolním konci přístupné části se v bývalém mlýně nachází muzeum motýlů celého světa.\n\n"}
{"id": "446325", "url": "https://cs.wikipedia.org/wiki?curid=446325", "title": "Dynastie Trần", "text": "Dynastie Trần\n\nDynastie Trần ( \"Nhà Trần\", 陳朝, \"Trần triều\") byla v letech 1225–1400 vládnoucí dynastie vietnamského království známého jako Đại Việt. Během vlády této dynastie byla upevněna královská moc, byly odraženy tři vpády Mongolů a byla postavena přehrada mající zabránit opakovaným povodním. Během vlády této dynastie byly vedeny úspěšné boje s Čampou, které roku 1307 vedly k obsazení její podstatné části a roku 1312 k jejímu faktickému ovládnutí. V posledních padesáti letech byla moc této dynastie oslabena spory v císařské rodině, které nakonec vedly k občanské válce a rolnickým povstáním, tuto situaci roku 1377 využila Čampa k opětovnému získání nezávislosti a dokoce k expanzi za vlády krále Po Binasuora (vietnamsky Chế Bồng Nga). Ten však byl roku 1390 poražen a zabit trầnským vojskem za použití čerstvě zavedeného dělostřelectva, které trầnskému vojsku zajistilo technickou převahu. Dynastické spory a rozmaŕilost dvora vedly roku 1400 ke konci vlády této dynastie, kdy byl poslední nezletilý vládce sesazen ambiciózním regentem Hồ Quý Lym a byla založena nová, krátkodobá dynastie Hồ.\n\nDynastii Trần fakticky založil Trần Thủ Độ, který v době krize vlády dynastie Lý shromáždil značnou moc a jako rádce vládce Lý Huệ Tônga ho donutil provdat jeho osmiletou dceru Lý Chiêu Hoàng za svého sedmiletého synovce Trần Cảnhe. O rok později, v roce 1225, byla Lý Chiêu Hoàng donucena abdikovat ve prospěch svého muže Trần Cảnhe, čímž započala vláda dynastie Trần.\n\nTrần Cảnh přijal jméno Trần Thái Tông, což bylo v rozporu s tradicí, protože první vládce nové dynastie měl vždy titul zakladatel (Thái Tổ). Toto bývá prezentováno jako přiznání skutečnosti, že prvním faktickým vládcem a zakladatelem byl ve skutečnosti jeho strýc Trần Thủ Độ. Trần Thủ Độ se nejprve soustředil na pronásledování členů bývalé dynastie, zajímavostí je, že někteří členové toto pronásledování přežili a změnili si jméno na Nguyen. Trần Thủ Độ zasahoval do politiky až do roku 1264, kdy zemřel. Během vlády Trần Thái Tônga a jeho strýce Trần Thủ Độ byl Vietnam značně reformován. Především došlo k daňové reformě, která zavedla daň z půdy, která byla placena v rýži a osobní daň, jež byla placena v penězích. Dále byla provedena správní reforma, která rozdělila Vietnam na dvanáct provincií s vlastní správou. Tyto změny vedly k většímu výběru daní, což umožnilo investice do komunikací a hrází. Podařilo se také modernizovat systém školství. V roce 1253 byla založena Vojenská akademie a Národní institut, který měl sloužit pro vzdělávání úředníků.\n\nKe změnám došlo také v oblasti náboženské oblasti a začal být vyučován buddhismus, taoismus a konfuciánství. Konfuciánství se postupně stalo státním náboženstvím, neboť pro vládnoucí třídu bylo výrazně prospěšnější, nebylo však nijak vnucováno a prakticky existovala náboženská svoboda, ta vedla postupně k tomu, že se náboženství v lidové podobě začala mísit.\n\nJiž během vlády Trần Thái Tônga docházelo k častým problémům s tradičním vietnamským nepřítelem – Čampou. Roku 1252 došlo k válečné výpravě na její území, při níž Trần Thái Tông dosáhl velkého úspěchu a zajal velké množství lidí.\n\nRoku 1257 vyzval Uriangpadaj - generál mongolské říše Vietnam k podrobení se, protože přes něj chtěl zaútočit na říši Jižních Sungů, což byl poslední zbytek tehdejší Číny, který nebyl pod mongolskou nadvládou. Vietnamský vládce se odmítl podrobit a dokonce uvěznil mongolské posly, což nevyhnutelně muselo vést k válce. Velitelem vietnamské obrany se stal Trần Quốc Tuấn, který pochopil, že není možné uhájit vietnamské hranice v přímém střetnutí, protože přesila Mongolů byla velmi výrazná. Počátkem roku 1258 Mongolové zaútočili na Vietnam a ještě v lednu obsadili vyklizené hlavní město Thăng Long. Mongolové sice vyplenili Thăng Long, ale poměrně brzy začali mít problémy s nedostatkem potravin, který byl způsoben především mongolskou taktikou spočívající v doplňování zásob rabováním. Nedostatek zásob donutil mongolské velení, aby vysílalo menší vojenské oddíly sehnat zásoby, tyto oddíly však vietnamská armáda byla schopna napadat, proto tato strategie také selhala. Vietnamská armáda si byla vědoma problémů, které Mongolové mají, proto zahájila protiofenzívu. Tato protiofenzíva donutila Mongoly ustoupit za Rudou řeku, kde však byli Mongolové napadeni tzv. horskými kmeny a museli ustoupit zpět za hranice Vietnamu.\n\nV květnu 1258 byl uzavřen mír a byly zahájeny práce na obnovení válečných škod, brzy po uzavření míru začala mongolská říše stupňovat diplomatický tlak. V roce 1282 již bylo zřejmé, že je nemožné vyhnout se další válce. Novým velitelem armády byl jmenován Trần Quốc Tuấn.\n"}
{"id": "446327", "url": "https://cs.wikipedia.org/wiki?curid=446327", "title": "Felix Holzmann", "text": "Felix Holzmann\n\nFelix Holzmann (8. července 1921 Teplice – 13. září 2002 Chemnitz) byl český komik německé národnosti. \n\nVe svých scénkách se proslavil postavou s výraznými kulatými brýlemi a slaměným kloboukem, tzv. tralaláčkem. Jeho vystoupení mělo většinou charakter dialogu, výjimečně monologu. Vytvořil typ natvrdlého chlapíka, kterému všechno dochází nezvykle dlouho, se zvláštním tázavým zpěvavým protahováním koncovek. Jeho texty byly precizně vystavěné, humor zpravidla těžil z nečekaného uchopení významu slov a slovních spojení (podobný styl měly scénky s Hlustvisihákem z pera Bedřicha Zelenky).\n\nNarodil se v Teplicích, ale již v mládí se s rodiči přestěhoval do Litoměřic. Vystudoval obchodní školu v Ústí nad Labem, ale nakonec se začal věnovat divadlu. V severozápadní části Mírového náměstí v Litoměřicích se nachází dům jeho rodiny, kde prožil dětství. Dnes je na tomto domě umístěna jeho busta s malou pamětní deskou. Ve scénce \"Akvárium\" uvádí, že bydlí v Litoměřicích v ulici Máchova 44 (taková adresa tam ale neexistuje, ve skutečnosti bydlel na Mrázově 28). \n\nV Ústí nad Labem se seznámil s Františkem Budínem, účetním a příležitostným konferenciérem, který se stal jeho dlouholetým jevištním partnerem. Pro Budínovu vytíženost v zaměstnání, kterého se nechtěl vzdát, přesídlil Holzmann později do Prahy, kde ve svých komických scénkách vystupoval i s profesionálními umělci jako byli Viktor Maurer, Lubomír Lipský, Milan Neděla, Miloslav Šimek, Jan Borovička, Jiří Bruder, Zdeněk Dítě, ale i Karel Gott nebo Iva Janžurová.\n\nV roce 1970 spáchala jeho žena sebevraždu. Po této události začal působit také v Německé demokratické republice, kde se seznámil se zpěvačkou a konferenciérkou Barbarou „Bärbel“ Greifovou, která se stala jeho druhou ženou. Po sňatku s ní žil trvale v Německu, ale do Česka se stále vracel a příležitostně vystupoval v Československé (později České) televizi. Roku 1993 si zahrál v televizní komedii \"Deset malých běloušků\". V roce 1997 vystoupil na rockovém festivalu v Trutnově a několik let před svou smrtí ještě působil s manželkou v angažmá na zaoceánském parníku. Těsně před smrtí obdržel platinovou desku Supraphonu. \n\nJe pohřben na hřbitově v Litoměřicích.\n\nAž po jeho smrti se veřejnost dozvěděla, že během druhé světové války sloužil v německé armádě v západní Evropě a po válce proto strávil rok v sovětském zajetí, ale k těmto tvrzením chybějí upřesňující dokumenty. V roce 2008 vyšla literární koláž o životě Felixe Holzmanna, která je připomínkou Holzmannova osobitého humoru a popularity. Je nedokončeným rozhovorem Ondřeje Suchého s Felixem Holzmannem, doplněným vzpomínkami dcery a přátel, dopisy, fotografiemi z jeho soukromí, novinovými výstřižky a úryvky z estrádních vystoupení.\n\n\n\n"}
{"id": "446328", "url": "https://cs.wikipedia.org/wiki?curid=446328", "title": "Gaspard Ulliel", "text": "Gaspard Ulliel\n\nGaspard Ulliel (* 25. listopadu 1984 Boulogne-Billancourt) je francouzský herec.\n\nByl nominován na Césara v roce 2003 za roli v \"Líbejte se, s kým je libo\" a v roce 2004 za roli ve snímku \"Zbloudilí\". V roce 2005 získal Césara pro nejslibnějšího herce za roli v \"Příliš dlouhé zásnuby\", kde hrál druhou hlavní roli s Audrey Tautouovou. \n\nV roce 2017 získal Césara pro nejlepšího herce za ztvárnění hlavní role Louise ve filmu \"Je to jen konec světa\".\n\nOvládá dobře angličtinu a mezi jeho nejoblíbenější koníčky patří lyže.\n\nV letech 2005 až 2007 chodil s herečkou Cécile Cassel. V roce 2007 měl krátký vztah s Charlotte Casiraghi a v letech 2008 až 2013 chodil s Jordane Crantelle.\n\nOd roku 2013 je jeho partnerkou francouzská herečka a modelka Gaëlle Piétri. V únoru 2016 se páru narodil syn.\n\n"}
{"id": "446330", "url": "https://cs.wikipedia.org/wiki?curid=446330", "title": "Sicilské nešpory", "text": "Sicilské nešpory\n\nSicilské nešpory (italsky \"Vespri siciliani\") je název pro povstání, které vypuklo v Palermu 30. března 1282 proti vládě původem francouzského krále Karla I. z Anjou a vedlo k vyhnání Francouzů ze Sicílie a nastolení vlády aragonského krále Petra III. Velikého. V důsledku povstání došlo k rozdělení dosavadního Království sicilského na dva samostatné subjekty – na Sicilské království na ostrově a na pevninskou část zvanou Neapolské království, které zůstalo pod nadvládou Anjouovců. Název povstání získalo proto, že propuklo při shromáždění lidí, kteří se odebírali o Velikonočním pondělí na nešpory.\n\nNěkolikaleté spory císaře Fridricha II. a papeže Inocence IV. o vládu nad severní Itálií pokračovaly i po císařově smrti (1250) s jeho nástupcem a synem Konrádem IV. Promítly se v rozhodnutí papeže neudělit mu po smrti jeho otce Království sicilské jako papežské léno.\n\nS tím nový císař nesouhlasil, ale než mohl podniknout vojenské opatření, nečekaně v roce 1254 zemřel. Správu Království sicílského přenechal hraběti Bertholdovi z Hohenburgu. Proti němu vystoupil Konrádův nevlastní bratr Manfred, který se za papežovy podpory zmocnil Sicílie a zásluhou podpory Arabů z Lucery získal na svou stranu i jihoitalská města. Spojenectví s papežem však skončilo záhy. Papež Manfreda v roce 1255 vyobcoval z církve a Království sicilské nabídl anglickému králi Jindřichovi III. pro jeho mladšího syna Edmunda. Manfred však na Sicílii získal silnou pozici a roku 1258 se v Palermu nechal korunovat sicilským králem.\n\nV roce 1263 uzavřel papež Urban IV. s Karlem z Anjou, mladším bratrem Ludvíka IX. a vládcem Provence dohodu. Papežská kurie mu udělí království v léno a nový panovník se na oplátku nebude snažit získat nadvládu nad celou Itálií. Karel měl spojence v severní Itálii (florenští a sienští bankéři), Manfredovi byla věrná města v Toskánsku a ghibellini. V roce 1265 Karel vytáhl do Itálie a roku 1266 v bitvě u Beneventa Manfred padl. Téhož roku papež Klement IV. udělil Království sicilské v léno Karlovi z Anjou a korunoval jej sicilským králem. Štaufové vkládali své naděje do nezletilého Fridrichova vnuka a Manfredova synovce, Konradina. Karel z Anjou a Konradin se v roce 1268 setkali v bitvě u Tagliacozzo, kde byl teprve šestnáctiletý Konradin poražen a poté v Neapoli sťat.\n\nKarel se jako sicilský král snažil zajistit si oporu své moci novým rozdělením půdy francouzským šlechticům, kteří s ním odešli z Francie. Přenesl své sídlo z Palerma do Neapole. Vyšel také vstříc církvi tím, že zrušil některá opatření Fridricha II. a v Království sicilském mohla působit inkvizice. Papež na oplátku podporoval Karla v jeho expanzivních plánech namířených proti Byzanci.\n\nKe Karlovým nepřátelům naopak patřila Aragonská koruna. Aragonský král Petr III. měl za manželku Manfredovu dceru Konstancii a domníval se, že je legitimním pokračovatelem štaufské politiky na Sicílii. Také proto jej podporovali ghibellini v severní Itálii. V Aragonii rovněž žila řada uprchlíků ze Sicílie. Aragonský král měl podporu i mezi sicilskou šlechtou, které vadily výhody udělované Francouzům. A s podporou mohl počítat i mezi měšťany, které si král Karel pohněval rostoucím berním zatížením.\n\nCizí nadvláda a vysoké daně zaviněné Karlovou expanzivní politikou vedly k povstání místní šlechty, které získalo název \"Sicilské nešpory\". Povstání vypuklo o nešporách na Velikonoční pondělí dne 30. března 1282 v Palermu poblíž kláštera sv. Ducha a během měsíce se rozšířilo na celý ostrov (s výjimkou Messiny). Povstalci pocházeli z řad šlechty i měšťanů, kteří získali i podporu církve. Povstání bylo podpořeno financemi byzantského císaře Michaela VIII. Oběťmi krvavého masakru se stalo několik tisíc Francouzů. Rebelující ostrovní část království nabídla královskou korunu aragonskému králi. Dne 30. srpna 1282 přistál král Petr v Trapani a již 4. září jej v Palermu sněm sicilské šlechty zvolil sicilským králem jako Petra I. pod podmínkou, že obnoví v království zvyklosti z normanského období. Karel z Anjou se proti Petrovi III. vypravil s loďstvem, které však bylo v sicilské úžině poraženo.\n\nPo Karlově porážce následovalo období bojů, které skončilo až po Petrově smrti v roce 1285. V tomto roce se oba rody dohodly, že Neapol a jižní Itálie zůstane Anjouovcům a Sicílie Aragonii. Odtržená Sicílie zůstala samostatným Sicilským královstvím spojeným dynasticky a později personální unií s Aragonií a poté se Španělskem, čímž se vývoj Sicílie odlišil od vývoje na italské pevnině. V jižní Itálii vzniklo Neapolské království. Obě království byla opětovně spojena až v roce 1816.\n\n"}
{"id": "446339", "url": "https://cs.wikipedia.org/wiki?curid=446339", "title": "Our Airline", "text": "Our Airline\n\nOur Airline (česky \"Naše Aerolinie\") je národní letecká společnost republiky Nauru. Letecká společnost, nástupce \"Air Nauru\", byla vytvořena, aby byl k dispozici rychlý dopravní prostředek ke spojení se sousedními státy v období růstu státní ekonomiky. Provozuje mezinárodní pravidelnou dopravu v pondělí a sobotu z Brisbane, Honairy, Nauru, Nadi a Tarawy v jediné letecké lince. Dříve, když měla bývalá společnost Air Nauru značnou flotilu letadel, byly provozovány lety do mnoha tichomořských ostrovů a tří australských měst - Melbourne, Brisbane a Sydney. Jeho hlavní základna je mezinárodní letiště Nauru. \n\n\nAir Nauru začala létat 14. února 1970 mezi Nauru a Brisbane, pomocí letadla Dassault Falcon 20 (VH-BIZ). V roce 1971 byly zahájeny pravidelné lety s letadlem Fokker F-28 (C2-RN1). A Boeing 737-200 (C2-RN3) přibyl do letecké flotily v roce 1975, a Boeing 727-100 (C2-RN4) k 16. červnu v 1976. \n\nPozději, na konci 70. let, byla dvě letadla - Boeing 737-727 a 727-200 - prodána Air Niugini, letecké společnosti z Papua-Nová Guinea. V roce 1983 čítal strojový park sedm letadel. Dvě letadla Boeing 727-100 (zápis ze dvou RN7-C2) a pět Boeing 737-200 (C2-RN5, RN6, RN7, RN8 a RN9). Zajímavé je, že celá populace v republice Nauru v té době činila jen asi 8 tisíc lidí.\n\nSpolečnost také měla špatnou pověst kvůli zrušeným letům a zpožděním. Letecká společnost začala na pronajímat a prodávat letadla a začala stagnovat. Na konci 80. let kvůli těžké hospodářské krizi ve státě musí Air Nauru prodat několik letadel, nechávají si pouze Boeing 737-400 a dostávají se pod státní správu státu. \n\nV roce 1990 čelí Nauru dalším vážným finančním potížím. V roce 1992 byl na Air Nauru vyhlášen konkurz s dluhem kolem US$ 10.000.000. Dohoda o záchraně s americkou společností General Electric Capital Corporation selhala, majetek firmy byl obstaven ve prospěch věřitelů a nakonec v roce 2005 zabaven. \n\nDíky finanční podpoře z Tchaj-wanu byla v roce 2006 firma obnovena pod novým názvem Our Airline s reklamním heslem \"Let our airline be your airline!\" (\"Nechť naše letecká společnost bude váš letecké společnosti!\"). Od té doby provozuje lety na trase z Brisbane (Austrálie) na mezinárodní letiště Nauru s mezipřistáním v Honaiře (Šalamounovy ostrovy) a dál do Tarawy v Kiribati a Nadi na ostrovech Fidži. \n\nSpolečnost Naše letecká společnost má pouze dvě letadla Boeing 737-300 zapsaná jako: \n\n\n"}
{"id": "446341", "url": "https://cs.wikipedia.org/wiki?curid=446341", "title": "Lindos", "text": "Lindos\n\nLindos () je řecká obecní jednotka a město na ostrově Rhodos v Egejském moři v souostroví Dodekany. Do roku 2011 bylo obcí. Nachází se v jihovýchodní části ostrova u pobřeží. Na severu sousedí s obecními jednotkami Archangelos a Kameiros, na západě s obecní jednotkou Atavyros a na jihu s obecní jednotkou Jižní Rhodos. Je jednou z deseti obecních jednotek na ostrově. Od hlavního města ostrova Rhodos je vzdáleno 50 km.\n\nObecní jednotka Lindos se skládá z 5 komunit. V závorkách je uveden počet obyvatel komunit a sídel.\n\nLindos založili Dórové vedení králem Tlepolemem, kteří se na ostrově vylodili někdy v 10. století př. n. l.. Byl jedním ze šesti dórských měst v této oblasti známých jako dórská hexapolis. Poloha Rhodu na přirozené křižovatce mezi Evropou a Blízkým východem z něj učinila místo setkávání Řeků s Féničany. Lindos se tak kolem 8. století př. n. l. stal významným obchodním střediskem. Po založení města Rhodos v 5. století př. n. l. jeho význam upadl. V klasickém období městu vévodil velký chrám Athény Lindské, který svoji konečnou podobu získal někdy kolem roku 300 př. n. l.. Tato přirozená bašta byla postupně opevňována starověkými Řeky, Římany, Byzantinci, Johanity a osmanskými Turky. Proto jsou archeologické práce na zdejším nalezišti velmi náročné a nálezy se obtížně interpretují. V helénském období a během římské nadvlády se posvátný okrsek rozrostl o další stavby, jež v době raného středověku pozbyly svého významu. Ve 14. století je pak částečně překryla mohutná pevnost, kterou zde na obranu ostrova proti Osmanské říši vybudovali příslušníci rytířského řádu Johanitů.\n\n\nVýznamným turistickým lákadlem je středověká johanitská pevnost a starověká akropole s chrámem Athény Lindské, jež se tyčí nad městem. Město Lindos je chráněnou kulturní památkou a může se „pyšnit\" i nejvyššími naměřenými teplotami na ostrově. Turisté, kteří si chtějí prohlédnout centrum a Akropoli, musí parkovat nad městem. Během léta Akropole čelí mnoha turistům, obzvlášť ráno a dopoledne, kdy ještě není příliš teplo. Cesta na Akropoli je poměrně náročná, ti kteří ji nezvládnou, se nahoru mohou dostat pomocí oslů. Vstup na nejvyšší část Akropole je placený.\n\n"}
{"id": "446344", "url": "https://cs.wikipedia.org/wiki?curid=446344", "title": "Káně", "text": "Káně\n\nKáně (\"Buteo\"), je rod středně velkých dravých ptáků z čeledi jestřábovitých. 28 druhů je rozšířeno po celém světě s výjimkou Austrálie a Antarktidy, hnízdí i na několika izolovaných ostrovech v Atlantském a Tichém oceánu. Vyskytují se v rozmanitých biotopech od lesních oblastí po tundru a step. Fylogenetický původ rodu je nutno hledat v Jižní Americe, kde žije dodnes nejvíce druhů.\n\n\n"}
{"id": "446347", "url": "https://cs.wikipedia.org/wiki?curid=446347", "title": "Jan Dernschwam", "text": "Jan Dernschwam\n\nJan Dernschwam z Hradešína (23. března 1494 Most – 1568 Častá v Horních Uhrách) byl humanistický vzdělanec, báňský odborník a cestovatel.\n\nJan Dernschwam se narodil v Mostě 23. března 1494 v těžařské rodině, která vlastnila cínové doly v Krušných horách. Od roku 1507 studoval na univerzitě ve Vídni. V roce 1509 pokračoval ve studiu v Lipsku, kde byl v roce 1510 promován na bakaláře. V roce 1513 navštívil Řím, neboť jej zajímala antická kultura. Z Říma odjel jako člen poselstva ostřihomského arcibiskupa do Uher. V Budíně poznal bratislavského probošta Hieronyma Balba, u kterého v letech 1514–1517 pracoval jako sekretář. V roce 1517 vstoupil Dernschwam do služeb německé bankéřské rodiny Fuggerů. Byl jmenován správcem mincovny ve Velké Bani v Sedmihradsku. V roce 1525 jako úředník fuggerovské společnosti zažil v Budíně povstání horníků a zabavení majetku královskými komisaři. Po několika měsících došlo mezi králem Ludvíkem Jagellonským a Fuggery ke smíru a podniky jim byly vráceny. Roku 1528 vedl Dernschwam hlavní správu solné komory v Sedmihradsku. Od roku 1529 žil převážně v Banské Bystrici, kde se zasloužil o rozvoj tamních měděných dolů, které zde Fuggerové vlastnili. V 1538 koupil majetek v Časté pod Červeným Kameňem (hrad, který byl v majetku Fuggerů), kde měl uloženy své cenné sbírky z početných cest. Když v roce 1546 převzali podnik Fuggerů v Banské Bystrici Habsburkové, ukončil zde Jan Dernschwam činnost. V roce 1553 se zúčastnil císařského mírového poselstva do Cařihradu.\n\nJan Dernschwam zemřel a je pohřben v Časté (pri Trnave, Slovensko) v roce 1568.\n\nZ Dernschwamových děl jsou významné především jeho spisy o dolování. V roce 1563 napsal paměti na své působení ve fuggerovském podniku v Banské Bystrici, také napsal dílo \"O dolování v Sedmihradsku\", které se týká těžby soli. Za svého působení v Uhrách a Sedmihradsku sbíral latinské nápisy (mj. se zajímal i o římský nápis na trenčínské skále), které zveřejnil v \"Inscriptiones Romanae\", čímž přispěl ke zkoumání římské epigrafiky. Tříletou cestu do Cařihradu a Malé Asie vylíčil ve svém deníku, kde si všímá tamní přírody, nerostného bohatství zemědělství, lidových krojů či architektury.\n\n"}
{"id": "446356", "url": "https://cs.wikipedia.org/wiki?curid=446356", "title": "Blýskavice", "text": "Blýskavice\n\nBlýskavice je viditelný elektrický výboj v troposféře, jenž není provázený hřměním. Jsou pozorovatelné především v noci. Ottův slovník naučný uvádí, že se může jednat o viditelné záblesky ze vzdálených bouřek, pozorovatelné za jasného počasí, které již nemohou být slyšet. Vzdálenost takových bouřek je 70-150 km.\n\nV jiných případech se může jednat o nehlučné výboje v atmosféře. Tyto výboje jsou pozorovatelné i v zimě. V tomto případě se jedná o viditelné přibližně horizontálně rovnoběžné nehlučné výboje.\n\nObecně lze říci, že blýskavice jsou vzdálené výboje v atmosféře bez hřmění. Pojem však pravděpodobně popisuje minimálně dva druhy úkazů - vzdálené bouřky a tiché výboje v atmosféře. \n\nLidová pranostika o blýskavicích říká: \"Blýská se na časy.\" a blýskavice tedy věští lepší počasí příští den.\n"}
{"id": "446361", "url": "https://cs.wikipedia.org/wiki?curid=446361", "title": "Josta", "text": "Josta\n\nJosta (\"Ribes nidigrolaria\") je kříženec černého rybízu a srstky angreštu, patří do čeledi meruzalkovité (\"Grosssulariaceae\").\n\nTento kříženec pochází z roku 1977 z bývalé Německé demokratické republiky. Vznikl tak, že květy černého rybízu byly opyleny pylem z květů angreštu. V dnešní době existuje již řada kultivarů.\n\nVzhledově se jedná, stejně tak jako u obou výchozích druhů, o nízký opadavý netrnitý keř, který v příznivých podmínkách může dorůstat až do výšky 2 metrů. Kvete brzy z jara.\n\nNázev Ribes × nidigrolaria pochází z názvů výchozích druhů:\n\nNázev 'Josta' vznikl spojením z německých názvů pro rybíz a srstku angrešt, Johannisbeere (\"Jo\") a Stachelbeere (\"Sta\"). \n\nVyskytují se také pravděpodobně mylné domněnky, nebo memy, uvádějící, že název 'Josta' pochází ze jména šlechtitele Josefa Staňka, nebo dokonce ze jména Josif Stalin.\n\nPod názvem jostaberry je v USA šířen na pohled zcela stejný kříženec \"Ribes\" x \"culverwellii\", kříženec černého rybízu (\"R. nigrum\") a srstky (\"R. uva-crispa\"). Má velmi podobné vlastnosti i vzhled.\n\nPlody mívají různou velikost, barvu i chuť, zde vždy záleží na původním kultivaru. Ve stádiu zralosti obvykle mívají velikost 1 až 3 centimetry a mívají fialovou barvu. Zvláštní chuť bobulí připomíná rybíz i angrešt, někdy i jiné druhy ovoce (např. kiwi nebo borůvky apod.). Stejně jako černý rybíz a angrešt mají plody vysoký obsah vitamínu C a hodí se ke kuchyňskému zpracování do koláčů, ovocných dortů, zavařenin, marmelád, kompotů apod.\n\nNa zahradě se rozmnožuje téměř výhradně řízkováním, tedy vegetativním způsobem, pěstování ze semen není vhodné, neboť se jedná o mezidruhového křížence a nelze takto nijak spolehlivě zaručit dobrý výsledek rozmnožování.\n\n"}
{"id": "446365", "url": "https://cs.wikipedia.org/wiki?curid=446365", "title": "Ministr zemědělství Izraele", "text": "Ministr zemědělství Izraele\n\nMinistr zemědělství Izraele (: , \"sar ha-chakla'ut\", : ) je člen izraelské vlády, který stojí v čele ministerstva zemědělství. Plný název portfolia je od roku 1992 ministr zemědělství a rozvoje venkova (: , \"sar ha-chakla'ut ve-pituach ha-kfar\", : ). Post ministra rozvoje byl zrušen roku 1974. Od května 2015 je úřadujícím ministrem Uri Ari'el ze strany Židovský domov.\n\nMinistr zemědělství ze své funkce dohlíží na izraelské zemědělství. V minulosti tento post zastávali dva úřadující premiérové, a to Menachem Begin a Ehud Barak. Begin tuto funkci zaujal po smrti ministra zemědělství své vlády a Barak po odchodu svého ministra zemědělství a jeho strany z vlády.\n\nMinistr zemědělství má příležitostně svého náměstka.\n\n"}
{"id": "446371", "url": "https://cs.wikipedia.org/wiki?curid=446371", "title": "Pólo (rozcestník)", "text": "Pólo (rozcestník)\n\nPólo může být:\n\n\n"}
{"id": "446372", "url": "https://cs.wikipedia.org/wiki?curid=446372", "title": "Horní Studénky", "text": "Horní Studénky\n\nObec Horní Studénky (německy \"Studinke\") se nachází v Olomouckém kraji, okres Šumperk. Leží 3 km jihovýchodně od Štítů a 13 km severozápadně od Zábřeha na Moravě. Žije zde obyvatel.\n\nPrvní písemná zmínka o obci pochází z roku 1154\n\nV katastru obce jsou evidovány tyto kulturní památky:\n\nNa Olšanské hory vede křížová cesta z roku 2013.\n\nPřírodní zvláštností jsou nálezy zkamenělých lastur, plžů a ježovek v okolí Království, svědčící, že tu kdysi bylo dno křídového moře. Na Sychrově roste přeslička bahenní, u Trojičky vachta trojlistá, pod Homolí a na dolní Pustině množství bledulí. V norách pod bludnými kameny žije jezevec lesní, k vidění je také černá zvěř i zatoulaní jeleni, hnízdí zde divoká kachna, bažanti, koroptve, vzácněji chřástalové a křepelky.\n\nV katastru obce jsou prohlášeny dva památné stromy:\n\nHorní Studénky je horská obec v okrese Šumperk na severní Moravě. Leží 3 km jihovýchodně od Štítů a 13 km severozápadně od Zábřehu. Zdejší nadmořská výška kolísá mezi 460-600 m, u kostela činí 578 m n. m.\n\nRok založení obce se dosud přesně nedalo určit, je známo jen, že podle uvedené listiny zde obec v roce 1353 byla, a od toho roku se dají sledovat i jejich šlechtičtí majitelé. Obyvatel měly Horní Studénky v roce 1771 celkem 439, roku 1800 pak 596, roku 1834 jich bylo 748, v roce 1930 jejich počet činil 556, v roce 1958 pak 503. Po roce 1945 se odstěhovalo 46 rodin do pohraničí a tím počet obyvatel k 31. 12. 1970 klesl na 420.\n\nNabídek na výlety po okolí je mnoho, všechny tyto cesty se dají absolvovat buď pěšky, na horských kolech, v zimě na běžkách. Pro poznání zdejších hlubokých lesů je vhodná cesta (červená značka) k rybníčku Sychrovu na Pustině, odkud vede cesta na sedlo Hambalek, kde je hospoda Na Kocandě. Další možná cesta vede také z Horních Studének přes Zborov do Klášterce a Bohutína na železniční trati Šumperk - Hanušovice. Tato cesta je vyhlídkou na panorama Jeseníků.\n\n\n"}
{"id": "446385", "url": "https://cs.wikipedia.org/wiki?curid=446385", "title": "Warren E. Burger", "text": "Warren E. Burger\n\nWarren E. Burger (17. září 1907, Saint Paul, Minnesota – 25. červen 1995, Washington, D.C.) byl americký politik a předseda Nejvyššího soudu USA.\n\nByl náměstkem ministra spravedlnosti USA (1953–1956), poté soudcem federálního odvolacího soudu, než byl 9. června 1969 jmenován předsedou Nejvyššího soudu USA.\nWarren E. Burger vedl Nejvyšší soud k poněkud menší justiční aktivitě, ale většinu zásadních rozhodnutí svého předchůdce ponechal, i když v dosti modifikovaném rozsahu. Burgerův soud byl často rozštěpen kvůli interrupcím a právům osob obžalovaných ze zločinů.\n\nWarren E. Burger oznámil 17. června 1986 svoji rezignaci.\n\nNa základě americké tradice do jeho rukou složili přísahu tito prezidenti USA:\n\n\n"}
{"id": "446392", "url": "https://cs.wikipedia.org/wiki?curid=446392", "title": "Arthur Shawcross", "text": "Arthur Shawcross\n\nArthur John Shawcross (6. června 1945 – 10. listopad 2008) byl americký sériový vrah a kanibal, známý také jako Říční vrah z Genesee (Rochester v New Yorku). Zadržen byl 5. ledna 1990. Za své činy byl odsouzen k trestu odnětí svobody v délce 250 let, zemřel v Albany v New Yorku 10. listopadu 2008 na srdeční zástavu.\n\nKvůli jeho případu byl justiční systém kritizován za svou nepružnost.\n\nShawcross se narodil v Kittery ve státě Maine, ale když byl ještě malý, jeho rodina se přestěhovala do Watertownu v New Yorku. Jako dítě byl společensky ztrapňován a málokdy respektován svými vrstevníky, kteří jej obvykle nazývali \"oddie\". V dětství mu také naměřili extrémně nízké IQ a zjistili, že je náchylný k šikaně, nočnímu pomočování a fyzickému násilí. Měl tři sourozence a otec, bývalý námořník, po něm i jeho sourozencích vyžadoval vojenskou disciplínu. Ke všemu si Shawcross nerozuměl ani s matkou.\n\nOpustil školu v deváté třídě, a když mu bylo 19, narukoval do armády, kde dělal zásobovače. Bojoval ve Vietnamu kde, jak později tvrdil, zavraždil a pozřel dvě mladé vietnamské dívky. Pro toto tvrzení však neexistují žádné důkazy.\n\nZ armády byl propuštěn na jaře 1969, vrátil se znovu do Watertownu. Podpálil několik budov, přepadl benzinovou pumpu a byl za to odsouzen na dvaadvacet měsíců do vězení.\n\nKdyž byl zpátky v civilu, žil znova ve Watertownu. Shawcross se čtyřikrát oženil, ale manželky ho vždy záhy opustily kvůli jeho násilnému a nevypočítatelnému chování. V květnu 1972, 14 dní po svatbě, si šel zarybařit a zde potkal svoji první oběť (smrt dvou vietnamských dívek nebyla dokázána), byl jí desetiletý chlapec Jack Owen Blake. V místních lesích chlapce ztloukl do bezvědomí, znásilnil a části jeho těla pozřel. Tuto vraždu mu však policie nebyla nikdy schopna dokázat, přestože ho tehdy vyslýchala a podezírala. Přiznal se k ní až později ve vězení, kde už byl za jiné své zločiny.\n\nO čtyři měsíce později znásilnil a zabil osmiletou Karen Ann Hillovou, která byla na víkend na návštěvě ve Watertownu se svou matkou na Svátku práce. Shawcross si ji vyhlédl, když si odpoledne hrála před domem na zahradě. Její mrtvé tělíčko našla policie ještě téhož večera v kanalizační rouře.\n\nTentokrát však policii neušel. Byl odsouzen k pětadvaceti letům ve vězení. Vězeňský psychiatr mu poté diagnostikoval nebezpečnou schizofrenii a pedofilii s příznaky periodicky výbušné osobnosti.\n\nShawcross si odseděl 15 let a v březnu 1987 byl propuštěn na podmínku.\n\nPočátkem března 1988 začal Shawcross znova vraždit, zaměřil se převážně na prostitutky. Jeho oběťmi byly (nikoli podle pořadí zabití):\n\n\nRáno 24. března 1988 našla v místním jezeře parta dělníků plout tváří dolů zmrzlou Dorothy Blackburnovou. Následná pitva stanovila jako příčinu smrti zardoušení. Další obětí byla Marie Steffenová, hubená narkomanka, která si prostitucí vydělávala na drogy. Při sexu ji Shawcross také zardousil.\n\nOběti byly obvykle škrceny, zbity na smrt a také zohavovány. Většina z nich se našla kolem řeky Genesee. Všechny oběti byly zabity v okresu Monroe, až na Gibsonovou, která byla zabita v sousedním okrese Wayne.\n\nTělo June Cicerové bylo objeveno za pomocí letadla 3. ledna 1990, dva dny před vrahovým obviněním a zatčením.\n\nShawcross byl spatřen, jak masturbuje ve svém autě na mostě přes řeku, kde v ledových vodách spočinula jeho poslední oběť. Do vazby byl vzat 3. ledna 1990 ve vesnici Spencerport, později byl obviněn a zatčen. Ve vazbě se ke svým činům přiznal.\n\nV listopadu 1990 byl Shawcross souzen v okrese Monroe za 10 vražd, místní prokurátor byl Charles J. Siragusa. Soudní proces byl přenášen televizí. Shawcross postavil svoji obhajobu na tvrzení, že je šílený, že trpí rozdvojenou osobností, má post-traumatické stresové poruchy, a byl v dětství zneužíván. To mělo potvrdit svědectví psychiatričky Dorothy Lewisové. Toto svědectví mu ale nepomohlo a porota poznala, že se jedná o racionální bytost a uznala jej vinným. Předseda poroty později řekl, že „čím víc Lewisová mluvila, tím to měl Shawcross horší. Chyba byla, že poté co přečetla svoji diagnózu, měla odejít a nemluvit dál.“ Soud mu vyměřil trest odnětí svobody v délce 250 let.\n\nProfiler z FBI Robert K. Ressler zrevidoval zprávu o post-traumatické stresové poruše a napsal: \"jeho tvrzení, že byl svědkem válečných zvěrstev bylo zjevně skandální a nepravdivé.\"\n\nO několik měsíců později byl Shawcross převezen do okresu Wayne, kde byl souzen za vraždu Gibsonové. Byl shledán vinným a taktéž odsouzen k trestu odnětí svobody.\n\nRoku 1992 napsal spisovatel Joel Norris knihu o tomto případu. Brožovaná kniha vyšla také s kazetou, která obsahovala \"životní doznání Arthura Shawcrosse a jeho šeredných zločinů!\" Norris pak čelil kritice, že z případu učinil senzaci.\n\nShawcross byl až do své smrti 10. listopadu 2008 uvězněn v nápravném zařízení Sullivan Correctional Facility ve Fallsburgu ve státě New York.\n\nV roce 2003 poskytl Shawcross rozhovor britské reportérce Katherine Englishové pro dokumentární pořad o kanibalismu. Hovořil zde o nakrájení a pozření vagín tří obětí, ale odmítl hovořit o pozření genitálu chlapce, kterého zabil v roce 1972. Někteří kriminalisté ale pochybují o pravdivosti těchto příběhů a myslí si, že Shawcross své příběhy přibarvil, aby zapůsobil na reportérku a na diváky.\n\nV roce 2006 poskytl rozhovor soudnímu psychiatrovi Dr. Michaelu Stoneovi z Kolumbijské univerzity pro seriál \"Most Evil\", běžící na kanálu Discovery. V rozhovoru uvedl, že byl jako dítě sexuálně zneužíván svou matkou, dále že ještě jako dítě sexuálně zneužívál svou mladší sestru. Tvrdil rovněž, že vraždami prostitutek se mstil za to, že měl styk s jednou HIV pozitivní prostitutkou a byl nakažen. Jejich maso pak jedl, aby urychlil svou smrt (to že byl také nakažen se jen domníval). Stone souhlasil s výrokem poroty a přiklonil se k tvrzení, že v době vraždy byl vždy příčetný.\n\nShawcross si v den své smrti 10. listopadu 2008 stěžoval na bolesti v noze. Uvádí se, že si na bolesti nohou stěžoval již v pátek 7. listopadu. Tehdy však odmítl kolečkové křeslo a seržant ve službě se domníval, že jeho stížnosti jsou vymyšlené. Bolesti dolních končetin mohou odkazovat na hlubokou žilní trombózu, vedoucí až k plicní embolii. Po srdeční zástavě byl Shawcross převezen do Albanské nemocnice, kde se jej nepodařilo zachránit. Čas smrti- 9:50.\n\nArthur Shawcross byl zpopelněn a jeho popel si vyzvedla dcera Margaret Demingová.\n\n\n"}
{"id": "446405", "url": "https://cs.wikipedia.org/wiki?curid=446405", "title": "František Xaver", "text": "František Xaver\n\nFarntišek Xaver je primárně sv. František Xaverský. Františkové pokřtění ve jménu tohoto patrona často používají jméno František Xaver či František X. nebo jen F. X.\n\n"}
{"id": "446406", "url": "https://cs.wikipedia.org/wiki?curid=446406", "title": "Elektronický předřadník", "text": "Elektronický předřadník\n\nElektronický předřadník (také \"vysokofrekvenční předřadník\") je kompaktní elektronický přístroj, který zářivku rozsvěcí a po rozsvícení napájí střídavým proudem o frekvenci 30 až 50 kHz. Elektronický předřadník nahrazuje soubor konvenčních přístrojů: tlumivku, startér, kompenzační kondenzátor.\n\nElektronický předřadník (dále jen EP) může být součástí světelného zdroje nebo svítidla.\n\nMechanická konstrukce je nekomplikovaná. Deska plošného spoje s elektronikou v plastovém nebo plechovém pouzdře. Verze pro lineární zářivky jsou úzké, nízké, tak, aby se vešly pod trubice. Verze pro kompaktní (jednopaticové) zářivky bývají spíše čtvercového půdorysu. Připojení je takřka výhradně bezšroubovými svorkami. Vstupní a výstupní svorkovnice jsou na protilehlých stranách pouzdra. Schema zapojení a označení svorek je natištěno na pouzdře, aby se zapojování co nejvíce zjednodušilo. Upevnění do svítidla běžnými šrouby přes předlisované otvory v pouzdře. Předřadníky běžně napájejí všechny zářivky ve svítidle, proto existují verze předřadníků pro jednu, dvě i čtyři zářivky. Elektricky je předřadník nejčastěji usměrňovač a střídač se stejnosměrným meziobvodem. Za vstupní svorkovnicí následuje síťový filtr, usměrňovač, střídač, vysokofrekvenční transformátor a výstupní svorkovnice.\n\n\n\n\n\n"}
{"id": "446408", "url": "https://cs.wikipedia.org/wiki?curid=446408", "title": "Adam stvořitel", "text": "Adam stvořitel\n\nAdam stvořitel je divadelní hra Karla Čapka a jeho bratra Josefa Čapka o sedmi obrazech, jejíž hlavní myšlenka spočívá v přesvědčení, že současný svět je špatný a každý pokus jej násilně změnit je marný. Hra v níž se autoři dostali do slepé uličky.\n\n\nAdam zničí svět, a proto mu Boží hlas dá trestem úkol: stvořit nový. Nejprve na zkoušku stvoří blechy a poté Evu, která jím opovrhuje.\n\n\nStvoří muže-nadčlověka Milese, ten chce hned s Adamem bojovat. Adam odmítne, Miles se urazí a odchází do hor za Evou-bohyní.\n\n\nStvoří pro sebe ženu Lilith, která ho později svým švitořením neustále ruší při práci. Adam touží po někom sobě rovném, vytvoří tedy Alter Ega. Ani tento tvor však není dokonalý a vše mu kritizuje. Na Alter Egovu žádost mu Adám dá ženu, která může být, čím chce, protože Alter Ego jí chce dát opravdovou svobodu. Žena tedy opravdu je, čím chce, každou chvíli někým jiným.\n\n\nAlter Egovi jeho žena uteče za Milesem a on chce také tvořit jako Adam. Adam se s ním rozdělí o hlínu, Alter Ego si vytvoří formu, kadlub na výrobu svých zástupů. Žena se mu zatím vrátí.\n\n\nAdam i Alter Ego mají svou práci hotovou. Jejich lidé se však pohádají a poperou. Toho využije Miles a naučí je bojovat. Jdou tedy do zbraně. Miles se vysmívá Adamovi, že se mu práce nevydařila. Adam si to nenechá líbit, Milesovi natluče a ten zbaběle prchá. Adamovy špatné chvíle nekončí. Po příchodu Alter Ega se spolu pohádají a usmíří se až v jeskyni, kam je zahnala velká bouřka. Tam se domluví, že budou tvořit společně. Už však došla hlína a ze zbytku vytvoří jen Zmetka.\n\n\nSetkávají se až po letech coby starci, oba bez ženy. Chtějí se zjevit lidem. Ti však místo oslavování popírají jejich dílo. Jedni hlásají revoluci, druzí diktaturu. Všichni jsou proti všem. Adam a Alter Ego se rozhodnou svět znovu zničit. V tom jim zabrání Zmetek žijící v jeskyni se svou rodinou. Kanon negace mu slouží jako hrnec. Oběma raději nabídne pohostinství.\n\n\nV epilogu se Bůh i Adam rozhodnou nechat svět takový, jaký je.\n\n"}
{"id": "446409", "url": "https://cs.wikipedia.org/wiki?curid=446409", "title": "Jarmil Krecar", "text": "Jarmil Krecar\n\nJarmil Krecar, též Jarmil Krecar z Růžokvětu, původně pokřtěn Jaromír, (9. únor 1884, Vraný u Peruce – 9. září 1959, Praha), byl český dekadentní básník, spisovatel, překladatel, dramatik a kritik.\n\nNarodil se v rodině slanského gymnaziálního profesora češtiny, němčiny, latiny a řečtiny Antonína Krecara (1851–1914) a jeho ženy Julie rozené Jiráskové. V letech 1894–1902 studoval slanské gymnázium. Ve vyšších ročnících začíná přispívat do studentských časopisů a poprvé použil pseudonym Jarmil, který potom používal až do smrti. Ovlivněn četbou časopisů \"Moderní revue\", \"Volné směry\" a \"Nový Kult\" se nadchl pro dekadenci.\n\nPo maturitě v roce 1902 začal studovat češtinu a francouzštinu na filosofické fakultě české Karlo–Ferdinandovy univerzity v Praze. Doma ve Slaném se stýkal se \"Slanskou bohémou\", do které patřili i Arthur Breisky a Otakar Pertold. V roce 1904 odjel do Paříže, kde studoval na Sorboně a dále na École des hautes études. U vojenského odvodu v roce 1906 byl uznán neschopným vojenské služby.\n\nNa universitě se seznámil s Karlem Hugo Hilarem, se kterým seznámil i svého přítele Arthura Breiski. Několik let pak spolupracovali na vydávání \"Moderní bibliotéky\", kterou vydával do roku 1914 František Adámek.\n\nVe školním roce 1906/1908 začal učit jako suplent, v roce 1908 složil závěrečné zkoušky z francouzštiny a němčiny. V roce 1910 byl uznán způsobilým k výuce češtiny a francouzštiny na středních školách. Ve školním roce 1910/1911 nastoupil na reálné gymnázium v Litomyšli. Zde mimo jiné ovlivnil i Josefa Portmana. Také se zde seznámil se svou budoucí manželkou Klementýnou Laubovou (1895-1965), dcerou litomyšlského lékárníka. Následující školní rok nastoupil jako suplent na reálku v Ječné ulici v Praze a současně na reálku na Vinohradech.\n\nV roce 1913 byl donucen si vzít za ženu svou bývalou žačku Klementýnu Laubovou (sňatek byl 1. února 1913). Za její věno si zakoupili dům na Vinohradech. Klementa se podílela na překladu \"Povídek z přírody\" Julese Renarda a \"Dámské knížky\" Felixe Poppenberga. Klementa Krecarová vstoupila i do dějin českého sochařství, neboť stála modelem příteli svého manžela, Janu Štursovi pro jeho sochu \"Dar nebes a země\" (1918). Po roce 1924 měl Krecar několik milenek a manželství přestalo fungovat. Klementa jej v roce 1927 opustila, rozvedeni ale nebyli nikdy.\n\nV roce 1916 se seznámil s Ludvíkem Bradáčem a záhy se stal poradcem edice \"Vybrané knihy\" a redaktorem bibliofilského časopisu \"Knihomil\", který byl v roce 1921 přejmenován na \"Knihomol\" a vycházel do roku 1927. V roce 1917 se seznámil s Jiřím Karáskem ze Lvovic a stal se záhy členem družiny okolo časopisu \"Moderní revue\" (zanikl v roce 1925). V průběhu první světové války se seznámil s V. H. Brunnerem. Ten se stal jeho blízkým přítelem a rovněž mu vymaloval jeho vinohradský byt. Po Krecarově smrti byly tyto malby zničeny. Jeho přítelem byl rovněž malíř Vratislav Nechleba, který je autorem Krecarova portrétu.\n\nV roce 1918 byl jmenován profesorem na 2. reálce na Vinohradech. Rok nato byl přeložen do Kutné Hory, kam ale odmítl nastoupit. Krátce pracoval jako úředník ministerstva zahraničí a od roku 1922 pracoval jako knihovník v knihovně Národního muzea, kterou tehdy vedl Čeněk Zíbrt. Zde pracoval až do roku 1939 a vytěžil zde množství literárně historických zajímavostí a kuriozit, které zpracovával ve svých knihách ze 30. let.\n\nPo krachu Bradáčova nakladatelství vedl bibliofilskou edici \"Zodiak\" pro vydavatelství Svatopluka Klíra. V roce 1929 začal pracovat jako redaktor kulturní rubriky pravicových bulvárních novin \"Polední list\". Po studentských demonstracích v listopadu 1939 byl zatčen a měsíc vězněn na Pankráci. Po propuštění z vazby bylo jeho místo v knihovně Národního muzea obsazeno a v roce 1942 byl poslán do předčasné penze.\n\nV druhé polovině padesátých let se jeho zdravotní stav zhoršil a 9. září 1959 zemřel ve věku 75 let. Jeho přání, aby se z jeho bytu stalo muzeum, bylo komisí Ministerstva školství a kultury zamítnuto. Brunnerovy malby byly zabíleny, Krecarova knihovna a sbírka umění byla částečně rozkradena a zbytek byl rozptýlen do různých institucí. Jeho literární pozůstalost je uložena v Památníku národního písemnictví v Praze .\n\nVedle toho, že byl jedním z posledních zastánců dekadence v Praze, byl též znám pro svůj dandysmus a výstřední záliby.\n\nJarmil Krecar, Jarmil Krecar z Růžokvětu, Jarmila Dušková, Zdeněk Woldan\n\nJiž své publikace ve studentském časopisu začal podepisovat křestním jménem Jarmil namísto původního Jaromír. Od roku 1905 do roku 1915 používal i šlechtický přídomek Jarmil Krecar z Růžokvětu na základě údajného příbuzenského vztahu se Zachariášem Klecarem z Růžokvětu (1646-1693).\n\nPro některá svá díla použil i pseudonym V. L. Liberté (rozuměj: Vive la liberté). Tento pseudonym používali ale i jiní spisovatelé, například Leopold Kochman, Antonín Svoboda nebo František Cajthaml.\n\nKrecarovy dekadentní básnické sbírky byly kritikou zcela odmítnuty jako prázdné opakování dekadentních schémat.\n\n\n\n\n\nVe svých knihách ze třicátých let se věnoval bulvárnímu zpracování různých literárně historických kuriozit, které se mu podařilo objevit v archivu Národního muzea.\n\n\nSvými překlady z francouzštiny a z angličtiny pro \"Moderní bibliotéku\" si záhy získal dobrou pověst. Do roku 1924 přeložil řadu knih francouzských a anglických autorů. Po ukončení vydávání Moderní bibliotéky Františka Adámka v roce 1914 překládal pro Bohumila Bradáče. Vedle toho je i autorem předmluv k těmto i jiným knihám. Tyto předmluvy byly shrnuty do knihy \"Glosy do cizích knih\" (1924).\n\n\nDále uspořádal následující tituly:\n\n\n"}
{"id": "446411", "url": "https://cs.wikipedia.org/wiki?curid=446411", "title": "Diablo III", "text": "Diablo III\n\nDiablo III je třetí díl akčního RPG Diablo. Od roku 2005 jej vyvíjela firma Blizzard Entertainment. Hra byla představena 28. června 2008 na \"Blizzard Entertainment Worldwide Invitational\" v Paříži a pro PC a Mac vydána 15. května 2012; vyjde i pro konzole PS3 a Xbox 360. Třetí díl byl předělán do 3D. Na základě přání mnoha fanoušků však není možné kamerou otáčet, povoleno je pouze zoomování. Hra si tak zachovala pevný izometrický pohled, stejný jako v předchozích dvou dílech.\n\nV ČR je Diablo III zastoupeno českou oficiální fanstránkou DiabloFans.cz, autorizovanou společností Blizzard Entertainment.\n\n\"Hlavní článek:\" \n\nFirma Blizzard Entertainment pro hru vyvinula datadisk s názvem , který byl vydán v roce 2014 pro PC, Mac, PlayStation 3 a Xbox 360. Později vyšel i port pro konzole PlayStation 4 a Xbox One. Tento datadisk přinesl novou postavu Crusadera, zcela nový 5.akt, nový adventure mode a nového řemeslníka - mystika, který je schopný očarovat či změnit vzhled vašich předmětů.\n\nZačátkem září 2011 byla spuštěna F&F (friends and family) beta verze hry. Beta verze pro vybranou veřejnost, nazývaná closed beta, byla spuštěna 20. září 2011. Dle původních plánů firmy Blizzard měla kompletní hra vyjít tři měsíce po spuštění closed bety. Dle těchto informací, i jak Blizzard sám naznačil, bylo cílem vydat Diablo III ještě v roce 2011. Na konci září 2011 však bylo datum vydání posunuto na začátek roku 2012. Blizzard však poté oznámil, že se chce vrátit ke starým mechanikám z Diabla 2 a chce velkou část hry ještě upravit a vydal patch s velkými změnami. 10. února 2012 Blizzard vydal oznámení, že chce hru vydat někdy v druhém čtvrtletí. 15. března 2012 Blizzard oznamil oficiální datum vydání a to padlo na 15. 5. 2012. 17. 4. 2012 Blizzard oznámil, že Beta bude ukončena 1. 5. 2012 a poděkoval všem, kteří se beta testu zúčastnili.\n\nHra se ihned po vydání stala legendou. Za pouhopouhý den se prodalo 4,7 milionů kopií (je zde započítán i Annual Pass), čímž se Diablo 3 stalo nejrychleji prodávanou hrou na světě. Hra dokonce předčila veškeré očekávání a porazila tak i legendární WoW Cataclysm, který měl na svém kontě 3,3 milionů kopií za den.\n\nHráč bude mít k dispozici na výběr ze sedmi tříd postav. Oproti minulým dílům série nemají jednotlivé postavy pevně dané pohlaví, všechny existují v mužské i ženské verzi.\n\n\nStejně jako v předchozím díle série i zde je možnost rozehrát si svou postavu na \"Hardcore mód\" (HC). HC postavy nemají s těmi normálními (tzv. \"Softcore\") společnou truhlu ani zlato. Nejpodstatnější rozdíl mezi hardcore a softcore je, že postava má na HC pouze jeden život. Pokud zemře, je nenávratně ztracena a neexistuje způsob, jak ji oživit. Na vaše zemřelé HC postavy se můžete podívat v síni padlých hrdinů (\"Hall of fallen heroes\"), kde si můžete prohlédnout vybavení, statistiky a vlastnosti padlého hrdiny v době smrti. Pro HC postavy nebyla přístupná aukce za reálné peníze. Dohrát hru na všechny obtížnosti na HC mód představuje pro většinu hráčů nejvyšší metu, které mohou dosáhnout.\n\nV Diablu III má každá postava čtyři atributy, a to:\n\nTyto atributy však byly změněny v posledním patchi. Blizzard se tak vrací k původním atributům z Diabla 2. Budou se zvyšovat automaticky při postupu na další úroveň. Atributy se budou moci ovlivnit např. pomoci předmětů nebo drahokamů v nich.\n\nStejně jako v Diablu 2 i zde bude k dispozici velká spousta dovedností. Každá postava má k dispozici desítky dovedností. Na rozdíl od Diabla 2 se nyní poškození dovedností bude odvíjet od vaší zbraně (čím silnější zbraň, tím větší poškození dáte), dovednosti již nebudou typu \"požadované předešlé dovednosti\", ale pouze typu \"požadovaná úroveň\" a budete je moci změnit podle situace (změna dovednosti zamezí její používání po určitý čas). Své dovednosti budete moci i posílit runami, které se vám postupně odemykají od 6. úrovně. Můžete mít celkem 6 aktivních dovedností a 3 pasivní \"talenty\".\n\nNově se v sérii objevují řemeslníci (artisans). Jedná se o NPC postavy ve hře, které umožňují vyrábět, prodávat a vylepšovat hráčovo vybavení. Každého řemeslníka si hráč odemkne po splnění příslušného questu. Nově bude také ve hře možné rozebírat přebytečné vybavení, tím získávat materiál, který poté slouží spolu s goldy jako platidlo u řemeslníků. Řemeslník získává úrovně za goldy, každá další úroveň stojí více goldů a od vyšších úrovní také speciální materiál. S každou další úrovní se nabídka řemeslníka rozšíří, zároveň se změní vizuálně řemeslníkův obchod.\nVe hře se objevují dva řemeslníci:\n\nStejně jako ve druhém díle si bude moci hráč pořídit NPC pomocníka (follower), který ho bude následovat do nejhlubších pekel a usnadňovat pobíjení nepřátel. Nově budou mít žoldáci jednoduchý systém levelování, kdy bude sám hráč rozhodovat na co svého žoldáka zaměří pomocí vhodné volby jeho skillů. Žoldáka bude možné využívat na všechny obtížnosti, ale jen při hře jednoho hráče.\n\nK dispozici budou tři různě zaměření žoldáci:\n\nVítanou novinkou pro hráče je změna, jakou prošla truhla. Truhla je nově sdílená pro všechny postavy hráče, tudíž má přístup k uloženým předmětům i s právě založenou postavou. Výjimku pro takovéto sdílení mají hardcore charaktery, které nemohou z truhly vzít předmět, který do truhly dala nonhardcore (běžná) postava. Taktéž vítanou změnou prošly zlaťáky, které jsou taktéž sdíleny pro všechny hráčovy postavy a nejsou umístěny v truhle. Velikost truhly byla, vzhledem ke své nové funkci, podstatně zvětšena na 210 slotů. Truhla je rozdělena na 3 listy po 70 slotech (7×10×3 = 210), přičemž hráč nemá od začátku přístup ke všem slotům, ale musí si je postupně za goldy kupovat. Za zmínku stojí také velikost předmětů, nově všechny předměty zabírají jeden nebo dva sloty dle typu. Tím je objemnost truhly ještě zmnohonásobena, protože ve druhém díle jsme se mohli setkat s předměty zabírajícími až osm slotů.\n\nBlizzard postupně upouští od některých dříve oznámených novinek. Zdůvodňuje to tím, že by vývoj všech těchto věcí podstatně odsunul datum vydání. Nicméně přislíbil, že některé tyto novinky budou postupně přidány do hry prostřednictvím patchů. Mezi ty nejdůležitější patří:\n\nDěj se odehrává opět ve světě Sanctuary (volně přeloženo jako Svatyně), tentokrát 20 let poté, co skončil . Začíná v obnoveném a přestaveném Tristramu (Nový Tristram), dějišti Diabla I, v jehož zrekonstruovaném klášteře zkoumal stařičký poslední Horadrim \"Deckard Cain\" se svou mladičkou učednicí a adoptivní dcerou \"Leah\" prastaré svitky, jež obsahovaly informace o tajemném a temném proroctví. Náhle však na klášter dopadl meteor nebo padající hvězda, jež způsobila mohutnou explozi a propad do několika pater kláštera. Do díry spadl i Deckard Cain.\n\nDo Nového Tristramu dorazil hrdina, jehož sem přilákal onen meteor, který zasáhl katedrálu, z níž začali vylézat nemrtví. Do katedrály doprovodí Leah, aby ji pomohl najít Deckarda Caina, jenž je od pádu meteoru pohřešován. Po jeho nalezení se hrdina dovídá, že se do nitra katedrály za jádrem padající hvězdy dostane jedině, když porazí zreinkarnovaného krále Leorica, známého lépe jako Krále kostlivců (\"Skeleton King\"), což dle Deckarda Caina provede za pomocí Leoricovy koruny. Tu nalezne za pomoci novotristramského kováře Haedriga Eamona. Poté zpět v katedrále zachrání templáře jménem Kormac, jehož tam uvěznili členové sekty \"Temná dohoda\" (\"Dark Coven\"), a s jeho pomocí konečně porazí krále Leorica. Na místě, kam až se zavrtala ona padající hvězda, nalezli záhadného cizince s amnézií, jehož jediná vzpomínka byla na jeho meč, který však se rozpadl na tři kusy následkem dopadu.\n\nHrdina nalezl dva kusy meče v jeskyni Chazra (\"Khazra Den\") a v Potopeném chrámu (\"Drowned Temple\"), přičemž narazil na čarodějnici Maghdu, jež vedla kult Temné dohody. Ta nalezla třetí díl meče cizince a vydírala Deckarda Caina, aby pro ni meč opravil. Na scéně se však objevila Leah, jež svými magickými schopnostmi zabila členy Temné dohody a vyprovokovala Maghdu k tomu, aby Deckarda Caina smrtelně zranila a uprchla, přičemž cizince unesla. Na místě ale zanechala třetí díl meče, tak Deckard Cain stihl meč spravit. Svým zraněním však podlehl a jeho posledním přáním bylo, aby hrdina opravený meč předal tomu cizinci, neboť je ten meč andělského původu. Hrdina se poté vydal pronásledovat Maghdu hlouběji pod zem, až ji našel v někdejších Leoricových mučírnách, kde se mu povedlo cizince vysvobodit z jejího zajetí. Na místo však vtrhnul legendární Řezník (Butcher), po jehož porážce hrdina cizinci předal spravený andělský meč. Ten obnovil cizinci jeho paměť. Tímto cizincem je totiž archanděl Tyrael, vladař spravedlnosti, který se na protest proti neochotě ostatních andělů ochraňovat lidstvo před zplozenci Horoucího Pekla, zřekl své božskosti a vydal se v podobě obyčejného smrtelníka varovat lidstvo Sanctuarie před příchodem dvou zlotvorů jmen Belial a Azmodan (Pán lži resp. Pán hříchu).\n\nHrdina se s Leah a Tyraelem vydal do dalekého města Caldeum, kde se setkali s Ashearou, velitelkou mágů Železných vlků (\"Iron Wolves\" - známí už z Diabla II), jež hrdinu pověřila dopadením Maghdy v Alcarnu, zatímco Leah s Tyraelem hledali v městských stokách stopy po Belialovi. Hrdina na cestě narazil na mladou čarodějku Eirenu, jež tvrdila, že pochází z jiného času. S její pomocí zastaví členy Temné dohody v provádění rituálu a nakonec dorazil až ke stanovišti Chasim (\"Khasim Outpost\"), kde zahlédne Belialovy hadí démony věznící stráže. Povede se mu osvobodit velitele stráží, kapitána Davyda, i jeho muže, a spolu s nimi zpět dobude Chasim, čímž se mu konečně uvolní cesta do Alcarnu. Zde osvobodí Maghdiny vězně a ji samotnou při boji zabije, čímž pomstí Deckadovu smrt. Poté se vrátí do Caldea, kde musí osvobodit Leah, neboť ji zajaly říšské stráže. Je přijat na audienci u císaře Hakana II. a je jím obviněn z událostí v Alcarnu. Císař nařídí potrestat hrdinu smrtí a přivést k němu Leah, aby to viděla. Hrdinovi se však povedlo utéct i s Leah. V caldeumských stokách se Leah konečně svěřila s určitými skutečnostmi: její matka čarodějnice Adria (známa z Diabla I) je pořád naživu a nachází se někde v těchto stokách.\n\nPo nalezení Adrie se od ní dovídají, že k zastavení nové vlny útoku sil Pekel do Sanctuarie je potřeba získat Černý Duševín (Black soulstone), který kdysi stvořil černokněžník Zoltun Kulle. Černý Duševín je totiž schopen uvěznit v sobě všech sedm prvotních a druhotných zel a vládců Pekla, a jeho následné zničení by je zničili navždy. Leah vysvětlila, že byl Zoltun Kulle zavražděn Horadrimskými ještě dříve, než stihl Černý Duševín aktivovat, a že jeho hlava byla zakonzervována v oáze Dahlgur. Adria hrdinu požádala, aby jí jeho hlavu přinesl, neboť bude klíčem k nalezení Černého Duševínu. Kormacovi se to však vůbec nelíbilo, ale úkol splnil. Leah pak pomocí rituálu vyvolala Zoltunova ducha, kterému Tyrael nařídil Černý Duševín ze záhrobí aktivovat. Zoltun však odpověděl, že k jeho nalezení budou zapotřebí dvě lahvičky se vzorkem jeho krve, které Horadrimští schovali kdesi v poušti. K jejich nalezení se s hrdinou do pouště vydala i Leah a Zoltunovu hlavu uschovala v hrdinových batožinách. Po nalezení obou lahviček nalezli i jeho knihovnu, kde se pustili do hledání ostatních jeho ostatků, zatímco Adria připravovala rituál, kterým by Zoltuna přivedla zpět k životu. Jakmile je Zoltun skutečně oživen, je hrdina poslán do vnitřních částí knihovny, kde konečně nalezne Černý Duševín. Oživený Zoltun však hrdinu napadne, protože chce Černý Duševín získat jen pro sebe, a je jím zabit. Všichni se poté vrátili do Caldea, na který mezitím začaly útočit Belialovy démonické legie. Hrdina se s Leah a Adriou probil až do císařského paláce a zjistili ke svému zděšení, že císař Hakan II. byl ve skutečnosti převlečený Belial a porazí ho. Leah následně uvěznila jeho duši do Černého Duševínu, čímž osvobodila Caldeum z démonického sevření.\n\nMěla však vizi o démonovi Azmodanovi, jehož pekelné legie začaly Sanctuarii napadat z kráteru, jenž zbyl po bájné hoře Arreat, pod níž se nacházel Světovín, který však před dvaceti lety zničil Tyrael poté, co sedmice hrdinů porazila Baala při minulé invazi démonů do světa Sanctuarie. Nyní Azmodan Sanctuarii napadá proto, aby se zmocnil Černého Duševínu a zneužil jeho moc, která by jej posílila tak, že by se on sám stal prvotním zlotvorem.\n\nHrdina s Tyrealem, Leah a Adriou odcestoval do pevnosti Bastion, na kterou již útočily Azmodanovy legie. Tyrael nařídil hrdinovi pomoci obleženým bastionským vojákům, rozsvícením majáků na opevnění a opravou katapultů. Spolu s tím je připraven vstoupit do pevnosti, kterou již Azmodanova pekelná vojska dobývala spodem přes nižší patra. Hrdina jejich postup zastavil porážkou démona Ghoma, pána obžerství. Následně se hrdina vydá na bitevní pole, kde nakonec zničí obléhací stroje pekelníků, aby se mohl vydat ke kráteru po hoře Arreat. Tyrael jej doprovodil až k pekelné bráně, kterou dal Azmodan vystavět před kráterem, aby bránu zničil svým andělským mečem \"El'druinem\". Po vstupu do brány se hrdina utkal v náročné bitvě s démonem Ukončovatelem obléhání (\"Siegebreaker Assault Beast\"). Pak zamířil rovnou k jádru někdejší hory Arreat, kde zničil Srdce Hříchů (\"Sin Hearts\"), jež posilovaly Azmodana i jeho armádu, kde také porazil jeho služebnou Cydaeu, pannu chtíče. Na scéně se poté objevil i sám Azmodan, kterého, trochu oslabeného, hrdina též porazil. Leah pak jeho duši také uvěznila v Černém Duševínu.\n\nV Černém Duševínu se nyní nacházely duše všech sedmi zlotvorů a Tyreal oznámil, že nekonečný konflitk mezi Nebesy a Peklem bude konečně ukončen, jakmile bude Černý Duševín zničen. Vrátili se proto do Bastionu, kde je však čekalo nepříjemné překvapení. Čarodějnice Adria je totiž zradila. Řekla, že slouží Diablovi už od samého počátku, a prozradila Leah, že jejím otcem je Aidan, syn krále Leorica (někdejšího krále Tristramu a Krále kostlivců). Aidan byl znám lépe jako Temný Poutník (\"Dark Wanderer\" - v Diablu II; zároveň hlavní hrdina Diabla I) poté, co byl Diablem posednut. Adria zabila Leah, svou vlastní dceru, aby ji následně použila k závěrečnému rituálu s Černým Duševínem k oživení Diabla. Oživený Diablo měl díky moci Černého Duševínu nyní moc nejen svou vlastní, ale i všech ostatních šesti zlotvorů, čímž se stal jediným Zlem. A to mu umožnilo zahájit frontální útok na Nebesa samotná.\n\nHrdina dorazil k hranicím Nebes, kde zjistil, že démoni na ně již zaútočili. Setkal se s archandělem Imperiem, vladařem odvahy, jenž obvinil jeho a Tyraela z toho, co se stalo, čímž přinutil Tyraela propadnout zoufalství a smutku. Hrdina však šel a porazil Iskatu, a pak se setkal s dalším archandělem Itherael, vladařem osudu, jenž mu nařídil osvobodit ze zajetí démonů archandělku Auriel, vladařky naděje. Toho však dobře hlídal v knihovně Osudu démon jménem Rakanoth, pán zoufalství. Po osvobození Auriel získala Nebesa opět naději a Auriel nařídil hrdinovi zacelit Pekelné díry, jež se na Nebesích otevřely. Po splnění těchto úkolu mezitím Tyrael překonal svůj smutek a zoufalství. Společně pak šli do Křišťálové Archy (\"Crystal Arch\") zabránit Diablovi, aby se tam dostal a zmocnil se zdroje síly Nebes.\n\nTam se jim do cesty postavil Izual, padlý anděl a bývalý Tyraelův podřízený, jenž zradil kdysi Nebesa svou neuváženou invazí do Pekel, kde se nechal zajmout a vyzradil prvotním zlotvorům tajemství Duševínů. Po vyřízení Izuala se na scéně konečně objevil Diablo. Bitva proti němu byla dlouhá a vyčerpávající, avšak hrdina jej přesto porazil. Diablova fyzická podstata byla opět, již potřetí, poražena a nasáta do Černého Duševínu, který však poté spadnul z Nebes na zem.\n\nPo závěrečné bitvě s Diablem se Tyreal rozhodl znovu stát archandělem, přičemž přijal nový titul vladař moudrosti, ale rozhodl se zároveň setrvat ve smrtelnické podobě s cílem vybudovat trvalé spojenectví Nebes s lidmi. Co se však stalo s Černým Duševínem, se doví hráči až v datadisku .\n\nV hráčském hlasování v anketě INVAZE 2013 na herním webu Hrej.cz obsadilo Diablo III 1. místo v kategorii Nejlepší RPG se ziskem 232 hlasů (36 %).\n\n\n"}
{"id": "446412", "url": "https://cs.wikipedia.org/wiki?curid=446412", "title": "Marsyas čili na okraj literatury", "text": "Marsyas čili na okraj literatury\n\nJedenáctikapitolová kniha Marsyas čili na okraji literatury obsahuje studie a causerie Karla Čapka o slovesném umění a o zavrženíhodné novinařině - bulváru. Marsyás v názvu knihy je symbolem zavrženíhodného a opovrhovaného umění. V knize je soustředěna převážně tvorba z 20. let 20. století, většina článků byla vydána v časopise \"Přítomnost\".\n\n\n"}
{"id": "446414", "url": "https://cs.wikipedia.org/wiki?curid=446414", "title": "ATI Radeon X1000", "text": "ATI Radeon X1000\n\n\"ATI\" Radeon X1000 je řada grafických karet kanadské firmy ATI postavená na jádru R520 (výjimka byla X1050 postavená na R300), která byla představena 5. října 2005. Byly vydány verze X1300, X1600, X1650. R520 je označení pro nejvyšší model X1950 XTX. Umisťují se do slotu PCI-E 1.1 16x (je kompatibilní s verzí 2.0). Podporují DirectX 9.0c, Shader model 3 a OpenGL 2.0. Jména pro grafické karty se volí podle vzoru \"Radeon X1xx0 xxx\", například X1300 Pro, X1650 XT, X1950 GT, atd.\n\n\nNejnižší řada z X1000, využívá jádro RV515, RV530 a RV535. Nižší edice X1300 Pro má 2 vertex jednotky, 4 pixel jednotky, 4 TMU jednotky a 4 ROP jednotky. Paměťová sběrnice je 64 nebo 128 bitová. Frekvence jádra je od 400 do 533 MHz. Osazovala se od 128 do 512 MB paměti typu DDR a DDR2. Podporuje DirectX 9c a OpenGL 2.0.\n\n"}
{"id": "446416", "url": "https://cs.wikipedia.org/wiki?curid=446416", "title": "Penízek rolní", "text": "Penízek rolní\n\nPenízek rolní (\"Thlaspi arvense\") je bylina z čeledi brukvovité (\"Brassicaceae\"). Patří k rozšířeným plevelům. Od ostatních brukvovitých penízek rozeznáme díky typickým plodům.\n\nHolubí vole, kokošky, luptík, penízky, penížek, penížka, raž, štěničník, tašky, taštička, zmadina, pleskačky.\n\n\nJednoletá (někdy dvouletá) bylina, dorůstající 10 až 40 cm (někdy až 60 cm).\nListy přízemní, úzce obvejčité nebo podlouhlé, celokrajné nebo oddáleně vykrajovaně zubaté, řapíkaté, netvoří listovou růžici, lodyžní listy podlouhle kopinaté až podlouhlé, přisedlé, úzkými špičatými oušky objímavé.\n\nRozmnožuje se semeny. Kvete od časného jara do pozdního podzimu. Květy typické pro brukvovité, oboupohlavné, dvouobalné, čtyřčetné, bílé. Tvoří bohaté hroznovité květenství. Kališní lístky žlutozelené. Bílé korunní lístky 2x delší než kališní lístky. Plody jsou široce eliptické až téměř okrouhlé, ploché, lemované, lžícovitě neprohnuté šešulky, obsahující 10 semen. Kořen je tenký vřetenovitý.\n\nSemena jsou v obrysu oválná, zploštělá, 1,5 – 2 mm dlouhá, na jednom konci hubičkovitá, hnědočerná až fialově černá, s kovovým leskem. Na povrchu mají 5 – 7 vroubkovaných rýh, probíhajících paralelně s obrysem. Na jedné rostlině dozrává 500 – 2 000 semen. Čerstvě dozrálá semena klíčí nepravidelně v závislosti na podmínkách při dozrávání a klíčení. Semena vzcházejí z povrchu půdy a z hloubky nejvýše 5 cm v průběhu celého roku (s maximem v březnu až květnu a říjnu až listopadu). Hlavním zdrojem šíření je vysemeňování na stanovišti. Může se šířit i hnojem nebo kompostem.\n\nPenízek rolní je nepřímo pro kulturní plodiny nebezpečný i tím, že hostí četné škůdce a je přenašečem chorob kulturních rostlin. Znehodnocuje jako příměs zelenou píci, tím, že rostliny po rozemnutí vydávají česnekový zápach (v Kanadě má lidový název „stinkweed“ – páchnoucí plevel) a zvířata píci s obsahem penízku odmítají přijímat.\"\n\nPochází pravděpodobně ze Střední Asie, rozšířený po celém světě. Evropa s výjimkou arktického pásu a nejjižnějších oblastí ve Středozemí . V asijské části Ruska mezi 50 – 60° s. š., na východ do Japonska a Číny, Pamír, jižní podhůří Himálaje. Zdomácnělý v Severní Americe. U nás se vyskytuje hojně v celém území od nížin až po podhůří na živných půdách, častý na ruderálních stanovištích. Nesnáší zastínění.\n\nSemeno (suché, množství v gramech na 100 g semene): Bílkoviny 25g, tuky 45g. Uvedené údaje o množství tuku byly v rozmezí od 28,2 do 62,2 gramů. List (suchý, množství v gramech na 100 g semene): Bílkoviny 54,2 g, uhlohydráty 33,1 g, vitamín C 1 900 g, Hořčík, olej, olej hořčičný, vitamín E, glucosinoláty.\n\nJako koření. Slupka semen má nahořklou chuť, pokud je semeno zbaveno slupky, nemá hořkou chuť. Mladé listy sbíráme před rozkvětem, nebo začátkem květu, dokud je rostlina ještě krásně jasně zelená. Můžete je použít jako součást jarních salátů a na špenát.\n\nSemena penízku rolního (\"Thlaspi arvense\") mohou být použita pro výrobu paliv (biodiesel). Obsahuje 36 až 40 % oleje.\nRostliny se někdy používají jako zelené krmení pro papoušky.\n\nÚčinky antibakteriální, efektivní proti streptokokovým infekcím, antipyretické účinky( proti horečce), protizánětlivé, potopudné, močopudné, infekci ledvin, chorobám jater, hepatidě, hnisavým zánětům kůže, jako krevní tonikum, proti očním chorobám, jako protijed, protilék, protilátka, stimulant, tonikum, proti vředům, nežitům, furunklům, k vykašlávání, proti artritidě, bronchitidě, dermatitidě, jako diuretikum, prostředek usnadňující vykašlávání. Proti zánětům, na ženské nemoci a proti menstruačním potížím.\nLze použít při aromaterapii.\n\nZavlečen do Severní Ameriky a Austrálie. Není významným invazivním plevelem.\n\nUváděn jako toxický pro savce. Obsahuje glukosinoláty (glykosidy). Může vyvolávat koliku a potraty. Jedovatost je závislá na množství pozřeného sena.\n\n"}
{"id": "446419", "url": "https://cs.wikipedia.org/wiki?curid=446419", "title": "Dan Chaluc", "text": "Dan Chaluc\n\nDan Chaluc (: , narozen 7. srpna 1948, Tel Aviv, Izrael) je generál izraelského letectva, který v letech 2000 až 2004 zastával funkci velitele Izraelského vojenského letectva. V letech 2005 až 2007 zastával funkci náčelníka Generálního štábu Izraelských obranných sil (IOS).\n\nNarodil se v Tel Avivu a vyrůstal v mošavu Chagor na Šaronské planině.\n\nV roce 1966 vstoupil do Izraelského vojenského letectva a v roce 1969 se zúčastnil leteckých soubojů v opotřebovací válce s Egyptem. Až do jomkipurské války v roce 1973 následně zůstal rezervním pilotem. V roce 1978 opustil armádu a začal studovat ekonomii na Telavivské univerzitě. Do letectva se vrátil na začátku první libanonské války v roce 1982. V roce 1984 byl povýšen na velitele 107. peruti strojů F-4 Phantom.\n\nV roce 1995 byl jmenován do štábu velitelství vzdušných sil a o tři roky později do Generálního štábu. V roce 1999 byl jmenován velitelem operací. Během druhé intifády se podílel na organizování operací proti palestinským teroristům.\n\nV roce 2000 byl jmenován velitelem Izraelského vojenského letectva. V roce 2005 jej pak premiér Ariel Šaron jmenoval náčelníkem Generálního štábu, kde Chaluc nahradil Moše Ja'alona. Stal se tak teprve druhým velitelem letectva, který se stal náčelníkem Generálního štábu (prvním byl Chajim Laskov).\n\nBěhem druhé libanonské války v roce 2006 byl Chaluc obviňován z nezdaru a podcenění nepřítele. Nakonec 17. ledna 2007 pod tlakem veřejného mínění rezignoval na svou funkci, ve které jej nahradil Gabi Aškenazi.\n\nJe ženatý a má tři děti a jedno vnouče.\n\n"}
{"id": "446423", "url": "https://cs.wikipedia.org/wiki?curid=446423", "title": "Koburkové", "text": "Koburkové\n\nKoburkové, nebo Sasko-Kobursko-Goth(aj)ští,\" respektive dynastie sasko-kobursko-goth(aj)ská,\" nebo také \"dynastie Sachsen-Coburg und Gotha\" (\"dynastie Sachsen-Coburg-Gotha,\" , ), je původně německá panovnická dynastie. \n\nDynastie nese jméno podle malého zaniklého německého (durynského) vévodství Sasko-Coburg-Gotha. Dynastie Sasko-Coburg-Gotha je větev silné panovnické dynastie Wettinů, která pochází ze Saska. Sasko-kobursko-gothajská dynastie vládla postupně v těchto zemích: Sasko-kobursko-gothajské vévodství, Belgii, Bulharsku, Portugalsku, Spojeném království a zemích Commonwealthu. V současnosti je koburská dynastie reálně panujícím rodem v Belgii, Spojeném království a zemích Commonwealthu. \n\nSoučasnou vládnoucí hlavou dynastie je Andreas Sasko-Cobursko-Gothajský, ovšem reálně vládnoucím mužským členem rodu je belgický král Filip, a současně panující ženou je britská královna Alžběta II.\n\nRod Sachsen-Coburg und Gotha pochází z velké a mocné saské dynastie Wettinů a jméno nese podle malého zaniklého německého (durynského) vévodství Sasko-Coburg-Gotha, které vzniklo v roce 1826. Prvním vévodou se stal zakladatel dynastie Ernest I. Sasko-Cobursko-Saalfeldský, později (Ernest I. Sasko-Cobursko-Gothajský).\n\nA právě z vévodství Sachsen-Coburg-Gotha pochází nejvýznamnější větev rodu Wettinů, dynastie \"Sasko-Koburská a Gothajská\" (původně Sasko-Kobursko-Saalfeldská). Až do počátku 19. století byla tato větev rodu Wettinů prakticky nejméně významnou větví rodu a vládla jen velmi malému státečku Sasko-Coburg-Gotha. Avšak účelnou sňatkovou politikou se stala nejmocnějším panovnickým rodem Evropy a zároveň i celého světa.\n\nZde jsou podle letopočtů seřazeni členové dynastie Sachsen-Coburg-Gotha, tak jak získávali evropské trůny.\n\n\nPoté, co 4. října 1830 Belgie vyhlásila nezávislost na Spojeném království Nizozemském, ustanovilo nové belgické národní shromáždění monarchii (království) a z několika kandidátů pak vybralo prince Leopolda Jiřího Kristiána Fridricha z rodu Wettinů resp. Sachsen-Coburg-Gotha. Leopold který roku 1825 odmítl nabídku stát se řeckým králem, v roce 1831 přijal nabídku belgického zákonodárného shromáždění, jímž byl zvolen 152 hlasy ze 196, aby se stal belgickým králem. Stal se prvním belgickým králem a jeho potomstvo vládne Belgii dodnes.\n\n\nRoku 1836 se princ Ferdinand Sasko-Kobursko-Gothajský oženil s portugalskou královnou Marií II. a stal se tak portugalským králem Ferdinandem II. Tím vznikly dynastie (spíše větev rodu Wettinů) nesoucí název Braganza-Wettin (nebo Braganza-Sasko-Coburg-Gotha). Po nich vládli Portugalsku jejich synové Petr V. a Ludvík I., vnuk Karel I. a pravnuk Manuel II. Wettinové vládli v Portugalsku až do roku 1910, kdy Portugalsko vyhlásilo revoluční republiku.\n\n\nTitulární králové Portugalska:\n\nBelgický král Leopold I. nezahálel a roku 1840 vystrojil svatbu své neteři královně Viktorii a zároveň svému synovci princi Albertovi Sasko-Kobursko-Gothajskému. Jejich syn Eduard VII., vnuk Jiří V., pravnuci Eduard VIII. a Jiří VI. a prapravnučka Alžběta II. se po nich stali panovníky Velké Británie. Jejich vnuk král Jiří V. se za první světové války vzdal za celou britskou linii rodu všech německých titulů a přejmenoval ji na Windsorskou dynastii.\n\n\nV roce 1887 princ Ferdinand Sasko-Cobursko-Gothajský přijímá Bulhary nabídnutou knížecí korunu a stává se bulharským knížetem Ferdinandem I. V roce 1908 je prohlášen bulharským carem (či carem Bulharů). Ferdinand vždy tvrdil, že Bulharsko je pro něj malou zemí na to, aby v ní mohl uskutečnit své plány a stále věřil, že bude vládnout větší zemi, jako bylo tou dobou například Rusko, Německo, Anglie nebo Osmanská říše. Car Ferdinand svou vládu skončil v roce 1918 po podpisu abdikace se slovy: \"„Přišel jsem sem, abych tu zůstal (až do smrti).“\" To se mu však nepodařilo, což ho znepokojovalo až do jeho smrti v roce 1948. Po něm vládli v Bulharsku jeho syn Boris III. a po něm jeho vnuk Simeon II., který byl ale malý, a tak za něj vládli regenti. Car Ferdinand I. zažil konec bulharské monarchie v roce 1946. Jeho vnuk car Simeon II. se ale v letech 2001–2005 stal bulharským premiérem.\n\n\nTitulární carové Bulharska:\n\n\n\nNa počátku 20. století tak byla dynastie Wettinů, díky její linii, z vévodství Sachsen-Coburg und Gotha nejmocnější dynastií na světě.\n\n\n\n"}
{"id": "446437", "url": "https://cs.wikipedia.org/wiki?curid=446437", "title": "Eli'ezer Škedi", "text": "Eli'ezer Škedi\n\nAluf Eliezer Škedi (: אליעזר שקדי, narozen 16. srpna 1957) je generál (aluf) Izraelských obranných sil (IOS) a bývalý velitel Izraelského vojenského letectva.\n\nŠkedi se narodil v roce 1957 v Izraeli a po absolvování střední školy v Kfar Sabě vstoupil v roce 1975 do IOS. Přihlásil se do letecké akademie, kterou úspěšně absolvoval jako bojový pilot. Než byl přidělen na základnu Hacerim, prošel několika různými jednotkami letectva. Hacerim byla jeho domovskou základnou i během první libanonské války v roce 1982, kdy sestřelil dvě nepřátelská letadla. V polovině 80. let studoval na Ben Gurionově univerzitě, kde získal titul bakalář z matematiky a počítačových věd. V kariéře u letectva poté pokračoval až do poloviny 90. let, kdy studoval na US Naval Postgraduate School obor systémový management. Dne 4. dubna 2004 byl povýšen do hodnosti velitele Izraelského vojenského letectva a tento post zastával až do 13. května 2008, kdy jej nahradil Ido Nechoštan.\n\n"}
{"id": "446450", "url": "https://cs.wikipedia.org/wiki?curid=446450", "title": "Las Palmas (rozcestník)", "text": "Las Palmas (rozcestník)\n\nPojem Las Palmas může znamenat:\n\n"}
{"id": "446454", "url": "https://cs.wikipedia.org/wiki?curid=446454", "title": "Eliasovy kódy", "text": "Eliasovy kódy\n\nEliasovo kódování je označení pro dva typy bezeztrátových kódování používaných\nv digitálních komunikacích:\n\n"}
{"id": "446461", "url": "https://cs.wikipedia.org/wiki?curid=446461", "title": "Vilímek", "text": "Vilímek\n\nPříjmení Vilímek nosí více různých osobností:\n\n"}
{"id": "446472", "url": "https://cs.wikipedia.org/wiki?curid=446472", "title": "Barbie (rozcestník)", "text": "Barbie (rozcestník)\n\nBarbie může být:\n\n\n\n"}
{"id": "446475", "url": "https://cs.wikipedia.org/wiki?curid=446475", "title": "Adan Mohamed Núr Madobe", "text": "Adan Mohamed Núr Madobe\n\nAdan Mohamed Núr Madobe ( Sheekh Aaden Maxamed Nuur, عدن محمد نور مادوبي) (* asi 1957, Mandera, Keňa) je somálský politik, mluvčí parlamentu během přechodné federální vlády (TFG) v Somálsku a prezident na přelomu let 2008/2009.\n"}
{"id": "446477", "url": "https://cs.wikipedia.org/wiki?curid=446477", "title": "Ford model A (1927)", "text": "Ford model A (1927)\n\nFord model A byl automobil vyráběný firmou Ford v Detroitu v USA, v Buenos Aires v Argentině a v německém Kolíně nad Rýnem. Byl nástupce modelu T. Byl to první automobil který měl bezpečnostní čelní sklo a první automobil Ford, který měl klasické pedály a řadicí páku. Výroba začala 20. října 1927. V roce 1931 ho nahradil Ford model B, vyrobilo se celkem 4 849 340 kusů.\n\n\nFord model AA byl užitkový automobil postavený na modelu A.\n\n"}
{"id": "446479", "url": "https://cs.wikipedia.org/wiki?curid=446479", "title": "Senátní obvod č. 60 – Brno-město", "text": "Senátní obvod č. 60 – Brno-město\n\nSenátní obvod č. 60 – Brno-město je podle zákona č. 247/1995 Sb. tvořen částí okresu Brno-město tvořenou městskými částmi Brno-Žabovřesky, Brno-Jundrov, Brno-Komín, Brno-Královo Pole, Brno-Řečkovice a Mokrá Hora, Brno-Medlánky, Brno-Ivanovice, Brno-Jehnice, Brno-Ořešín, Brno-Útěchov a Brno-sever.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "446482", "url": "https://cs.wikipedia.org/wiki?curid=446482", "title": "Baterka", "text": "Baterka\n\nSlovo baterka může znamenat:\n\n"}
{"id": "446486", "url": "https://cs.wikipedia.org/wiki?curid=446486", "title": "Alexander Žabka", "text": "Alexander Žabka\n\nAlexander Žabka (4. června 1925, Banská Bystrica – 26. srpna 2000, Bratislava) byl slovenský geolog.\n\nAbsolvoval gymnázium a Obchodní akademii v Banské Bystrici (1946). Jednalo se o řídícího pracovníka výzkumu ložisek cementárenských a nerostných surovin v různých státech světa.\nVykonal průzkum surovin výroby bílého cementu na Slovensku. Je autorem zprávy „Možnosti výstavby cementárne v širšom okolí Banskej Bystrice“ (česky Možnosti výstavby cementárny v širším okolí Banské Bystrice) (1950). Autor zprávy Základní geologický výskum ložiska cementárenských surovin Banská Bystrica (1958). Jeho práce, závěrečné zprávy a posudky jsou uloženy v genofondu GS SR v Bratislavě. Byl také členem expertních a odborných komisí.\n\n"}
{"id": "446491", "url": "https://cs.wikipedia.org/wiki?curid=446491", "title": "Jernbaneverket", "text": "Jernbaneverket\n\nJernbaneverket (VKM: JBV) byla norská státní organizace, která vykonávala funkci správce a provozovatele státní železniční infrastruktury. Oficiální sídlo organizace bylo v Hamaru, ale vedení společnosti sídlilo v Oslo. Organizační složkou JBV bylo mj. Norské železniční muzeum.\n\nOrganizace provozovala všechny veřejné železniční tratě v Norsku, včetně trati Ofotbanen, která není propojena se zbytkem sítě JBV, ale se švédskou železniční sítí. Všechny železniční tratě mají normální rozchod (1435 mm) a jejich celková délka činí 4114 km. Z toho 2552 km je elektrizovaných a 227 km dvoukolejných.\n\nJBV byla zřízena 1. prosince 1996, kdy byly státní železnice Norges Statsbaner rozděleny na obchodní společnost NSB (provozovatel drážní dopravy), JBV a Norský železniční inspektorát. Do 1. července 1999 pak ještě měly JBV a NSB společného ředitele a představenstvo. K 31. prosinci 2016 byla činnost JBV ukončena a provozovatelem norské železniční sítě se stala nová organizace Bane NOR.\n\n"}
{"id": "446498", "url": "https://cs.wikipedia.org/wiki?curid=446498", "title": "Eliasovo gama kódování", "text": "Eliasovo gama kódování\n\nEliasův gama kód je univerzální kód pro kladná celá čísla, jehož autorem je Peter Elias. Nejčastější využití je kódování celých čísel, u kterých není předem zjistitelná jejich horní hranice, nebo ke kompresi dat, ve kterých jsou malé hodnoty mnohem častější než velké.\n\nPro zakódování libovolného přirozeného (tj. celého kladného) čísla:\n\nZačátek kódu včetně pravděpodobnostní rozdělení jenž je zmíněno pro přehlednost:\n\n\nGama kódování nekóduje nulu nebo záporná celá čísla. Způsob, jak zachytit nulu, je přičíst 1 před zakódováním a odečíst 1 po dekódování.\nJiný způsob je dát 1 před každou nenulovou hodnotu a zakódovat nulu jako 0.\nZpůsob jak zakódovat všechna celá čísla je udělat bijekci, která zobrazí čísla (0, 1, -1, 2, -2, 3, -3, ...) na (1, 2, 3, 4, 5, 6, 7, ...) před zakódováním.\n\nZakódování v jazyce C:\nDekódování:\n"}
{"id": "446504", "url": "https://cs.wikipedia.org/wiki?curid=446504", "title": "Asbel Kipruto Kiprop", "text": "Asbel Kipruto Kiprop\n\nAsbel Kipruto Kiprop (* 30. června 1989, Uasin Gishu) je keňský atlet, běžec, který se věnuje středním tratím.\n\nNa Mistrovství světa v atletice 2007 v Ósace i na světovém šampionátu v Berlíně 2009 doběhl v závodě na 1500 metrů shodně na čtvrtém místě. V roce 2011 však vybojoval na MS v atletice v jihokorejském Tegu časem 3:35,69 zlatou medaili. Pro svou výšku (191 cm) halovou sezonu vynechává.\n\nNa Letních olympijských hrách 2008 v Pekingu získal stříbrnou medaili v běhu na 1500 metrů výkonem 3:33,11 min. Za původně prvním Rašídem Ramzím z Bahrajnu zaostal o 17 setin sekundy. V dubnu 2009, po dodatečné Ramzího diskvalifikaci se však posunul na první místo.\n\nTitul mistra světa v běhu na 1500 metrů obhájil v roce 2013 v Moskvě, \"zlatý hattrick\" dovršil na světovém šampionátu v roce 2015. Při startu na mistrovství světa v roce 2017 se probojoval do finále běhu na 1500 metrů, medaili však nezískal.\n\n\n"}
{"id": "446506", "url": "https://cs.wikipedia.org/wiki?curid=446506", "title": "Chytová klička", "text": "Chytová klička\n\nChytová klička je vazební prvek pletenin. \n\nChytová klička vzniká z nitě, která se při pletení jen klade na jehlu a neprovléká očkem.\n\"Kladení\" může být \"otevřené\" nebo \"uzavřené\" (viz nákres vpravo).\n\nNa jehelním obloučku kličky jsou dva vazné body, platinové obloučky drží sousední očka. \n\nChytové (podobně jako \"podložené\") kličky netvoří při pletení novou textilní plochu, ovlivňují jen vzhled výrobku a slouží ke vzorování pleteniny.\n\nZnámé způsoby vzniku:\n\nPleteniny s chytovou vazbou se vyrábí převážně na plochých strojích. \nChytové kličky nepřináší do pleteniny přírůstek plochy, zvyšují však objem a váhu a snižují tažnost výrobku. Používají se na svrchní, dětské ošacení, svetry, mikiny, sportovní oděvy, punčochy, prádlo.\n\nK nejznámějším druhům patří:\n\nOboulícní chytová vazba (nákres vpravo)\n\nV prvním řádku tvoří jehly předního lůžka očka, jehly zadního lůžka chytové kličky. Ve druhém řádku vychází z předního lůžka (modře zakreslené) chytové kličky a jehly zadního lůžka pletou očka. Obě strany pleteniny mají stejný vzhled, mezi navázaným kličkami jsou úzké uličky. Když se první a druhý řádek plete z nití různých barev, odlišuje se také líc a rub pleteniny barevně. \n\nK oboulícním vazbám patří také \"opakované chyty\" se 2-3 chytovými kličkami vytvořenými na jedné jehle. Pleteniny v této vazbě jsou objemnější a hřejivější. Známé jsou zde dětské výrobky z tvarovaných přízí.\n\nPerlový chyt (nákres vpravo dole) \nV prvním řádku se tvoří na jehlách předního lůžka očka a na zadním lůžku chytové kličky. Druhý řádek sestává jen z (červeně značených) oček. Na lícní straně pleteniny jsou vidět velká kulatá očka (šrafovaně zakreslené „\"perličky\"“), která překrývají ve 2. a 4. sloupci přední očka druhého řádku. Na lícní straně jsou v 1., 3. a 5. sloupci viditelná očka druhého řádku s podlouhlými chytovými kličkami.\n\nInterlokový chyt (zvaný také \"trainer\") je vazba s posunovanými chytovými kličkami na obou stranách pleteniny. Vyrábí se také se zdvojenými řádky jako \"dvojitý interlokový chyt\". \n\nJednolícní keprová nebo štruková vazba obsahuje řádky, ve kterých se střídají očka s chytovými kličkami v poměru 1:1 nebo 2:2. Tyto vazby se často používají v pleteninách na spodní prádlo a trička.\n\n"}
{"id": "446520", "url": "https://cs.wikipedia.org/wiki?curid=446520", "title": "Václav Vojtěch Tošovský", "text": "Václav Vojtěch Tošovský\n\nVáclav Vojtěch Tošovský (1. července 1912 Proseč u Skutče – 26. listopadu 2007) byl český lékař a spisovatel. Byl pediatrem, profesorem dětské chirurgie a ortopedie, autorem řady odborných i beletristických knih a významnou osobností Hnutí Pro život ČR. \n\nNarodil se v rodině učitele a zároveň soukromého hospodáře, středoškolské vzdělání získal na gymnáziu ve Vysokém Mýtě.\n\nV letech 1931–1936 studoval na lékařské fakultě Univerzity Karlovy v Praze. Po dokončení studií pracoval jako primář České dětské nemocnice v Praze na Karlově. Od roku 1945 působil na Klinice ortopedie a dětské chirurgie. Byl profesorem dětské chirurgie, ortopedie a traumatologie, emeritním profesorem 2. lékařské fakulty UK v Praze. \n\nNa Klinice dětské chirurgie v Praze-Motole působil v letech 1950–1953 jako primář, 1953–1970 jako přednosta jejího traumatologického oddělení a 1970–1979 jako její přednosta. \n\nV roce 1998 mu byl udělen titul Rytíř českého lékařského stavu. Byl členem řady vědeckých asociací, jeho odborné knihy byly oceněny cenami Avicenna, Chirurgické společnosti a Literárního fondu a přeloženy do řady cizích jazyků. Čestné občanství MČ Praha 2 mu bylo uděleno 3. května 2006.\n\nPo celý život byl katolíkem a odpůrcem potratů, tento postoj je velice silně vyjádřen i v jeho beletristické tvorbě, zejména v románu \"Proč právě já\".\n\n\n\n\n\n\n"}
{"id": "446522", "url": "https://cs.wikipedia.org/wiki?curid=446522", "title": "David Škach", "text": "David Škach\n\nDavid Škach (* 28. července 1976 Most) je český DJ, zpěvák a textař. Proslavil se hlavně svým působením v popové kapele Lunetic.\n\nDavid byl hlavním textařem Luneticu, jeho nejslavnější texty jsou: \"Máma\", \"Chtěl bych tě líbat\", \"Dotyky\" a další.\n\n"}
{"id": "446528", "url": "https://cs.wikipedia.org/wiki?curid=446528", "title": "Cenzura na internetu", "text": "Cenzura na internetu\n\nInternetová cenzura je kontrola a filtrování informací, včetně potlačování „nevhodného“ obsahu proudícího Internetem. Z právního hlediska je to jedna z forem cenzury, od těch ostatních se ale v několika ohledech liší. Cenzura Internetu je vnímána převážně negativně a bývá spojována se snahou utajit nechtěné informace. Očekává se, že pokud by nastala nějaká mezní událost, která by byla obdobou 11. září v letecké dopravě a následného nezdařeného atentátu za použití tekutin na palubě letadla, po kterých lidé akceptovali, že si na palubu letadla nemohou vzít tekutiny, internetová cenzura může být akceptována.\n\nNejvýraznějšími odlišnostmi od jiných typů cenzury jsou:\n\n\n\n\nČínská lidová republika vykazuje největší růst „internetové populace“ (ta s 389 miliony v roce 2009 překonala Spojené státy americké a je největší na světě); současně má ale i největší počet lidí odsouzených v souvislosti s internetovou cenzurou (48). Tamní vláda vybudovala pravděpodobně nejsofistikovanější systém internetové cenzury ze všech zemí, kteří tento typ cenzury používají – filtrovány jsou stránky mluvící o změně nebo svrhnutí komunistického režimu v Číně, demokracii, nezávislosti Tibetu, Dalajlámovi, hnutí Fa-lun-kung atd. Pro účel obhájení cenzury a podpory „správného“ prohlížení Internetu používá vláda i vlastní maskoty – policisty Jing-Jing a Dža-Čcha.\n\nPodle internetové společnosti ThousandEyes používá tzv. „velký čínský firewall“ několika technik blokací webů, které se navzájem doplňují: vkládání falešných odpovědí do DNS dotazů, blokace na základě IP adres, deep packet inspection a vynucení ukončení TCP spojení a vytváření atmosféry, že je uživatel sledován.\n\nCenzuře podléhá i populární VoIP program Skype. Čínské blogy provozované Microsoftem odmítají v názvech příspěvků slovo „demokracie“. V roce 2005 byl na 10 let vězení odsouzen blogger a novinář Shi Tao kvůi „protistátní činnosti“, po upozornění představitelů vlády firmou Yahoo!, jejíž emailovou službu Tao používal.\n\nVýsledky vyhledávání ve vyhledávači Googlu (google.cn) do roku 2010 podléhaly cenzuře vlády ČLR. V tomto roce po kybernetickém útoku na účty čínských lidskoprávních aktivistů přestal Google nabízet cenzurovanou verzi svého vyhledávání a uživatele přesměrovával na honkgkonkgskou verzi svého vyhledávače, vyhledávání Googlu bylo tentýž rok v ČLR zablokováno. V roce 2018 se objevily informace, že Google připravuje nový cenzurovaný vyhledávač pro ČLR. proti čemuž protestovaly stovky zaměstnanců Googlu, kteří požadovali možnost nepracovat na eticky problematických projektech.\n\nBěhem roku 2017 byla v ČLR zablokována aplikace WhatsApp – v červenci byl zablokován video chat a možnost posílat fotografie, v září bylo zablokováno i posílání textových zpráv (tyto služby používají dva rozdílné protokoly).\n\n22. srpna 2018 byl v Číně zablokován zpravodajský web australské mediální společnosti ABC.\n\nV ČLR je také zablokována Wikipedie v čínštině. Všechny ostatní jazykové verze byly zablokovány v květnu 2019.\n\nÍránská vláda 16. listopadu 2019 nejméně na 5 dní vypnula přístup k Internetu v celé zemi po násilných protestech proti zvýšení ceny benzínu.\n\nJižní Korea blokuje přístupy k některým webům jak přes HTTP protokol, tak přes HTTPS protokol (blokovaný web je identifikován prostřednictvím metody Server Name Indication). Filtrovány jsou i výsledky vyhledávání v korejské verzi Googlu i v korejském vyhledávači Naver.\n\nNa Kubě mělo přístup k Internetu v roce 2007 jen 1,7 % obyvatelstva.\nSoukromý přístup k Internetu je zakázán, pro e-maily existují veřejně přístupné terminály, z nichž ovšem nejde prohlížet web. Výjimku tvoří jen nejvyšší akademická obec a výše postavení státní zaměstnanci se speciální autorizací. Běžní občané si nemohou koupit počítač, cizinci mohou Internet využívat jen v několika málo prestižních hotelech, ale i tam je přístup k Internetu filtrován firewally. Obecně platí, že přístup je povolen jen k předem schváleným kubánským stránkám a přístup k zahraničním serverům je bráněn firewally. Kubánci pro přístup k Internetu kupují na černém trhu hesla nebo jiné prostředky pro obcházení cenzury.\n\nOd prosince 2018 je na ostrově dostupné připojení k Internetu prostřednictvím mobilní 3G sítě.\n\nV roce 2019 bylo oznámeno zlegalizování soukromého přístupu k Internetu pro občany a vytváření soukromých Wi-Fi sítí. Dovážet by se měla jen zařízení schválená tamním ministerstvem komunikací a stále má zůstat zachován monopolní poskytovatel připojení \"Etecsa\".\n\nV polovině října 2018 začal Nepál skrze poskytovatele připojení k Internetu blokovat pornografické webové stránky.\n\nV Pákistánu jsou blokovány jsou weby, které údajně urážejí islám. V roce 2010 byl i zablokován YouTube a některé články na Wikipedii.\n\nV Rusku je praktikován systém blokace závadných webových stránek, případně omezení některých forem internetového připojení v souladu s platnými zákony přijatými ruskou Dumou v letech 2012 až 2017.\n\nSpojené arabské emiráty měly do roku 2007 jen jednoho poskytovatele připojení k Internetu \"Emirates Internet and Multimedia\" (\"Etisalat\"), který byl z větší části vlatněn státem. V zemi se blokují všechny weby na izraelské doméně nejvyššího řádu .il.\n\nPo teroristických útocích na Srí Lance 21. dubna 2019 nechala tamní vláda na několik dní zablokovat přístup ke službám Facebook, WhatsApp, Instagram, YouTube, Snapchat, Viber a nejméně jednu VPN službu kvůli „zamezení šíření neověřených zpráv a spekulací“.\n\nSýrie blokuje servery YouTube, Amazon, Hotmail, pro-kurdské stránky a stránky Muslimského bratrstva a weby, které se nacházejí v Izraeli. Od května 2008 do února 2009 byla v zemi blokována i arabská Wikipedie a přístup na sociální síť Facebook byl v zemi blokován do února 2011. Blokovány jsou rovněž některé komunikační aplikace pro mobilní telefony mezi něž patří např. WhatsApp.\n\nS využitím techniky deep packet inspection (rozpoznávání komunikace na základě obsahu přenášených paketů) byly často blokované i prostředky pro přesměrování nebo ochranu počítačové komunikace jako VPN, Tor, IPSec a L2TP.\n\nTurecko provedlo v roce 2014 legislativní zásahy umožňující cenzuru internetu. V zemi je od roku 2017 blokována i Wikipedie.\n\nBěhem hospodářské a politické krize ve Venezuele byl v roce 2019 několikrát dočasně blokován přístup na Wikipedii.\n\nBěhem masových protivládních protestů zimbabwská vláda 15. ledna 2019 nařídila dvěma největším poskytovatelům připojení k Internetu odpojení přístupu k Internetu. Připojení bylo obnoveno následující den, ovšem bez přístupu k několika sociálním sítím a komunikačním aplikacím.\n\nV Česku je jakákoli cenzura, a tedy i internetová, zakázána Článkem 17, odstavcem 3 Listiny základních práv a svobod. V současné době také neexistuje žádný zákon, který by ustanovoval oprávnění nebo povinnost kohokoli zasahovat do internetové komunikace a omezovat nebo měnit přenášené informace. Zakázat zpřístupnění informací na Internetu může pouze soud, a to prostřednictvím rozsudku nebo předběžného opatření (například na základě žaloby na ochranu osobnosti, tedy § 13, odst. 1 Občanského zákoníku) – to však nevylučuje odpovědnost (včetně případné odpovědnosti trestní) za zveřejnění nebo jiné sdělení informací prostřednictvím Internetu.\n\nVyužití Internetu pro šíření informací je v trestním zákoníku posuzováno obdobně jako šíření informací tiskem, rozhlasem, televizí apod. a znamená u takového skutku, pokud je trestným činem (např. trestný čin podle \"§ 356 Podněcování k nenávisti vůči skupině osob nebo k omezování jejich práv a svobod\" nebo \"§ 191 Šíření pornografie\"), přísnější trestnost.\n\nKe dni 1. ledna 2017 vzniklo na ministerstvu vnitra Centrum proti terorismu a hybridním hrozbám, jehož očekávaná činnost byla např. prezidentem Milošem Zemanem předem spojována s cenzurou internetu.\n\nŠíření obchodních sdělení upravuje zákon č. 480/2004 Sb., o některých službách informační společnosti. Právnická osoba nebo podnikající fyzická osoba, která šíří obchodní sdělení (např. elektronickou poštou) v rozporu s tímto zákonem, může být Úřadem pro ochranu osobních údajů pokutována až do výše 10 milionů Kč.\n\nOdpovědnost poskytovatele internetového připojení za přenášená data je zákonem 480/2004 Sb. obecně vyloučena. Není povinen dohlížet na obsah přenášených informací ani aktivně vyhledávat skutečnosti, které by mohly svědčit o protiprávním obsahu. V podobném postavení je i ten, kdo poskytuje dočasné meziuložení informací (technicky např. provozovatel proxy serveru) nebo ukládání informací poskytovaných uživatelem (např. provozovatel webhostingu). Poskytovatel však za obsah informací odpovídá v případě, že mohl vzhledem k předmětu své činnosti a okolnostem a povaze případu vědět, že obsah ukládaných informací nebo jednání uživatele jsou protiprávní, nebo dozvěděl-li se prokazatelně o protiprávní povaze obsahu ukládaných informací nebo o protiprávním jednání uživatele a neprodleně neučinil veškeré kroky, které lze po něm požadovat, k odstranění nebo znepřístupnění takovýchto informací.\n\nV České republice neexistuje zákon, který by bránil poskytovateli internetového připojení uzavřít s uživatelem takovou smlouvu, která poskytovateli dovoluje omezit přístup uživatele k některým informacím nebo tyto informace pozměnit. Na základě toho někteří poskytovatelé blokují provoz na některých portech, omezují přenosovou rychlost některých typů komunikace nebo blokují přístup k některým webovým stránkám. Svévolný zásah do komunikace (nepodložený smlouvou) je však posuzován jako protizákonný.\n\nV současné době omezují přístup k některým webovým stránkám společnosti Telefónica O Czech Republic, Vodafone Czech Republic a T-Mobile Czech Republic. K blokaci využívají databázi britské organizace Internet Watch Foundation, Telefónica O2 připravuje také lokální databázi vytvářenou společně se sdružením Online Safety Institute a s Policií ČR.\n\nPoslanecká sněmovna Parlamentu ČR v dubnu 2016 a Senát Parlamentu ČR v květnu téhož roku schválily vládní návrh zákona o hazardních hrách (platný od 1. ledna 2017), který mj. ukládá poskytovatelům připojení k Internetu povinnost blokovat přístup ke stránkám s nelegálními hazardními hrami podle seznamu spravovaného Ministerstvem financí ČR. Proti této povinnosti se kriticky postavila odborná veřejnost včetně všeobecně známých institucí a firem (např. Český telekomunikační úřad, Seznam.cz, aj.).\n\nV únoru 2017 obvinil dezinformační web Aeronet.cz společnost Economia a.s. z cenzury, protože e-maily obsahující odkaz na tento web nebyly doručovány příjemcům se schránkami na freemailu centrum.cz, volny.cz a atlas.cz (který Economia v té době provozovala). O tomto obvinění informoval např. server Root.cz, který nedoručování mailů potvrdil. V rozhovoru pro Root.cz uvedl Štěpán Burda, tehdejší technický ředitel Economie, že blokování provádí společnost Excello, dodavatel antispamu pro centrum.cz a ostatní domény. V tomtéž článku potvrdil Tomáš Charvát ze společnosti Excello, že e-maily obsaující odkaz na aeronet.cz jsou vyhodnoceny jako spam kvůli velmi nízké reputaci tohoto webu a kvůli tomu, že velké množství uživatelů takové e-maily za spam označilo.\n\nZpůsoby obcházení blokace konkrétních webů nebo služeb závisí na tom, jaké technologie jsou použity pro vlastní blokaci. Např. pro obejití jednoduché blokace webů prostřednictvím takto nastavených DNS serverů stačí nastavit používání jiných DNS serverů, třeba i těch, které se nacházejí v jiné zemi. K obejití pokročilejších způsobů blokace se používají technologie umožňující přesměrovat počítačovou komunikaci mimo oblast blokace (např. virtuální privátní sítě nebo Tor) nebo technologie úplně skrývající celou komunikaci (např. I2P). Především v zemích s autoritativní vládou může být samotné používání některých nástrojů pro obcházení cenzury Internetu nebo pro zajištění anonymní či šifrované komunikace trestným činem.\n\nPřed aktivní cenzurou Internetu, tedy postihem za šíření závadného obsahu, se lze do určité míry navíc chránit využíváním technologií pro anonymní a pseudonymní komunikaci, případně využíváním slaběji kontrolovaných sítí přístupných většímu počtu lidí současně (např. kavárny poskytující Wi-Fi připojení).\n\nNa Kubě se speciální kódy pro přístup na Internet prodávají na černém trhu. Tyto kódy zpravidla fungují jen po krátkou dobu.\n\nV roce 2011 v souvislosti s protesty proti tehdejšímu egyptskému prezidentovi Muhammadu Husnímu Mubarakovi nařídila tamní vláda poskytovatelům připojení k Internetu na několik dní zablokovat přístup k Internetu. Společnosti Google a Twitter proto vytvořili službu, která umožňovala přes telefon nahrát vzkaz na záznamník a tento vzkaz zveřejnit na Twitteru s hashtagem #egypt. Následně byly organizací SmallworldNews tyto vzkazy překládány do angličtiny.\n\nPo zablokování přístupu k Wikipedii v Turecku 29. dubna 2017 začal o 4 dny později projekt distribuce Wikipedie prostřednictvím protokolu IPFS.\n\nV dubnu 2018 byl využit blockchain kryptoměny Ethereum ke zveřejnění otevřeného dopisu studentky North University of China o sexuálním obtěžování. Díky technickému principu, na kterém kryptoměna stojí, není prakticky možné takto zveřejněný text odstranit.\n\n\n"}
{"id": "446531", "url": "https://cs.wikipedia.org/wiki?curid=446531", "title": "Filip Škába", "text": "Filip Škába\n\nIng. Filip Škába, MBA (*  Praha) je český autor sci-fi povídek, aktivista fandomu, překladatel z angličtiny. Známý je především jako překladatel komiksu Garfield (původně stripy pro \"Právo\" a \"Metro\", nyní pro nakladatelství Crew téměř pět desítek knih). Překládal Dilberta a Zero.\n\n"}
{"id": "446536", "url": "https://cs.wikipedia.org/wiki?curid=446536", "title": "Letecká základna Chacerim", "text": "Letecká základna Chacerim\n\nZákladna Izraelského vojenského letectva Chacerim (: בסיס חיל-האוויר חצרים, \"Bsis Chel ha-Avir Chacerim\") (ICAO: LLHB) je letecká základna Izraelského vojenského letectva v Negevské poušti, nacházející se na západním předměstí Beerševy poblíž kibucu Chacerim. Výstavba základny začala počátkem 60. let a dokončena byla 3. října 1966. Stala se první leteckou základnou, která se nenacházela v místě bývalé základny britského Královského letectva (RAF). Na základně se rovněž nachází muzeum Izraelského vojenského letectva, které existuje od roku 1977, avšak které je pro veřejnost otevřené až od června 1991. Od dubna 1966 se na základně nachází i letecká akademie Izraelského vojenského letectva a kromě ní je zde doma i akrobatický tým vojenského letectva IAF Aerobatic Team.\n\n\n"}
{"id": "446537", "url": "https://cs.wikipedia.org/wiki?curid=446537", "title": "Zimní olympijské hry 1968", "text": "Zimní olympijské hry 1968\n\nX. zimní olympijské hry se konaly od 6. do 18. února 1968 v Grenoblu, v hlavním městě francouzského departementu Isére. Francie podruhé hostila zimní olympijské hry, poprvé roku 1924 v Chamonix. Hry byly ovlivněné do té doby nevídanou mírou decentralizace, soutěže se konaly až na 65 km vzdálených horských hřebenech ode centra města. Olympiády se zúčastnilo 1158 sportovců ze 37 zemí, což byl nový rekord v počtu přihlášených sportovců.\n\nNejúspěšnějším sportovcem her se stal francouzský závodník v alpském lyžování Jean-Claude Killy, ve všech třech disciplínách kterých se zúčastnil, získal zlatou medaili. Švédská závodnice v běhu na lyžích Toini Gustafsson byla se dvěma zlatými a jednou stříbrnou medailí nejúspěšnější ženou olympijských her. Nejvíce medailí na olympijských hrách získalo Norsko.\nPoprvé se her zúčastnila Německá spolková a Německá demokratická republika dvěma oddělenými týmy, ale ještě pod stejnou vlajkou a hymnou. Premiéru na olympijských hrách měly dopingové kontroly a barevné televizní přenosy z her.\n\nGrenoble vzešel jako pořadatelské město ze 6 kandidátů na LXI. zasedání MOV v Innsbrucku 28. ledna 1964.\n\nDne 24. listopadu 1960 předložil hejtman départementu Isère a předseda Evropské Lyžařské asociace François Raoul myšlenku na zimní olympijské hry v Grenoblu v roce 1968. Rada města souhlasila, různé vládní agentury nabízely jejich podporu a také společnosti v této oblasti reagovaly pozitivně.\n\nSportoviště hrály při volbě vedlejší roli, protože v departementu Isère byly pouze dvě významné sportovní akce, Světový pohár bobistů roku 1951 na \"L'Alpe d'Huez\" Světový pohár saní roku 1959 ve \"Villard-de-Lans\". A jelikož prudce vzrostl počet obyvatel jak v Grenoblu, tak v celé aglomeraci, takže infrastruktura s tím nedokázala držet krok a byla do značné míry stále na poválečné úrovni. Tudíž se Francouzští vůdci nikdy netajili s tím, že se v první řadě snaží využít olympijské hry vylepšit v co nejkratší možné době zastaralou infrastrukturu a podpořit regionální ekonomiku.\n\nPo volbách pořadatelského města vydal francouzský olympijský výbor (\"Comité National Olympique et Sportif Français\") příkaz k založení organizačního výboru (\"„Comité d'Organisation des dixièmes Jeux Olympiques\" zkráceně \"COJO\"). Výbor byl založen 1. srpna 1964 Prezidentem se stal starosta Grenoblu Albert Michallon.\n\nPři přípravách her hrál významnou roli francouzský prezident Charles de Gaulle, jelikož v nich viděl obrovskou příležitost, jak ukázat světu modernizaci Francie. Jménem premiéra George Pompidoua založil ministr mládeže a tělovýchovy Francois Missoffe meziresortní komise pro koordinaci práce. Nasazeno bylo více než 7000 příslušníků francouzské armády a pracovníků ministerstva mládeže a tělovýchovy, financí, veřejných budov, školství, pošty, dopravy a kultury.\n\nCelkové investice činily 1,097 miliardy franků (což by v roce 2007 odpovídalo přibližně 1,072 miliardy €). 47,08% přispěl département Isére, Grenoble, 20,07% a okolní obce 1,37%. Zbytek daly různé instituce, jako např. železnice SNCF, vysílací společnost ORTF, státní bytový podnik nebo regionální sdružení nemocnic.\n\nFinance byly využity následovně:\nPostaveno bylo nové letiště , telefonní ústředny, nová radnice, nové ústředí policie, požární stanice, nemocnice s 560 lůžky, konferenční a výstavní centrum, celkem 36km nových dálnic a kulturní palác.\n\nOlympijská pochodeň vzplála v Olympii 16. prosince 1967. Ceremoniál byl původně naplánován na 13. prosinec, ale bylo to z důvodu (nakonec neúspěšného) převratu, který vedl o osm měsíců dříve sesazený Král Constantine II proti diktátorskému vojenskému režimu Georgiose Papadopoulose. Trasa vedla z Olympie Olymp do Athén. Odtud letěla pochodeň v Boeingu 707 společnosti Air France na letiště Paris-Orly, kde ji Jean Vuarnet, olympijský vítěz ve sjezdu z roku 1960 vyzvedl.\n\nVe Francii pochodeň uběhla 7222 km v 41 departementech a 170 obcí departementu Isère. Neslo ji přes 5000 lidí, pěšky, na kole, na lodích, na lyžích a motocyklech. Poslední zastávka byla den před zahájením obřadu v Saint-Pierre-de-Chartreuse, odkud byla převezena do Grenoblu. Pochodeň byla 70 cm vysoká a vážila 1750 gramů, byla z mědi a měla nádrž na propan\n\nPro olympiádu bylo vytvořeno celkem 228 medailí ve třech kovech. Navrhl je francouzský grafik Roger Excoffon. Medaile měly průměr 50 mm a na tloušťku měřily 3 mm. Na přední straně bylo logo olympiády a na zadní piktogram zastupující příslušný sport. Medaile pro 1. a 2. místo byly vyrobeny ze stříbra (ryzost 925/1000). Medaile pro 1. místo ještě byla potažena vrstvou zlata o hmotnosti 6 gramů.\n\nMedaile byly zavěšené na plátně v olympijských barvách, což bylo poprvé (dříve se používaly řetězy). Kromě toho sportovci získali k medailím šperkovnice vyrobené z černé kůže.\n\nExcoffon také navrhl olympijské diplomy, pro šest nejlepších v každé disciplíně disciplíně. Ve středu bylo slovo „diplom“ ve zlatém písmu. Podobný diplom, ale jen obyčejné bílý papír a bez zlatého písma, pro všechny osoby, účastníky, novináře a dobrovolníky jako suvenýr.\n\nSlavnostní medailový ceremoniál probíhal každý den příslušného závodu večer na \"Stade de glace\".\n\nLogo tvořil hnědý obdélník se zaoblenými hranami, postavený na výšku, u spodní strany se nacházely olympijské kruhy, u horní sněhová vločka, kterou obklopovaly tři puntíky, (měly představovat růže, které má Grenoble ve znaku) dva byly nahoře, jeden dole). Znak byl obklopen slovy \"„XES Jeux Olympiques d'hiver Grenoble 1968“\" (10. zimní olympijské hry Grenoble 1968).\n\nPoprvé v historii byl použit maskot. Jmenoval se „Schuss“, byl to lyžař s modrým lyžařským oblekem a velkým červeným míčem místo hlavy.\n\nOrganizační výbor se obrátil na fotografa se specializací na zimní sporty Jacka Lesagea s žádostí o dvě prezentace na 15 nebo 18 minut. Prezentace nazvaná \"„Trois roses, cinq anneaux“\" (\"Tři růže, pět kruhů\") vznikla v roce 1966 a ukázala, Grenoble v raném stadiu přípravy. Druhá prezentace z roku 1967 nazvaná \"„Vaincre à Grenoble“\" (volně přeloženo jako Grenoble triumfuje), zdokumentovala postup prací, doplněná fotografiemi sportovních akcí. Obě prezentace existovaly ve třech variantách s francouzským, anglickým a německým komentářem.\n\nNa francouzské poště bylo šest razítek s olympijskou tematikou. Dne 22. dubna 1967 se objevily první známky v hodnotě 0.60frank s oficiálním logem. Dne 27. ledna, deset dní před oficiálním zahájením se objevilo pět nových motivů. Motivy byly:\nVýtěžky z prodeje si rozdělil francouzský Červený kříž a COJO.\n\nNa dopující sportovce se dával v 60. letech větší pozor než dříve. Po prvním úmrtí, které doping zavinil (na LOH 1960 v Římě, kdy amfetaminy zabily dánského cyklistu Knuta Jensena Enemarka) trvalo ještě 4 roky aby Mezinárodní olympijský výbor pochopil vážnost situace, ale až v roce 1967 si vzal příklad z několika sportovních asociací a přijal zákaz dopingu. Hry v Grenoblu byly první v historii, na kterých se prováděly kontroly. Zkontrolovalo se 86 sportovců a všechny testy byly negativní.\n\nStadiony byly jak přímo v Grenoblu, tak i v dalších pěti lokalitách v okolí. Nikdy předtím nebyly soutěžní stadiony rozprostřeny do takové plochy.\n\nTéměř polovina z částky, věnované na sportovní zařízení, 46 milionů franků, šla do výstavby stadionu \"Stade de glace\" (nyní \"Palais des sports\"), v němž se uskutečnila: Krasobruslařská soutěž, Skupina A v ledním hokeji a závěrečný ceremoniál. Architekti byli Robert Demartini a Pierre Junillon, stavba začala v polovině listopadu 1965 a skončila v říjnu 1967. Dnes stadion slouží pro koncerty, obchodní výstavy a různé sportovní akce.\n\nNejvzdálenější stadion, ležící také v největší nadmořské výšce bylo \"L'Alpe d'Huez\", leželo 65 km na jihovýchod od Grenoblu. Bylo v nadmořské výšce asi 2000 metrů, a sloužila pro soutěž bobistů. Byla 1500 m dlouhá, měla 13 zatáček a převýšení bylo 140 metrů.\n\nMísto všech závodů v alpském lyžování bylo \"Chamrousse\", ski resort 30 km východně od Grenoblu. Pět ze šesti závodů bylo v oblasti \"Recoin de Chamrousse\", jen mužský sjezd byl v oblasti \"Casserousse\". Při výstavbě nových sjezdovek bylo odvezeno přibližně 300 000 m³ hornin. Největší terénní změny byly v horní části mužské sjezdovky a na slalomové dráze. Kromě toho bylo postaveno šest nových sedačkových lanovek. Při přípravě běží bylo v akci více než 10 000 lidí, z toho většinu tvořili vojáci.\n\nPro saně by mohlo být také snadno využito Autrans, ale pořadatelé se rozhodli pro \"Saint-Nizier du Moucherotte\", které také leží pohoří Vercors. Jelikož leží relativně blízko, od Grenoblu je vzdáleno 17 km byla tím zaručena mnohem větší dostupnost pro publikum. Výstavba začala v červenci 1966 a skončila v lednu 1967. Po hrách se jen zřídka využívalo pro závody, od roku 1990, je veřejnosti nepřístupné a chátrá.\n\n\n\nOlympijská vesnice se nacházela na jižním okraji města, u příměstských obcí Echirolles a Eybens. Na ploše bývalého letiště Grenoble-Mermoz byla stavěna téměř dva roky, velké obytné plochy a 6500 domů. Po ukončení her se z ní stalo:\n\nSportovci bydleli v mrakodrapu, který měl 263 jednolůžkových pokojů, které později sloužily jako studentské koleje. Pro klasické a alpské lyžování sloužily dvě další, mnohem menší olympijské vesnice.\n\nPro zahajovací ceremoniál byl postaven stadion \"Stade inaugural\" s kapacitou 60 000 diváků. Stadion byl v bezprostřední blízkosti olympijské vesnice a tiskového centra. Na stadionu byla olympijská pochodeň, kterou tvořil ocelový rám o hmotnosti 550 kilogramů, s mísou na vrcholu.\n\nCeremoniál začal v úterý 6. února v 15:00. po příchodu prezidenta Charlese de Gaullea. Po přehrání Francouzské hymny začal kulturní program.\n\nPříchod atletů zahájila tradičně Řecká delegace poté nastupovaly v abecedním pořadí. Albert Michallon, předseda představenstva COJO ve svém projevu přivítal sportovce a návštěvníky. Předseda MOV Avery Brundage připomněl ideály Pierra de Coubertina, a vyjádřil naději, že se svět stane mírumilovnější a méně materialistický. Pak požádal Charlese de Gaullea, aby hry zahájil. Prezident vstoupil na jeviště a vyslovil, zahajovací formuli. Poslední bod programu byl přílet 5 letadel typu Fouga Magister, kteří vytvořili na obloze olympijské kruhy.\n\nZávěrečný ceremoniál se konal v neděli 18. února na \"Stade de Glace\". 1. bod programu bylo krasobruslařské vystoupení. Proběhl poslední medailový ceremoniál, Avery Brundage poděkoval organizátorům, a prohlásil hry za ukončené, poté zhasl olympijský oheň.\n\nPoprvé v historii Německé demokratické republiky tu byli přítomni její sportovci jako samostatná výprava. Dne 8. října 1965 se MOV rozhodl uznat NDR za plnoprávného člena. Vyvěšování vlajky NDR, přijaté roku 1959, však bylo v zemích západní Evropy zakázáno. Obě německé republiky se shodly, že národní olympijské výbory budou pokračovat v užívání společné vlajky a hymny: jako u všech olympijských her od roku 1960 to byla černo-červeno-zlatá vlajka s bílými olympijskými kruhy uprostřed, stejně jako se při vyhlašování vítězů místo oficiální hymny obou států nadále hrála „Óda na radost“ z Beethovenovy Deváté symfonie. Obě země pak vystupovaly od olympiády v roce 1972 zcela nezávisle.\n\nAlpské lyžování se na Zimních olympijských hrách objevilo pošesté. Na olympiádě v Grenoblu to bylo v obci Chamrousse, bralo se také jako XXVIII. světový šampionát. Lyžaři, kteří se objevili na stupních vítězů, získali jak olympijské medaile, tak i medaile za mistrovství světa.\n\nKrátce před začátkem her vypukly mezi předsedy MOV a FIS silné spory. Předseda MOV Avery Brundage nekompromisně prosazoval ideál Piera de Coubertina, že soutěžit by měli hlavně amatéři. Rostoucí profesionalizace sportu byla Brundagem kategoricky odmítána, ovšem prezident FIS Marc Hodler to rezolutně prosazoval.\n\nV mužském slalomu padlo nejkontroverznější rozhodnutí v historii. Jean-Claude Killy totiž zvítězil i v ostatních mužských soutěžích v alpském lyžování, ale až po jednom z největších sporů v historii Zimních olympijských her. Rakouský favorit Karl Schranz tvrdil, že záhadný muž v černém přejel jeho dráhu, a donutil ho tak k zastavení smykem. Vynutil si restart. Schranz byl rychlejší než Killy. Nicméně porota Schranze diskvalifikovala a medaili získal Killy.\n\nNejvětší hvězdou her - a to nejen z pohledu francouzských médií - se stal právě Jean-Claude Killy, vyhrál všechny tři mužské závody. Ve sjezdu vyhrál s náskokem 0,08 sekundy před krajanem Guyem Perillatem, třetí byl Švýcar Jean-Daniel Dätwyler. Obří slalom byl poprvé v historii rozdělen na dvě jízdy (dříve se jela jen jedna a kdo ji vyhrál, získal zlato). Killy zvítězil s náskokem více než dvě sekundy před Švýcarem Willy Favrem, následovaný Rakušanem Heinrichem Messnerem.\n\nZávody žen byly mnohem vyrovnanější. Ve slalomu kvůli pádům odstoupila zhruba třetina závodnic.\n\nSoutěže klasického lyžování se konaly v \"Autrans\" a \"Saint-Nizier du Moucherotte\" a byly brány také jako 27. Světový šampionát. Stejně jako u alpského lyžování a skoků na lyžích byla udělena olympijská i světová medaile (s výjimkou severské kombinace).\n\nVšechny běžecké závody vyhráli Skandinávci s výjimkou 30km mužů, kde překvapivě zvítězil Ital Franco Nones. Druhý skončil Nor Odd Martinsen se ztrátou více než 50 sekund.\n\nVelkými favoritkami byly běžkyně na lyžích Sovětského svazu, které vyhrály řadu závodů na olympijských hrách v roce 1964 a na mistrovství světa 1966, tentokrát však zůstaly hluboko za očekáváním. Chyběla jim dvojnásobná olympijská vítězka a trojnásobná mistryně světa Klavdija Bojarskich. Ta ukončila kariéru poté, co Mezinárodní olympijský výbor v roce 1967 zavedl povinné testy pohlaví, což vedlo k různým spekulacím.\n\nNejúspěšnější běžkyní na lyžích se stala Švédka Toini Gustafsson, která zvítězila v závodech na 5 i 10 km a se štafetou doběhla druhá.\n\nČeskoslovenský skokan Jiří Raška získal jako jediný dvě medaile. Vybojoval zlato na středním můstku (70m). Stříbro bral Rakušan Reinhold Bachler a bronz jeho krajan Baldur Preiml. Favorizovaný Nor Bjørn Wirkola, vítěz Turné čtyř můstků, zůstal bez medaile. Na velkém můstku pak Raška získal stříbro za Rusem Vladimirem Bělousovem, třetí skončil Nor Lars Grini.\n\nV severské kombinaci, která se skládala ze skoku na lyžích a běhu na 15km, zvítězil Franz Keller z NSR, stříbro získal Švýcar Alois Kälin a bronz Andreas Kunz ze NDR. Rozdíl mezi prvním a druhým místem byl nakonec šest sekund.\n\nSoutěž bobistů byla naplánována na 7. únor, ale musela být odložena, kvůli silnému sněžení. Další termín byl 11. únor. Devítinásobný mistr světa Eugenio Monti a jeho brzdař Luciano De Paolis z Itálie a německá dvojice Horst Floth a Pepi Bader měly po všech (čtyřech) jízdách naprosto stejný čas. Avšak pouze Italové získali zlaté medaile. Bronz získali Rumuni.\n\nV následujících dnech bylo počasí stále nestabilní. Aby měly všechny týmy stejné podmínky rozhodla porota, že dne 17. února, kdy se závod konal se pojedou jen dvě místo čtyř jízd. Teplota se ten den ustálila na -13 °C. Zvítězili Italové (pilot: Eugenio Monti) stříbro získali Rakušané (pilot: Erwin Thaler) a bronz Švýcaři (pilot: Jean Wicki)\n\nTeprve potřetí v historii zahrnoval olympijský program závod mužů. Jelo se 4 x 7,5 km. Biatlon ovšem měl velice malý divácký ohlas.\n\nZávody se konaly za velmi obtížných podmínek, jelikož téměř bez přestávky padal silný déšť se sněhem, což silně ovlivnilo přesnost střelby. Zvítězil Nor Magnar Solberg. Nejrychlejší sice byl Rus Alexandr Tichonov (byl v cíli o více než minutu dříve než Solberg), jenže získal dvouminutovou penalizaci, což jej posunulo na druhé místo za Solbergem. Třetí skončil Tichonovův krajan Vladimir Gundarzev.\n\nLední hokej probíhal na stadionech \"Le Stade de Glace\" a \"La Patinoire Municipale\". Byl také považován za 35. mistrovství světa a 46. mistrovství Evropy\n\nVrcholem turnaje bylo vítězství 5:4 Československa nad Sovětským svazem, celé utkání bylo pod vlivem na pražského jara. Před posledním zápasem Čechoslováci vedli finálovou tabulku, ale vynechali v zápase se Švédskem, který skončil remízou 2:2, ta je posunula na druhé místo a zlatou medaili získali hokejisté SSSR, bylo to potřetí od roku 1956. Kanada získala bronzovou medaili. Nejlepší hráč turnaje byl Rus Anatolij Firsov, se dvanácti góly a čtyřmi asistencemi.\n\nNa \"Stade de Glace\" se konaly tři krasobruslařské soutěže. Individuální soutěž žen vyhrála američanka Peggy Flemingová, stříbro získala Gabriele Seyfertová ze SRN a bronz Hana Mašková z Československa.\n\nV soutěži mužů byl za největšího favorita považován Rakušan Emmerich Danzer, ale nepovedl se mu čtvrtý z pěti povinných skoků a nakonec skončil čtvrtý. Zvítězil jeho krajan Wolfgang Schwarz, druhý skončil Američan Tim Wood a třetí Francouz Patrick Péra.\n\nStejně jako o čtyři roky dříve soutěž dvojic vyhráli ruští manželé, Ljudmila Bělousovová a Oleg Protopopov, kteří na rozdíl od ostatních párů kladli větší důraz na umělecký výkon než na sportovní úspěch. Stříbro získali jejich krajané Taťána Sčuková a Alexander Gorelik. Bronz šel do SRN ke dvojici Margot Glockshuberová a Wolfgang Danne.\n\nV Grenoblu se na stadionu \"Patinoire de vitesse\" konaly čtyři rychlobruslařské soutěže mužů a žen. Nejúspěšnější byli Nizozemci, získali celkem 3 zlaté medaile.\n\nOstatní vítězové:\n\nV pěti soutěžích byly překonány olymijské rekordy. A Fred Anton Maier překonal svůj vlastní světový rekord. na 5000m o 3,8 sekundy.\n\nSoutěže saní se konaly ve \"Villard-de-Lans\" soutěž byla mnohokrát odkládána z důvodu teplého počasí a tudíž špatné kvality ledu. Byla naplánována na 5. únor ale musela být odložena na 8. únor a poté na 11. únor a nakonec začala až 18. února.\n\nV soutěži jednotlivců zvítězil Rakušan Manfred Schmid. Stříbrný byl Thomas Köhler a bronzový Klaus-Michael Bonsack (oba z NDR). (Köhler a Bonsack později vyhráli zlatou medaili v soutěži dvojic.)\n\nZástupci médií bydleli v osadě několik set metrů od olympijské vesnice. Domy pro ně byly postaveny mezi dubnem 1966 a říjnem 1967. V osadě se nacházelo celkem 637 bytů, podzemní parkoviště a škola. Ve škole bylo umístěno počítačové středisko IBM, kanceláře francouzského rozhlasu a televize ORTF a zahraničních televizí a jiné technické zařízení. Později na parkovišti byla tisku restauraci. Menší tisková centra, byla na Stade de Glace v Grenoblu a na pěti místech mimo město:\n\nOrganizační výbor (COJO) udělil celkem 1545 akreditací, z toho 1095 pro tisk, rozhlas a televize, novináři, fotografové 301 a 149 pro generální štáb. Dne 19. září 1966 prodala ORTF práva na televizní vysílání s EBU a Kanadou. 14. února 1967, s ABC (pro USA a Latinskou Ameriku), 15. října 1967 práva obdržela NHK pro Japonsko.\n\nORTF nainstalovala 25 barevných a 37 černobílých kamer (ABC měla nezávislou přenosovou soustavu). Bylo natočeno 150:15 hodin záznamu, z toho 91:25 barevných. Počet televizních diváků se odhadoval na 600 milionů\n\nNejúspěšnější sportovec byl francouzský lyžař Jean Claude-Killy, který získal tři zlaté medaile, druhý nejúspěšnější byla Švédka Toini Gustaffson, která získala dvě zlaté a jednu stříbrnou. Nejvíce medailí získal tým z Norska (14).\n\nV Grenoblu bylo 1158 sportovců z 37 zemí světa, což byl nový rekord. Poprvé v historii ZOH se účastnili sportovci z Maroka.\n\n\n\n\n\n"}
{"id": "446540", "url": "https://cs.wikipedia.org/wiki?curid=446540", "title": "Sedmihradské knížectví", "text": "Sedmihradské knížectví\n\nSedmihradské knížectví ( , , , nebo , nebo ) byl polonezávislý vazalský stát Osmanské říše pod vládou kalvinistických maďarských knížat. Jako vazalský stát existovalo mezi lety 1571–1711. Poté bylo připojeno jako jedna ze zemí k Habsburské monarchii a rámci ní existovalo až do roku 1765, kdy bylo Marií Terezií povýšeno na velkoknížectví.\n\nPo opětovném připojení k zemím habsburské monarchie (od které se odtrhlo v roce 1541) byly roku 1744 zrušeny všechny zákony o právu k volbě knížete a tak se knížecí titul stal dědičným v rodě habsbursko-lotrinském.\n\n"}
{"id": "446550", "url": "https://cs.wikipedia.org/wiki?curid=446550", "title": "Příspěvek na úhradu volebních nákladů", "text": "Příspěvek na úhradu volebních nákladů\n\nPříspěvek na úhradu volebních nákladů je paušální částka, kterou stát vyplácí při některých typech voleb volebním stranám, které ve volbách dosáhnou určité míry úspěchu. V České republice vzniká nárok na tento příspěvek již při nižším podílu hlasů, než je uzavírací klauzule (volební kvórum) pro získání mandátů, a příspěvek je hrazen ve výši úměrné počtu získaných hlasů. \n\nTímto příspěvkem se zúčastněným volebním stranám vrací nejen příspěvek na volební náklady, který musí každá volební strana před některými typy voleb uhradit, aby se mohla voleb účastnit, ale zároveň je i dodatečným příspěvkem na volební kampaň. Zatímco příspěvek na volební náklady má odradit od účasti ve volbách ty volební strany, které nemají naději na významný úspěch, a reguluje tak počet kandidujících stran, příspěvek na úhradu volebních nákladů má naopak umožnit účast v politické soutěži i těm subjektům, které by k tomu samy neměly finanční sílu. \n\nV České republice vzniká při volbách do Poslanecké sněmovny PČR nárok na příspěvek při dosažení alespoň 1,5 % platných hlasů (v minulosti činila tato hranice 3 %) a při volbách do Evropského parlamentu při dosažení alespoň 1 % platných hlasů. \n\nVe volbách do Evropského parlamentu získává politická strana, politické hnutí nebo koalice, která získala nejméně 1 % z platných odevzdaných hlasů, ze státního rozpočtu za každý odevzdaný hlas 30 Kč, ve volbách do Poslanecké sněmovny PČR za každý hlas 100 Kč.\n\nVe volbách do Senátu PČR, krajských zastupitelstev, zastupitelstev obcí a při volbě prezidenta se příspěvek nevyplácí. \n\n"}
{"id": "446554", "url": "https://cs.wikipedia.org/wiki?curid=446554", "title": "KIM 10", "text": "KIM 10\n\nKIM 10 (rusky: \"КИМ-10\") byl osobní automobil vyráběný sovětskou automobilkou KIM (Komunistická Internacionála Mládeže). Motor a podvozek pocházely z Fordu Prefectu, karoserii navrhl V. Brodskij, příprava výroby proběhla v USA. Byl k dostání ve třech verzích: KIM 10-50 (dvoudveřový tudor), KIM 10-51 (dvoudveřový kabriolet) a KIM 10-52 (čtyřdveřový sedan). Vyrobilo se 100 kusů, převážně KIM 10-50.\n\nV roce 1941 se firma přeorientovala na vojenskou výrobu a výroba aut byla dočasně zastavena. Po válce v roce 1945 se sestrojilo posledních 10 kusů, firma KIM se přejmenovala na Moskevský závod malolitrážních automobilů (MZMA) a od roku 1946 vyráběla automobily Moskvič 400.\n"}
{"id": "446557", "url": "https://cs.wikipedia.org/wiki?curid=446557", "title": "Mák polní", "text": "Mák polní\n\nMák polní (\"Papaver argemone\") je rostlina z čeledi makovitých.\n\nMák polní je jednoletá bylina, ze všech částí bíle mléčící.\n\nLodyhy 15 – 50 cm vysoké, jednoduché nebo v horní části chudě větvené, přímé, vystoupavé, štětinatě chlupaté až téměř olysalé, v dolní třetině až polovině obvykle bezlisté. Přízemní listy v době květu jsou ještě zachovalé. Listy jsou velmi dlouze řapíkaté, většinou dvakrát peřenosečné, úkrojky jsou vejčité až čárkovitě kopinaté. Lodyžní listy krátce řapíkaté až téměř přisedlé, jednou až dvakrát peřenosečné, s úkrojky kopinatými až čárkovitými.\n\nKvete na dlouhých přitiskle chlupatých stopkách. Korunní lístky jsou červené s černou skvrnou na bázi, jsou téměř stejně široké, nepřekrývající se. Nitky tyčinek jsou kyjovitě rozšířené, tmavě fialové až černé. Pyl je tmavě nachový. Blizna je 3 – 6laločnatá. Bliznový terč je vyklenutý, nanejvýš 5 mm v průměru. Tobolky jsou úzce čihovitě vřetenovité, ke stopce se pozvolna zužují, jsou 4 až 6krát delší než širší.\nRozmnožuje se pouze generativně, kvete od května do června a na jedné rostlině dozrává až několik tisíc semen (asi 3 000). Semena jsou nepravidelně klíčivá, klíčí dobře z povrchu půdy nebo z malé hloubky, většinou na podzim a dobře přezimují v listových růžicích.\n\nVyskytuje se jako plevel v obilí, nebo na okraji komunikacích, vzácněji na rumištích. Vyhledává bazické až mírně kyselé půdy a písčiny nižších poloh.\n\nZápadní a střední Evropa, jižní Skandinávie, Ukrajina, vyšší polohy ve Středozemí.\n\nV termofytiku se vyskytuje hojně, v mezofytiku místy chybí. V oreofytiku neroste. Především roste v planárním až suprakoliním stupni, vzácně ve stupni submontánním (max. Hory Matky Boží - 700 m).\n\nV současnosti je to ustupující druh, na Slovensku zařazený do kategorie VU, v ČR druh vyžadujíci další pozornost (C4).\n\n\"Papaver argemone var. argemone\" – štětinaté tobolky\n\"Papaver argemone var. glabrum\" (syn. \"var. leiocarpum\") – zcela lysé tobolky\n\"Papaver argemone var. glabratum\" – ojedinělé štětiny v horní části tobolky pod bliznovým terčem\n\n"}
{"id": "446558", "url": "https://cs.wikipedia.org/wiki?curid=446558", "title": "Lisa Roberts Gillan", "text": "Lisa Roberts Gillan\n\nLisa Roberts Gillan, rozená Lelisa Bilingsley Roberts (* 1. ledna 1965, Decatur, Georgia, USA) je americká herečka a producentka, mladší sestra herce Erica Robertse a starší sestra herečky Julie Robertsové, teta herečky a zpěvačky Emmy Roberts.\n\nSe svojí nepoměrně známější sestrou si zahrála ve filmu \"Nevěsta na útěku\" z roku 1999, \"Úsměv Mony Lisy\" z roku 2003 a ve filmu \"Dvojí hra\" z roku 2009.\n\nJe provdána za herce Tonyho Gillana, žije v New Yorku.\n\n\n\n\n"}
{"id": "446559", "url": "https://cs.wikipedia.org/wiki?curid=446559", "title": "Izi Dorot", "text": "Izi Dorot\n\nJicchak „Izi“ Dorot (: , rodným jménem Izidor Rot, : ; žil 1916–1980) byl izraelský voják a druhý ředitel Šin bet.\n\nV roce 1936 podnikli aliju do britské mandátní Palestiny. Zde vstoupil do řad policie chránící židovská osídlení. Během druhé světové války bojoval jako dobrovolník v řadách britské armády. Po skončení války se vrátil do mandátní Palestiny a vstoupil do řad zpravodajské služby Hagany – Šaj. V průběhu izraelské války za nezávislost vstoupil v roce 1948 do nově vzniklé zpravodajské služby Šin bet. \n\nV říjnu 1953, po ročním působení v čele Šin bet, tuto zpravodajskou službu opustil a přešel do Mosadu za Iserem Har'elem. Ve funkci ředitele Šin bet jej nahradil Amos Manor. V Mosadu působil až do roku 1963 ve funkci zástupce ředitele.\n\n"}
{"id": "446560", "url": "https://cs.wikipedia.org/wiki?curid=446560", "title": "Mlhovina Severní Amerika", "text": "Mlhovina Severní Amerika\n\nMlhovina Severní Amerika (také známá jako NGC 7000 nebo Caldwell 20) je velmi velká, za dobrých podmínek pouhým okem viditelná, emisní mlhovina. Objevil ji britský astronom William Herschel 24. října 1786. Nachází se blízko hvězdy Deneb (nejjasnější v souhvězdí Labutě). Název dostala podle svého vzhledu, její tvar totiž připomíná obrys světadílu Severní Amerika, zejména jejího východního pobřeží mezi Mexickým zálivem a Floridou.\n\nSpolu s mlhovinou Pelikán tvoří jednu soustavu mlhovin, která se nachází ve vzdálenosti přibližně 1 950 světelných let od Země a ve které probíhá tvorba hvězd, jak to dosvědčuje přítomnost různých mladých hvězd a Herbigových-Harových objektů – tyto jevy se týkají především hvězd s malou a střední hmotností.\n\nDíky její celkové jasnosti a velké rozloze patří mlhovina mezi nejvíce fotografované objekty severní noční oblohy.\n\nMlhovina Severní Amerika se rozprostírá na ploše odpovídající přibližně desetinásobku plochy Měsíce v úplňku, ale její plošná jasnost je nízká, a proto není snadné ji spatřit pouhým okem. Na obloze se nachází ve východní části souhvězdí, přibližně 3° východně od jasné hvězdy Deneb (α Cygni) ve velmi jasné a bohaté části severní Mléčné dráhy. V triedru se širokým zorným polem (kolem 3°) vypadá jako prohnutá mlhavá světlá skvrna, která je sotva postřehnutelná, a to pouze za podmínky dostatečně průzračné tmavé oblohy. Pomocí dalekohledu je možné v ní rozlišit nějaké podrobnosti, ale velké zvětšení neumožní sledovat ji celou. Nejznámější část mlhoviny je velký oblouk, který dokonale připomíná tvar Mexického zálivu. Mlhovina v celé její velikosti a především její červené barvě, kterou získává díky spektrálním čarám vodíku Hα, je viditelná pouze na fotografiích.\n\nMlhovina má střední severní deklinaci, proto je na velké části severní polokoule cirkumpolární, včetně měst jako je Paříž a Vídeň. Pro pozorovatele na severní polokouli je tedy její pozorování snadné. Naopak na jižní polokouli je viditelná pouze nízko nad severním obzorem a jižně od 46° jižní šířky není viditelná vůbec.\n\nMlhovina Severní Amerika a sousední mlhovina Pelikán (IC 5070) spolu tvoří jedno velké mezihvězdné mračno ionizovaného vodíku, takzvanou HII oblast.\nToto mračno se označuje jako W80, má rozlohu přibližně 3° a obsahuje rádiový zdroj DR 27. Ve skutečnosti je tedy mlhovina Severní Amerika a mlhovina Pelikán jeden mezihvězdný oblak, který je zastíněný jiným temným oblakem ležícím mezi mlhovinou a Zemí, a tak vzniká obrys Severní Ameriky a Pelikána. Tento temný oblak plynu se označuje jako LDN 935 a tvoří s mlhovinou jednu soustavu. V oblasti se nachází také několik otevřených hvězdokup, jako například NGC 6996.\n\nTato soustava mlhovin je ve skutečnosti osvětlenou součástí velkého souboru plynu a prachu, známého jako Velká trhlina v Labuti, který je velmi zřetelný, protože zcela zakrývá hvězdy ležící za ním, a tedy i jas Mléčné dráhy. Dlouhou dobu nebyla s jistotou známa hvězda, která je zodpovědná za ionizaci vodíku v mračnu. Kdyby to byla hvězda Deneb, jak tvrdí některé zdroje, musela by se nacházet ve vzdálenosti 1 800 světelných let a její skutečný rozměr by musel být 100 světelných let (zdánlivý průměr 6°). Tato domněnka se tedy zdá být nepravdivá. Výzkum provedený na různých vlnových délkách pomohl najít dvacítku zdrojů záření, kterými jsou hvězdy ponořené v oblaku, nebo skryté za ním. Mezi těmito hvězdami vyniká 2MASS J205551.25+435224.6, což je osamocený zdroj, který se nachází za tmavým pásem LDN 935, ale je dobře viditelný v blízkém infračerveném pásmu a jeho původcem je mladá modrá hvězda spektrální třídy O5V. Její poloha je zvláště zajímavá, neboť se nachází v přesném geometrickém středu této soustavy mlhovin, a díky tomu je tedy hlavním členem zodpovědným za ionizaci okolního plynu.\n\nRůzné výzkumy odvozují vzdálenost soustavy mlhovin v rozsahu 500 až 100 parseků (1 630-3 260 světelných let) od Slunce. Taková nepřesnost je v podstatě způsobena obtížností pozorování této oblasti oblohy, která je velmi hustá díky překrývání velkého počtu různých mlhovin podél směru našeho pohledu. Toto překrývání je způsobeno směřováním našeho pohledu právě ve směru osy ramena Orionu, což je spirální galaktické rameno, ve kterém se nachází i Slunce. Nejnovější odhady této vzdálenosti výrazně snížily svou nepřesnost a shodují se na hodnotě 600 ±50 parseků (1956 ±163 světelných let).\n\nOblast oblohy ve směru pohledu na mlhoviny Severní Amerika a Pelikán obsahuje velké množství mladých hvězdných objektů, což dokazuje přítomnost hvězd zářících v pásmu Hα. Tyto hvězdy se dělí podle jejich hmotnosti na hvězdy spektrální třídy Be a na hvězdy typu T Tauri. Podle vědců, kteří prvně zapsali do katalogu tento typ hvězd ve zmíněné oblasti, se hvězdy Be nachází ve větší vzdálenosti než hvězdy typu T Tauri, které by naopak měly být fyzicky spojeny s mlhovinou.\nNásledné průzkumy objevily v oblaku LDN 935 několik stovek hvězd vyzařujících Hα; ze 430 jednotlivých hvězd jich přibližně 10% patří mezi hvězdy před hlavní posloupností.\nNěkolik těchto hvězd s malou hmotností tvoří malou hvězdokupu ponořenou do oblaku LDN 935.\nKromě těchto hvězd se zde nachází dalších 700 hvězd s přebytkem infračerveného záření, což je typická vlastnost mladých hvězd obklopených protoplanetárním diskem nebo plynem.\n\nPrůzkum z roku 2009, který dělal rozbor všech mladých hvězd v této oblasti, zaznamenal v oblaku LDN 935 přítomnost osmi velkých seskupení, ve kterých sídlí přibližně třetina ze všech mladých hvězd v mlhovině. Průměrné stáří těchto hvězd se pohybuje kolem 3 milionů let, stáří některých se blíží k 10 milionům let.\n\nDalší známkou, která dosvědčuje nedávnou tvorbu hvězd, je přítomnost velkého počtu HH objektů. 44 z nich, tedy velká část, byla nalezena na přelomu 90. let 20. století a počátku 21. století a jsou rozděleny mezi mlhovinu Severní Amerika a mlhovinu Pelikán.\nČást těchto objektů je zhuštěna v temné oblasti, která svým tvarem připomíná Mexický záliv a patří k LDN 935. V této oblasti také bylo nalezeno mnoho polárních výtrysků, které potvrzují, že oblak LDN 935 je významným místem tvorby hvězd.\n\n"}
{"id": "446561", "url": "https://cs.wikipedia.org/wiki?curid=446561", "title": "Andor", "text": "Andor\n\nAndor může znamenat:\n\n"}
{"id": "446564", "url": "https://cs.wikipedia.org/wiki?curid=446564", "title": "Žabka", "text": "Žabka\n\nŽabka může být:\n\n\n\n\n"}
{"id": "446565", "url": "https://cs.wikipedia.org/wiki?curid=446565", "title": "Moskvič 400", "text": "Moskvič 400\n\nMoskvič 400 (rusky \"Москвич-400\") byl automobil vyráběný automobilkou MZMA (Moskevský Závod Malolitrážních Automobilů). Byl to ve skutečnosti upravený Opel Olympia. Dodávalo se i kombi pod názvem Moskvič 420 a kabriolet Moskvič 420A. Výroba vozu začala 4. prosince 1946 a skončila v roce 1954, kdy byl nahrazen typem 401, který byl jen jeho modernizací.\n\n"}
{"id": "446570", "url": "https://cs.wikipedia.org/wiki?curid=446570", "title": "Dálnice 5 (Izrael)", "text": "Dálnice 5 (Izrael)\n\nDálnice 5 ( כביש 5; \"Kviš 5\"), či Trans-Samařská dálnice (hebrejsky כביש חוצה שומרון, \"Kviš Choce Šomron\") je jednou z hlavních izraelských dálnic spojujících středomořské pobřeží severně od Tel Avivu s centrální Šaronskou planinou, Arielem a dalšími izraelskými osadami v severní části Západního břehu Jordánu, známé pod biblickým označení Samařsko.\n\nTato, v každém směru tří až pěti-proudá, dálnice zpočátku dosahovala pouze zelené linie (hranice mezi Izraelem a Západním břehem Jordánu) a sloužila především pro obslužnost hustě zalidněné metropolitní oblasti Guš Dan. Na Západním břehu byla stále hlavní silnicí stará silnice číslo 505, která je v současnosti částečně uzavřena kvůli židovské přepravě. Počátkem 90. let došlo, v souvislosti s růstem města Ariel a dalších okolních osad, k potřebě vybudování moderní silnice, která by uspokojila požadavky místních více než jednoproudá silnice č. 505. Z toho důvodu byla dálnice 5 prodloužena přibližně o 20 kilometrů východně od zelené linie tak, že končí na dohled od Arielu a slouží jako obslužná komunikace největšímu bloku izraelských osad v severní části Západním břehu. Do její spádové oblasti připadá na 50 tisíc lidí a průmyslová zóna Barkan. K dnešnímu dni je tato dostavba dálnice jedním z největších infrastrukturních projektů, které Izrael na území distriktu Judeje a Samaří podnikl.\n"}
{"id": "446571", "url": "https://cs.wikipedia.org/wiki?curid=446571", "title": "Talbot", "text": "Talbot\n\nTalbot může být:\n\n\n"}
{"id": "446573", "url": "https://cs.wikipedia.org/wiki?curid=446573", "title": "Stephanie Coontz", "text": "Stephanie Coontz\n\nStephanie Coontz (narozena 31. srpna 1944) je spisovatelka a historička, působící na Evergreen State College ve městě Olympia v americkém státě Washington. Přednáší historii a a řídí výzkum a osvětu v \"Radě pro soudobou rodinu\" (\"Council on Contemporary Families\"), jíž předsedala v letech 2001 – 2004. Je autorkou a spoluautorkou několika knih o historii rodiny a sňatku. Její díla byla přeložena do francouzštiny, španělštiny, řečtiny, němčiny a japonštiny.\n\nStephanie Coontz získala titul BA z americké historie v roce 1966 na University of California v Berkeley, kde byla členkou politické strany SLATE. V roce 1970 získala titul MA z Evropské historie na University of Washington. Od roku 1975 se věnovala plně výuce, předtím se však věnovala politické činnosti jako regionální politik v \"Socialistické dělnické straně\" (SWP), která se sama definovala jako trockistická organizace. Je v seznamu poradců \"Against the Current\", měsíčníku teoretických studií Solidarity vycházejícího z principu marxismu.\n\nStephanie Coontz přednášela na \"Evergreen State College\" ve Spojených státech amerických, dále na Univerzitě Kóbe\" v Japonsku a na \"University of Hawaii\" ve městě Hilo na Havaji.\nJe spoluzakladatelkou nadace Woodrow Wilson National Fellowship Foundation.\n\nCoontz prováděla výzkumy v oblasti fungování americké rodiny,rozvodu, rovnostářství. Tvrdí, že dynamika tradiční americké rodiny se mění, že se objevuje mnoho homosexuálních a imigrantských rodin. Coontz také publikovala práci, která měla odhalit mýtus romantické lásky v historii americké rodiny. V knize The Way We Never Were zdůrazňuje, že už rodina padesátých let byla velmi náchylná k rozvodu, těhotenství nezletilých a nevěře.\n\nStephanie Coontz vystupuje v televizi a rozhlase, publikuje v novinách a časopisech, rovněž v mnoha vědeckých časopisech. Své výzkumy publikovala pro širokou veřejnost v USA, Evropě a Japonsku.\n\n\n\n\n"}
{"id": "446576", "url": "https://cs.wikipedia.org/wiki?curid=446576", "title": "Fermatovo číslo", "text": "Fermatovo číslo\n\nFermatovým číslem se v matematice rozumí takové přirozené číslo, které je rovno\n\npro nějaké přirozené číslo formula_2. Svoje jméno tato čísla získala podle matematika Pierra de Fermata, který je zkoumal jako jeden z prvních.\n\nPrvních devět Fermatových čísel je:\n\nV roce 2008 byl znám prvočíselný rozklad pouze prvních dvanácti Fermatových čísel \"F\" až \"F\".\n\nFermat věřil, že všechna Fermatova čísla jsou prvočísla (takovým číslům se pak zkráceně říká Fermatovo prvočíslo). To bylo vyvráceno v roce 1732 Leonhardem Eulerem. Euler dokázal, že dělitel čísla \"F\" musí mít podobu \"k\"2 + 1. Pro formula_3 tedy stačí zkoušet dělit čísly 128\"k\" + 1 a Euler objevil, že\n\nV rozporu s Fermatovým očekáváním se dodnes (2008) nepodařilo objevit žádná další Fermatova prvočísla kromě \"F\", \"F\", \"F\", \"F\" a \"F\", která znal už Fermat. Vzhledem k tomu, jak rychle Fermatova čísla rostou, se o Fermatových číslech pro velká \"n\" mnoho neví a pojí se k nim následující otevřené problémy:\n\n"}
{"id": "446577", "url": "https://cs.wikipedia.org/wiki?curid=446577", "title": "Josef Harmelin", "text": "Josef Harmelin\n\nJosef Harmelin (: , žil 1922 – 12. září 1994) byl izraelský voják, diplomat a ředitel Šin bet.\n\nNarodil se ve Vídni v Rakousku. Byl členem vedení sionistické mládežnické organizace Mládí Makabi a sportovního klubu ha-Koach a byl považován za výborného plavce.\n\nV roce 1939 podnikl aliju do Britské mandátní Palestiny a stal se členem kibucu Neve Jam. Během druhé světové války bojoval jako dobrovolník v řadách britské armády. V roce 1948 vstoupil do Izraelských obranných sil, v jejichž řadách bojoval ve válce za nezávislost. \n\nO rok později vstoupil do Šin bet a postupně se vypracoval až na funkci ředitele, v níž působil napoprvé v letech 1964 až 1974. Po svém odchodu pracoval v ropném průmyslu a dále jako izraelský velvyslanec v Íránu a Jihoafrické republice.\n\nV roce 1986 byl opětovně jmenován do funkce ředitele Šin bet; jeho úkolem bylo stabilizovat tuto službu po aféře autobusu číslo 300, při níž byli dva zadržení palestinští teroristé ubiti agenty Šin bet a vedení této služby při následném vyšetřování falšovalo důkazy a nutilo své příslušníky křivě vypovídat. Pozici ředitele opustil v roce 1988 a odešel do důchodu. \n\n"}
{"id": "446585", "url": "https://cs.wikipedia.org/wiki?curid=446585", "title": "Egged", "text": "Egged\n\nEgged Israel Transport Cooperative Society Ltd (: אגד) je největší izraelská autobusová společnost a druhá největší autobusová společnost na světě (po London Buses). Společnost, která je právní formou družstevní podnik, zaměstnává 6227 zaměstnanců a provozuje 3105 autobusů (včetně 114 neprůstřelných) na více než 1038 linkách a 3984 alternativních spojích po celém Izraeli. Společnost Egged každý den vypraví na 44 957 jednotlivých spojů a na silnicích o celkové délce 810,519 kilometrů přepraví zhruba milion pasažérů. Linky společnosti Egged obsluhují většinu osad, kibuců, mošavů a měst v Izraeli. Společnost rovněž provozuje místní autobusovou dopravu ve většině izraelských měst.\n\nSpolečnost expandovala do Evropy zakoupením bulharské autobusové společnosti Trans-Triumph, která provozuje autobusové spoje ve Varně a Sofii, stejně jako letištní a zájezdní autobusové spoje. Tato investice byla natolik úspěšná, že Egged plánuje expandovat i do dalších zemí východní Evropy. EGGED BG JSC vytvořila společně s radnicí pátého největšího (k roku 2009) bulharského města Ruse joint venture s názvem EGGED ROUSSE JSC, která provozuje městskou dopravu v tomto bulharském městě. Egged zahájil provoz i v Polsku. Pod názvem Egged Mobilis provozuje metropolitní autobusové linky ve Varšavě, Krakově a Bydhošti a mimo to též bezplatnou autobusovou dopravu pro zákazníky obchodních center. Mezi nejznámější polské linky patří Express Piaseczno, který spojuje největší varšavské předměstí s vlastním centrem města. Jedná se o jedinou autobusovou linku, která používá autobusy značky Mercedes, dříve provozované v Izraeli, a ne polské autobusy Solaris, které využívají všechny ostatní spoje.\n\nSpolečnost Egged byla vytvořena v roce 1933 sloučením čtyř menších autobusových družstev. V roce 1951 došlo ke sloučení společnosti Šachar bus ze severního a Drom Jehuda z jižního Izraele a tím k vytvoření společnosti s celostátní sítí autobusových spojů. Po šestidenní válce v roce 1967 se Egged sloučil s jeruzalémskou společností Hamekašer. Název Egged (doslova „spojení, sdružení“) dal společnosti izraelský básník Chajim Nachman Bialik.\n\nNavzdory pokusům o deregulaci provedeným Benjaminem Netanjahuem, je Egged stále největší izraelským autobusovým dopravcem, je subvencován vládou a provozuje většinu městských autobusových spojů po celé zemi. V reakci na Netanjahuovy pokusy o deregulaci došlo k autobusové stávce, která ochromila celou zemi. Pracovníci a ředitelé společnosti neváhali prohlásit, že jakékoliv další pokusy o podkopání monopolu společnosti povedou k podobným reakcím. V posledních letech však i tak na izraelský autobusový trh vstupuje stále více menších autobusových společností, jako například Dan, Kavim, Superbus, Connex a jiné.\n\nBěhem válek v letech 1956, 1967 a 1973 pomáhali řidiči a autobusy společnosti posílit logistický systém Izraelských obranných sil a dopravit vojáky a zásoby na bojové fronty.\n\nVozový park společnosti zahrnuje širokou paletu autobusů značek Mercedes-Benz, Volvo a MAN, včetně neprůstřelných verzí, které jsou provozovány především na Západním břehu Jordánu. V minulosti společnost též využívala autobusy značek Leyland, Neoplan, Jonckheere, DAF, International, Fiat a další.\n\n"}
{"id": "446591", "url": "https://cs.wikipedia.org/wiki?curid=446591", "title": "ANC (hudební producent)", "text": "ANC (hudební producent)\n\nANC (Anti Nazi Core), vlastním jménem Daniel Schanze, je německý speedcorový producent.\n\nHardcore začal produkovat už v roce 1993.\nPozději se přesměroval na speedcore, až na extrémní speedcore, který sám sobě pojmenoval \"speedfolter\". Během té doby se stal členem projektu Pain Alliance. \nNedávno se začal zaměřovat na industriální zvuk a pod pseudonymem Discontinued Process produkuje industrial hardcore a rhythmic noise.\n\n"}
{"id": "446599", "url": "https://cs.wikipedia.org/wiki?curid=446599", "title": "Dějiny Pitcairnových ostrovů", "text": "Dějiny Pitcairnových ostrovů\n\nDějiny Pitcairnových ostrovů sahají až k prvnímu osídlení Polynésany v 11. století, kteří se prokazatelně trvale usadili na ostrovech Henderson a Pitcairn, kde vybudovali prosperující společnosti. Polynésané se na ostrovech udrželi přibližně čtyři staletí a poté z ne zcela známých příčin ostrovy opustili. Prvním Evropanem, který se objevil v oblasti Pitcairnových ostrovů, byl Pedro Fernandes de Queirós, který objevil a pojmenoval dva z ostrovů; není však zcela jisté, které ostrovy to konkrétně byly. Během 17. a 18. století byly postupně objeveny a pojmenovány všechny čtyři ostrovy: Oeno roku 1606 Pedrem Fernandesem de Queirós, Pitcairn v roce 1767 Philipem Carteretem (možná však již roku 1606 Pedrem Fernandesem de Queirós), Ducie roku 1791 Edwardem Edwardsem a Henderson v roce 1819 Jamesem Hendersonem (možná však již roku 1606 Pedrem Fernandesem de Queirós).\n\nPoté, co Polynésané z Pitcairnových ostrovů zmizeli, zůstaly ostrovy neosídleny, a to až do roku 1790, kdy byl znovuobydlen Pitcairnův ostrov skupinou tvořenou britskými vzbouřenci z HMAV \"Bounty\" a skupinou Polynésanů. Trvalí kolonisté se usadili pouze na Pitcairnu, zbylé ostrovy zůstaly neobydlené. Přeživší Britové a jejich potomci na ostrově žili v zapomnění až do roku 1808, kdy ostrov objevili američtí velrybáři, roku 1814 osadníky objevili také Britové. Pitcairnská kolonie se rozrůstala a kvůli přelidnění se osadníci roku 1831 přestěhovali na Tahiti, odkud se však zakrátko vrátili; v roce 1856 osadníci odešli na ostrov Norfolk, kde však většina již trvale zůstala a na Pitcairn se po několika letech vrátil jen zlomek z nich. Od druhé poloviny 20. století z Pitcairnova ostrova odchází stále více obyvatel za prací a populace na ostrově klesá. Počátkem 21. století se začalo vyšetřovat obvinění z pohlavního zneužívání nezletilých dívek, kterého se měla na ostrově dopustit část mužů, v roce 2004 jich bylo šest odsouzeno, včetně starosty ostrova Steva Christiana. Pitcairnovy ostrovy představují poslední britské zámořské území v Tichém oceánu.\n\nPodle archeologů existovalo na Pitcairnově ostrově polynéské osídlení přibližně od 11. do 15. století. Není jasné, odkud první obyvatelé na ostrov přišli, podle stylu místního umění je však pravděpodobné, že jejich pravlast nebyla příliš vzdálená; existují hypotézy, že z 490 kilometrů vzdáleného ostrova Mangareva. Stejně tak existuje možnost, že Pitcairnův ostrov měl původně sloužit jako přechodná základna. Mangarevané Pitcairnův ostrov nazývali Mata-ki-te-rangi, jeho tahitské jméno znělo Hiti-au-revareva. Rozdíly v technice nalezených předmětů naznačují, že v průběhu osídlení na ostrově mohli žít lidé s rozdílným původem. První obyvatelé udržovali s lidnatější Mangarevou čilé obchodní vztahy; potraviny z Mangarevy byly směňovány za výrobky z kamene a vulkanického skla, které bylo na Pitcairnu dostupné. Pro uskutečňování vzájemného obchodu obyvatelé Pitcairnu nejspíše užívali kanoe, a to navzdory stakilometrovým vzdálenostem mezi Pitcairnovými ostrovy a nejbližšími sousedy. Dnes není jasné, proč tato první kultura z Pitcairnu zmizela, avšak pravděpodobně to má souvislost s odlesněním ostrova Mangareva a s tím spojeným úpadkem tamní civilizace. Početná populace na Pitcairnu se nedokázala uživit jen z přírodních zdrojů na ostrově, bez dalších kontaktů s okolními ostrovy.\n\nOstrov tak byl neobydlen, když jej objevila 3. července 1767 britská loď HMS \"Swallow\", vedená kapitánem Philipem Carteretem, kterou bouře oddělila od druhé lodi HMS \"Dolphin\". Kapitán Carteret ostrov pojmenoval na počest patnáctiletého kadeta Roberta Pitcairna, syna majora královské námořní pěchoty Johna Pitcairna, který ostrov jako první zahlédl.\n\nJe však možné, že ostrov byl objeven již počátkem roku 1606 portugalským mořeplavcem ve španělských službách Pedrem Fernandesem de Queirós a pojmenován San Juan Bautista (Svatý Jan Křtitel). Na ostrově se později zastavil i kapitán James Cook a pro čerstvé zásoby se zde občas zastavovali i velrybáři. Protože však kapitán Carteret zapsal polohu ostrova chybně, jeho poloha se na námořních mapách objevovala různě, což mělo za následek jeho dlouhodobou nedotčenost. \n\nVzbouřenci později po osídlení ostrova nacházeli množství památek po první populaci, například různé kamenné kultovní předměty, skalní malby, či dokonce lidské pozůstatky.\n\nDne 15. ledna 1790 k ostrovu dorazila britská loď Bounty s britskými vzbouřenci a jejich tahitským doprovodem na palubě pod velením druhého kormidelníka Fletchera Christiana. Protože Fletcher Christian znal Carteretovy záznamy, Pitcairnův ostrov vybral záměrně. Britských vzbouřenců bylo celkem devět, kromě Fletchera Christiana to byli: Ned Young, John Adams, Matthew Quintal, William McCoy, William Brown, Isaac Martin, John Mills a John Williams. Na Bounty se dále nacházelo celkem 19 Polynésanů: šest námořníků (Titahiti, Oha, Manarii, Teimua, Niau a Tararo), dvanáct polynéských žen (Mauatua, Puarai, Teio, Teehuteatuaonoa, Vahineatua, Tevaura, Faahotu, Terarua, Teatuahitea, Tinafanaea, Mareva, Toofaiti) a jedno dítě, desetiměsíční holčička jménem Sally, která se později v komunitě vzešlé z posádky stala respektovanou osobností. Posádka vyložila z lodi všechno, co se dalo odnést, a 23. ledna ji v zátoce Bounty Bay Matthew Quintal zapálil ze strachu, aby loď nebyla z moře vidět a vzbouřenci tak nebyli odhaleni; vrak lodi je na dně zátoky dodnes viditelný a výročí jejího potopení (23. ledna) se na Pitcairnu slaví jako nejvýznamnější výročí (\"Bounty Day\"). Protože o malý odříznutý Pitcairn s nebezpečným přístupem nejevili Britové zájem, stal se ideálním útočištěm pro uprchlé vzbouřence.\n\nOsadníci si na ostrově dokázali vybudovat soběstačnou, prosperující kolonii, dnešní hlavní město Pitcairnových ostrovů Adamstown. Živili se sběrem místních plodů, farmařením (zvláště pěstováním chlebovníků a sladkých brambor) i rybolovem. Původní stany byly nahrazeny stálými domy ze dřeva. Avšak nemoci a vzájemné konflikty mezi kolonisty způsobily mnoho problémů; vypukla nevraživost mezi Brity a polynéskými muži, kteří chtěli také ženy, kterých ale bylo o tři méně, než polynéských mužů, a tudíž ti své ženy museli navzájem sdílet. Během vzájemných potyček roku 1790 zemřely manželky Johna Adamse a Johna Williamse a ti si následně přivlastnili manželky tří Polynésanů Titahitiho, Tarara a Ohay, Toofaiti a Tinafanaeu, což problém ještě vyhrotilo. Další zostření vztahů přineslo dělení půdy. Ta byla rozdělena mezi rodiny bělochů a Polynésanům nebyla žádná půda přiznána a připadla jim role sluhů; mnozí Britové s Polynésany nakládali jako s otroky, zvláště McCoy, Martin, Mills a Quintal. Další dva Polynésané byli zabiti jiným Polynésanem, a to na rozkaz vzbouřenců. Počátkem roku 1793 se na ostrově narodilo několik dětí a nepřátelství mezi bělochy a Polynésany vyeskalovalo v otevřený konflikt v září nebo říjnu 1793, když se čtyři Polynésané pokusili povraždit všechny bílé osadníky; zabiti byli Martin, Christian, Mills, Brown a Williams, postřelen byl i John Adams, ten ale útok přežil. Nicméně Polynésané začali o ženy brzy bojovat mezi sebou: jeden z nich, Teimua, byl v bitce zabit dalším Polynésanem Manariim, kterého posléze zabili Quintal a McCoy, Titahiti byl zabit ženou Neda Younga Teraurou, a posledního Niau zabil Ned Young. Smrt téměř poloviny osadníků dramaticky změnila kolonii. Mnozí povstalci měli se svými ženami děti a ženy a děti svým počtem muže začaly převyšovat. Pět následujících let vládl v kolonii mír. Rostla však nespokojenost žen, což roku 1794 vyústilo v jejich pokus opustit ostrov; nicméně vztahy se nakonec podařilo urovnat.\n\nBrzy na to Ned Young a John Adams převzali vedoucí úlohu v kolonii, čímž se odcizili dvěma zbývajícím bělochům, Matthewu Quintalovi a Williamu McCoyi, a to zvláště poté, kdy McCoy objevil způsob získávání alkoholu z místní rostliny \"Cordyline fruticosa\". V roce 1798 spáchal opilý McCoy sebevraždu a následujícího roku byl opilý Quintal zabit Youngem a Adamsem poté, co hrozil povražděním všech osadníků. Krátce poté se Young a Adams začali zajímat o křesťanství. Young dokonce i učil Johna Adamse číst, k čemuž užíval Bibli zachráněnou z Bounty. Když roku 1800 Ned Young zemřel na astma, John Adams se stal posledním přeživším Evropanem na Pitcairnově ostrově, společně s devíti ženami a devatenácti dětmi.\n\nZpočátku žila komunita v naprosté izolaci. V 90. letech 18. století se k Pitcairnovým ostrovům zřejmě přiblížilo několik lodí a jedna dokonce u ostrova zakotvila, aby posádka nabrala čerstvé kokosové ořechy, ale námořníci osadníky neobjevili. První kontakt s vnějším světem pro osadníky představovala americká velrybářská loď \"Topaz\" pod velením Mayhewa Folgera, která u ostrova zakotvila 6. února 1808. Američané na ostrově objevili jednoho Angličana, který se jim představil jako Alexander Smith (ve skutečnosti to byl John Adams), poslední žijící vzbouřenec z Bounty. Tehdy na ostrově žilo asi 35 lidí. Kapitán Folger byl příběhem trosečníků ohromen a vypověděl jim, co se stalo ve světě za posledních dvacet let. Zároveň slíbil, že bude o jejich osudu informovat na pevnině; téhož roku svůj příběh vypověděl britské Admiralitě a poté ještě jednou o pět let později, nicméně Britové o Pitcairn nejevili zájem. V té době John Adams pro děti na ostrově postavil školu a děti narozené na ostrově vychovával v duchu britského puritánství. Sám John Adams byl komunitou nazýván „otec“.\n\nDne 17. září 1814 dvě fregaty britského královského námořnictva, \"Briton\" a \"Tagus\", objevily existenci kolonie na Pitcairnově ostrově. Ačkoliv již britská Admiralita o existenci pitcairnské kolonie věděla – o kontaktu americké lodi s ostrovany se zmiňuje časopis britské Admirality \"Quarterly Review\" z roku 1810 –, oba britští kapitáni Thomas Staines a Philip Pipon ostrov považovali za neobydlený a přítomností obyvatel byli velmi překvapeni. Britové, stejně jako Američané, byli historií kolonie ohromeni a zvláště pak osobou Thursdaye Octobera Christiana, syna Fletchera Christiana.\n\nNa Pitcairnův ostrov připlouvalo stále více lodí, které osadníkům přivážely britské knihy a další zboží. V prosinci 1823 na ostrov přijeli na velrybářské lodi \"Cyrus\" dva britští dobrodruzi, John Buffett a John Evans, kteří se usadili na ostrově a oženili se s místními domorodkyněmi, potomky vzbouřenců z Bounty. O pět let později na ostrov přijel vzdělaný George Nobbs, který se na Pitcairnu stal pastorem a učitelem. Po smrti Johna Adamse v roce 1829 v kolonii vyvstalo mocenské vakuum. George Nobbs, veterán britského i chilského námořnictva, byl Johnem Adamsem zvolen za jeho nástupce v pozici vůdce osady, avšak John Buffett a Thursday October Christian, první osadník narozený na ostrově, měli za úkol vítat lodě, které připluly k ostrovu a během času se z nich stali taktéž vážení vůdci osadníků. Již v roce 1825 si John Adams uvědomoval nebezpečí přelidnění ostrova, proto se o čtyři roky později uskutečnily přípravy na přesun ostrovanů na Tahiti; v roce 1831 Britové převezli Pitcairňany, celkem 87 osadníků, na Tahiti. Ovšem Pitcairňané si na Tahiti nezvykli na uvolněné mravy místních domorodců, ani na místní prostředí, ve kterém šestnáct z celkem osmdesáti sedmi lidí, včetně Thursdaye Octobera Christiana či Edwarda Younga juniora, onemocnělo horečnatou nemocí a zemřelo. Již o šest měsíců později se tedy osadníci na Pitcairnovy ostrovy vrátili na palubě lodi amerického kapitána Williama Drivera. Komunita se tak ocitla bez vedení a mezi osadníky se rozmohlo opilství. Zatímco byl Pitcairn opuštěný, připluli naň domorodci z Bora-Bora na francouzské brize \"Courrier de Bordeaux\" a Adamstown poničili, takže osadníci museli své domy znovu postavit. George Nobbs si nedokázal mezi osadníky zajistit dostatečnou podporu.\n\nV roce 1832 na ostrov dorazil dobrodruh Joshua Hill, který se prohlásil britským zmocněncem. Hill byl zvolen vůdcem kolonie a sám vystupoval jako prezident Pitcairnského svazu. Hill nařídil Buffettovi, Evansovi a Nobbsovi opustit ostrovy, zakázal požívání alkoholu a nařídil uvěznit každého za sebemenší přestupky. V roce 1837 se k Britům donesly zprávy o podivných událostech na Pitcairnu a lord Edward Russel na Pitcairn přijel podezření vyšetřit. Joshua Hill byl lordem Russelem prohlášen za šarlatána a bylo mu nařízeno opustit ostrov. O rok později britský námořní kapitán Russel Elliott ostrovanům pomohl sestavit vlastní zákoník. Podle tohoto zákoníku obyvatelé Pitcairnu každoročně volili svého starostu, který zastával funkci vůdce ostrovanů odpovědného britské vládě. 28. listopadu tak byl zvolen první starosta Edward Quintal. Dále byla zavedena povinná školní docházka. Dalšími důležitými osobnostmi na ostrově byl učitel, lékař a pastor.\n\nOd roku 1838 se Pitcairnovy ostrovy staly britským teritoriem a zároveň druhou zemí na světě, která přiznala mužům i ženám nad 18 let volební právo (prvním státem s volebním právem žen byla Korsika roku 1755 za Pascala Paoliho). Ostrov se v následujících desetiletích stal zastávkou osobních i velrybářských lodí na cestě mezi Amerikou a Austrálií a vlivem obchodu s velrybáři začal prosperovat. V polovině 19. století měl Pitcairn již téměř 200 obyvatel a velikost kolonie začala přerůstat možnosti ostrova. Když se v roce 1853 na Pitcairn vrátil George Nobbs, našel osadníky v obtížné situaci; jejich úrodu postihlo dlouhé sucho a mezi obyvateli řádila nákaza chřipky a hlad. Nobbs, který předtím navštívil Londýn, již také věděl, že jeho příznivci již nemohou déle podporovat pitcairnskou komunitu. Osadníci si přáli zůstat pod britskou vládou a tak naléhali na královnu Viktorii, aby jim pomohla vyřešit jejich naléhavou situaci. Královna kolonistům nabídla ostrov Norfolk, ležící 6120 kilometrů na západ od Pitcairnu, 1400 kilometrů východně od Austrálie, 740 kilometrů severozápadně od Nového Zélandu a 750 kilometrů jižně od Nové Kaledonie. Osadníci nabídku královny přijali a 3. května 1856 opustilo všech 194 lidí Pitcairnův ostrov na palubě HMS \"Morayshire\". Po nepříjemné pětitýdenní plavbě přistáli osadníci 8. června na Norfolku. Ostrov Norfolk byl před příjezdem Pitcairňanů trestaneckou kolonií, zrušenou jen rok předtím. Většina Norfolku tak byla zkultivována, na ostrově se nacházely cesty i obyvatelné budovy po trestancích. Administrativně Norfolk náležel k Novému Jižnímu Walesu. Bylo tedy jasné, že osadníci svůj způsob života na Norfolku již nepovedou tak izolovaně jako na Pitcairnu, což pro mnohé osadníky bylo zklamáním. Britové si oficiálně ostrov podrželi a Pitcairňané tak byli považováni pouze za nájemce. Po 18 měsících na Norfolku se prvních 16 osadníků vrátilo zpět na Pitcairnův ostrov a v roce 1864 je následovaly další čtyři rodiny, celkem 27 lidí.\n\nZatímco byl Pitcairnův ostrov neobydlen, několik lodí na něm přistálo a někdo poničil hrob Johna Adamse. Pitcairn byl navíc téměř připojen k Francii, neboť Francouzi si neuvědomili, že ostrov již byl v minulosti osídlen Evropany, čímž na něj neměli nárok. George Nobbs a John Buffett zůstali na Norfolku. V téže době se na ostrově usadila také rodina Warrenů z Ameriky. Během 60. let 19. století však další imigrace na ostrov byla zakázána. V roce 1884, poté, co ostrované získali od skupiny misionářů náboženskou literaturu, přestoupila většina Pitcairňanů od anglikánské církve k adventistům sedmého dne. Misionáři na ostrov přijeli později znovu a od roku 1887 se k adventistům hlásila většina Pitcairňanů. Konverze celé komunity byla propagandou adventistické církve využita. Významnými vůdci osadníků byli v té době Thursday October Christian II., Simon Young a James Russell McCoy. McCoy, který byl v dětství poslán na studia do Anglie, strávil značnou část svého dalšího života misijní činností. V roce 1887 se Pitcairnovy ostrovy na základě \"British Settlements Act\" oficiálně staly britskou kolonií, která v roce 1898 přešla pod jurisdikci vysokého komisaře pro západní Pacifik. Ostrované se však považovali za součást Britského impéria již od roku 1838, kdy vydali svůj první zákoník. Počátkem 90. let 19. století se Pitcairňané pokusili zreformovat svůj vládní systém na vládu sedmičlenného voleného shromáždění, avšak již v roce 1904 z popudu britského guvernéra na Tahiti R. T. Simonse se systém vrátil zpět na vládu voleného starosty.\n\nVětšina pitcairnských starostů 20. století pocházela z rodů Fletchera Christiana a Neda Younga a kontakty s vnějším světem narůstaly. V roce 1938 byla na Pitcairnově ostrově postavena radiostanice a o deset let později nová škola. V roce 1952 přešly Pitcairnovy ostrovy pod jurisdikci guvernéra Fidži a v roce 1970, když Fidži získalo nezávislost na Velké Británii, spadly Pitcairnovy ostrovy pod vysokého komisaře Nového Zélandu; vysokým komisařem a pitcairnským guvernérem byl v roce 2015 Jonathan Sinclair. Novozélandský Auckland je také administrativním centrem Pitcairnových ostrovů. V roce 1989 se změnil oficiální titul vůdce kolonie z \"chief magistrate\" na \"mayor\". Další změnou v komunitě byl úpadek adventistické víry, na ostrově zůstalo pouze 8 členů církve adventistů sedmého dne. V roce 1992 byla v zóně Pitcairnových ostrovů nalezena obrovská ložiska nerostů, které vznikly díky podmořským sopkám, jako zlato, stříbro, železo, nikl a další, což znamená značný ekonomický potenciál. O rok později Pitcairňané vznesli formální stížnost britskému guvernérovi na britskou politiku vůči ostrovům a nadnesli s tím i otázku větší míry nezávislosti na Velké Británii. V roce 1995 se z popudu Pitcairňanů a Greenpeace vyhrotil spor mezi Velkou Británií a Francií, která na polynéském atolu Mururoa prováděla testy nukleárních zbraní, velmi blízko obydleného Pitcairnu.\n\nPopulaci na ostrově značně poznamenala emigrace osadníků, kteří odcházeli zejména na Nový Zéland. V posledních desetiletích tento trend narůstá, protože mladí lidé z ostrova odcházejí za prací. V roce 1937 kolonie dosáhla svého populačního vrcholu – 233 obyvatel, v prosinci 2004 na Pitcairnu žilo již pouze 44 osob, navíc jedenáct lidí bylo starších 65 let. Někteří z Pitcairňanů proto začali uvažovat o přesídlení, avšak Velká Británie odmítla stěhování Pitcairňanů financovat.\n\nNa počátku 21. století byla existence kolonie na Pitcairnu ohrožena skandály s pohlavním zneužíváním nezletilých dívek, které však mělo na ostrově dlouhou historii a tradici. V roce 2000 začali Britové případy vyšetřovat a o rok později se britští detektivové přímo připojili k novozélandské policii, když se případ ukázal jako rozsáhlý. 30. září 2004 bylo šest pitcairnských mužů a dalších sedm žijících v zahraničí souzeno za více než 50 obvinění ze sexuálních zločinů za posledních 40 let. Mezi obviněnými byl i Steve Christian, starosta Pitcairnova ostrova, který čelil obvinění ze sedmi znásilnění a pohlavního zneužívání. 25. října bylo šest obviněných Pitcairňanů, včetně Steva Christiana, uznáno vinnými a odsouzeno. Sedmý obviněný a taktéž bývalý starosta Jay Warren byl soudem osvobozen. Odsouzení šesti dospělých mužů znamenalo možné ohrožení kolonie na Pitcairnu, neboť odsouzení v té době představovali až polovinu dospělé mužské populace na ostrově.\n\nV průběhu posledních let upadá také religiozita obyvatelstva; v roce 2005 se k adventistické církvi hlásilo méně než tucet lidí a řada dalších zůstává bez vyznání. V roce 2010 byla přijata nová ústava (\"Pitcairn Constitution Order 2010\"), která nahradila ústavu z roku 1970.\n\nKultura osadníků na Pitcairnu vychází z pozdně polynéské kultury a mísí se s prvky křesťanství (resp. anglického puritánství). Když v roce 1814 Pitcairňany spatřili Britové, fascinovala je civilizovanost osadníků a jejich blízkost evropským mravům, zvláště pak „výborná angličtina“ (\"Excellent English\"), kterou Pitciarňané vládli. Anglicky mluvili mladí, již na ostrově narození Pitcairňané, zatímco starší ženy původem z Tahiti hovořily tahitsky a anglicky plynně nemluvily. Populace Pitcairňanů pochází čistě ze svazků Britů a Polynésanek; tahitští muži, kteří připluli se vzbouřenci, žádné potomky nezanechali. Populace na ostrově v roce 1814 byla typicky polynésky feminizovaná.\n\nZdejší kulturu v pozdější době také značně ovlivnily tradice a zvyky adventistické církve; Pitcairňané světí sobotu jako den odpočinku, nejí vepřové, nepijí alkohol, nekouří, či netančí. Dlouhé odloučení komunity od okolního světa se nakonec podepsalo také na jazyku používaném ostrovany. Jazykem ostrovanů je v současnosti pitcairnština, jazyk, jenž je směsí angličtiny 18. století a tahitštiny; s cizinci Pitcairňané mluví anglicky, i když v jejich jazyku jsou znát jednotlivá slova i fráze z angličtiny dvě stě let staré. Pitcairňané se hlásí britské národnosti, ačkoliv ostrované nejsou polynésovaní Britové, nýbrž poevropštění Polynésané; např. dodnes nosí anglická příjmení po vzbouřencích (Christian, Young, McCoy atd.).\n\nMístní kulturou a historií Pitcairnových ostrovů se zabývaly mnohé vědecké expedice; prvním výzkumníkem, který Pitcairnovy ostrovy navštívil, byl Frederick William Beechey roku 1825, jehož záznamy vzbudily v Londýně velký ohlas. V roce 1923 navštívil ostrov Norfolk Henry Lionel Shapiro, aby studoval místní původem pitcairnské obyvatele; Shapiro posléze navštívil i samotný Pitcairn. Své výzkumy shrnul také do obecného díla o dějinách šesti generací pitcairných osadníků.\n\nOstrov Henderson je nejrozlehlejší z Pitcairnových ostrovů; je asi šestkrát větší, než Pitcairnův ostrov. Ačkoliv je kvůli své izolovanosti a nedostatku zdrojů pitné vody prakticky neobyvatelný, archeologické nálezy dokazují přítomnost malé stálé kolonie Polynésanů po dobu až 900 let, od 8. až do počátku 17. století, kdy obyvatelstvo z ostrova zmizelo. Polynésané Henderson kultivovali a vysadili na něm značné množství rostlin. Obyvatelé se soustředili především na severní straně ostrova, žili ve skalních rozsedlinách a jeskyních pobřežních útesů, což dokazují i nálezy profesora Yosihika Sinota z Bernice Pauahi Bishop Museum v Honolulu z roku 1971. Kolonie byla menší než na Pitcairnu, předpokládá se, že na Hendersonu mohla žít komunita až 100 lidí, kteří se živili rybolovem i lovem suchozemských zvířat žijících na ostrově. Zejména v raných dobách osídlení jsou prokázány intenzivní kontakty mezi Hendersonem a Pitcairnem, zejména v podobě archeologických nálezů předmětů z materiálů, které se na samotném Hendersonu nenacházely. Nicméně asi od roku 1450 začaly vztahy obou ostrovů upadat, a úpadek civilizace na Pitcairnově ostrově do značné míry ovlivnil i pád Hendersoňanů, kteří byli na Pitcairnu závislí, což nejspíše významným způsobem přispělo k úpadku hendersonovské civilizace. Všeobecně se má za to, že domorodci z ostrova zmizeli ještě před příchodem Evropanů.\n\n29. ledna 1606 byl Henderson objeven portugalským mořeplavcem Pedrem Fernandesem de Queirós, který tři dny předtím objevil také ostrov Oeno. Pedro Fernandes de Queirós ostrov pojmenoval \"San João Baptista\" (španělsky \"San Juan Bautista\", Svatý Jan Křtitel). Není však jasné, zda \"San João Baptista\" byl skutečně ostrov Henderson a ne Pitcairn. 17. ledna 1819 ostrov objevil kapitán James Henderson na palubě lodi britské Východoindické společnosti \"Hercules\", který jej pojmenoval podle sebe – \"Henderson\". Již o několik týdnů později, 2. března, se kapitán Henry King s lodí \"Elizabeth\" vylodil na ostrově a vztyčil zde britskou vlajku. Námořníci poté vyryli jméno lodi do jednoho ze stromů a v dalších letech ostrov nesl jméno jak Henderson, tak Elizabeth. Pod názvem Elizabeth ostrov znali i osadníci z Pitcairnu, když na ostrově přistáli.\n\nDne 20. prosince 1820 se na ostrově vylodilo 21 trosečníků z americké potopené velrybářské lodě Essex, kterou potopila velryba v jižním Pacifiku. Velrybáři však byli přesvědčeni, že přistáli na ostrově Ducie. Američané na ostrově zůstali týden, do 27. prosince. Tři z nich – Thomas Chappel, Seth Weeks a William Wright – na ostrově zůstali, zatímco jejich společníci se ve třech záchranných člunech vydali na další cestu do Jižní Ameriky. Trosečníci neměli žádné jídlo a od smrti žízní je zachránila pouze dešťová voda. Trosečníci z \"Essexu\" takto žili několik měsíců na přelomu let 1820–1821, než byli nalezeni lodí \"Surrey\". Několik málo jejich společníků, kteří opustili ostrov, bylo zachráněno velrybářskou lodí \"Dauphin\".\n\nV roce 1838 byly Pitcairnovy ostrovy, včetně Hendersonu, formálně anektovány britskou korunou. Pitcairňané na ostrově poprvé přistáli roku 1843, avšak jiné zdroje uvádějí první přistání Pitcairňanů až roku 1851. Tehdy měli Pitcairňané na ostrově přistát za doprovodu lodí \"Sharon\". Na přelomu 19. a 20. století se Henderson stal cílem mnohých expedic – 1881, 1900, 1907, 1908 a 1912 – neboť na Hendersonu byla nalezena ložiska fosfátů, nicméně žádné expedici se nepodařilo nalézt fosfáty v takovém množství, aby případná těžba byla výnosná. V roce 1902 na Hendersonu přistál kutr pod velením kapitána G. F. Jonese a na ostrově byla vztyčena britská vlajka a plaketa s nápisem: „Tento ostrov je pitcairnskou kolonií a majetkem britské vlády“. Během druhé světové války, v roce 1944, byla na ostrově vybudována přistávací plocha pro průzkumníky britského královského letectva.\n\nPosledním člověkem, který na ostrově žil, byl roce 1957 27letý Američan Robert Tomarchin, který nejspíše kvůli publicitě jako trosečník na ostrově strávil tři týdny společně se svým šimpanzem; nakonec byl muž zachráněn obyvateli z Pitcairnova ostrova. Počátkem 80. let 20. století americký byznysmen Arthur Ratliff projevil zájem o koupi ostrova Henderson, kde měl zájem vybudovat letiště, farmu a své sídlo, za což nabízel milion amerických dolarů. Pitcairnská ostrovní rada jeho záměry v dubnu 1981 schválila, ale britský Foreign and Commonwealth Office po nátlaku environmentalistických skupin, které požadovaly ochranu tamního životního prostředí, rozhodnutí rady v roce 1983 nepotvrdil; ostrov byl posléze roku 1988 jako přírodní památka zanesen, díky svým nedotčeným korálovým útesům, na seznam světového dědictví UNESCO.\n\nOd 20. století osadníci na Pitcairnu disponují dlouhými veslovými čluny s hliníkovým dnem, díky nimž mohou pořádat pravidelné cesty na Henderson za těžbou dřeva ze stromů \"miro\" (\"Thespesia populnea\") a \"tou\" (\"Cordia subcordata\"). Ačkoliv obvykle tuto cestu podnikají jednou ročně, mají povoleno podniknout až tři cesty, pokud jim to počasí dovolí. Z tohoto dřeva pak ostrované vyrábějí různé suvenýry pro turisty, ze kterých jim plyne většina jejich příjmů.\n\nKdyž Pitcairňané roku 1851 přistáli na Hendersonu, nalezli v jeskyních osm lidských koster a také zbytky lodních vraků. Kostry však v době svého pobytu na ostrově nacházeli i trosečníci z \"Essexu\" a dokonce existují zprávy, že kostry byly nacházeny ještě v době předtím.\n\nDne 29. března 1958 skupina z Pitcairnu objevila v jeskyni na severovýchodním pobřeží celkem šest zachovalých koster, z toho jednu dětskou. Rozběhlo se vyšetřování; analýzy nalezených vlasů potvrdily, že se jednalo o vlasy více osob s převažující barvou světle hnědou a měly jak evropské, tak polynéské prvky. Podiv vyvolával fakt, že kostry byly kompletní a nalezeny v úplně jiné části ostrova, než kde byly nacházeny lidské ostatky předtím; agentura Reuters otiskla zprávu, že by se mohlo jednat o posádku a cestující lodi \"Joyita\", která se ztratila v roce 1956. Z ostrova byly odneseny jen vzorky vlasů, zatímco kostry byly na žádost guvernéra Fidži Pitcairňany pohřbeny. V roce 1991 na ostrov Henderson dorazil vědecký tým vedený Michaelem Brookem. Po osmnáctiměsíční práci tým Michaela Brooka potvrdil, že nalezené ostatky patří původním polynéským obyvatelům ostrova.\n\nNicméně nálezy zbytků vraků naznačují, že část kosterních pozůstatků nebude patřit jen domorodým Polynésanům, ale také i nešťastníkům, kteří na ostrově v pozdější době ztroskotali.\n\nMnohé expedice, které zamířily na Pitcairnovy ostrovy, se zastavily také na Hendersonu. Prvním vědcem, který Henderson 3. prosince 1825, pět let po trosečnících z \"Essexu\", prozkoumal, byl Frederick William Beechey na HMS \"Blossom\". Další expedice následovaly roku 1912, 1922 (Whitney South Seas Expedition), 1934 (Mangarevan Expedition), 1986 (Operation Raleigh) a 1987 (Smithsonian Expeditions). Poslední expedicí na Hendersonu byla \"Sir Peter Scott Commemorative Expedition\" v letech 1991–1992.\n\nNa ostrově Ducie se zřejmě nikdy nenacházelo trvalé lidské osídlení, kvůli nepřítomnosti pitné vody je ostrov prakticky neobyvatelný. Nicméně přítomnost krysy ostrovní (\"Rattus exulans\"), kterou polynéští námořníci s sebou na lodích vozili jako potravu, dokazuje alespoň minimální přítomnost Polynésanů na ostrově.\n\nOstrov byl objeven 26. ledna 1606 portugalským mořeplavcem Pedrem Fernandesem de Quiros. Ducie byl první ostrov, na který de Quirosova výprava od svého odjezdu z Callaa 21. prosince 1605 narazila a kapitán ho pojmenoval Luna-Puesta. V de Quirosových pamětech z roku 1609 však byl ostrov přejmenován La Encarnación (Zmrtvýchvstání).\n\nSvé dnešní jméno ostrov získal od kapitána HMS \"Pandory\" Edwarda Edwardse z britského královského námořnictva, který měl za úkol pronásledovat vzbouřence z lodi Bounty. Edward k ostrovu připlul 16. března 1791, nicméně stejně jako de Quiros se na něm nevylodil. Kapitán nově objevený ostrov pojmenoval po svém kolegovi z královského námořnictva, baronu Francisu Duciem. Vzbouřenci tenkrát byli velmi blízko objevení a zatčení, avšak Edwards se stočil na sever a Pitcairnův ostrov minul.\n\nBěhem své expedice v Pacifiku a arktické oblasti Severní Ameriky navštívil britský výzkumník Frederick William Beechey také Pitcairnovy ostrovy, Henderson, Pitcairn a 28. listopadu 1825 také Ducie. Beechey se na ostrově přímo nevylodil, vyslal však člun ostrov prozkoumat; jeho měření se stalo základem pro mapu ostrova (\"British Admiralty Chart No. 1176\"). Prvním Evropanem, který skutečně stanul na Ducie, byl 7. prosince 1827 britský přírodovědec a malakolog Hugh Cuming, který na Ducie připlul na lodi \"Discoverer\" z Velikonočního ostrova. Na základě Guano Islands Act vynesené Kongresem Spojených států amerických 18. srpna 1856 se roku 1867 ostrov stal předmětem nároků Spojených států. Na pokyn britského konzula na Tahiti R. T. Simonse roku 1902 z Pitcairnova ostrova vyplul jeden kutr pod velením kapitána G. F. Jonese na Oeno, Henderson a Ducie; 19. prosince 1902 byla na Ducie umístěna plaketa s nápisem: „Tento ostrov je pitcairnskou kolonií a majetkem britské vlády“.\n\nPrvní pečlivě připravovanou vědeckou expedicí na ostrov Ducie byla \"Whitney South Seas Expedition\" z Amerického přírodovědného muzea, jejímž cílem bylo sesbírat exempláře tichomořských ptačích druhů. Američtí vědci na ostrov dorazili 19. března 1922 na škuneru \"France\" a na Ducie pobyli 12 dní, během nichž provedli rozsáhlé studie zdejších rostlin a živočichů.\n\nV srpnu 1937 se u ostrovů Oeno, Ducie a Henderson objevil britsko-novozélandský lehký křižník HMSNZS \"Leander\", aby obnovil nároky britské koruny na tato území. Posádka na ostrově Ducie vztyčila Union Jack a zanechala zde další plaketu. Z paluby letadla byly pořízeny první letecké fotografie ostrova a na podkladech od \"U.S.-Navy Hydrographic Office\" byla vyhotovena nová mapa ostrova. V roce 1938 se ostrov stal administrativně součástí Pitcairnových ostrovů.\n\nBěhem času se na Ducie uskutečnilo několik vědeckých expedic, například expedice z amerického Smithsonian Institution v roce 1971, či \"Sir Peter Scott Commemorative Expedition to the Pitcairn Islands\", jež se odehrála od ledna 1991 do dubna 1992 a které se zúčastnilo 20 vědců z různých vědních oborů.\n\nVzhledem k tomu, že Ducie leží mimo dosah obvyklých námořních tras, bývá ostrov zřídkakdy navštěvován, nicméně pro turisty s vlastní jachtou je dostupný.\n\nDůkazy o polynéském osídlení na ostrově Oeno dosud nebyly nalezeny, avšak i vzhledem k malé rozloze ostrova a jeho nehostinnosti se jeho dlouhodobé osídlení v minulosti zdá nepravděpodobné. Nicméně přítomnost Polynésanů na ostrově prokázána byla; roku 1858 nalezla loď \"Wild Wave\" čedičovou čepel z teslice, pocházející z ostrova Mangareva vzdáleného 500 kilometrů. Tento nález, dnes umístěný v Bernice P. Bishop Museum v Honolulu, dokazuje kontakty mezi obyvateli Pitcairnových a Gambierských ostrovů.\n\nJako první Evropan ostrov objevil roku 1819 kapitán James Henderson z britské Východoindické společnosti na obchodní lodi \"Hercules\", která křižovala polynéský trojúhelník. Ostrov byl pojmenován Aaronem Mitchellem po americké velrybářské lodi \"Oeno\", jež pod velením kapitána George B. Wortha k ostrovu připlula 26. ledna 1824.\n\nBěhem času se mnoho lodí stalo obětí ostrých korálových útesů kolem Oeno, například \"Khandeish\" v roce 1875, \"Oregon\" o osm let později, či \"Bowdon\" v roce 1893. Dramatický je příběh americké lodi \"Wild Wave\" kapitána Josiaha Knowlese, která na útesech ztroskotala 15. března 1858. \"Wild Wave\", mířící ze San Francisca do Valparaísa s drahým nákladem, včetně zlatých mincí v hodnotě 18 000 amerických dolarů, na útesy Oena narazila o půlnoci 5. března 1858 a během několika minut byla plná vody. Třicetičlenné posádce a deseti cestujícím se podařilo zachránit se na ostrově spolu s několika životně důležitými věcmi, ale rovněž i zlatem. Když trosečníci zjistili, že se nachází na neobydleném ostrově mimo jakékoliv námořní trasy, kapitán Knowles spolu s pěti dalšími námořníky v malém člunu podnikl cestu na Pitcairnův ostrov. Když kapitán Knowles s ostatními v člunu dorazil k Pitcairnovu ostrovu, zjistil, že obyvatelé ostrov opustili, protože se roku 1856 přestěhovali na ostrov Norfolk. Z materiálu z opuštěných obydlí námořníci postavili nové plavidlo. 23. července kapitán se dvěma námořníky a zlatým pokladem vyplul z Pitcairnu na člunu \"John Adams\", zatímco zbylí muži zůstali na ostrově. Knowles podnikl 2000 kilometrů dlouhou plavbu až na ostrov Nuku Hiva, kam doplul 4. srpna. Nuku Hiva byl součástí Marqueských ostrovů, patřící Francouzům. Tam již trosečníkům pomohla americká válečná loď USS \"Vandalia\", která vyzvedla námořníky z Pitcairnu i trosečníky na Oenu, kde mezitím jeden z nich zemřel, a převezla zachráněné na Tahiti.\n\nStejně, jako v případě Hendersonu a Ducie, z rozkazu britského konzula na Tahiti R. T. Simonse na Oenu 10. července 1902 přistál britský kutr pod velením kapitána G. F. Jonese, jehož posádka na ostrově vztyčila britskou vlajku a zanechala zde plaketu s nápisem: „Tento ostrov je pitcairnskou kolonií a majetkem britské vlády“. Administrativně byl k Pitcairnovým ostrovům připojen v roce 1938.\n\nV současnosti na ostrov pravidelně jednou ročně přijedou ve svých otevřených člunech s hliníkovým dnem Pitcairňané, aby jej zkontrolovali a strávili tam pár dní rybařením a relaxačním koupáním, neboť na Pitcairnově ostrově žádné písčité pláže nejsou (proto se ostrovu Oeno také někdy říká Holiday Island či Sandy Island). Ostrov Oeno není trvale obydlený, avšak Pitcairňané si na hlavním atolu postavili chýše z palem, ve kterých se během svých pobytů zdržují. Pitcairňané také na ostrově vykopali zdroje pitné vody, kterou poté čerpají do nádrží.\n\n\n\n"}
{"id": "446612", "url": "https://cs.wikipedia.org/wiki?curid=446612", "title": "Seznam dílů seriálu Joey", "text": "Seznam dílů seriálu Joey\n\nToto je seznam dílů seriálu \"Joey\". Americký televizní sitcom \"Joey\" byl premiérově vysílán televizí NBC v období od 8. září 2004 do 7. března 2006. Poslední odvysílanou epizodou v USA byla „Joey a koulovačka“, poté NBC vysílání zrušila i přesto, že bylo natočeno ještě dalších osm dílů, které odvysílaly jiné stanice. V ČR seriál vysílala kabelová televize HBO a jeho první řadu odvysílala i Česká televize. Obě řady pak vysílala také stanice Smíchov.\n\n<onlyinclude></onlyinclude>\n\n"}
{"id": "446615", "url": "https://cs.wikipedia.org/wiki?curid=446615", "title": "Slunečná (rozhledna)", "text": "Slunečná (rozhledna)\n\nSlunečná je rozhledna, která se nachází na vyvýšenině a v turistickém areálu 225 metrů nad mořem u jihomoravské obce Velké Pavlovice ve vinařské trati Nadzahrady na cykloturistické stezce Modré hory. \n\nRozhledna byla postavena v rámci Programu přeshraniční spolupráce Slovenská republika – Česká republika 2007–2013 s projektovým názvem Rozhlédni se a poznávej. Zahraničním partnerem se stalo město Senica. Velké Pavlovice udržují s městem Senica přátelské vztahy dlouhodobě od roku 2002, kdy byla podepsána Partnerská smlouva o spolupráci.\n\nK rozhledně je možný dojezd osobním automobilem, u rozhledny je menší parkoviště. Volně přístupná, vstupné se neplatí. \n\nBudování turistického areálu bylo zahájeno dne 9. března 2009. Projektantem rozhledny se stal Ing. Martin Novák ve spolupráci s Ing. Antonínem Olšinou. Z rukou Ing. Olšiny pochází rovněž rozhledny v Toulavcových Maštalích Terezka, Borůvka a Toulovcova rozhledna a rozhledna Járy Cimrmana v Březové nad Svitavou. Základní charakteristikou rozhledy je její atypický tvar nezvyklé vychýlení do strany směrem k Velkým Pavlovicím. Základy rozhledny jsou železobetonové, na podezdívku byl použit bílý vápenec. Materiálem použitým ke stavbě bylo převážně dřevo v kombinaci s ocelovými konstrukcemi.\n\nPlošina rozhledny je vysunuta směrem k obci Velké Pavlovice. Severním směrem je výhled na obec Němčičky, v dálce za nimi pak na jihomoravskou metropoli Brno. Východním směrem lze vidět Hodonín, jihovýchodním město Velké Bílovice a rovněž partnerské město Senica na Slovensku (vzdálené vzdušnou čarou 50 km). Severovýchodním směrem je krásný výhled na obec Bořetice s tamní rozhlednou Králova hora (vzdálenou vzdušnou čarou 2,8 km). Jižně lze vidět obec Podivín a za ním město Břeclav. Nejkrásnější je výhled západním směrem, za Velkými Pavlovicemi lze obdivovat monumentální Mušovská jezera a za nimi siluetu Pálavy.\n\n\n"}
{"id": "446616", "url": "https://cs.wikipedia.org/wiki?curid=446616", "title": "Krásná Hora (rozcestník)", "text": "Krásná Hora (rozcestník)\n\nNázev Krásná Hora nese více sídel v České republice:\n\nnebo vrchů:\n"}
{"id": "446622", "url": "https://cs.wikipedia.org/wiki?curid=446622", "title": "Lebkouni", "text": "Lebkouni\n\nLebkouni (v anglickém originále Alien Nation) je americký televizní sci-fi televizní seriál natočený podle stejnojmenného filmu o lidském policistovi a jeho mimozemském kolegovi, kteří společně řeší rozličné kriminální případy.\n\nPočátkem devadesátých let 20. století havarovala v poušti Mojave v jižní Kalifornii vesmírná loď z planety Tenkton. Ukázalo se, že se jedná o loď otrokářskou, na jejíž palubě se nacházelo asi 250 000 mimozemšťanů, z nichž pouhá hrstka byli dozorci, zbytek otroci. Loď byla natolik silně poškozena, že již nebyla schopna vzlétnout, a její osazenstvo požádalo americké úřady o povolení k pobytu. Tenktonézané, jimž lidé začali říkat Návštěvníci či slangově Lebkouni (kvůli jejich bezvlasým hlavám), se během pouhých pár let asimilovali do americké společnosti, přijali pozemská, anglicky znějící jména a stali se další z mnoha minorit obývajících americké velkoměsto Los Angeles.\n\nHlavními postavami příběhu jsou lidský policista Matthew Sikes a jeho nový lebkounský parťák George Francisco. Jako mnozí Pozemšťané má i Matt vůči mimozemšťanům zpočátku předsudky, zvlášť když jeho předchozí partner byl zabit během přestřelky s lebkounskými lupiči. Přesto se z něj a George stane dobrý tým a postupně se spřátelí.\n\nV seriálu se často objevuje téma rasismu a diskriminace. Imigranti z Tenktonu jsou zde vystaveni problémům, kterým v dnešní americké společnosti čelí příslušníci různých minorit – ať už jsou to černoši, přistěhovalci z Latinské Ameriky či třeba homosexuálové.\n\nSeriál byl produkován televizní stanicí Fox Network a má 23 epizod. Byla plánována ještě druhá série, jejímu vzniku však zabránily finanční problémy Foxu, kvůli nimž stanice tehdy zrušila natáčení všech svých dramatických sérií. O čtyři roky později bylo podle scénářů připravených pro druhou sérii natočeno pět televizních filmů, v nichž si své původní role reprízovali stejní herci, kteří je ztvárnili v seriálu.\n\n\n\nPo konci seriálu vydalo vydavatelství Pocket Books v letech 1993 - 1995 sérii knih na motivy seriálu. Některé z těchto knih byly napsány podle scénáře plánovaných dílů zrušené druhé série, které byly později zfilmovány.\n\n"}
{"id": "446624", "url": "https://cs.wikipedia.org/wiki?curid=446624", "title": "Hygienická hypotéza", "text": "Hygienická hypotéza\n\nHygienická hypotéza tvrdí, že v raném dětství nedostatek expozice infekčním činitelům, symbiotickým mikroorganismům (např. střevní flóře nebo probiotikům) a parazitům zvyšuje náchylnost k alergickým onemocněním prostřednictvím utlumeného vývoje imunitního systému.\n\nHypotézu poprvé navrhl David P. Strachan ve článku publikovaném v časopisu \"British Medical Journal\" (\"BMJ\") v roce 1989 pro vysvětlení pozorování, že senná rýma a ekzém, tedy alergické nemoci, jsou méně časté u dětí z větších rodin, které byly pravděpodobně vystaveny většímu množství infekčních činitelů přes své sourozence, než u dětí-jedináčků. Hygienická hypotéza byla obsáhle zkoumána imunology a epidemiology a stala se důležitým teoretickým základem pro studium alergických onemocnění. Používá se jako vysvětlení nárůstu alergických nemocí, který je zaznamenáván během industrializace, a vyššího počtu těchto nemocí ve vyspělejších státech. Hygienická hypotéza byla nyní rozšířena tak, že zahrnuje i expozici symbiotickým bakteriím a parazitům, jakožto důležitým modulátorům vývoje imunitního systému, společně s dalšími infekčními činiteli.\n\nAlergická onemocnění jsou způsobena neadekvátní imunologickou reakcí na neškodné antigeny, řízenou reakcí buněk TH2. Mnoho bakterií a virů vyvolává reakci řízenou buňkami TH1, která omezuje reakci TH2. První navržený mechanismus účinku hygienické hypotézy tvrdil, že nedostatečná stimulace TH1 vede k nadměrné aktivitě TH2, což následně vede k alergickému onemocnění.\n\nPrvní navržené mechanistické vysvětlení hygienické hypotézy nemůže vysvětlit nárůst výskytu (podobně jako nárůst výskytu alergických nemocí) různých autoimunitních nemocí řízených TH1, včetně idiopatických střevních zánětů (IBD), roztroušené sklerózy (MS) a diabetu I. typu. Hlavním navrženým alternativním mechanistickým vysvětlením je, že vývíjející se imunitní systém musí přijímat podněty (od infekčních činitelů, symbiotických bakterií a parazitů), aby se náležitě vyvinuly regulační T-buňky, jinak bude náchylný na autoimunitní a alergické nemoci, vzhledem k nedostatečně regulovaným reakcím buněk TH1, resp. TH2.\n\nPro imunologické stavy související s původní Strachanovou verzí hygienické hypotézy, například pro atopii nebo astma, navrhli Albert Bernard a jeho kolegové alternativní hypotézu bazénového chloru, založenou na epidemiologických údajích z roku 2003.\n\n"}
{"id": "446628", "url": "https://cs.wikipedia.org/wiki?curid=446628", "title": "Puppy Linux", "text": "Puppy Linux\n\nPuppy Linux je distribuce operačního systému Linux .\n\nV současné době je ve verzi 5.3.1 :\n- jednoduše se instaluje kamkoliv\n- vejde se celý do paměti počítače\n- umí se zase zapsat zpět na médium\n- při bootu z USB se minimalizuje počet zápisů, aby se chránila flashka\n- je přítulný k začátečníkům\n- bootuje rychle\n- běží i na starších počítačích\n- obsahuje všechny důležité aplikace\n\nAktuálně svou modulárností umožňuje každému uživateli vytvořit si takovou verzi, kterou pro svou práci potřebuje. Při spolupráci s dalšími instalačními metodami umožňuje bezproblémovou instalaci nejen programů - balíčků ve verzi .pet a .pup, ale i .deb, .rpm a dalších Linuxových verzí.\nPuppy dnes již obsahuje nejen základní programy pro komunikaci - Skype, Pidgin (pro ICQ a další),ale i další Hamachi, VNC server a viewer, nástroje pro síťová připojení (včetně WIFI), dále prohlížeče Opera a Firefox.\n\nSystém podporuje všechna zařízení, která jsou Linuxem podporována. U síťových zařízení je zde plná podpora i ovladačů WIN XP, pomocí přímého a jednoduchého zavedení ovladače pomocí programu NDISWRAPPER.\n\nNutnou podmínkou pro běh Puppy je alespoň 128 MB RAM nebo funkční swap na disku. Nároky na procesor také nejsou nějak extrémní a bude vám stačit Pentium na 166 MHz. Díky široké podpoře médií se nemusíte obávat ani o to, že nebudete mít vhodné médium. Puppy se umí instalovat na flash, CD, ZIP disketu, hard disk a umí startovat dokonce ze sítě. Na paměťovém médiu zabírá okolo 129 MB.\n\n"}
{"id": "446631", "url": "https://cs.wikipedia.org/wiki?curid=446631", "title": "LHO", "text": "LHO\n\nZkratka LHO může znamenat:\n"}
{"id": "446635", "url": "https://cs.wikipedia.org/wiki?curid=446635", "title": "Wu-tchaj-šan", "text": "Wu-tchaj-šan\n\nWu-tchaj-šan nebo hora Wu-tchaj () je hora na severovýchodě Číny v provincii Šan-si. Dosahuje výšky 3058 metrů. Patří mezi tzv. čtyři posvátné hory buddhismu, což je označení pro čtyři hory, které jsou posvátné pro buddhisty. Od roku 2009 je součástí světového dědictví UNESCO.\n"}
{"id": "446636", "url": "https://cs.wikipedia.org/wiki?curid=446636", "title": "Justus", "text": "Justus\n\nJustus (zemřel 10. listopadu mezi léty 627 až 631) byl prvním biskupem v Rochesteru a čtvrtý arcibiskup z Canterbury. Do Anglie byl vyslán z Říma v rámci gregoriánské misie, která měla za cíl pohanské Anglo-sasy získat pro křesťanství. Po smrti prokřesťansky nakloněného kentského krále Æthelberhta v roce 616 byl donucen z Anglie uprchnout do Galie, ale již příštího roku se do Anglie vrátil. V roce 624 se stal canterburským arcibiskupem. Během svého úřadování dohlížel na vysílání misionářů do severní Northumbie.\n\nJustus byl rodilý Ital a účastník gregoriánské misie vyslané do Anglie papežem Řehořem Velikým v roce 601, ačkoliv podle některých zdrojů byl účastníkem již první vlny, která do Anglie dorazila se Augustinem v roce 597.\n\nAugustin z Canterbury Justa v roce 604 vysvětil biskupem, kterým se stal v kentském městě Rochester, Justus pravděpodobně na rozdíl od většiny misionářů nebyl mnich, proto se klérum v jeho okolí většinou skládalo z diecézních duchovních, než z mnichů. Výnos krále Æthelberht Kentského, jímž Justovi zaručil půdu v Rochesteru, je pochybné autentičnosti.\n\nZatímco byl Justus v biskupském úřadu, on a další z předních gregoriánských misionářů a londýnský biskup Mellitus se podepsali pod dopis arcibiskupa Vavřince z Canterbury irským biskupům, v němž vyzýval keltské křesťany k přijetí římského způsobu vypočítávání data slavení Velikonoc. Roku 614 se Justus zúčastnil pařížského koncilu, svolaného franským králem Clotharem II. V roce 616 zemřel kentský král Æthelberht, který přijal a podporoval křesťanství, nicméně jeho nástupci křesťanství odvrhli a přijali zpět staré pohanské zvyky a křesťany pronásledovali; Justus tak byl donucen spolu s Mellitem prchnout z Anglie na pevninu do Galie. Nicméně již roku 617 se do Anglie vrátil a ujal se zpět biskupského úřadu. Mellitus se rovněž vrátil, avšak přetrvávající protikřesťanské nálady obyvatelstva mu zabránily vrátit se do Londýna; po smrti Vavřince z Canterbury Mellitus zaujla jeho místo na arcibiskupském stolci.\n\nJustus se arcibiskupem stal po Mellitově smrti roku 624. Poté vysvětil svým nástupem v rochesterském biskupství Romana z Rochesteru. Od papeže Bonifáce V. přijal papežské palium a papež mu rovněž poslal dopis, v němž mu gratuloval ke konverzi krále „Aduluald“ (zřejmě tím myslel kentského krále Eadbalda); Bonifácův dopis je přiložen k \"Historii ecclesiastica gentis Anglorum\", historického díla anglického kronikáře Bedy Ctihodného. Podle historika D. P. Kirbyho je pravděpodobné, že Eadbalda ke křesťanství přivedl Justus a nikoliv jeho předchůdce, Vavřinec z Canterbury. Jiní historikové, např. Barbara Yorke, či Henry Mayr-Harting, tvrdí, že Bedovy záznamy jsou správné a král Eadbald byl pokřtěn Vanřince z Canterbury. Barbara Yorke dále tvrdí, že během Eadbaldovy vlády v Kentu vládl ještě jeho spoluvládce Æthelwald – „Aduluald“, o kterém se zmiňuje v dopise papež Bonifác.\n\nJustus vysvětil Paulina prvním yorským biskupem předtím, než Paulinus vydal jako doprovod kentské princezny Æthelburgy do Nurthumbie, kde se měla vdát za krále Edwina. Justus zemřel 10. listopadu někdy v letech 627–631, poté byl prohlášen za svatého; jeho svátek připadl na výročí jeho smrti, 10. listopad. V 90. letech 11. století byly Justovy ostatky obřadně přeneseny do relikviáře za oltářem Opatství svatého Augustina v Canterbury. Přibližně v té době byl Joscelinem de Saint-Bertin sepsán Justův \"Život\", stejně jako oslavná bášeň Reginalda z Canterbury; o svatém Justovi také napsali Thomas z Elmhamu, Gervaise z Canterbury, či Vilém z Malmesbury, o Justově životě se také zmiňuje pozdější kronikář Beda Ctihodný.\n\n"}
{"id": "446637", "url": "https://cs.wikipedia.org/wiki?curid=446637", "title": "Aššur-uballit I.", "text": "Aššur-uballit I.\n\nAššur-uballit I. (akkad. \"Aššure, udrž naživu\") byl král asyrské říše na počátku tzv. středoasyrského období, vládnoucí v letech 1365 př. n. l. – 1330 př. n. l.. Jeho vláda znamenala konec asyrské závislosti na mitannském království (díky vítězství nad vládcem Mitanni Šuttarnou II.) a dala základ budoucí silné asyrské říši. Později, díky nepokojům a chaosu v Babylonii, jež začaly po smrti kassitského krále Burna-Buriaše II., dosadil Aššur-uballit I. na babylonský trůn svého vazala Kurigalza II., což byla první z řady asyrských intervencí do babylonských záležitostí.\n\nV amarnské korespondenci, sbírce diplomatických dopisů od různých vladařů Blízkého východu, adresovaných Amenhotepu III. a Achnatonovi v Egyptě, byly nalezeny dva dopisy od Aššur-uballita I. V obou dopisech Aššur-uballit I. uvádí Aššur-nádin-achchého II. jako svého \"otce\" a \"předchůdce\", namísto jeho skutečného otce, Eriba-Adada I.; to vedlo některé kritiky tradiční egyptské chronologie (např. Davida Rohla) k popírání identity autora dopisu jako Aššur-uballita I.. Kritici však ignorovali fakt, že vládcové se v dopisech často odvolávali na své předchůdce jako na své \"otce\", i když nebyli jejich biologickými syny. V tomto konkrétním případě se Aššur-uballit I. pravděpodobně odvolává na Aššur-nádin-achchého II., protože ten byl (na rozdíl od Eriba-Adada I.) v písemném kontaktu s egyptským dvorem.\n\nPo zkonsolidování situace v Asýrii se začal Aššur-uballit věnovat zesílení asyrského vlivu u svých sousedů. Vyslání vyjednávačů do Egypta rozlítilo babylonského panovníka Burna-Buriaše II., který stále považoval Asýrii za vazalské území. Burna-Buriaš proto psal faraonovi:\n\n\"\"a vzhledem k mým asyrským poddaným, to jsem nebyl já, kdo je poslal k Tobě. Proč přichází do Tvé země bez řádného oprávnění? Pokud jsi mi věrným, nedovolíš jim jednat o žádné záležitosti. Pošli mi je s nepořízenou\".\"\n\nPřesto nemohla být nová asyrská mocnost ignorována a sám Burna-Buriaš se později oženil s dcerou asyrského krále. S asyrskou princeznou měl syna Karachardaše, proti kterému vybuchlo velmi brzy povstání, dokazující neoblíbenost Asyřanů v Babylonu. Aššur-uballit nechtěl ponechat svého vnuka osamoceného a proto vtrhl s vojsky do Babylonie. V průběhu rebelie byl Kara-Hardaš zabit, a Asyřané na babylonský trůn silou dosadili Kurigalza, který mohl být podle některých zdrojů Burna-Buriašovým synem či vnukem. Ale tento \"loutkový\" král nezůstal loajální svému pánovi, naopak, brzy s babylonskými vojsky vtrhl do Asýrie. Aššur-uballitovi se ho podařilo zastavit až v Sunagu, nedaleko od hlavního města Aššúru.\n\n"}
{"id": "446638", "url": "https://cs.wikipedia.org/wiki?curid=446638", "title": "Rotunda svaté Máří Magdalény", "text": "Rotunda svaté Máří Magdalény\n\nPod označením rotunda svaté Máří Magdalény (nebo Maří Magdaleny) se může rozumět více staveb:\n\n\n"}
{"id": "446642", "url": "https://cs.wikipedia.org/wiki?curid=446642", "title": "Cidade Velha", "text": "Cidade Velha\n\nCidade Velha ( Staré město) nebo v místní kreolštině prostě Sidadi je město na kapverdském ostrově Santiagu.\n\nOd roku 2009 je součástí světového dědictví UNESCO, především jeho historické centrum známé pod původním názvem Ribeira Grande ( Velká řeka). Tato osada (jako první na Kapverdách) byla založena roku 1462 Antóniem de Noli, o 4 roky později se stala vzkvétajícím centrem obchodu s otroky (z Guineje-Bissau a Sierry Leone do Brazílie a Karibiku). Roku 1572 se z osady stalo město – první město evropských zemí v tropech. Bylo hlavním městem Kapverd až do roku 1770, kdy bylo přeneseno do Praii, nacházející se 15 km na východ.\n\nVe městě se během svých cest zastavili slavní mořeplavci Vasco da Gama (roku 1497 během své cesty do Indie) a Kryštof Kolumbus (roku 1498 během své třetí cesty do Ameriky). V letech 1585 a 1586 na město útočil Francis Drake. I proto byla ve městě roku 1590 postavena pevnost \"Real de São Filipe\" – na obranu před piráty a francouzskými a anglickými dobyvateli. Přesto byla roku 1712 francouzskými piráty pod vedením Jaquese Cassarta dobyta, město zplundrováno a jako centrum portugalského obchodu s otroky skončilo.\n\nOd původního názvu města se upustilo, aby nedocházelo k záměně se stejnojmenným městem Ribeira Grande na ostrově Santo Antão.\n\nCidade Velha je nyní rybářským městečkem zhruba se dvěma tisíci lidí – 2148 obyvatel mělo při sčítání 23. 6. 1990, 2377 obyvatel je odhad k 1. 1. 2005; podle serveru citypopulation.de je prognóza k 1. 7. 2009 jen 1427 obyvatel, zřejmě ale bez aglomerace. Město je sídlem kapverdského distriktu Ribeira Grande de Santiago (vzniklého roku 2005 odtržením dvou okrsků od distriktu Praia).\n\n\n"}
{"id": "446646", "url": "https://cs.wikipedia.org/wiki?curid=446646", "title": "Brian Downey", "text": "Brian Downey\n\nBrian Michael Downey (27. ledna 1951, Dublin) je irský bubeník, instrumentalista, skladatel a bývalý člen rockové skupiny Thin Lizzy.\n\nV roce 1969 v Dublinu založil skupinu Thin Lizzy. Brian ve skupině působil jako bubeník. První velký hit skupiny byl tradicional „\"Whiskey In The Jar\"“. Mezinárodní úspěch měla i skladba „\"The Boys Are Back In Town\"“.\n\nPatří mezi nejlepší rockové bubeníky na světě.\n\nPřed Thin Lizzy, byl Downey v mnoha kapelách, například v Liffey Beats, The Black Eagles (s Lynottem), Sugar Shack a Orphanage (taky s Lynottem). Po setkání s kytaristou Ericem Bellem, trojice založila Thin Lizzy. Pro příštích čtrnáct let byl Downey stálý bubeník kapely, nahrál bicí i na Lynottova sólová alba.\n\nPo jeho Lynottově smrti Downey hrál v tributních Thin Lizzy s Johnem Sykesem, Scottem Gorhamem, Darrenem Whartonem a Marco Mendozou. Odešel v roce 1999 a byl nahrazen Tommym Aldridgem.\n\nObjevil se také na albu Garyho Moora „Close as You Get“ z roku 2007.\n\n"}
{"id": "446648", "url": "https://cs.wikipedia.org/wiki?curid=446648", "title": "Alexander (příjmení)", "text": "Alexander (příjmení)\n\nPříjmení Alexander nosí více různých osobností:\n\n"}
{"id": "446651", "url": "https://cs.wikipedia.org/wiki?curid=446651", "title": "Žumberk (hrad)", "text": "Žumberk (hrad)\n\nŽumberk je zřícenina hradu, který stojí na vysokém ostrohu nad řekou Holetínkou u městyse Žumberk v okrese Chrudim. Od roku 1964 je chráněn jako kulturní památka.\n\nPrvní písemná zmínka o hradu pochází z roku 1318, kdy se vyskytl v přídomku svého majitele. Původní jméno hradu je \"Sunenberg\" a z jeho německého jména lze usoudit, že vznikl na konci 13. století. Během staletí často střídal majitele. Počátkem 17. století začal chátrat. Poslední obyvatelé ho opustili v letech 1760–1770. Pak se stal zříceninou. Zhruba pětiboké jádro hradu obíhala parkánová hradba pravděpodobně s věžovitou vstupní bránou v čele. Palác, který zřejmě představoval hlavní obytnou i obrannou budovu, zaujal zadní, nejchráněnější stranu. V současnosti jsou zachovány zbytky hradního paláce a věže. Předhradí bylo v novověku zcela zastavěno budovami hospodářského dvora. Zříceniny hradu jsou volně přístupné.\n\n"}
{"id": "446654", "url": "https://cs.wikipedia.org/wiki?curid=446654", "title": "Vagabonds of the Western World", "text": "Vagabonds of the Western World\n\nVagabonds of the Western World je třetí řadové album od Thin Lizzy, vydáno v roce 1973. Je to také poslední album s původním kytaristou Ericem Bellem.\n\n\nKdyž bylo album převedeno na CD, přidala skupina 4 bonusy, které byly nahrány v rozmezí října 1972 až dubna 1973. \"Whiskey in the Jar\" byl první hit Thin Lizzy.\n\n\n\nhosté\n"}
{"id": "446664", "url": "https://cs.wikipedia.org/wiki?curid=446664", "title": "Steve Rothery", "text": "Steve Rothery\n\nSteve Rothery (* 25. listopadu 1959 Brampton) je kytarista britské rockové kapely Marillion. Narodil se v Bramptonu, Jižní Yorkshire, Anglie. Od šesti let žije v Whitby, Severní Yorkshire.\n"}
{"id": "446665", "url": "https://cs.wikipedia.org/wiki?curid=446665", "title": "PmWiki", "text": "PmWiki\n\nPmWiki je wiki systém vytvořený Patrickem R. Michaudem, vyvíjený a podporovaný širokou komunitou uživatelů. Na rozdíl od většiny wiki systémů nevyužívá databázový systém, ale ukládá stránky a informace o editaci do jednoduchých textových souborů. \n\nSystém je snadno rozšiřitelný pomocí modulů.\n\n"}
